<doc id="1453698" url="https://pl.wikipedia.org/wiki?curid=1453698" title="Tryszczyń">
Tryszczyń

Tryszczyń, Jezioro Tryszczyńskie – jezioro w Polsce, położone w województwie kujawsko-pomorskim, w powiecie inowrocławskim, w gminie Kruszwica. Jest to niewielkie jezioro rynnowe o znacznej głębokości, będące przed wiekami częścią jeziora Gopło. Położone jest ono w odległości ok. 2 km od Kruszwicy, między miejscowościami Bródzki, Grodztwo i Wróble. Gatunki ryb jakie występują w tym jeziorze to lin, krąp, płoć, szczupak, wzdręga, węgorz. 
Legenda o Białej Pani.
Według miejscowej legendy, w czasach gdy jezioro stanowiło część Gopła, nad jego brzegiem mieszkał rybak Tryszcz z żoną Malwiną. Wiedli spokojny żywot, bez waśni i swarów. Pewnego razu Tryszcz podczas połowu spotkał niezwykłą postać – Białą Damę, która poprosiła go o wybudowanie świątyni na wyspie, na środku jeziora. Rybak spełnił prośbę, choć budowa trwała bardzo długo. Miejscowi mieszkańcy z czcią i szacunkiem odnosili się do tego miejsca, ale znalazł się wśród nich grzesznik Szymon-Tomasz, który zbezcześcił święte miejsce, za co spotkała go kara – wraz z budowlą zapadł się pod wodę. Podobno świątynia ma znowu pojawić się na powierzchni, gdy tylko ludzie będą żyli tak zgodnie, jak w czasach Tryszcza i Malwiny.

</doc>
<doc id="1453699" url="https://pl.wikipedia.org/wiki?curid=1453699" title="Józef Kowalczyk (ujednoznacznienie)">
Józef Kowalczyk (ujednoznacznienie)



</doc>
<doc id="1453706" url="https://pl.wikipedia.org/wiki?curid=1453706" title="Lady Chapel">
Lady Chapel

Lady Chapel (ang. kaplica Matki Boskiej) – w katedrach angielskich kaplica mariacka, zbudowana najczęściej na rzucie prostokąta, umieszczana na osi wschodniego chóru. Przykładem może być katedra w Salisbury z okresu Early English.

</doc>
<doc id="1453707" url="https://pl.wikipedia.org/wiki?curid=1453707" title="Książę tego świata">
Książę tego świata

Książę tego świata - postać na ornamentach symbolizująca młodego mężczyznę, który jako kusiciel zwodził Panny Głupie ze słusznej drogi, był przedstawiany w rozglifieniu portali ślubnych, naprzeciw postaci Chrystusa, przewodzącego jako oblubieniec Pannom Mądrym. Był przedstawiany jako alegoria grzesznych.

</doc>
<doc id="1453708" url="https://pl.wikipedia.org/wiki?curid=1453708" title="Gustaw Belke">
Gustaw Belke

Gustaw Belke (ur. 12 lutego 1810 w Piławcach, zm. 3 marca 1873 w Kijowie) – polski przyrodnik, zoolog, badacz przyrody Podola.
Od 1839 roku prowadził badania i obserwacje naukowe na terenie Podola. Jest współautorem przekładu "Historii nauk przyrodniczych" G. Cuviera (wraz z A. Kremerem). Jego najpopularniejszym dziełem była trzytomowa "Mastologia czyli historia naturalna zwierząt ssących" (1847-50).
Udzielał się społecznie: był członkiem konsystorza ewangelicko-augsburskiego w Kamieńcu Podolskim i prezesem lokalnego Towarzystwa Lekarskiego, do którego należał także Antoni Józef Rolle.

</doc>
<doc id="1453711" url="https://pl.wikipedia.org/wiki?curid=1453711" title="Z20 Karl Galster">
Z20 Karl Galster

Z20 Karl Galster – niemiecki niszczyciel typu 1936 ("Diether von Roeder") z okresu II wojny światowej. Po wojnie, w latach 1946–1954 służył w marynarce ZSRR pod nazwą Procznyj (Прочный).
Budowa.
Zamówiony wraz z innymi okrętami tego typu 6 stycznia 1936, położenie stępki – 14 września 1937, wodowanie – 15 czerwca 1938, wejście do służby – 21 marca 1939. Zbudowany w stoczni Deschimag AG w Bremie (numer stoczniowy W923). W systemie oznaczeń niemieckich niszczycieli miał przydzielony numer Z20 (rzadko używany w oficjalnych dokumentach), przed wojną nosił numer burtowy 42. Budowa kosztowała 12,87 mln Reichsmark.
Nazwę nadano mu na cześć niemieckiego kapitana marynarki, dowódcy niszczyciela S 22 z I wojny światowej, poległym gdy jego okręt wszedł na minę 26 marca 1918 koło Terschelling.
Służba.
Morze Północne 1939-1940.
Po wybuchu II wojny światowej działał na Morzu Północnym. Od października 1939 do lutego 1940 uczestniczył w trzech nocnych operacjach stawiania zagród minowych na wodach angielskich, na skutek których zatonęło ponad 20 statków:
– 17/18 października 1939 w ujściu rzeki Humber (wraz z niszczycielami „Wilhelm Heidkamp”, „Friedrich Eckoldt”, „Diether von Roeder”, „Hans Lüdemann” i „Hermann Künne”),
– 12/13 listopada 1939 u ujścia Tamizy (z niszczycielami „Wilhelm Heidkamp, „Hans Lüdemann” i „Hermann Künne”),
– 10/11 stycznia 1940 pod Newcastle (wraz z „Anton Schmitt”, „Wilhelm Heidkamp”, „Richard Beitzen”, „Friedrich Ihn” i „Friedrich Eckoldt”).
W dniach 18–20 lutego 1940 wraz z „Wilhelm Heidkamp” eskortował pancerniki „Scharnhorst” i „Gneisenau” i krążownik „Admiral Hipper” w operacji "Nordmark" przeciw żegludze pomiędzy Norwegią a Szetlandami, zakończonej bez sukcesów. W marcu-kwietniu 1940 był remontowany i nie wziął udziału w inwazji na Norwegię (w toku inwazji zostały zatopione pod Narwikiem wszystkie pozostałe niszczyciele typu "1936" i „Galster” pozostał jedynym reprezentantem typu, działając później wspólnie z niszczycielami typu "1934").
W dniach 4–10 czerwca 1940 wziął udział w operacji "Juno" – eskorcie pancerników „Scharnhorst” i „Gneisenau” i krążownika „Admiral Hipper” atakujących alianckie transporty z Norwegii (z niszczycielami „Hermann Schoemann”, „Erich Steinbrick” i „Hans Lody” i torpedowcami „Falke” i „Jaguar”). Później, w dniach 25–28 lipca 1940 eskortował z Trondheim do Kilonii storpedowany pancernik „Gneisenau” (z krążownikiem „Nürnberg”, niszczycielami „Friedrich Ihn”, „Paul Jacobi”, „Hans Lody” i 5 torpedowcami).
Nocami 14/15 sierpnia, 1/2 i 7/8 września 1940 trzykrotnie osłaniał operacje stawiania zagród minowych na południowo-zachodnim Morzu Północnym (odpowiednio: SW2, SW3 i SW0), w tym 14/15 sierpnia sam z niszczycielem „Paul Jacobi” stawiał miny.
Zachodnia Francja 1940.
11 września 1940 „Galster” został przebazowany do zachodniej Francji z innymi niszczycielami w związku z planami inwazji na Anglię i operował z Cherbourga, następnie Brestu. W nocy z 28 na 29 września 1940 stawiał miny na wodach angielskich (w zatoce Falmouth, wraz z „Paul Jacobi”, „Friedrich Ihn”, „Hans Lody”, „Erich Steinbrinck”, pod osłoną „Friedrich Eckoldt” i „Theodor Riedel”). Podczas kolejnej akcji w nocy z 17/18 października, wraz z „Erich Steinbrinck”, „Friedrich Ihn” i „Hans Lody” wziął udział w pojedynku artyleryjskim z brytyjskimi krążownikami „Newcastle” i „Emerald” oraz niszczycielami, przerwanym przez Niemców.
Wraz z „Hans Lody” i „Richard Beitzen”, w nocy na 25 listopada 1940 zatopił w rejonie przylądka Lizard holenderski statek „Apollonia” (2156 BRT) i uszkodził statek „Stadion II”, a 29 listopada 1940 brał udział w zatopieniu 3 małych statków. Uczestniczył w następującym starciu z brytyjskimi niszczycielami rano 29 listopada koło przylądka Lizard, w którym „Hans Lody” uszkodził niszczyciel „Javelin”. 9 grudnia 1940 „Galster” wraz z „Hans Lody” powrócił do Niemiec, po czym był remontowany do kwietnia 1941.
Mimo planów, nie brał udziału w eskorcie pancernika „Bismarck” do Norwegii, podczas jego wypadu na Atlantyk w maju 1941. 11–13 czerwca 1941 eskortował (wraz z „Eckoldtem”, „Lody”, Z23 i Z24) z Kilonii do Trondheim krążownik „Lützow”, który jednak został 12 czerwca uszkodzony torpedą lotniczą, po czym został odkonwojowany do Kilonii.
Północna Norwegia i Arktyka 1941-1943.
Od końca czerwca do listopada 1941 „Galster” działał przeciwko ZSRR na dalekiej północy, z baz w Norwegii (Kirkenes), w składzie 1. dywizjonu 6. Flotylli. Podczas pierwszej akcji 13 lipca wraz z „Lody” i „Hermannem Schoemannem” (lub „Beitzenem”) zatopił radziecki patrolowiec (uzbrojony trawler) SKR-22 „Passat” i dwa trawlery RT-32 i RT-67 przedsiębiorstwa EPROM, holujące pontony do ratunkowych prac podwodnych (RT-32 uszkodzony wyrzucił się na brzeg). W kolejnej akcji 22–29 lipca Niemcy zatopili okręt hydrograficzny „Meridian” (wraz z „Friedrich Eckoldt”, „Herman Schoemann” i „Richard Beitzen”). Podczas dalszej służby na północy, „Galster” głównie eskortował konwoje. 30 sierpnia 1941 „Galster” i „Lody” eskortowały konwój, z którego składu brytyjski okręt podwodny „Trident” zatopił dwa transportowce wojska „Donau” i „Bahia Laura”. 30 listopada 1941 „Galster” jako ostatni z flotylli, został odesłany do remontu do Niemiec, trwającego do maja 1942. Do tego czasu okręt przebył 22 883 mil morskich. W tym okresie wzmocniono lekkie uzbrojenie plot (działka 20 mm).
Po remoncie, od czerwca 1942 ponownie działał w Norwegii, lecz 3 lipca 1942 uszkodził śrubę i wał na skale podwodnej (razem z „Hans Lody” i „Theodor Riedel”). Po remoncie, działał w Cieśninach Duńskich od grudnia 1942 do marca 1943, po czym od marca do listopada 1943 ponownie w północnej Norwegii. W tym okresie działania niemieckiej floty nawodnej były mało aktywne i z większych operacji wziął jedynie udział w rajdzie niemieckich pancerników na Spitsbergen 6–9 września 1943 (operacja "Zitronella"). W listopadzie 1943 został wycofany do Niemiec i remontowany do kwietnia 1944.
Działania w Cieśninach Duńskich i na Bałtyku 1943-1945.
Od maja 1944 do końca wojny „Karl Galster” działał w rejonie Cieśnin Duńskich, m.in. eskortując konwoje przybrzeżne i biorąc udział w operacjach minowych. Wchodził w skład 5. Flotylli w Horten (z „Friedrich Ihn”, „Theodor Riedel”, „Richard Beitzen” i Z30). Nie brał już udziału w starciach sił nawodnych, natomiast był atakowany przez lotnictwo, głównie brytyjskie. Wzmocniono w tym okresie lekkie uzbrojenie przeciwlotnicze – pod koniec wojny okręt miał 6 działek automatycznych 37 mm M42 (2xII, 2xI) i 15 × 20 mm (1xIV, 4xII, 3xI).
Od początku 1945 wraz z pozostałymi sprawnymi niszczycielami działał na zachodnim Bałtyku, pomiędzy Gdynią a Kopenhagą, biorąc udział w ewakuacji uchodźców niemieckich z Pomorza, zwłaszcza ewakuując licznych uchodźców z Helu podczas ostatnich dni wojny w maju 1945. Kapitulacja Niemiec zastała go w Kopenhadze.
Służba w ZSRR.
Po wojnie, „Karl Galster” został przyznany ZSRR w ramach reparacji wojennych. W lutym 1946 z innymi przekazanymi okrętami został objęty przez radziecką załogę i przebazował do Lipawy. Został wcielony do służby pod nazwą „Procznyj”, w składzie Floty Południowo-Bałtyckiej. 30 listopada 1954 został przekształcony na hulk koszarowy PKZ-99, a 25 czerwca 1956 skreślony z listy floty i następnie złomowany.
Dowódcy:
"Historia konstrukcji i opis okrętu – w artykule niszczyciele typu 1936."
Dane techniczne.
Uzbrojenie i wyposażenie: (początkowe)

</doc>
<doc id="1453712" url="https://pl.wikipedia.org/wiki?curid=1453712" title="Maculce">
Maculce

Maculce – w budownictwie: otwory o przekroju czworokątnym, pozostawione w murze po poziomych belkach rusztowania, na których układane były pomosty z desek (leżnie). Są wyraźnie widoczne m.in. w murze Baszty Sandomierskiej na Wawelu. Niejednokrotnie służą gołębiom i pustułkom jako miejsce do zakładania gniazd, przez co przyczyniają się do oszpecenia i erozji ceglanego muru.

</doc>
<doc id="1453713" url="https://pl.wikipedia.org/wiki?curid=1453713" title="Międzymurze">
Międzymurze

Międzymurze (od gr. μεσοτοιχον), parcham – niezabudowany teren położony pomiędzy wewnętrznym a zewnętrznym pierścieniem umocnień murowych miast i zamków. Od epoki baroku wykorzystywany był także jako miejsce uroczystości i zabaw dziecięcych.

</doc>
<doc id="1453714" url="https://pl.wikipedia.org/wiki?curid=1453714" title="Nadwieszenie">
Nadwieszenie

Nadwieszenie – wysunięcie przed lico ściany, piętra budynku, zwykle o konstrukcji szkieletowej (drewnianej), w celu powiększenia powierzchni mieszkalnej oraz stworzenia przeciwwagi dla obciążeń belek stropowych lub też wysunięcie części budowli w postaci wsporników, wykusza lub gzymsu.

</doc>
<doc id="1453718" url="https://pl.wikipedia.org/wiki?curid=1453718" title="Portal ślubny">
Portal ślubny

Portal ślubny - portal w kościołach gotyckich, zwykle w północnej ścianie budowli, dokonywano przed nim obrzędu zaślubin. Zdobią go zwykle wyobrażenia Panien Mądrych i Panien Głupich, oczekujących swego oblubieńca, przedstawiane są w towarzystwie Chrystusa i Księcia tego świata. 

</doc>
<doc id="1453719" url="https://pl.wikipedia.org/wiki?curid=1453719" title="Pseudoperipteros">
Pseudoperipteros



</doc>
<doc id="1453722" url="https://pl.wikipedia.org/wiki?curid=1453722" title="Albania (Caquetá)">
Albania (Caquetá)

Albania – gmina w Kolumbii, w departamencie Caquetá. Jej powierzchnia wynosi 387,79 km². W 2003 roku liczyła 13 644 mieszkańców, z czego 3912 żyło w miastach.

</doc>
<doc id="1453725" url="https://pl.wikipedia.org/wiki?curid=1453725" title="Dora DuFran">
Dora DuFran

Madam Dora DuFran albo Dorothy Bolshaw (ur. 16 listopada 1873 - zm. 5 sierpnia 1934), była jedną z najbardziej znanych i najbogatszych właścicieli domów publicznych "Dzikiego Zachodu".
Urodziła się w Anglii, ale jako dziecko wyemigrowała wraz z rodzicami do Stanów Zjednoczonych; osiedli w Nebrasce. Obdarzona wyjątkową urodą, bardzo wcześnie opuściła dom rodzinny i już w wieku 13-14 lat parała się nierządem. Po przybyciu do Deadwood, zatrudniła się jako fordanserka w lokalu Madam Mollie Johnson. Występowała jako Amy Helen Dorothy Bolshaw. W kilka lat po tym, jak Mollie zdecydowała się wyjechać z Deadwood, mianowała się sama "Madam" i otworzyła swój pierwszy dom publiczny.
Miała ambicje posiadać w swym domu publicznym najpiękniejsze dziewczęta, ale wybór był bardzo ograniczony. W zamian wymagała od swego personelu czystości i elegancji w ubiorze. Od czasu do czasu zatrudniała u siebie znaną na Dzikim Zachodzie postać, Calamity Jane.
Na przestrzeni lat posiadała kilka domów publicznych. Najbardziej znany nazywał się "Diddlin Dora's" i mieścił się przy Piątej Ulicy w Belle Fourche. Wyszła za mąż za Josepha DuFrana, ale nie zrezygnowała z prowadzenia domów publicznych. Mąż zmarł w roku 1907, a ona przeniosła się z Deadwood do Rapid City, gdzie z powodzeniem nadal prowadziła interes. Zmarła na atak serca w roku 1934. Jest pochowana na cmentarzu Mount Moriah w Deadwood obok męża i ulubionej papugi.

</doc>
<doc id="1453727" url="https://pl.wikipedia.org/wiki?curid=1453727" title="Albania (ujednoznacznienie)">
Albania (ujednoznacznienie)

3 gminy w Kolumbii:

</doc>
<doc id="1453729" url="https://pl.wikipedia.org/wiki?curid=1453729" title="Mateusz Narloch">
Mateusz Narloch

Mateusz Narloch (ur. 24 listopada 1994) – polski aktor dubbingowy i teatralny, podkładający głos do filmów, gier komputerowych, seriali dla dzieci oraz słuchowisk radiowych.
Brał udział m.in. w tworzeniu polskiej ścieżki dialogowej, użyczając głosu w filmie "Karol. Człowiek, który został papieżem" i w serialu "Co gryzie Jimmy’ego?". Dubbingował również postać Leonarda w filmowej produkcji Walta Disneya "Pupilek" oraz Grubcia w reedycji serialu animowanego "Był sobie człowiek". Współpracując z radiem nagrał m.in. słuchowisko pt. "Lądowanie w parku", a także stałej niedzielnej audycji pt. "I co z tym fantem zrobić".
Na scenie zadebiutował w 2000, na deskach TM ROMA w musicalu "Miss Saigon" rolą Tama, syna głównej bohaterki Kim. W 2007 w spektaklu Akademia Pana Kleksa grał Adasia Niezgódkę oraz jednego z uczniów akademii o imieniu Antoni.

</doc>
<doc id="1453732" url="https://pl.wikipedia.org/wiki?curid=1453732" title="Obóz Młodzieżowy w Yorkville">
Obóz Młodzieżowy w Yorkville

Obóz młodzieżowy w Yorkville – teren będący własnością Związku Narodowego Polskiego, ok. 100 km na południowy zachód od Chicago w hrabstwie Kendall w stanie Illinois, gdzie organizowane są letnie turnusy wakacyjne dla polskiej i polonijnej młodzieży oraz liczne imprezy związkowe i rozrywkowe.
Historia.
W 1933 roku, kiedy powstawały pierwsze drużyny harcerskie pod patronatem ZNP, postanowiono zakupić ziemię, gdzie polonijna młodzież mogłaby spędzać swoje letnie wakacje. Dotychczasowym miejscem rekreacji była miejscowość Tinley Park. Dzięki ówczesnym działaczom Ruchu Młodzieżowego i byłego prezesa Związku, Jana Romaszkiewicza, oraz jego współpracowników w zarządzie dawnego XV Okręgu, zakupiono 92 hektarową farmę w Yorkville. Wpłacono niewielką sumę, jako pierwszą ratę, pozostawiając resztę na spłaty hipoteczne. Nastręczało to poważne trudności, które powiększyły się po podjęciu uchwały na Sejmie ZNP w 1935 roku o powstaniu dwóch okręgów związkowych w Chicago. Aby rozwiązać trudności administracyjne, po licznych naradach i zebraniach postanowiono powołać do życia organizację, której celem i zadaniem byłoby zajęcie się wyłącznie sprawami Obozu (wtedy zwanego Harcerskim) Związku Narodowego Polskiego.
Na pierwszym zebraniu reprezentantów Grup i Gmin 7 marca 1937 roku przyjęto statut Obozu, ustalono sposób wyboru i czas urzędowania administracji. Jej pierwsze zebranie odbyło się już następnego dnia, 8 marca 1937 roku. Prezesem został Jan Juszczyk, wiceprezesem J.S. Kozaczka, sekretarzem Jan K. Wieczorek i skarbnikiem Paweł Mikołajczyk. Powołano też Komitet Rozwoju, Komitet Udziałowców i Radę Gospodarczą.
Pierwszym pawilonem, jaki został wybudowany było pomieszczenie z salą jadalną, kuchnią, biurem oraz magazynem na potrzebną żywność i ekwipunek obozowy. Zasadzono około 400 drzewek iglastych sprowadzonych z Kolegium Związkowego w Cambridge Springs. Dzięki funduszom zdobytym przez pracowników biur związkowych został zbudowany domek sanitariatu, do którego cały sprzęt, umeblowanie i ekwipunek zakupił ówczesny naczelny lekarz ZNP, doktor F. Dulak. Staraniem Gminy 55. został zbudowany most na rzece i założono instalację elektryczną, a Okręg XII wybudował plac zabaw dla dzieci. Jako dar Komisji Młodzieży już w trakcie trwania sezonu letniego 1937 zbudowano piękną kapliczkę, w której we wszystkie święta i niedziele obozowy kapelan odprawiał msze święte. Uroczyste otwarcie obozu miało miejsce 4 lipca.
Obecnie.
Do dnia dzisiejszego stoi i kaplica obozowa, i budynek główny, w którym mieści się jadalnia z kuchnią i biurem, także domek sanitariatu. 
W ostatnich latach Obóz Młodzieżowy wzbudza niezadowolenie miejscowej ludności, która uskarża się na hałas i zatłoczenie parkingów (np. w roku 2006 pokazy strongmanów z udziałem Mariusza Pudzianowskiego zgromadziły w obozie ponad 7000 gości), a władze miasta mnożą restrykcje. W rezultacie ZNP zastanawia się nad sprzedażą obiektu i kupienia odpowiedniego terenu gdzie indziej.

</doc>
<doc id="1453733" url="https://pl.wikipedia.org/wiki?curid=1453733" title="Niemiecka Partia Demokratyczna">
Niemiecka Partia Demokratyczna

Niemiecka Partia Demokratyczna ("Deutsche Demokratische Partei") – partia założona przez przywódców dawnej Postępowej Partii Ludowej ("Fortschrittliche Volkspartei") oraz lewego odłamu Partii Narodowo-Liberalnej ("Nationalliberale Partei"). Ugrupowanie powstało na początku istnienia Republiki Weimarskiej. Do kierownictwa partii wchodzili: Walther Rathenau, Eugen Schiffer, Hugo Preuss, Otto Gessler, Max Weber, Richard Frankfurter oraz Erich Koch-Weser. Członkiem DDP był Thomas Mann.
Demokraci określali się jako lewicowa partia liberalna, podczas gdy Niemiecką Partię Ludową (DVP) uznawało się za prawicową frakcję liberalną. Wraz z SPD i Partią Centrum, DDP postulowała wprowadzenie demokratycznej, republikańskiej formy rządów. Partię często krytykowano, stosując wobec niej określenia „partii żydów” bądź „partii profesorów” (w istocie Żydzi stanowili znaczny odsetek jej wyborców).
Dr Hjalmar Schacht, jeden z największych zwolenników DDP, przeszedł w roku 1933 do NSDAP wierząc, że Hitler w przeciwieństwie do polityków DDP, jest w stanie ocalić Niemcy przed recesją poprzez budowę silnej gospodarki.
W pierwszych powojennych wyborach do Reichstagu demokraci uzyskali dość dobry wynik, który pozwolił ich przedstawicielom wejść w skład rządu. Wstąpili oni do tzw. koalicji weimarskiej, na czele której stanął Philipp Scheidemann. W tym samym roku odeszli z rządu na znak protestu przeciwko traktatowi wersalskiemu, jednak wkrótce powrócili do koalicji. W późniejszych wyborach ich poparcie społeczne systematycznie spadało. Próba połączenia się z Zakonem Młodych Niemców ("Jungdeutscher Orden") (organizacją paramilitarną i polityczną, której powstanie inspirowane było dawną świetnością zakonu krzyżackiego) i utworzenia Niemieckiej Partii Państwowej ("Deutsche Staatspartei") w roku 1930 zakończyła się niepowodzeniem, wskutek czego znaczenie delegacji DDP w Reichstagu stało się znikome.
Partia została zdelegalizowana po dojściu NSDAP do władzy w roku 1933.
Po II wojnie światowej byli działacze Niemieckiej Partii Demokratycznej oraz Niemieckiej Partii Ludowej utworzyli Wolną Partię Demokratyczną.

</doc>
<doc id="1453735" url="https://pl.wikipedia.org/wiki?curid=1453735" title="R136">
R136

R136 ("Radcliffe 136") – gromada gwiazd położona w Mgławicy Tarantula znajdującej się w Wielkim Obłoku Magellana, w gwiazdozbiorze Złotej Ryby.
Prawdziwy charakter obiektu był przedmiotem kontrowersji, według niektórych teorii był to pojedynczy obiekt o masie tysięcy Słońc, według innych była to bardzo gęsta gromada gwiazd złożona z Gwiazd Wolfa-Rayeta i oraz gwiazd typu widmowego O, dopiero zdjęcia uzyskane dzięki teleskopowi Hubble'a w 1992 pozwoliły na dokładne zbadanie tego obiektu.
Dzięki zdjęciom HST udało się ustalić, że ten wcześniej tajemniczy obiekt jest niezwykle gęstą gromadą gwiazd. Na przestrzeni zaledwie 1,6 lat świetlnych znajduje się przynajmniej 47 gwiazd, wiele z nich znacznie masywniejszych od Słońca. Dla porównania, najbliższa Słońcu gwiazda Proxima Centauri położona jest o ok. 4 lata świetlne od Układu Słonecznego. Tak masywne gwiazdy mają bardzo krótki okres życia, szybko wypalają się, a ich ewolucja jest znacznie krótsza i bardziej gwałtowna niż ewolucja Słońca. Ocenia się, że wiek gromady R136 wynosi ok. 3 milionów lat – dla porównania wiek Słońca wynosi ok. 5 miliardów lat.
W roku 2010 opublikowano wyniki pomiarów mas i jasności gwiazd tworzących gromadę, pokazujące, że są to obiekty niezwykle masywne. Co najmniej 4 gwiazdy gromady mają masy znacznie przekraczające 100 mas Słońca, zaś najjaśniejsza z nich, oznaczona R136a1, z masą około 265 , jest najmasywniejszą znaną nauce gwiazdą. Co więcej, obserwacje wykazały, że są one na „diecie odchudzającej”, przez co tracą masę w tempie około 5 mas Słońca na milion lat. W chwili swoich narodzin największe gwiazdy w R136 miały więc jeszcze większe masy. Wyliczone masy podane w pracy z lipca 2010 mieszczą się w zakresie od 165 aż do 320 mas Słońca. Badania przeprowadziła grupa astronomów pod kierunkiem Paula Crowthera, profesora astrofizyka Uniwersytetu Sheffield (Wielka Brytania). Do 2010 roku astronomowie byli przekonani, że graniczna masa pojedynczej gwiazdy wynosi około 150 mas Słońca. Wyznaczone jasności tych gwiazd wynoszą od około 3,8 do 8,7 milionów jasności Słońca.

</doc>
<doc id="1453738" url="https://pl.wikipedia.org/wiki?curid=1453738" title="Sébastien Hinault">
Sébastien Hinault

Sébastien Hinault (ur. 11 lutego 1974 w Saint-Brieuc) – francuski kolarz szosowy, zawodnik profesjonalnej ekipy IAM Cycling. 
Od początku kariery zawodowej związany był z jednym klubem - Crédit Agricole, jednak w 2009 przeszedł do Ag2r-La Mondiale. Na liście sukcesów ma kilka zwycięstw na etapach znanych wyścigów wieloetapowych. Największe dotychczasowe sukcesy odnosił w 2008 roku, kiedy to wygrał 4-etapowy wyścig Tour du Limousin i 10. etap Vuelta a España.
Sébastien Hinault nie jest spokrewniony z pięciokrotnym zwycięzcą Tour de France Bernardem Hinault.

</doc>
<doc id="1453739" url="https://pl.wikipedia.org/wiki?curid=1453739" title="Sebastien Hinault">
Sebastien Hinault



</doc>
<doc id="1453740" url="https://pl.wikipedia.org/wiki?curid=1453740" title="Postępowa Partia Ludowa">
Postępowa Partia Ludowa

Postępowa Partia Ludowa ("Fortschrittliche Volkspartei") – niemieckie liberalne ugrupowanie 
polityczne, działające w końcowym okresie istnienia Cesarstwa Niemieckiego.
Utworzono ją 6 marca 1910 roku łącząc Wolnomyślną Partię Ludową ("Freisinnige Volkspartei"), Unię Demokratyczną, Niemiecką Partię Ludową oraz Związek Wolnomyślny. Celem fuzji było zjednoczenie frakcji parlamentarnych w liczącą się siłę polityczną. Podczas I wojny światowej FVP była najsilniejszym ugrupowaniem w Reichstagu. Razem z socjalistami i Partią Centrum uzyskali większość parlamentarną, która w roku 1917 przegłosowała rezolucję pokojową.
Partia została rozwiązana w roku 1918 – po upadku Cesarstwa Niemieckiego. Większość jej byłych członków wstąpiła do Niemieckiej Partii Demokratycznej (DDP). W ten sposób połączyli się oni z lewicowym odłamem byłej Partii Narodowo-Liberalnej ("Nationalliberale Partei").
Do najważniejszych działaczy Postępowej Partii Ludowej zaliczali się:

</doc>
<doc id="1453743" url="https://pl.wikipedia.org/wiki?curid=1453743" title="Kościół Rzymskokatolicki wobec Unii Europejskiej">
Kościół Rzymskokatolicki wobec Unii Europejskiej



</doc>
<doc id="1453746" url="https://pl.wikipedia.org/wiki?curid=1453746" title="Stolica Apostolska wobec integracji europejskiej">
Stolica Apostolska wobec integracji europejskiej



</doc>
<doc id="1453747" url="https://pl.wikipedia.org/wiki?curid=1453747" title="Stolica Apostolska a Unia Europejska">
Stolica Apostolska a Unia Europejska



</doc>
<doc id="1453748" url="https://pl.wikipedia.org/wiki?curid=1453748" title="Etykietowy typ danych">
Etykietowy typ danych

Typ etykietowy, to typ danych, którego wartościami są etykiety instrukcji.
Zastosowanie typu etykietowego.
W programowaniu stosuje się etykiety instrukcji, do wskazywania konkretnych instrukcji w kodzie programu. Takie wskazanie instrukcji umożliwia wykonanie skoku do konkretnego miejsca w kodzie źródłowym, a tym samym do konkretnego miejsca w kodzie wynikowym, wygenerowanym przez translator. W większości uniwersalnych języków programowania wysokiego poziomu, dostępna jest możliwość oznaczania instrukcji etykietami i stosowanie instrukcji skoku, mimo szerokiej, negatywnej krytyki jej stosowania, zawartej w literaturze przedmiotu. Jednak znacznie mniej języków programowania umożliwia przechowywanie w zmiennych wartości etykietowych, odpowiadającym wskazaniom instrukcji, co umożliwia bardziej złożone, ale równocześnie znaczenie zaciemniające strukturę programu, sterowanie przebiegiem algorytmu.
Stosowane rozwiązania.
PL/I.
W PL/I istnieje możliwość tworzenia i stosowania danych etykietowych, opisanych w deklaracji poprzez atrybut, który jest identyfikowany słowem codice_1. Danym o takim typie etykietowym, można przypisywać nazwy stałych etykietowych (identyfikatorów etykiet), używanych w kodzie do oznaczania instrukcji, jako etykiety instrukcji.
Przykład:
 DCL A LABEL;
 A=ETY;
 GOTO A;
 ETY: B=1;
 
Basic.
W języku Basic etykietami są numery instrukcji (obowiązkowe w bardzo wielu wczesnych implementacjach tego języka). Numery te są literałami liczbowymi całkowitymi, dziesiętnymi, bez znaku. W związku z tym istnieje możliwość w wielu implementacjach, stosowania zmiennych o typie liczbowym do przechowywania wartości etykiet, jako liczb, oraz wręcz wyliczania w wyrażeniach wartości etykiety do której ma nastąpić skok (codice_2), wywołanie podprogramu (codice_3), obsługi błędów (codice_4).
Snobol.
Również w języku Snobol, choć nie występuje odrębny typ etykietowy, to istnieje możliwość przechowywania w zmiennych wartości, które wskazywać będą na konkretną instrukcję. W tym przypadku typem odpowiednim do implementacji typu etykietowego jest łańcuch, który może być automatycznie przekształcony na etykietę, do której ma nastąpić skok. Wynikiem takiego przekształcenia jest obiekt typu NAME, który choć nie może być jawnie deklarowany w kodzie źródłowym, występuje w języku właśnie jako specyficzna forma implementacji typu etykietowego. Typ ten i obiekty NAME, są szeroko stosowane, ze względu na to, że całe sterowanie przebiegiem algorytmu w tym języku, opiera się na skokach warunkowych i bezwarunkowych, na bazie których realizuje się pętle, instrukcje wyboru czy warunkowe. Nie ma odrębnych instrukcji do realizacji tego typu struktur programistycznych. Oczywiście wartość taka (identyfikator etykiety), może w przy takim podejściu stanowić wynik różnych obliczeń, czy też zostać pobrany z instrukcji wejścia (np. z konsoli).

</doc>
<doc id="1453749" url="https://pl.wikipedia.org/wiki?curid=1453749" title="Egoi Martínez">
Egoi Martínez

Egoi Martínez de Esteban (ur. 15 maja 1978 w Etcharry) – hiszpański kolarz szosowy startujący wśród zawodowców od 2001 roku.
Największy dotychczasowy sukces odniósł w 2006 roku wygrywając 10. etap Vuelta a España. Był też drugi na 15. etapie Tour de France. W 2003 roku został zwycięzcą znanego wyścigu wieloetapowego dla kolarzy poniżej 25 roku życia Tour de l’Avenir.

</doc>
<doc id="1453750" url="https://pl.wikipedia.org/wiki?curid=1453750" title="Egoi Martinez">
Egoi Martinez



</doc>
<doc id="1453756" url="https://pl.wikipedia.org/wiki?curid=1453756" title="Morwell">
Morwell

Morwell – miasto w Australii, w stanie Wiktoria, w regionie Gippsland, około 150 km na wschód od Melbourne. Około 13 tys. mieszkańców. Centrum energetyczne Wiktorii, w pobliżu miasta znajduje się wielka kopalnia odkrywkowa węgla brunatnego oraz elektrownia. Centrum administracyjne rejonu La Trobe, położone jest przy drodze Princes Highway.
Jednym z pierwszych Europejczyków przebywających w rejonie Morwell był w 1841 roku Paweł Edmund Strzelecki.

</doc>
<doc id="1453760" url="https://pl.wikipedia.org/wiki?curid=1453760" title="Karel Glastra van Loon">
Karel Glastra van Loon

Karel Glastra van Loon (ur. 24 grudnia 1962 w Amsterdamie, zm. 1 lipca 2005 w Hilversum) - holenderski pisarz i dziennikarz.
Zadebiutował w 1995 roku powieścią "Ojciec i ojciec", która okazała się bestselerem zarówno w Holandii, jak i w całej Europie. W 1999 roku powieść ta została uhonorowana prestiżową nagrodą Generale Bank Literatuur Prijs. "Ojciec i ojciec" to najczęściej tłumaczona współczesna powieść holenderska. Przetłumaczona została na trzydzieści trzy języki. W Polsce została wydana w 2005 roku, już po śmierci autora.
Karel Glastra van Loon zmarł 1 lipca 2005 roku po długotrwałej chorobie (guz mózgu).

</doc>
<doc id="1453762" url="https://pl.wikipedia.org/wiki?curid=1453762" title="Mark Renshaw">
Mark Renshaw

Mark Renshaw (ur. 22 października 1982 w Bathurst) – australijski kolarz szosowy i torowy.
Sprinter, uznawany za jednego z najlepszych rozprowadzających w peletonie, choć początkowo z powodzeniem startował na torze, zdobywając złote medale w sprincie indywidualnym i drużynowym podczas mistrzostw świata juniorów U19 w 1999 i 2000.
Karierę zawodową na szosie rozpoczął w 2004. Do jego najważniejszych triumfów należą: zwycięstwo w Tro-Bro Léon (2006) i w Tour of Qatar w 2011 oraz 2. miejsce w Vattenfall Cyclassics. 
15 lipca 2010 podczas 11. etapu Tour de France w trakcie finiszu i walki o pozycję starał się zepchnąć Juliana Deana atakując kilkukrotnie rywala głową, za co został zdyskwalifikowany.
Zakończył karierę sportową po sezonie 2019.

</doc>
<doc id="1453764" url="https://pl.wikipedia.org/wiki?curid=1453764" title="Nowa Polanka">
Nowa Polanka

Nowa Polanka (słow. "Nová Polianka", niem. "Neuweszterheim", węg. "Újszéplak") – osiedle u południowych podnóży Tatr Wysokich na Słowacji, położone przy Drodze Wolności między Tatrzańską Polanką a Wyżnimi Hagami. Administracyjnie należy do miasta Wysokie Tatry.
Nowa Polanka znajduje się na wysokości 1060 m n.p.m. przy wylocie walnej Doliny Batyżowieckiej oraz Doliny Stos, nieco na wschód od Batyżowieckiego Potoku spływającego tą pierwszą. Nad miejscowością wznoszą się szczyty Gerlachu i Kończystej.
Miejscowość powstała po II wojnie światowej, w 1946 r. Projektodawcą był bratysławski architekt Milan Harminec. W osiedlu powstało sanatorium wojskowe, które otwarto w 1956 r.
Oprócz Drogi Wolności (przy której znajduje się przystanek autobusowy) przez Nową Polankę przebiega linia kolei elektrycznej ("elektriczki") ze Szczyrbskiego Jeziora do Tatrzańskiej Łomnicy i Popradu. W miejscowości znajduje się poczta i leśniczówka. Ok. 1 km na wschód od Nowej Polanki położony jest Danielowy Dom.
Nazwa Nowej Polanki nawiązuje do sąsiedniego osiedla, Tatrzańskiej Polanki.

</doc>
<doc id="1453766" url="https://pl.wikipedia.org/wiki?curid=1453766" title="Brontosaurus">
Brontosaurus



</doc>
<doc id="1453771" url="https://pl.wikipedia.org/wiki?curid=1453771" title="Karel van Loon">
Karel van Loon



</doc>
<doc id="1453773" url="https://pl.wikipedia.org/wiki?curid=1453773" title="SaskTel Southern Men’s Playdown 2008">
SaskTel Southern Men’s Playdown 2008

SaskTel Southern Men’s Playdown 2008 – eliminacje strefy południowej do Mistrzostw Saskatchewanu 2008. Turniej rozgrywany potrójnym systemem pucharowym w dniach 17 – 20 stycznia 2008 w Melville, wyłonił 5 drużyn, które awansowały do rozgrywek prowincjonalnych.
Wyniki.
Runda A.
17 stycznia 2008, 13:00
17 stycznia 2008, 13:00
17 stycznia 2008, 13:00
17 stycznia 2008, 13:00
17 stycznia 2008, 19:00
17 stycznia 2008, 19:00
17 stycznia 2008, 19:00
17 stycznia 2008, 19:00
18 stycznia 2008, 9:00
18 stycznia 2008, 9:00
18 stycznia 2008, 9:00
18 stycznia 2008, 9:00
19 stycznia 2008, 8:30
19 stycznia 2008, 8:30
19 stycznia 2008, 16:30
Runda B.
18 stycznia 2008, 14:30
18 stycznia 2008, 14:30
18 stycznia 2008, 14:30
18 stycznia 2008, 14:30
18 stycznia 2008, 19:30
18 stycznia 2008, 19:30
18 stycznia 2008, 19:30
18 stycznia 2008, 19:30
19 stycznia 2008, 12:30
19 stycznia 2008, 12:30
19 stycznia 2008, 12:30
19 stycznia 2008, 20:30
19 stycznia 2008, 20:30
Runda C.
19 stycznia 2008, 8:30
19 stycznia 2008, 12:30
19 stycznia 2008, 8:30
19 stycznia 2008, 16:30
19 stycznia 2008, 20:30
19 stycznia 2008, 16:30
19 stycznia 2008, 20:30
20 stycznia 2008, 9:30
20 stycznia 2008, 9:30
20 stycznia 2008, 14:00
20 stycznia 2008, 14:00

</doc>
<doc id="1453774" url="https://pl.wikipedia.org/wiki?curid=1453774" title="14 Brygada Ciężkich Czołgów">
14 Brygada Ciężkich Czołgów

14 Brygada Ciężkich Czołgów (znana też jako: 14 Brygada Czołgów, 14 Brygada Pancerna) – jedna z brygad radzieckich wojsk pancernych, m.in. okresu II wojny światowej. Wchodziła w skład Kijowskiego Specjalnego Okręgu Wojskowego, a po jego przemianowaniu w 1939 w skład Frontu Ukraińskiego.
W czasie agresji sowieckiej na Polskę żołnierze radzieckiej 14 Brygady Czołgów mieli na wyposażeniu czołgi T-28 oraz T-35.

</doc>
<doc id="1453775" url="https://pl.wikipedia.org/wiki?curid=1453775" title="Stary cmentarz żydowski w Kołobrzegu">
Stary cmentarz żydowski w Kołobrzegu

Stary cmentarz żydowski w Kołobrzegu – został założony w 1812 roku i znajdował się u zbiegu obecnych ulic Zdrojowej i Mickiewicza. Został zniszczony przez niemieckich narodowych socjalistów w 1938 roku.
W 2000 roku zorganizowano na jego terenie lapidarium - odnalezione macewy ustawiono na planie Gwiazdy Dawida. Odsłonięto także pomnik ku czci ofiar Holokaustu.
Zobacz też.
Lapidarium żydowskie w Kołobrzegu

</doc>
<doc id="1453776" url="https://pl.wikipedia.org/wiki?curid=1453776" title="Wyżnie Hagi">
Wyżnie Hagi

Wyżnie Hagi (słow. "Vyšné Hágy", niem. "Hochhagi", węg. "Felsőhági") – osiedle u południowych podnóży Tatr Wysokich na Słowacji, położone przy Drodze Wolności między Nową Polanką (6 km na zachód od niej) a Szczyrbskim Jeziorem (8 km na wschód). Administracyjnie należy do miasta Wysokie Tatry. Zamieszkane jest przez około 370 osób.
Wyżnie Hagi znajdują się na poziomie ok. 1025 m n.p.m. przy wylocie walnej Doliny Batyżowieckiej oraz Doliny Wielkiej Huczawy, nad Suchą Wodą Batyżowiecką, powstającą w wyniku bifurkacji Batyżowieckiego Potoku.
Miejscowość ma charakter uzdrowiskowy, brak jest w niej infrastruktury turystycznej. Jest podzielona na dwie części, rozdzielone Drogą Wolności. Część starsza, poniżej drogi, powstała w latach 1890-91, kiedy wybudowano tu hotel turystyczny i dom kąpielowy z inicjatywy Ferencza Máriássyego. Tereny te zostały odkupione w 1897 przez księcia Hohenlohe, zaś po I wojnie światowej przez państwo czechosłowackie, które stworzyło na nich sanatorium. Wtedy też powstała górna część położona na północ od drogi. Największe sanatorium zostało otwarte w 1941 r. i do dziś leczy się w nim choroby płuc. W swoim czasie było ono największą lecznicą gruźlicy w Europie Środkowej.
Oprócz Drogi Wolności (przy której znajduje się przystanek autobusowy) przez Wyżnie Hagi przebiega linia kolei elektrycznej ("elektriczki") ze Szczyrbskiego Jeziora do Tatrzańskiej Łomnicy i Popradu. Stacja kolejki jest położona na wysokości ok. 1100 m. W Wyżnich Hagach od Drogi Wolności odgałęzia się droga do Stwoły i Mięguszowców.
Wyżnim Hagom Kazimierz Przerwa-Tetmajer poświęcił wiersz "Wyżnie Hagi po latach", opublikowany w roku 1911. W tutejszym hotelu w roku 1914 mieszkał Stefan Żeromski, kończący wówczas swą powieść "Zamieć".

</doc>
<doc id="1453777" url="https://pl.wikipedia.org/wiki?curid=1453777" title="Kruszewski">
Kruszewski

osoby noszące nazwisko Kruszewski:

</doc>
<doc id="1453779" url="https://pl.wikipedia.org/wiki?curid=1453779" title="Nowy cmentarz żydowski w Kołobrzegu">
Nowy cmentarz żydowski w Kołobrzegu

Nowy cmentarz żydowski w Kołobrzegu – został założony na początku XX wieku i znajdował się przy obecnej ul. Koszalińskiej. Uległ zniszczeniu w okresie III Rzeszy.

</doc>
<doc id="1453783" url="https://pl.wikipedia.org/wiki?curid=1453783" title="24 Brygada Lekkich Czołgów">
24 Brygada Lekkich Czołgów

24 Brygada Lekkich Czołgów, znana jako: "24 Brygada Czołgów, 24 Brygada Pancerna" – jedna z brygad radzieckich wojsk pancernych, m.in. okresu II wojny światowej. Wchodziła w skład II Korpusu Kawalerii Wołoczyskiej Grupy Armii w Kijowskim Specjalnym Okręgu Wojskowym, a po jego przemianowaniu we wrześniu 1939 we Froncie Ukraińskim.
Agresja ZSRR na Polskę.
W czasie agresji sowieckiej na Polskę brała udział w rajdzie na Tarnopol, nacierając na miasto od północy.
24 Brygada Czołgów pod dowództwem pułkownika P. S. Fotczenkowa, razem ze 136 Pułkiem Strzeleckim 97 Dywizji Strzeleckiej, przeszła przez Dobrowody i obchodząc Tarnopol od północnego zachodu około godz. 22 dotarła do jego zachodnich krańców, gdzie rozpoczęła ich "oczyszczanie" z polskich jednostek.
Sowieci nie napotkali większego oporu, ale nie obeszło się też bez sporadycznej wymiany ognia jak ostrzał wojsk sowieckich przez Polaków z kościelnej wieży.
Wyposażenie.
Żołnierze radzieckiej 24 Brygady Czołgów mieli na wyposażeniu 98 czołgów T-28, 40 czołgów BT i 19 wozów pancernych.

</doc>
<doc id="1453786" url="https://pl.wikipedia.org/wiki?curid=1453786" title="Bogoriowie herbu Bogoria">
Bogoriowie herbu Bogoria

Bogoriowie herbu Bogoria – ród rycerski, osiadły głównie w Małopolsce od XII w., największe znaczenie osiągnął w XIV w.
Rodową siedzibą Bogoriów były Skotniki w Ziemi Sandomierskiej. Możny ród, którego członkowie piastowali ważne stanowiska w Małopolsce.

</doc>
<doc id="1453787" url="https://pl.wikipedia.org/wiki?curid=1453787" title="Stary cmentarz żydowski w Jeleniej Górze">
Stary cmentarz żydowski w Jeleniej Górze

Stary cmentarz żydowski w Jeleniej Górze – został założony około 1820 roku i znajdował się na obszarze ograniczonym obecnymi ulicami: Nowowiejską, Na Skałkach i Studencką. Data likwidacji nekropolii pozostaje nieznana. Do dzisiejszych czasów nie zachowały się żadne nagrobki.

</doc>
<doc id="1453788" url="https://pl.wikipedia.org/wiki?curid=1453788" title="Region Tacna">
Region Tacna

Region Tacna – jeden z 25 regionów w Peru. Jego stolicą jest miasto Tacna. Region graniczy z Boliwią i Chile.
Obszar obecnego regionu Tacna był okupowany przez wojska Chile w wyniku wojny o Pacyfik. Tacna ponownie należy do Peru od 1929 roku.
Podział administracyjny regionu.
Region Tacna podzielony jest na cztery prowincje, które obejmują 27 dystrykty.

</doc>
<doc id="1453789" url="https://pl.wikipedia.org/wiki?curid=1453789" title="Allan Davis">
Allan Davis

Allan Davis (ur. 27 lipca 1980 w Ipswich) – australijski kolarz szosowy profesjonalnej grupy GreenEDGE Cycling.

</doc>
<doc id="1453793" url="https://pl.wikipedia.org/wiki?curid=1453793" title="Dominów (przystanek kolejowy)">
Dominów (przystanek kolejowy)

Dominów – przystanek kolejowy w Dominowie, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 100–149 pasażerów na dobę.
Historia.
W 1944 roku stacja stała się obiektem udanej akcji oddziału partyzanckiego Armii Krajowej pod dowództwem Wojciecha Rokickiego ps. Nerwa. W odwecie za nią Niemcy dokonali egzekucji grupy więźniów Zamku Lubelskiego.

</doc>
<doc id="1453794" url="https://pl.wikipedia.org/wiki?curid=1453794" title="Nowy cmentarz żydowski w Jeleniej Górze">
Nowy cmentarz żydowski w Jeleniej Górze

Nowy cmentarz żydowski w Jeleniej Górze – został założony w 1879 roku. Znajduje się przy ul. Sudeckiej. W 1910 roku jego teren został powiększony. Ma powierzchnię 0,53 ha. W okresie III Rzeszy uniknął dewastacji, która jednak nie ominęła go w latach powojennych. Po roku 1945 na terenie cmentarza odbyło się tylko kilka pochówków. W latach 1960. na terenie cmentarza istniał jeszcze dom pogrzebowy oraz ogrodzenie. W roku 1974 władze podjęły decyzję o zamknięciu cmentarza. Na jego części na przełomie lat osiemdziesiątych i dziewięćdziesiątych XX wieku wzniesiono hotel. W wyniku dewastacji do dzisiaj zachowało się zaledwie kilka zniszczonych nagrobków.

</doc>
<doc id="1453795" url="https://pl.wikipedia.org/wiki?curid=1453795" title="Rafael Echague">
Rafael Echague

Rafael de Echagüe y Berminghan (ur. 13 lutego 1813 lub 1815 w San Sebastián, zm. 1887 w Madrycie) – generał hiszpański.
Pochodził z rodziny baskijskiej szlachty. Od 1833 walczył we wszystkich wojnach domowych po stronie Krystynosów. Należał do przywódców rewolucji 1854. W latach 1860-1862 był gubernatorem Portoryko.

</doc>
<doc id="1453798" url="https://pl.wikipedia.org/wiki?curid=1453798" title="Sipán">
Sipán

Sipán – niewielka wioska ze stanowiskiem archeologicznym kultury Moche, około 35 kilometrów na południowy wschód od miasta Chiclayo w regionie Lambayeque.
W sąsiedztwie wioski znajdują się dwie ogromne piramidy z adobe, w tym Huaca Rajada z wieloma grobowcami.
Sipán jest znane z odkrycia Waltera Alvy – grobowca tzw. "Pana z Sipán" w roku 1987. Odnaleziony niezwykle bogaty pochówek, nienaruszony przez rabusiów, wyposażony był w liczne ozdoby ze złota i kamieni szlachetnych. W tym samym miejscu znajdowały się także dwa inne bogate groby (Kapłana oraz Starego Pana z Sipan).

</doc>
<doc id="1453800" url="https://pl.wikipedia.org/wiki?curid=1453800" title="Alisa Camplin">
Alisa Camplin

Alisa Camplin (ur. 10 listopada 1974 w Melbourne) – australijska narciarka dowolna. Zdobyła złoty medal na igrzyskach olimpijskich w Salt Lake City oraz brązowy podczas igrzysk olimpijskich w Turynie. Ponadto wywalczyła złoty medal w skokach akrobatycznych na mistrzostwach świata w Deer Valley. Najlepsze wyniki w Pucharze Świata osiągnęła w sezonie 2003/2004, kiedy to zajęła 4. miejsce w klasyfikacji generalnej, a w klasyfikacji skoków akrobatycznych zdobyła małą kryształową kulę. Również w sezonie 2002/2003 wywalczyła małą kryształową kulę w klasyfikacji skoków akrobatycznych.
W 2006 r. zakończyła karierę.

</doc>
<doc id="1453801" url="https://pl.wikipedia.org/wiki?curid=1453801" title="Port lotniczy Cox’s Bazar">
Port lotniczy Cox’s Bazar

Port lotniczy Cox’s Bazar (IATA: CXB, ICAO: VGCB) – port lotniczy położony w Cox’s Bazar, w Bangladeszu.

</doc>
<doc id="1453802" url="https://pl.wikipedia.org/wiki?curid=1453802" title="Ziemowit bytomski">
Ziemowit bytomski



</doc>
<doc id="1453804" url="https://pl.wikipedia.org/wiki?curid=1453804" title="Cmentarz żydowski w Złotowie">
Cmentarz żydowski w Złotowie

Cmentarz żydowski w Złotowie – został założony w XVI wieku. Uległ zniszczeniu w okresie III Rzeszy, a proces dewastacji kontynuowano w okresie powojennym. 6 listopada 2002 roku odsłonięto na terenie po-cmentarnym pomnik ku czci złotowskich Żydów - ma on formę piramidy i został zbudowany z odzyskanych fragmentów macew.

</doc>
<doc id="1453811" url="https://pl.wikipedia.org/wiki?curid=1453811" title="Katedra św. Mateusza Apostoła w Waszyngtonie">
Katedra św. Mateusza Apostoła w Waszyngtonie

Katedra św. Mateusza Apostoła w Waszyngtonie (ang. Cathedral of Saint Matthew the Apostle in Washington) jest kościołem arcybiskupim archidiecezji Waszyngton w Stanach Zjednoczonych. Świątynia została zbudowana w stylu neoromańsko-bizantyjskim w latach 1893-1913. Mieści się przy Rhode Island Avenue. Katedra znajduje się na liście National Register of Historic Places.

</doc>
<doc id="1453812" url="https://pl.wikipedia.org/wiki?curid=1453812" title="Cssp">
Cssp



</doc>
<doc id="1453813" url="https://pl.wikipedia.org/wiki?curid=1453813" title="Regional Express Airlines">
Regional Express Airlines

Regional Express Airlines – australijska linia lotnicza z siedzibą w Wagga Wagga.

</doc>
<doc id="1453816" url="https://pl.wikipedia.org/wiki?curid=1453816" title="Urquinaona">
Urquinaona

Urquinaona – stacja metra w Barcelonie, na linii 1 i 4. Stacja została otwarta w 1926. 
Można ją zobaczyć kilkakrotnie w filmie Smak życia ("Auberge espagnole").

</doc>
<doc id="1453817" url="https://pl.wikipedia.org/wiki?curid=1453817" title="Rafael Echagüe">
Rafael Echagüe



</doc>
<doc id="1453818" url="https://pl.wikipedia.org/wiki?curid=1453818" title="Arc de Triomf (stacja metra)">
Arc de Triomf (stacja metra)

Arc de Triomf – stacja metra w Barcelonie, na linii 1. Stacja została otwarta w 1932.

</doc>
<doc id="1453820" url="https://pl.wikipedia.org/wiki?curid=1453820" title="Pododdział wojskowy">
Pododdział wojskowy



</doc>
<doc id="1453827" url="https://pl.wikipedia.org/wiki?curid=1453827" title="Tatranská Polianka">
Tatranská Polianka



</doc>
<doc id="1453829" url="https://pl.wikipedia.org/wiki?curid=1453829" title="Dolný Smokovec">
Dolný Smokovec



</doc>
<doc id="1453830" url="https://pl.wikipedia.org/wiki?curid=1453830" title="Horný Smokovec">
Horný Smokovec



</doc>
<doc id="1453832" url="https://pl.wikipedia.org/wiki?curid=1453832" title="Nový Smokovec">
Nový Smokovec



</doc>
<doc id="1453833" url="https://pl.wikipedia.org/wiki?curid=1453833" title="Podspády">
Podspády



</doc>
<doc id="1453834" url="https://pl.wikipedia.org/wiki?curid=1453834" title="Zamek krzyżacki w Nidzicy">
Zamek krzyżacki w Nidzicy



</doc>
<doc id="1453836" url="https://pl.wikipedia.org/wiki?curid=1453836" title="Tatranské Zruby">
Tatranské Zruby



</doc>
<doc id="1453837" url="https://pl.wikipedia.org/wiki?curid=1453837" title="Steppost">
Steppost

Steppost – rodzaj szwedzkiego sera, który produkowany jest z krowiego mleka. Ser ten jest zaliczany do serów dojrzewających, podpuszczkowych oraz twardych. Ser steppost ma pikantny smak.

</doc>
<doc id="1453838" url="https://pl.wikipedia.org/wiki?curid=1453838" title="Vyšné Hágy">
Vyšné Hágy



</doc>
<doc id="1453839" url="https://pl.wikipedia.org/wiki?curid=1453839" title="National Trust for Scotland">
National Trust for Scotland

National Trust for Scotland (NTS; szkocki gaelicki: "Urras Nàiseanta na h-Alba") – organizacja charytatywna, zajmująca się ochroną i promocją przyrodniczego i kulturowego dziedzictwa Szkocji.
Założona w 1931 roku, w 2010 zatrudniała 450 pracowników, zrzeszała ponad 310 000 członków oraz 1,5 miliona zarejestrowanych gości. Organizacja pełni podobną funkcję co National Trust – instytucja obejmująca swym działaniem Anglię, Walię i Irlandię Północną. Organizacji patronuje Karol, książę Walii; prezydentem jest Richard Scott, 10. książę Buccleuch, przewodniczącym zaś Shonaig Macpherson.
Organizacja zarządza ponad 127 nieruchomościami i 760 km² (76 000 ha, 180 000 akrów) terenów – zamków, starożytnych domostw, historycznych miejsc, ogrodów oraz odległych terenów wiejskich.

</doc>
<doc id="1453841" url="https://pl.wikipedia.org/wiki?curid=1453841" title="Zamek krzyżacki w Kętrzynie">
Zamek krzyżacki w Kętrzynie



</doc>
<doc id="1453843" url="https://pl.wikipedia.org/wiki?curid=1453843" title="Prokatedra Najświętszej Marii Panny w Dublinie">
Prokatedra Najświętszej Marii Panny w Dublinie

Prokatedra Najświętszej Marii Panny w Dublinie (, ) – kościół arcybiskupi archidiecezji dublińskiej w Irlandii. Świątynia została zbudowana w stylu neoklasycystycznym w latach 1814–1825. Prokatedra mieści się przy ulicy Marlborough Street w Dublinie.
Status prokatedry związany jest z oczekiwaniem na zwrot Kościołowi katolickiemu niegdyś katolickiej, a obecnie protestanckiej katedry św. Patryka w Dublinie.

</doc>
<doc id="1453845" url="https://pl.wikipedia.org/wiki?curid=1453845" title="Zamek krzyżacki w Ełku">
Zamek krzyżacki w Ełku



</doc>
<doc id="1453847" url="https://pl.wikipedia.org/wiki?curid=1453847" title="Klimat lokalny">
Klimat lokalny



</doc>
<doc id="1453849" url="https://pl.wikipedia.org/wiki?curid=1453849" title="Cmentarz żydowski w Radoszycach">
Cmentarz żydowski w Radoszycach

Cmentarz żydowski w Radoszycach – został założony przed 1789 w Radoszycach i powiększony na początku XX wieku. Uległ dewastacji podczas II wojny światowej i w okresie PRL wskutek czego do naszych czasów zachowały się fragmenty kilku rozbitych nagrobków. W latach 80. XX wieku wykonano na nim prace porządkowe i odbudowano ohel radoszyckich cadyków. Cmentarz ma powierzchnię 2 ha.

</doc>
<doc id="1453851" url="https://pl.wikipedia.org/wiki?curid=1453851" title="Dale Begg-Smith">
Dale Begg-Smith

Dale Begg-Smith (ur. 18 stycznia 1985 r. w Vancouver w Kanadzie) – australijski narciarz dowolny kanadyjskiego pochodzenia, mistrz olimpijski z Zimowych Igrzysk Olimpijskich 2006 z Turynu w jeździe po muldach oraz wicemistrz z Zimowych Igrzysk Olimpijskich 2010 z Vancouver w tej samej konkurencji. Na mistrzostwach świata w Madonna di Campiglio zdobył złoty medal w jeździe po muldach oraz srebrny w jeździe po muldach podwójnych. Ponadto wywalczył brązowy medal w jeździe po muldach na mistrzostwach świata w Ruka. Najlepsze wyniki w Pucharze Świata osiągnął w sezonie 2006/2007, kiedy to triumfował w klasyfikacji generalnej, oraz w klasyfikacjach jazdy po muldach i jazdy po muldach podwójnych. Pierwsze miejsce w klasyfikacji jazdy po muldach zajął także w sezonach 2005/2006, 2007/2008 oraz 2009/2010.

</doc>
<doc id="1453861" url="https://pl.wikipedia.org/wiki?curid=1453861" title="Katedra św. Jadwigi w Berlinie">
Katedra św. Jadwigi w Berlinie

Katedra świętej Jadwigi w Berlinie (niem. Sankt-Hedwigs-Kathedrale) jest kościołem arcybiskupim archidiecezji berlińskiej w Niemczech. Bazylika mniejsza od 1927. Świątynia została zbudowana w stylu klasycystycznym w latach 1747–1773 (konsekrowana przez ówczesnego biskupa warmińskiego Ignacego Krasickiego), zniszczona w 1943, odbudowana w latach 1952–1963. W krypcie katedry znajduje się grób bł. Bernarda Lichtenberga, jej proboszcza w latach 1938–1942 – obrońcy Żydów, aresztowanego przez reżim nazistowski i zmarłego w drodze do Dachau (KL). Świątynia mieści się przy Bebelplatz.
Historia.
Król pruski Fryderyk II Wielki w dniu 22 listopada 1746 roku wydał patent, który pozwalał parafii rzymskokatolickiej w Berlinie na wzniesienie kościoła. Zgoda na budowę kościoła katolickiego w kraju protestantów była skutkiem wygranej II wojny śląskiej, która doprowadziła do przyłączenia Śląska do królestwa Prus. Fryderyk II liczył na pozyskanie tym gestem szlachty śląskiej, która w dalszym ciągu skłaniała się ku Austrii. Można też tym wyjaśnić wybór patronki Śląska – św. Jadwigi na patronkę budowanego kościoła. Kamień węgielny pod budowę katedry położono 13 lipca 1747, dokonał tego opat zakonu cystersów Turno.

</doc>
<doc id="1453867" url="https://pl.wikipedia.org/wiki?curid=1453867" title="Stopa międzybankowa">
Stopa międzybankowa

Stopa międzybankowa – rodzaj stopy procentowej, która kształtuje się na rynku pieniężnym w wyniku krótkoterminowych operacji depozytowo-pożyczkowych dokonywanych pomiędzy określonymi bankami. 
Na rynku międzynarodowym najpowszechniej stosowaną stopą międzybankową są stopy LIBOR/LIBID ("London Interbank Offered Rate" i "London Interbank Bid Rate"), tj. stopa stosowana przez najważniejsze banki londyńskiego rynku. W Polsce wysokość stopy międzybankowej wyznacza WIBOR i WIBID ("Warsaw Interbank Offered Rate" i "Warsaw Interbank Bid Rate").
LIBOR/ LIBID oraz WIBOR i WIBID nie są stawkami transakcyjnymi. Uczestnicy panelu (wybrane banki komercyjne) nie podają oprocentowania faktycznie zawieranych transakcji, lecz odpowiedź na pytanie, po jakiej stopie mogliby pożyczyć lub przyjąć depozyt na brytyjskim (LIBOR/LIBID) czy też polskim (WIBOR/WIBID) rynku międzybankowym kwotę typową dla danej waluty i okresu pożyczki tuż przed godziną 11:00.

</doc>
<doc id="1453874" url="https://pl.wikipedia.org/wiki?curid=1453874" title="LCD (ujednoznacznienie)">
LCD (ujednoznacznienie)



</doc>
<doc id="1453875" url="https://pl.wikipedia.org/wiki?curid=1453875" title="4 Brygada Lekkich Czołgów">
4 Brygada Lekkich Czołgów

4 Brygada Lekkich Czołgów, znana jako: "4 Brygada Czołgów, 4 Brygada Pancerna" – jedna z brygad radzieckich wojsk pancernych, m.in. okresu II wojny światowej.
Wchodziła w skład XXV Korpusu Pancernego Kamienieckiej Grupy Armii w Kijowskim Specjalnym Okręgu Wojskowym, a po jego przemianowaniu we wrześniu 1939 we Froncie Ukraińskim.
Wyposażenie.
W czasie agresji ZSRR na Polskę żołnierze radzieckiej 4 Brygady Czołgów mieli na wyposażeniu głównie czołgi BT.

</doc>
<doc id="1453876" url="https://pl.wikipedia.org/wiki?curid=1453876" title="Cmentarz żydowski w Zambrowie">
Cmentarz żydowski w Zambrowie

Cmentarz żydowski w Zambrowie – kirkut w Zambrowie powstał w 1828 w pobliżu drogi prowadzącej do Łomży (dzisiejsza ul. Łomżyńska). Został założony na skarpie nad rzeką Jabłonką, w odległości kilometra na północ od rynku miasta, będącego centrum osadnictwa żydowskiego w Zambrowie. Kirkut, powiększony w 1890 roku, zajmuje ok. 2,6 ha. Na ogrodzonym siatką terenie cmentarza zachowało się około 200 nagrobków.
Najstarsza odczytana macewa na zambrowskim kirkucie pochodzi z 1829 roku. Większość nagrobków, wykonana z głazów narzutowych, posiadała interesującą symbolikę i często była polichromowana. Po II wojnie światowej, kirkut – zapomniany i opuszczony – popadł w ruinę.

</doc>
<doc id="1453878" url="https://pl.wikipedia.org/wiki?curid=1453878" title="5 Brygada Lekkich Czołgów">
5 Brygada Lekkich Czołgów

5 Brygada Lekkich Czołgów, znana jako: "5 Brygada Czołgów, 5 Brygada Pancerna" – jedna z brygad radzieckich wojsk pancernych, m.in. okresu II wojny światowej.
Wchodziła w skład XXV Korpusu Pancernego Kamienieckiej Grupy Armii w Kijowskim Specjalnym Okręgu Wojskowym, a po jego przemianowaniu we wrześniu 1939 we Froncie Ukraińskim.
Wyposażenie.
W czasie agresji ZSRR na Polskę żołnierze radzieckiej 5 Brygady Czołgów mieli na wyposażeniu głównie czołgi BT.

</doc>
<doc id="1453886" url="https://pl.wikipedia.org/wiki?curid=1453886" title="Index seminum">
Index seminum

Index seminum (łac. "spis nasion") jest to publikacja wydawana przez ogród botaniczny. Zawiera ona spis materiału siewnego (diaspor roślin), czyli owoców i nasion, które ogród oferuje do sprzedaży lub wymiany na inne owoce czy nasiona. Mają one służyć do wyhodowania okazów roślin w innych ogrodach. 
Dodatkowo część materiału siewnego przeznacza się do sprzedaży amatorom.
"Index seminum" jest wydawnictwem ciągłym, ukazuje się co roku lub co kilka lat. Może być także publikowany w internecie. Jego wydawanie jest obowiązkiem każdego ogrodu botanicznego, jako część prowadzonej przez niego działalności naukowej. "Index seminum" spełnia warunek tzw. udokumentowanego pochodzenia materiału, który jest jednym z kryteriów pozwalających traktować dany ogród jako placówkę naukową.
Nasiona niesprzedane, niewykorzystane, których zdolność kiełkowania jest już osłabiona, zawsze mogą posłużyć do tworzenia kolekcji karpologicznej, czyli zielnika owoców i nasion.

</doc>
<doc id="1453889" url="https://pl.wikipedia.org/wiki?curid=1453889" title="Stożek glacifluwialny">
Stożek glacifluwialny

Stożek glacifluwialny (stożek sandrowy) – rodzaj formy powierzchni Ziemi, który powstaje w wyniku działalności akumulacyjnej rzek wypływających z lodowców górskich.
Stożki glacifluwialne składają się głównie z materiału żwirowego. Te stożki cechują się większym nachyleniem niż powstające na niżu sandry.
W Polsce typowe stożki glacifluwialne znajdują się na północnym przedpolu Tatr.

</doc>
<doc id="1453890" url="https://pl.wikipedia.org/wiki?curid=1453890" title="Huanuco">
Huanuco



</doc>
<doc id="1453892" url="https://pl.wikipedia.org/wiki?curid=1453892" title="Archikatedra św. Krzysztofa w Canberze">
Archikatedra św. Krzysztofa w Canberze

Archikatedra św. Krzysztofa w Canberze (ang. Saint Christopher's Cathedral in Canberra) – świątynia rzymskokatolicka położona w Canberze w dzielnicy Manuka, przy Commonwealth Avenue. Świątynia została zbudowana w stylu neogotyckim w latach 1928-1939. Jest kościołem arcybiskupim archidiecezji Canberry-Goulburn w Australii.

</doc>
<doc id="1453896" url="https://pl.wikipedia.org/wiki?curid=1453896" title="Columbia agar">
Columbia agar



</doc>
<doc id="1453898" url="https://pl.wikipedia.org/wiki?curid=1453898" title="Agar Columbia">
Agar Columbia



</doc>
<doc id="1453900" url="https://pl.wikipedia.org/wiki?curid=1453900" title="Cmentarz Poniemuński">
Cmentarz Poniemuński

Cmentarz Poniemuński () – cmentarz w Kownie, w dzielnicy Poniemuń, przy ul. Tylos 10. 
Na cmentarzu zostali pochowani m.in. prezydent Litwy Aleksandras Stulginskis z małżonką, Jurgis Dobkevičius i Adomas Grinevičius. Po likwidacji cmentarza karmelickiego w Kownie na cmentarzu Poniemuńskim złożono szczątki pilotów Steponasa Dariusa i Stasysa Girėnasa. 

</doc>
<doc id="1453907" url="https://pl.wikipedia.org/wiki?curid=1453907" title="23 Brygada Lekkich Czołgów">
23 Brygada Lekkich Czołgów

23 Brygada Lekkich Czołgów (znana też jako: 23 Brygada Czołgów, 23 Brygada Pancerna) - jedna z brygad radzieckich wojsk pancernych, m.in. okresu II wojny światowej.
Wchodziła w skład V Korpusu Kawalerii Kamienieckiej Grupy Armii w Kijowskim Specjalnym Okręgu Wojskowym, a po jego przemianowaniu we wrześniu 1939 we Froncie Ukraińskim.
Wyposażenie.
W czasie agresji ZSRR na Polskę żołnierze radzieckiej 23 Brygady Czołgów mieli na wyposażeniu głównie czołgi BT.

</doc>
<doc id="1453913" url="https://pl.wikipedia.org/wiki?curid=1453913" title="26 Brygada Lekkich Czołgów">
26 Brygada Lekkich Czołgów

26 Samodzielna Brygada Czołgów Lekkich (26 BCz) ros. 26-я Отдельная легкая танковая бригада, 26-я легкотанковая бригада – brygada wojsk pancernych Armii Czerwonej.
W 1935 w Starokonstantynowie (Kijowski Specjalny Okręg Wojskowy) została sformowana 22 Brygada Zmechanizowana (22 BZ), ros. 22-я механизированная бригада. Jednostka została uzbrojona w lekkie czołgi T-26 i 1 września 1935 włączona w skład 7 Korpusu Kawalerii (7 KKaw), ros. 7-й кавалерийский корпус (7-й кавкорпус).
8 stycznia 1938 7 KKaw został rozformowany, a 22 BZ przemianowana na 26 BCz i podporządkowana dowódcy 4 Korpusu Kawalerii. We wrześniu i październiku 1939, w brygada wzięła udział w agresji ZSRR na Polskę. 4 KKaw wchodził wówczas w skład Kamienieckiej Grupy Armii. Po agresji brygada została lokowana w Sądowej Wiszni i Gródku Jagiellońskim.
Zimą 1939/1940 z pododdziałów brygady został sformowany 62 pułk czołgów według etatu Nr 010/1, który następnie został włączony w skład 86 Zmotoryzowanej Dywizji Strzelców i wziął udział w wojnie zimowej.
W lipcu 1940 w skład brygady zostały włączone trzy pododdziały: 221 samodzielny batalion czołgów miotaczy ognia, ros. 221-й отдельный огнеметный танковый батальон oraz 368 i 424 bataliony czołgów.
W marcu 1941 na bazie 26 BCz został sformowana 34 Dywizja Pancerna, która weszła w skład 8 Korpusu Zmechanizowanego.
W październiku 1941, w Dzierżyńsku (obwód gorkowski), została sformowana nowa 26 Brygada Czołgów. 19 września 1943 jednostka została przemianowana na 58 Brygadę Pancerną Gwardii.

</doc>
<doc id="1453914" url="https://pl.wikipedia.org/wiki?curid=1453914" title="36 Brygada Lekkich Czołgów">
36 Brygada Lekkich Czołgów

36 Brygada Lekkich Czołgów, znana jako: "36 Brygada Czołgów, 36 Brygada Pancerna" – jedna z brygad radzieckich wojsk pancernych, m.in. okresu II wojny światowej.
Wchodziła w skład XV Korpusu Strzelców Szepietowskiej Grupy Armii w Kijowskim Specjalnym Okręgu Wojskowym, a po jego przemianowaniu we wrześniu 1939 we Froncie Ukraińskim.
Wyposażenie.
W czasie agresji ZSRR na Polskę żołnierze radzieckiej 36 Brygady Czołgów mieli na wyposażeniu głównie czołgi T-26.

</doc>
<doc id="1453915" url="https://pl.wikipedia.org/wiki?curid=1453915" title="Ententa Bałkańska">
Ententa Bałkańska

Ententa Bałkańska – porozumienie zawarte w Atenach 9 lutego 1934 r. i obejmujące Grecję, Jugosławię, Rumunię i Turcję. 1 października 1934 zarejestrowane w Sekretariacie Ligi Narodów zgodnie z art. 18 Traktatu Wersalskiego. Pierwotnie myślano również o wciągnięciu Bułgarii i Albanii, co jednak się nie powiodło. Według Jerzego Borejszy porozumienie było skierowane przeciwko ekspansjonizmowi faszystowskich Włoch oraz nazistowskich Niemiec.
Preambuła głosiła chęć utrzymania pokoju, wg tego co przewiduje Pakt Brianda-Kellogga. Wg art. 1 cztery państwa-strony "gwarantują sobie wzajemnie bezpieczeństwo wszystkich ich granic bałkańskich" (co wykluczało jego zastosowanie przy naruszeniu północnych granic Rumunii i Jugosławii czy azjatyckich granic Turcji). Art. 2 zobowiązywał je do współdziałania przy realizacji porozumienia. Art. 3 pozwalał na przystąpienie pozostałych państw bałkańskich. 
Wg art. 2 aneksu do Paktu "Pakt Ententy Bałkańskiej nie jest zwrócony przeciw żadnemu mocarstwu. Celem jego jest zagwarantowanie bezpieczeństwa granic bałkańskich przeciw jakiejkolwiek agresji ze strony państwa bałkańskiego". Agresję art. 1 aneksu ogreślał zgodnie z Konwencją Londyńską z 3 lipca 1933. Wg art. 3 w razie agresji ze strony jakiegoś niebałkańskiego państwa, Pakt miał zastosowanie tylko gdy do agresji równocześnie albo później przyłączyłoby się któreś z państw bałkańskich; jednak obowiązek wystąpienia zbrojnego powstawał tylko przeciw temu ostatniemu państwu. 
Układ polityczny Ententy Bałkańskiej był wzorowany na pakcie organizacyjnym Małej Ententy, ale został uzupełniony tajnym aneksem wojskowym, przewidującym współpracę sztabów czterech uczestników w obronie istniejących granic na Bałkanach.
Na uwagę zasługuje fakt, że w bloku tym znalazły się Jugosławia i Rumunia – członkowie Małej Ententy, co w praktyce oznaczało jej osłabienie i drogę Czechosłowacji do izolacji politycznej. Jugosławia i Rumunia czuły się własnym porozumieniem wystarczająco zabezpieczone od strony Węgier i współpracy z Czechosłowacją nie uważały już za tak potrzebną jak poprzednio. Sprawy bałkańskie uważane były przez ich rządy za ważniejsze od środkowoeuropejskich.

</doc>
<doc id="1453917" url="https://pl.wikipedia.org/wiki?curid=1453917" title="Święta Kongregacja Obrzędów">
Święta Kongregacja Obrzędów



</doc>
<doc id="1453919" url="https://pl.wikipedia.org/wiki?curid=1453919" title="Somchai Wongsawat">
Somchai Wongsawat

Somchai Wongsawat (ur. 31 sierpnia 1947 w Nakhon Si Thammarat) – tajski polityk, prawnik i sędzia, premier Tajlandii od 17 września 2008 do 2 grudnia 2008, p.o. premiera od 9 września do 17 września 2008. Minister edukacji od lutego do września 2008.
Edukacja i kariera zawodowa.
Somchai Wongsawat w 1970 ukończył prawo na Uniwersytecie Thammasat w Bangkoku. W 1973 został adwokatem. W roku 1996 ukończył Kolegium Obrony Narodowej, a w 2002 administrację w Narodowym Instytucie Rozwoju Administracji.
W roku 1974 Somchai został mianowany asystentem sędziego (asesor). Rok później objął stanowisko sędziego. W 1986 został przewodniczącym sądu w Phang Nga, a następnie innych placówek w kraju. W 1993 r. został sędzią Sądu Apelacyjnego. W 1997 objął stanowisko przewodniczącego tego sądu.
Kariera polityczna.
W latach 1998-1999 Somchai Wongsawat był wicesekretarzem w Ministerstwie Sprawiedliwości. Od listopada 1999 do marca 2006 sprawował urząd sekretarza w Ministerstwie Sprawiedliwości. Od marca do września 2006 był sekretarzem w Ministerstwie Pracy.
W 2007 Somchai objął funkcję wiceprzewodniczącego Partii Władzy Ludu (PPP). W wyborach parlamentarnych grudniu 2007 dostał się z jej listy do Zgromadzenia Reprezentantów (izba niższa parlamentu). W lutym 2008 objął stanowisko pierwszego wicepremiera i ministra edukacji w gabinecie premiera Samaka Sundaraveja.
Premier.
9 września 2008 Somchai Wongsawat przejął obowiązki premiera po tym, jak Samak Sundaravej musiał zrezygnować z urzędu z powodu zatrudnienia i udziału w kulinarnym "show" telewizyjnym już po objęciu funkcji szefa rządu. Złamał w ten sposób konstytucyjny zakaz uzyskiwania dochodów z dodatkowych prywatnych źródeł.
15 września 2008 Partia Władzy Ludu (PPP) nominowała Wongsawata jako swojego kandydata na stanowisko nowego szefa rządu. Kandydaturze tej początkowo sprzeciwiła się jedna z frakcji PPP, jednak ostatecznie poparła ją. 17 września 2008 parlament Tajlandii głosami 298 za i 163 przeciw, mianował Somchaia Wongasawata premierem Tajlandii. 24 września 2008 król Bhumibol Adulyadej zaprzysiągł gabinet premiera Wongsawata.
29 września 2008 Tajska Komisja Wyborcza ogłosiła wszczęcie postępowania w sprawie złamania konstytucji przez Wongsawata poprzez posiadanie udziałów w firmie telekomunikacyjnej, mającej kontrakt z państwowym zakładem telekomunikacyjnym na dostawę usług internetowych. Konstytucja Tajlandii zakazuje bowiem posiadania przez członków parlamentu udziału w firmach, prowadzących interesy z firmami państwowymi.
17 października 2008 Somchai Wongsawat został uznany przez Narodową Komisję Przeciwdziałaniu Korupcji winnym zaniedbania obowiązków w 2000 w czasie gdy pracował w Ministerstwie Sprawiedliwości. Komisja uznała, że Wongswat postąpił niewłaściwie zawieszając postępowanie przeciw dwóm urzędnikom, oskarżonym o korupcję przy sprzedaży państwowych gruntów. Tego samego dnia premier oświadczył, że mimo nacisków nie zamierza ustępować z zajmowanego stanowiska.
Somchai Wongsawat jest żonaty z Yaowapą Shinawatra, siostrą byłego premiera Thaksina Shinawatry. Ma troje dzieci.
Protesty społeczne i wykluczenie z życia politycznego.
Po objęciu urzędu premiera przez Wongsawata, w Bangkoku na nowo wzmogły się antyrządowe protesty społeczne. Rozpoczęły się one już w sierpniu 2008 i były skierowane przeciw rządowi premiera Sundaraveja, którego protestujący oskarżali o reprezentowanie interesów byłego premiera Thaksina Shinawatry. Wongsawat, spokrewniony przez żonę z Shinawatrą, postrzegany był przez protestujących jako jeszcze gorliwszy kontynuator polityki byłego premiera.
7 października 2008 protestujący otoczyli budynek parlamentu, w którym przemawiał premier. Tłum uniemożliwił deputowanym opuszczenie parlamentu. Premier, chcąc opuścić parlament, musiał przeskakiwać przez płot na tyłach budynku. W celu umożliwienia wyjścia parlamentarzystom, policja użyła siły i gazu łzawiącego przeciw demonstrantów. Doszło do walk, w wyniku których zginęły dwie osoby, a 400 zostało rannych.
25 listopada 2008 przeciwnicy rządu z szeregów Sojuszu Ludowego na rzecz Demokracji (PAD, "People's Alliance for Democracy") rozpoczęli blokadę dróg dojazdowych do głównego lotniska Bangkoku, portu lotniczego Bangkok-Suvarnabhumi. Następnego dnia protestujący dostali się do hali lotniska i całkowicie sparaliżowali jego funkcjonowanie. Rozpoczęli także okupację drugiego lotniska, Bangkok-Don Muang. Rząd wezwał tajską armię do przywrócenia porządku na dwóch lotniskach. W odpowiedzi na ten apel, szef armii 26 listopada 2008 wezwał protestujących do zakończenia akcji i opuszczenia lotnisk, a premiera Wongsawata do podania się do dymisji. 27 listopada 2008 rząd wprowadził w strefach wokół dwóch lotnisk stan wyjątkowy, który m.in. zabraniał zgromadzeń powyżej 5 osób. Jednocześnie szef armii sprzeciwił się użyciu siły przeciw okupującym. W wyniku okupacji i unieruchomienia lotnisk, w Tajlandii utknęło co najmniej 100 tysięcy zagranicznych turystów.
2 grudnia 2008 Sąd Konstytucyjny rozwiązał rządzącą Partię Władzy Ludu z powodu oszustw i kupowania głosów w wyborach parlamentarnych w grudniu 2007 oraz wykluczył całe jej kierownictwo, włącznie z premierem Wongsawatem, z życia politycznego na okres 5 lat ze skutkiem natychmiastowym. Somchai Wongsawat zaakceptował wyrok sądu, stwierdzając że od teraz będzie "zwykłym obywatelem". P.o. premiera został dotychczasowy wicepremier, Chaovarat Chanweerakul, który nie wchodził w skład władz rozwiązanej partii. Parlamentarzyści z Partii Władzy Ludu zapowiedzieli przegrupowanie, stworzenie innej partii politycznej i utworzenie nowego rządu koalicyjnego. Tego samego dnia Sojusz Ludowy na rzecz Demokracji (PAD) ogłosił zakończenie okupacji stołecznych portów lotniczych.

</doc>
<doc id="1453920" url="https://pl.wikipedia.org/wiki?curid=1453920" title="Cmentarz żydowski w Komarówce Podlaskiej">
Cmentarz żydowski w Komarówce Podlaskiej

Cmentarz żydowski w Komarówce Podlaskiej – data założenia kirkutu pozostaje nieznana. W czasie II wojny światowej był miejscem masowych egzekucji ludności żydowskiej. Do naszych czasów zachowało się około dwudziestu kamiennych macew. Teren cmentarza jest ogrodzony.
Linki zewnętrzne.
Opis wraz z ilustracjami

</doc>
<doc id="1453927" url="https://pl.wikipedia.org/wiki?curid=1453927" title="Traktat z Trianon">
Traktat z Trianon



</doc>
<doc id="1453928" url="https://pl.wikipedia.org/wiki?curid=1453928" title="Katedra św. Katarzyny w Utrechcie">
Katedra św. Katarzyny w Utrechcie

Katedra św. Katarzyny w Utrechcie () – kościół rzymskokatolicki, położony w Utrechcie. Jest kościołem arcybiskupim archidiecezji Utrechtu w Holandii. Do 2007 roku była siedzibą prymasa Holandii.
Historia.
Świątynia została zbudowana w stylu gotyckim w latach 1470–1550, wieża i fasada pochodzą z 1900. Od 1853 jest świątynią katedralną. W 2007 roku kard. Willem Jacobus Eijk, prymas Holandii i przewodniczący episkopatu, przeniósł się z katedry do parafii św. Augustyna położonej ok. 60 km od Utrechtu.
Ze względu na zbyt duże koszty utrzymania dla malejącej liczby wiernych w 2019 roku rada parafii wystawiła budynek na sprzedaż.

</doc>
<doc id="1453935" url="https://pl.wikipedia.org/wiki?curid=1453935" title="Aleksander Krukowiecki">
Aleksander Krukowiecki

Aleksander Krukowiecki, ps. „Żubr” (ur. 1825, zm. 20 lipca 1896 w Aksmanicach) – hrabia, poseł na Sejm Galicyjski, pułkownik, organizator i dowódca oddziału w powstaniu styczniowym.
Biografia.
Syn generała Jana Krukowieckiego i Heleny Wolskiej. Miał braci Konstantego, Władysława, Adama oraz siostrę Helenę, która pozostała w stanie panieńskim i mieszkała w majątku Krukowieckiego w Ossem. Jego dziadek Piotr Krukowiecki otrzymał od cesarzowej Marii Teresy tytuł hrabiowski. Zaangażowany w ruchu przedpowstaniowym, w stronnictwie białych. W powstaniu styczniowym walczył w oddziale Aleksandra Taniewskiego, w którym dowodzili bracia Gustaw Habich i Edward Jan Habich. Walczył w sierpniu 1863 w dwóch bitwach pod Imbramowicami i Glanowem. Po powrocie do Galicji walczył w oddziale Walerego Wróblewskiego. Na ostatnią wyprawę wyruszył w styczniu 1864 pod rozkazami kpt. Edwarda Rylskiego.
Po powstaniu właściciel ziemski w Aksmanicach, działacz polityczny, poseł na sejm.
Zmarł w Aksmanicach w 20 lipca 1896. Przy grobach rodziny Krukowieckich na cmentarzu parafialnym w Jeżowie umieszczono symboliczny nagrobek pułkownika Aleksandra Krukowieckiego.

</doc>
<doc id="1453942" url="https://pl.wikipedia.org/wiki?curid=1453942" title="Ignacy Zielewicz">
Ignacy Zielewicz

Ignacy Zielewicz (ur. 1841 w Powidzu, zm. 1917 w Poznaniu) – polski lekarz, chirurg.
Życiorys.
Zapoczątkował wraz z Teodorem Teofilem Mateckim i Piotrem Seckim nowoczesną chirurgię w Wielkim Księstwie Poznańskim, stosując przy operacjach znieczulenie ogólne przy użyciu eteru i chloroformu. 
W 1877 roku założył Szpital Dziecięcy Sióstr Miłosierdzia przy ul. św. Józefa w Poznaniu i towarzystwo wspierające szpital.
W 1889 roku wraz z Heliodorem Święcickim i Bolesławem Wicherkiewiczem założył czasopismo Nowiny Lekarskie, w którym publikował swoje felietony. 
Jego artykuł "Dziedzictwo ducha" stał się manifestem ideowym dla poznańskich lekarzy. 
Pisał w nim o zawodzie lekarza:
Był propagatorem postaci i dorobku Karola Marcinkowskiego.

</doc>
<doc id="1453946" url="https://pl.wikipedia.org/wiki?curid=1453946" title="Isaacs">
Isaacs



</doc>
<doc id="1453954" url="https://pl.wikipedia.org/wiki?curid=1453954" title="Edward Rylski">
Edward Rylski

Edward Rylski herbu Ostoja (ur. 1821 w Gorzkowie koło Bochni, zm. 11 stycznia 1895) – oficer austriacki, dowódca oddziału żandarmerii narodowej, dowódca w oddziale Marcina Borelowskiego, powstaniec styczniowy, organizator i dowódca oddziału w powstaniu styczniowym.
W ostatnią wyprawę wyruszył w styczniu 1864 r. i dowodził w powstańczych walkach samodzielnie do końca stycznia 1864 r. 
Po powstaniu właściciel ziemski, działacz polityczny. 
Zmarł w Aksmanicach w 1895 r.

</doc>
<doc id="1453958" url="https://pl.wikipedia.org/wiki?curid=1453958" title="Deklaracja berlińska">
Deklaracja berlińska

Deklaracja berlińska oznacza kilku dokumentów:

</doc>
<doc id="1453961" url="https://pl.wikipedia.org/wiki?curid=1453961" title="Michał z Bystrzykowa">
Michał z Bystrzykowa

Michał z Bystrzykowa znany też jako "Michael Parisiensis, Michał Twaróg z Bystrzykowa" (ur. ok. 1450 – zm. w lutym 1520) – polski teolog i filozof.
Życiorys.
Od 1468 studiował w Krakowie, a w latach 1473-1477 zgłębiał filozofię na paryskiej Sorbonie i uzyskał tytuł magistra "artium". Krótki czas spędził w Ingolstadt, gdzie immatrykulował się w 1478. Po powrocie do Krakowa nostryfikował dyplom i od czerwca 1485 wykładał na uniwersyteckim wydziale filozoficznym. Wykłady prowadził do 1504 i obejmowały one poglądy Arystotelesa, Cycerona oraz logikę Piotra Hiszpana (wg doktryny Dunsa Szkota). W 1495 i 1501 pełnił funkcję dziekana tegoż wydziału, a w 1513 i 1514 rektora całej uczelni. Na początku XVI w. uzyskał doktorat teologii na Sorbonie. Do końca życia wykładał filozofię na krakowskim uniwersytecie. Mocno propagował scholastykę skotystyczną. Był kanonikiem kolegiaty św. Floriana i proboszczem wojnickim.

</doc>
<doc id="1453966" url="https://pl.wikipedia.org/wiki?curid=1453966" title="Katedra św. Mikołaja we Fryburgu">
Katedra św. Mikołaja we Fryburgu

Katedra świętego Mikołaja we Fryburgu (fr. Cathédrale Saint-Nicolas de Fribourg, niem. Kathedrale Sankt Nikolaus (Freiburg im Üechtland)) – kościół wyznania rzymskokatolickiego we Fryburgu w Szwajcarii. Jest kościołem biskupim (katedrą) szwajcarskiej diecezji Lozanny, Genewy i Fryburga.
Świątynia została zbudowana w stylu gotyckim w latach 1283-1490. We wnętrzu znajdują się witraże Józefa Mehoffera oraz organy Alojzego Moosera.

</doc>
<doc id="1453968" url="https://pl.wikipedia.org/wiki?curid=1453968" title="Legnicki Park Technologiczny">
Legnicki Park Technologiczny

Legnicki Park Technologiczny LETIA S.A. – park technologiczny jest podmiotem, założonym przez KGHM Polska Miedź S.A., Urząd Marszałkowski Województwa Dolnośląskiego oraz Politechnikę Wrocławską. Obecnie większościowym właścicielem jest Legnicka Specjalna Strefa Ekonomiczna. 
Misją Legnickiego Parku Technologicznego, jest kreowanie konkurencyjnej i innowacyjnej gospodarki regionu, poprzez tworzenie korzystnych warunków dla rozwoju inwestycji.
Partnerzy.
LETIA Legnicki Park Technologiczny S.A., to wspólne przedsięwzięcie KGHM PM S.A., Urzędu Marszałkowskiego Województwa Dolnośląskiego oraz Politechniki Wrocławskiej. Akt założycielski spółki został podpisany w dniu 2 lipca 2007 w Legnicy. 
Charakterystyka regionu.
Region jest skupiskiem przedsiębiorstw odgrywających takich jak centra badawcze, rozwojowe czy outsourcingowe potentaci nowych technologii, jak Google, Siemens, Whirlpool czy Hewlett-Packard, ale i przedsiębiorstw rodzimych z długą tradycją, jak KGHM.
Położenie.
Legnica położona jest w samym centrum regionu. Jest ona trzecim miastem co do wielkości na Dolnym Śląsku o powierzchni 56,3 km², w którym mieszka ponad 105 tys. osób. Jest doskonale położona, na skrzyżowaniu autostrady A4 z drogą krajową nr 3; przez miasto przebiega paneuropejski korytarz transportowy E 30, a w pobliżu znajdują się przejścia graniczne:

</doc>
<doc id="1453969" url="https://pl.wikipedia.org/wiki?curid=1453969" title="NTS">
NTS



</doc>
<doc id="1453972" url="https://pl.wikipedia.org/wiki?curid=1453972" title="Parafia św. Barbary w Boguszowicach Osiedlu">
Parafia św. Barbary w Boguszowicach Osiedlu

Parafia św. Barbary w Boguszowicach Osiedlu – jedna z parafii należących do archidiecezji katowickiej. Została erygowana 25 lipca 1978 roku. Kościół parafialny poświęcił abp Damian Zimoń w 2000 roku.

</doc>
<doc id="1453976" url="https://pl.wikipedia.org/wiki?curid=1453976" title="Parafia Matki Bożej Piekarskiej w Jastrzębiu-Zdroju">
Parafia Matki Bożej Piekarskiej w Jastrzębiu-Zdroju

Parafia św. Matki Bożej Piekarskiej w Jastrzębiu-Zdroju – należy do archidiecezji katowickiej, położona w Boryni, sołectwie Jastrzębia-Zdroju. 
Historia parafii.
Społeczność Boryni i Skrzeczkowic z własnej inicjatywy podjęła się budowy kościoła i przez dwa lata mieszkańcy pod kierunkiem sołtysa Skrzeczkowic Piotra Paszendy pracowali na budowie bez kościelnego dozoru. 3 listopada 1987 budowa została objęta opieką Kościoła, a administratorem nowo powstającej parafii został ks. Andrzeja Szorka, dotychczasowy wikary w parafii Wszystkich Świętych w Szerokiej. 
Najpierw powstał dom katechetyczny, który spełniał funkcję tymczasowego kościoła. 1 lipca 1989 biskup katowicki Damian Zimoń dokonał wmurowania kamienia węgielnego w fundamenty kościoła. 19 czerwca 1988 została utworzona parafia tymczasowa Matki Bożej Piekarskiej, której teren został wydzielony z parafii Krzyżowice. Ostateczne ustanowienie parafii nastąpiło 1 stycznia 1990. 11 listopada 1995 metropolita katowicki Damian Zimoń dokonał poświęcenia kościoła.

</doc>
<doc id="1453980" url="https://pl.wikipedia.org/wiki?curid=1453980" title="Mad Men">
Mad Men

Mad Men – amerykański serial telewizyjny, stworzony przez Matthew Weinera, emitowany jest przez telewizję kablową AMC od 19 lipca 2007 do 17 maja 2015. W Polsce serial emitowany był przez stacje Fox Life i FOX (Polska) od 7 listopada 2010 roku oraz TVP Kultura, a od 2 lipca 2020 dostępny jest na platformie streamingowej Amazon Prime Video. "Mad Men" liczy 92 odcinki wyemitowane w siedmiu seriach.
Fabuła.
Akcja serialu rozgrywa się w Nowym Jorku od początku do końca lat 60. XX w. i skupia się na Donie Draperze (Jon Hamm), dyrektorze kreatywnym agencji reklamowej Sterling Cooper, oraz ludziach otaczających go w życiu zawodowym i prywatnym. Serial przedstawia zmiany obyczajowe zachodzące w Ameryce tamtych lat.
Znaczenie tytułu.
Tytuł serialu jest grą słów: "mad men" dosłownie znaczy po angielsku „szaleńcy”, co może odnosić się do ryzykownych decyzji podejmowanych w agencji reklamowej, ale i do slangowego określenia "ad men" (od ang. "advertising men"), czyli po prostu „ludzi reklamy”. Sformułowanie "mad men" jest też jednak skrótem od nazwy nowojorskiej alei Madison Avenue, przy której swoje siedziby mają liczne agencje reklamowe – wówczas tytuł oznaczałby „Facetów z Madison Avenue” (informacja o tym została podana w 1. odcinku serialu).
Nagrody.
"Mad Men" został bardzo dobrze przyjęty przez krytykę: w 2008 zdobył Złote Globy dla najlepszego serialu obyczajowego i dla najlepszego aktora w roli pierwszoplanowej (Jon Hamm). W tym samym roku otrzymał również 6 nagród Emmy, w tym dla najlepszego serialu obyczajowego i za najlepszy scenariusz. W 2009 "Mad Men" zdobył po raz drugi z rzędu Złoty Glob i nagrodę Emmy dla najlepszego serialu obyczajowego. Rok 2010 przyniósł mu kolejny Złoty Glob i nagrodę Emmy za najlepszy serial obyczajowy.

</doc>
<doc id="1453982" url="https://pl.wikipedia.org/wiki?curid=1453982" title="Sufata">
Sufata

Sufata – rodzaj sieciowej tkaniny, która jest luźno rozpięta na dwóch skrzyżowanych drewnianych trzonkach. Tkanina Sufata służy do wyjmowania ryb z wody.

</doc>
<doc id="1453985" url="https://pl.wikipedia.org/wiki?curid=1453985" title="Parafia św. Józefa w Kłokocinie">
Parafia św. Józefa w Kłokocinie

Parafia św. Józefa w Kłokocinie należy do archidiecezji katowickiej i dekanatu Boguszowice. Została erygowana 10 kwietnia 1977 roku przy drewnianym kościele, który został tu przeniesiony z miejscowości Nieboczowy. Później kościół ten trafił do Wojewódzkiego Parku Kultury i Wypoczynku w Chorzowie. Został odrestaurowany i poświęcony przez abpa Damiana Zimonia w 1997 roku. Na jego miejscu stanął nowy kościół, który poświęcił abp Damian Zimoń w 1994 roku.

</doc>
<doc id="1453988" url="https://pl.wikipedia.org/wiki?curid=1453988" title="Parafia św. Wawrzyńca w Ligockiej Kuźni">
Parafia św. Wawrzyńca w Ligockiej Kuźni

Parafia św. Wawrzyńca w Ligockiej Kuźni należy do archidiecezji katowickiej i dekanatu Rybnik. Została erygowana 20 marca 1977 roku przy drewnianym kościele, który został tu przeniesiony z sąsiednich Boguszowic.

</doc>
<doc id="1453991" url="https://pl.wikipedia.org/wiki?curid=1453991" title="Katedra Świętego Wawrzyńca w Lugano">
Katedra Świętego Wawrzyńca w Lugano

Katedra świętego Wawrzyńca w Lugano (wł. Cattedrale di San Lorenzo (Lugano)) jest kościołem biskupim diecezji Lugano w Szwajcarii. Świątynia została zbudowana w stylu renesansowym w latach 1447-1522 według projektu architekta Giovanniego Antonia Amadeo. We wnętrzu znajdują się freski Bernardina Luiniego.

</doc>
<doc id="1453994" url="https://pl.wikipedia.org/wiki?curid=1453994" title="Stac Levenish">
Stac Levenish

Stac Levenish lub Stac Leibhinis (czasem nazywany po prostu „Levenish/Leibhinis”) – kolumna morska z archipelagu St Kilda. Znajduje się za zatoką Village Bay przy wyspach Hirta oraz Dùn. Jest częścią obręczy wygasłego wulkanu i jest wysoka na 62 metrów.
Płynąc z głównej wyspy archipelagu w kierunku południowym można zaobserwować północną część klifu kolumny wyglądającą jak profil twarzy.
Kolumna była obiektem wspinaczek już na początku XX wieku.

</doc>
<doc id="1453995" url="https://pl.wikipedia.org/wiki?curid=1453995" title="Sukiyaki">
Sukiyaki

 – rodzaj popularnej, japońskiej potrawy jednogarnkowej typu "nabe-mono".
Składniki.
Potrawa ta jest przyrządzana m.in. z:
Wszystkie składniki gotuje się razem w bulionie z sosu sojowego ("shōyu"), mirinu, sake, cukru. Po ich wyjęciu z naczynia zanurza się je w miseczce z surowym jajkiem. 
Uważa się, że potrawa ta została wymyślona w okresie Meiji (1868–1912), na podstawie instrukcji cesarza, aby zachęcić Japończyków do spożywania wołowiny.

</doc>
<doc id="1453996" url="https://pl.wikipedia.org/wiki?curid=1453996" title="Parafia św. Antoniego z Padwy w Chorzowie">
Parafia św. Antoniego z Padwy w Chorzowie

Parafia św. Antoniego z Padwy w Chorzowie – parafia rzymskokatolicka w Chorzowie, województwo śląskie.
Należy do dekanatu Chorzów Batory w archidiecezji katowickiej.
Historia.
Zlokalizowany w rejonie ulic Kopernika, Kilińskiego i placu Matejki kościół pw. św. Antoniego Padewskiego został zbudowany w latach 1930-1934, według projektu poznańskiego architekta Adama Ballenstedta. Kościół został rozplanowany na rzucie prostokąta z wieżą dostawioną do elewacji od strony ul Kopernika. Wysokość wieży, która miała mierzyć 89 m, ze względu na trudny teren i panujący kryzys ograniczono do 38 m. 
Kamień węgielny pod budowę nowego kościoła poświęcono 28 czerwca 1931 roku a 1 lipca 1932 roku dokonano poświęcenia pierwszego dzwonu o imieniu “Magdalenka”.
Poświęcenie kościoła odbyło się 9 września 1934 roku. Poświęcenia dokonał biskup ordynariusz Stanisław Adamski.
Muzyka organowa parafii.
Instrumentarium.
Pierwsze wzmianki o organach parafii świętego Antoniego w Chorzowie pochodzą z okresu jeszcze przed wybudowaniem świątyni, kiedy to zakłady organmistrzowskie, jak np. Fabryka Organów Stanisława Krukowskiego  i jego Syna z Piotrkowa Trybunalskiego dowiadując się o budującym się kościele, zaproponowała montaż organów. Kolejna wzmianka dotycząca instrumentu pochodzi z 12 listopada 1934 r., kiedy władze województwa śląskiego zakupiły od Państwowego Seminarium Nauczycielskiego w Tarnowskich Górach za cenę 1 750 zł 2-manuałowy (+ pedał), 5-registrowy instrument. Inne źródła podają, że organy były 3-registrowe, i że w roku 1948 rozbudowano je o kolejne 4 registry. Za wersją 3-registrowego instrumentu przemawia notatka o rozbudowie pochodząca z kroniki parafialnej, w której znajduje się zapis: „Korzystając z nadwyżki zebranych ofiar na budowę ogrzewania w kościele zgodnie z uchwałą Rady Parafialnej i zezwoleniem Kurii Diecezjalnej rozbudowano nasze małe 3-registrowe organy o dalsze cztery registry. Zamontowano też silnikową dmuchawę powietrza. Pracę tę wykonał organmistrz Zbigniew Zając z Zabrza w miesiącach wiosny”. Instrument ten, jak na parafię tej wielkości i kościół o takich gabarytach, był dalece niewystarczający, nawet po rozbudowie. Na kolejną rozbudowę organy musiały czekać 14 lat, a czego powodem był fakt, że jeszcze w latach 50. XX w. kasa parafialna była w „opłakanym stanie”, co wynikało z nadwyrężenia funduszy kościelnych budową kościoła filialnego.
Z listu Zakładu Organów Leona Michalika ze Świętochłowic, datowanego na dzień 7 lutego 1960 r., wiadomo, że planowane było wykonanie nowego magazynu powietrznego. Nie wiadomo, czy do wymiany doszło, a jeśli tak, to kto był jego wykonawcą. Nowy magazyn powietrzny był przystosowany do zamontowania nożnego czerpaka klinowego. Czy czerpak ten miał służyć tylko w sytuacjach awaryjnych, czy został wbudowany ze względu na  obecność  w parafii osoby pełniącej funkcję kalikanta, nie wiadomo. Należy jednak sądzić, że był to dodatkowy napęd organowy, ewentualnie że kalikant był potrzebny do czasu rozbudowy organów w 1948 r.
Podczas wizytacji kanonicznej przeprowadzonej w parafii w dniach 10–11 czerwca 1962 r., ówczesny ordynariusz  bp Herbert Bednorz  w jednej z wytycznych powizytacyjnych nakazał ufundować parafii nowe organy, względnie rozbudować stare.
30 grudnia 1964 r. ofertę swoją złożył z polecenia ks. proboszcza Ignacego Czabańskiego  z Poznania budowniczy organów Bronisław Cepka  z Popowa  koło Wronek. Ksiądz Józef Kempiński najwyraźniej był zainteresowany jego ofertą, gdyż już 13 sierpnia 1965 r. sporządzono kosztorys przedwykonawczy przebudowy i uzupełnienia obecnych wówczas 8-głosowych  organów na 45-głosowy instrument elektryczny, względnie pneumatyczny. Według tego projektu instrument miał być wyposażony w 3-manuałowy wolno stojący kontuar. Projekt zawierał trzy wersje dyspozycji głosowych, które na życzenie zleceniodawcy mogły ulec zmianie przed rozpoczęciem budowy. Przyjęto projekt pierwszy ze zmianami ks. Piotra Sopory. 
Finansowanie remontu przebiegało w dość nietypowy sposób: parafianie zakupywali za pośrednictwem parafii piszczałki, których byli właścicielami przez 10 lat, po czym darowywali je parafii, względnie parafia je od nich odkupowała. Parafia zawierała z ofiarodawcami umowy na wypadek śmierci, by piszczałki przechodziły na własność księdza proboszcza z ewentualnym obowiązkiem odprawienia jednej Mszy świętej w intencji ofiarodawcy. 
Z dokumentów wizytacyjnych organów i organistów wiemy, że we wrześniu 1973 r. organy liczyły „43 głosy, w tym 5 rezerwowych”; w styczniu 1978 r. organy dysponowały  40 głosami grającymi, cała zaś rozbudowa została ukończona w 1979 r. Rozbudowa trwała zatem 13 lat. W 1984 r. organy przeszły generalne strojenie w związku z jubileuszem powstania kościoła. Kolejny generalny remont miał miejsce w 1995 r., a przeprowadzony został przez firmę Bronisława Cepki.
Ostatecznie organy parafii świętego Antoniego mają trakturę gry i trakturę registrów elektropneumatyczną, 46 głosów rozłożonych na 3 manuały i pedał, w manuałach po 61 tonów, w pedale zaś 32 tony. Instrument wyposażony jest w 2 dmuchawy (sekcja lewa i prawa). W lewej części organów (patrząc od strony prezbiterium) znajdują się piszczałki I manuału oraz większa część pedału, w prawej – piszczałki II i III manuału oraz violin bass 16', oktawbas 8' i chorałbas 4' z sekcji pedału. W prospekcie znajdują się fragmenty głosów: pryncypałbas 16' (P), violin bass 16' (P), oktawbas 8' (P), chorałbas 4' (P) i pryncypał 8' (I). Piszczałki manuału III są zabudowane szafą ekspresyjną, która nigdy nie została dokończona i podłączona do kontuaru. 
Organiści.
Na dzisiejszych organach koncertowali między innymi Piotr Klemeński  z Gdyni, Andrzej Ginko  z Wiednia, Jan Szydło  z Łańcuta czy Anna Tobik z Katowic. Poza nimi za kontuarem zasiadali Julian Gembalski, Wacław Golonka oraz Józef Serafin. Zaś na stałe za ich kontuarem zasiadał Alojzy Godziek (1934-1941; 1955-1978), Tadeusz Klonowski (1941-1954), Paweł Morgała (1954-1955), Tadeusz Tomys (1978-1990),  Klaudiusz Króliczek (1995-2011), Krzysztof Zuga (2008-2013) i Bolesław A. Dullek (2011-nadal).

</doc>
<doc id="1453997" url="https://pl.wikipedia.org/wiki?curid=1453997" title="Ryszard Szczygieł">
Ryszard Szczygieł

Ryszard Bolesław Szczygieł (ur. 1944 w Zamościu) – polski historyk i nauczyciel akademicki, profesor nauk humanistycznych.
Życiorys.
Studia historyczne na Uniwersytecie Marii Curie-Skłodowskiej ukończył w 1966. Doktorat obronił w 1973, a habilitację w 1990. Tytuł naukowy profesora otrzymał w 1999.
Specjalizuje się w dziejach miast i mieszczaństwa oraz w historii średniowiecznej. Pełnił funkcję dziekana Wydziału Humanistycznego Uniwersytetu Marii Curie-Skłodowskiej, w latach 2008–2012 prorektora ds. ogólnych UMCS. Został kierownikiem Zakładu Historii Średniowiecznej Polski Instytutu Historii UMCS. Był członkiem Komitetu Nauk Historycznych PAN, Rady Głównej Szkolnictwa Wyższego oraz Zespołu Kierunków Studiów Humanistycznych Państwowej Komisji Akredytacyjnej. Uzyskał członkostwo m.in. w Polskim Towarzystwie Historycznym i Lubelskim Towarzystwie Naukowym.
Odznaczenia.
Odznaczony m.in. Krzyżem Kawalerskim (2002) i Krzyżem Oficerskim (2012) Orderu Odrodzenia Polski.

</doc>
<doc id="1453998" url="https://pl.wikipedia.org/wiki?curid=1453998" title="Izba Związku">
Izba Związku



</doc>
<doc id="1454001" url="https://pl.wikipedia.org/wiki?curid=1454001" title="Ludwik Górecki">
Ludwik Górecki

Ludwik Górecki, ros. "Людвиг Казимирович Горецкий" (ur. 1825, zm.?) – polski doktor medycyny, profesor Uniwersytetu św. Włodzimierza w Kijowie, założyciel pierwszej kliniki dermatologicznej na terenie Rosji.
Ukończył gimnazjum w Równem, po czym podjął studia medyczne na Uniwersytecie św. Włodzimierza w Kijowie. W 1848 roku został adiunktem przy katedrze chorób skórnych uczelni. W 1864 roku założył Klinikę Dermatologiczną Uniwersytetu św. Włodzimierza, która była pierwszą tego typu placówką na terenie Imperium Romanowów.

</doc>
<doc id="1454002" url="https://pl.wikipedia.org/wiki?curid=1454002" title="Parafia św. Floriana w Chorzowie">
Parafia św. Floriana w Chorzowie

Parafia św. Floriana w Chorzowie – parafia rzymskokatolicka pod wezwaniem św. Floriana w Chorzowie.
Parafia została erygowana 11 marca 1957 roku. W 1994 roku do tego kościoła zostały sprowadzone relikwie św. Floriana, a w 2001 roku przy tej parafii zostało erygowane sanktuarium św. Floriana, który jest patronem strażaków, hutników i miasta Chorzowa.

</doc>
<doc id="1454003" url="https://pl.wikipedia.org/wiki?curid=1454003" title="Hrabia Beaconsfield">
Hrabia Beaconsfield



</doc>
<doc id="1454004" url="https://pl.wikipedia.org/wiki?curid=1454004" title="Droga krajowa B33 (Austria)">
Droga krajowa B33 (Austria)

Droga krajowa B33 (Aggsteiner Straße) – droga krajowa Austrii. Arteria łączy południowe przedmieścia Krems an der Donau z miastem Melk. Arteria biegnie równolegle do koryta Dunaju. Na całej długości trasa posiada jedną jezdnię.
Odgałęzienie B33a.
Droga krajowa B33a – odgałęzienie od B33 położone kilkanaście kilometrów na zachód od Krems. Krótka – jednokilometrowa – trasa łączy przez most na Dunaju Mautern an der Donau z drogą B3.

</doc>
<doc id="1454005" url="https://pl.wikipedia.org/wiki?curid=1454005" title="Droga krajowa B33a (Austria)">
Droga krajowa B33a (Austria)



</doc>
<doc id="1454006" url="https://pl.wikipedia.org/wiki?curid=1454006" title="Parafia Serca Jezusowego w Zamościu">
Parafia Serca Jezusowego w Zamościu

Parafia Najświętszego Serca Pana Jezusa i Narodzenia Najświętszej Maryi Panny w Zamościu – parafia Kościoła Polskokatolickiego w RP, położona w dekanacie zamojskim diecezji warszawskiej.
Historia.
Początkiem dziejów parafii polskokatolickiej w Zamościu był odczyt o Kościele Polskokatolickim, który wygłosił ksiądz Marian Piechociński, pierwszy misjonarz tego Kościoła w Zamościu. Temat odczytu, który odbył się 18 kwietnia 1926 poruszył głęboko opinię publiczną, niebawem wyłoniono Komitet Organizacyjny Powstania Parafii Polskokatolickiej w Zamościu. Odruch społeczeństwa miasta i okolic był tak silny, że przeciwnikom zabrakło odwagi do akcji zaczepnej.
Formalne istnienie parafii związane jest z dniem 13 maja 1926. W uroczystość Wniebowstąpienia Pańskiego liczne rzesze mieszkańców Zamościa i okolic w dawnych koszarach przy ówczesnej ulicy Lwowskiej 92 wysłuchały po raz pierwszy Mszy św. w języku polskim, pomimo sprzeciwu policji i kleru rzymskokatolickiego. 28 grudnia 1926 zakupiono plac pod budowę kościoła – w czerwcu 1927 na uroczystość Bożego Ciała stanęła świątynia, choć nie całkiem jeszcze wykończona. Ulica przy której stanęła świątynia polskokatolicka, na wniosek Rady Parafialnej oraz Klubu Radnych Polskiej Partii Socjalistycznej otrzymała od Rady Miejskiej nazwę Odrodzenia. Nazwę ulica otrzymała ze względu na odrodzeniową działalność Kościoła i parafii polskokatolickiej. 23 listopada 1926 do kościoła przybył sam organizator Kościoła ksiądz biskup Franciszek Hodur. Dostojnego gościa powitał pod kaplicą proboszcz ks. Władysław Marcin Faron z licznie zgromadzonymi wiernymi. 11 września 1926 na sesji Rady Miasta został zgłoszony nagły wniosek Klubu Radnych PPS dotyczący przyznania Kościołowi polskokatolickiemu placu na cmentarz.
W latach 30. ubiegłego wieku nastąpił kryzys w funkcjonowaniu parafii, przyczynił się do tego ks. Władysław Marcin Faron. Najpierw jako dzielny proboszcz i dziekan, potem biskup zwołał samowolnie synod, który uczynił go arcybiskupem. Zaczęła się walka pomiędzy zwolennikami Kościoła Narodowego, a zwolennikami ks. Farona. W walce tej parafia pomniejszyła liczbę wiernych w sposób tragiczny. W okresie II wojny światowej Niemcy zamienili świątynię na magazyn zbożowy, utrudniając w ten sposób jej funkcjonowanie.
10 maja 1976 na zlecenie Jego Ekscelencji ks. Biskupa Naczelnego Tadeusza Ryszarda Majewskiego, probostwo parafii zamojskiej objął ks. Zbigniew Krekora i funkcję tę pełni do dziś. W 1993 budynek otrzymał nową elewację. Wewnątrz świątyni znajduje się piękna polichromia przedstawiająca sceny biblijne oraz historię Kościoła.

</doc>
<doc id="1454007" url="https://pl.wikipedia.org/wiki?curid=1454007" title="Robert de Chaudesolles">
Robert de Chaudesolles

Robert de Chaudesolles (zm. 20 grudnia 1423) – francuski benedyktyn, opat klasztoru w Cluny i generał kongregacji kluniackiej od 1416 roku aż do śmierci.
Uczestniczył w Soborze w Konstancji oraz w konklawe 1417 jako przedstawiciel nacji "galijskiej".

</doc>
<doc id="1454010" url="https://pl.wikipedia.org/wiki?curid=1454010" title="Parafia św. Józefa w Katowicach">
Parafia św. Józefa w Katowicach

Parafia św. Józefa w Katowicach-Załężu – rzymskokatolicka parafia znajdująca się w Katowicach, na obszarze dzielnicy Załęże. Parafia należy do dekanatu Katowice-Załęże w archidiecezji katowickiej. Siedziba parafii znajduje się w północno-zachodniej części miasta i obejmuje ona swoim zasięgiem wiernych z całej dzielnicy. Została ona erygowana 1 września 1896 roku, a jej pierwszym proboszczem w latach 1900–1942 był ksiądz prałat Józefa Kubis. Parafia w 2014 roku liczyła około 11 100 mieszkańców Załęża. Kościół parafialny znajduje się przy ulicy Gliwickiej.
Historia.
Do połowy XIX w. wierni z Załęża przynależeli do parafii w Bogucicach. Od połowy XIX w. wierni uczęszczali do tymczasowego kościoła przy obecnym placu Wolności w Katowicach, który został poświęcony w 1860 roku. Dalekie położenie kościoła spowodowało, iż wierni zaczęli zabiegać o odłączenie i utworzenie własnej parafii wraz z kościołem.
Pierwsze plany budowy kościoła w Załężu pojawiły się w połowie XIX w., kiedy to ówczesnym proboszczem parafii boguckiej był ks. Leopold Markiefka. W tym czasie właściciel dóbr załęskich – Ernest Georges de la Tour wyszedł z pomysłem budowy kościoła, plebanii, cmentarza i szkoły w Załęskiej Hałdzie. Projekt nowej parafii z 1855 roku przewidywał włączenie do niej z parafii boguckiej Brynowa i Załęża, z mikołowskiej Ligoty, Ochojca, Piotrowic, a z chorzowskiej familoków z okolic huty "Baildon". Z powodu braku poparcia finansowego nie zrealizowano planów utworzenia tej parafii. Nowy właściciel Załęża – George von Moltke (od 1856 roku) był zainteresowany jedynie budową kościoła, ale nie powołaniem parafii.
Powołanie załęskiej parafii wraz z kościołem wiąże się z działalnością proboszcza parafii boguckiej, ks. Ludwika Skowronka. Propozycją ks. Skowronka zatwierdził 27 grudnia 1895 roku biskup wrocławski, kardynał Georg Kopp. Sprawę budowy kościoła i powołania parafii przyspieszyła katastrofa górnicza w kopalni "Cleophas" (obecnie "Kleofas") z 4 marca 1896 roku, w której to w pożarze zginęło 105 górników, głównie z Bogucic, Dębu i Załęża. Podczas pogrzebu proboszcz bogucki ks. Ludwik Skowronek wygłosił ślubowanie wybudowania kościoła, która brzmiała następująco:
W tym samym roku, tj. 1 września 1896 roku dekretem kardynała Georga Koppa erygowano parafię załęską. Potwierdzenie tego faktu przez władze świeckie nastąpiło 13 lipca 1896 roku. Administratorem nowej parafii został 24 sierpnia 1896 roku proboszcz bogucki, ks. Ludwik Skowronek. Księgi parafialne zaczęto prowadzić od 1 października 1896 roku. Miesiąc później, tj. 12 listopada wybrano Zarząd Kościelny i Radę Parafialną.
W 1896 roku rozpoczęto przygotowania do budowy kościoła. W tym samym roku rozpoczęto budowę probostwa i klasztoru sióstr Jadwiżanek. Klasztor poświęcono 30 października 1899 roku, a probostwo w listopadzie 1900 roku. Budowę kościoła rozpoczęto 15 maja 1898 roku. Poświęcenia kościoła pod wezwaniem świętego Józefa dokonał 8 listopada 1900 roku ks. dziekan Wiktor Schmidt, natomiast konsekracji dokonał 29 kwietnia 1902 roku ks. kardynał Georg Kopp. Pierwszym proboszczem parafii został Józef Kubis.
W 1938 roku parafia liczyła 4 kapłanów i 18 015 wiernych. Wtedy to w załęskiej parafii udzielono 215 ślubów, 337 chrztów oraz 247 pogrzebów. W 1954 roku po przyjęciu święceń na terenie parafii św. Józefa zamieszkał ks. Władysław Basista. Wówczas to pod kierownictwem ówczesnego proboszcza ks. dr. Wilhelma Pluty rozpoczął katechizację dzieci w przyparafialnej salce katechetycznej. Organizował również zajęcia teatralne oraz wycieczki dla dzieci w góry. Podczas odwiedzin duszpasterskich udzielał wsparcia materialnego dla najbardziej potrzebujących rodzin z załęskiej parafii. W 2014 roku w parafii udzielono 92 chrzty św., zawarto 23 małżeństwa oraz odbyło się 166 pogrzebów.
Zasięg parafii.
Parafia swoim zasięgiem obejmuje całą katowicką dzielnicę Załęże w jej obecnym kształcie. Przynależą do niej następujące ulice: Anioła, Badury, Bocheńskiego (część północna), Bogusławskiego, Borysa, Bracka, Cholewy, Ciemały, Czoika, Dudka, Gliwicka, Gminna, Grządziela, Janasa, Kempki, Klimczoka, Koczeby, Kupca, Lelewela, Lisa, Macieja, Mamoka, Marcina, Musialika, Narutowicza, Ondraszka, Piechy, Pokoju, Pośpiecha, Pukowca, 18 Sierpnia, Skrzeka, Szewczenki, Ślusarska, Tokarska, Wiśniowa, Wolnego, Wolskiego, Wyplera, Zamułkowa, Zarębskiego i Żelazna.
Obiekty parafii.
Obiekty parafii koncentrują się głównie przy ul. Gliwickiej. Są to:
Kaplice.
W parafii znajdują się następujące kaplice:
Grupy parafialne.
Przy parafii funkcjonują następujące grupy parafialne: 

</doc>
<doc id="1454013" url="https://pl.wikipedia.org/wiki?curid=1454013" title="Zakłady bukmacherskie">
Zakłady bukmacherskie

Zakłady bukmacherskie – rodzaj zakładów wzajemnych, w których należy przewidzieć wynik spotkania sportowego. Zakłady bukmacherskie przyjmowane są przez osobę zwaną bukmacherem lub przez przedsiębiorstwo bukmacherskie. W zależności od rezultatu spotkania zakład może być wygrany, wygrany w połowie, przegrany, przegrany w połowie lub zwrócony. Wysokość ewentualnej wygranej zależy od ustalonego przez bukmachera kursu na dany wynik, obowiązującego w momencie zawarcia zakładu. Zakłady można zawierać w punktach stacjonarnych oraz przez strony internetowe bukmacherów. 
Rodzaje zakładów.
Bukmacherzy oferują wiele możliwości zakładania się o dane wydarzenie sportowe. Najprostszym rodzajem zakładu jest wytypowanie zwycięstwa jednej z drużyn bądź zawodników albo remisu. W zależności od dyscypliny sportu może istnieć wiele innych możliwości, np. w piłce nożnej: wytypowanie dokładnego wyniku meczu, wyniku po połowie meczu, liczby zdobytych bramek itp. Ciekawym rodzajem zakładów są handicapy (azjatycki i europejski), w których należy wytypować zwycięzcę (ew. remis) przy założeniu, że jedna z drużyn lub zawodników (najczęściej ta uznawana za słabszą) otrzymuje określoną dodatkową liczbę punktów. Bardzo popularne są również zakłady akumulowane, polegające na zawarciu kilku oddzielnych zakładów jako jednego — zakład taki wygrywa się tylko wówczas, gdy wszystkie zakłady składowe są wygrane, jednak możliwa wygrana jest z reguły znacznie większa niż przy zawieraniu każdego z zakładów składowych osobno (ich kursy mnoży się przez siebie). Coraz większą popularnością zaczynają się cieszyć zakłady custom bet (wprowadzoną w Polsce przez eWinner), które można stworzyć samemu w oparciu o wydarzenia z jakiejś oferty bukmacherskiej, jak i z wydarzenia z własnego życia. 
1X2.
To najbardziej popularny rodzaj zakładu, który analizowany jest w następujący sposób:
W tym typie zakładu mamy 3 możliwe zdarzenia do typowania: Albo wygra gospodarz spotkania, albo wygra gość, albo spotkanie zakończy się remisem.
Podwójna szansa 1X, X2, 12.
Inaczej nazywana zakładami z podpórką, które działają na zasadzie dodania jeszcze jednej opcji rezultatu spotkania. Możemy obstawiać w następujący sposób:
Obstawienie 1X daje nam wygraną w sytuacji, gdy spotkanie wygra gospodarz albo zakończy się remisem. Analogicznie – zakład nam nie wejdzie, jeśli mecz wygra zespół gości.
Co ciekawe, w sytuacji gdy bukmacher nie wystawia oferty na 1X/X2 gracz może ją obliczyć sam poprzez obliczenia w ramach kursów na 1X2. W praktyce jest to obstawienie zakładu w taki sposób, aby obie stawki dawały identyczną kwotę wygranej.
Zakład dwudrogowy 12.
Zakład dwudrogowy opiera się na zapisie 12, co oznacza:
Zakład dwudrogowy występuje najczęściej w dyscyplinach sportowych, gdzie spotkanie nie kończy się remisem – któraś z drużyn musi wygrać, np. w siatkówce czy tenisie ziemnym. 
Pierwsza połowa/spotkanie.
Zakład umożliwiający obstawienie wyniku do przerwy oraz na koniec spotkania.
W ramach tego zakładu do wyboru mamy opcje:
W tym typie zakładu mamy aż 9 wariantów, z jakich gracz może wybierać stawiając swój zakład.
Powyżej/Poniżej.
W zakładach typu powyżej/poniżej chodzi o poprawne wytypowanie, czy czegoś w trakcie spotkania będzie więcej lub mniej np. liczby bramek, rzutów rożnych, kartek itp. Typer ma zawsze 50% szans na powodzenie, gdyż nie dopuszcza się tutaj opcji remisu.
Handicap.
Zgodnie z podręcznikową definicją handicap to liczba punktów bądź bramek, jaką bukmacher wystawiający zakłady odejmuje lub dodaje do konta jednej z drużyn biorących udział w spotkaniu. Głównym założeniem handicapu jest wyrównanie szans obydwu stron pojedynku.
BTTS.
Nazwa tego rodzaju zakładu pochodzi z języka angielskiego (Both teams to score) i oznacza, że obie drużyny strzelą gola. W przypadku zakładów na BTTS dostępne są dwie opcje – TAK lub NIE, a szanse na ich wystąpienie, wyrażone w kursach, są często wyrównane.
Sytuacja w Polsce.
1 kwietnia 2017 roku weszła w życie nowelizacja ustawy hazardowej. Ostatnią, najważniejszą datą związaną z nowym prawem jest 1 lipca 2017 roku. Tego dnia wszystkie strony nielegalnie działających bukmacherów na terenie Polski zostały zablokowane (taki obowiązek mają między innymi dostawcy Internetu). Aby legalnie funkcjonować w Polsce, przedsiębiorstwa bukmacherskie muszą posiadać licencję wydaną przez Ministerstwo Finansów. Wiąże się to między innymi z obowiązkiem płacenia podatku od obrotu w wysokości 12%. Uzyskanie licencji kosztuje 480 000 złotych. 
W listopadzie 2018 zezwolenie na udzielanie zakładów wzajemnych na terenie Polski miało 14 bukmacherów.

</doc>
<doc id="1454017" url="https://pl.wikipedia.org/wiki?curid=1454017" title="Ojciec (zakonnik)">
Ojciec (zakonnik)



</doc>
<doc id="1454019" url="https://pl.wikipedia.org/wiki?curid=1454019" title="Sobór Świętego Włodzimierza w Kijowie">
Sobór Świętego Włodzimierza w Kijowie

Sobór Świętego Włodzimierza () – sobór położony w centrum Kijowa przy ulicy Szewczenki; do czasu utworzenia Kościoła Prawosławnego Ukrainy był główną świątynią Ukraińskiego Kościoła Prawosławnego Patriarchatu Kijowskiego.
Historia.
W 1852 metropolita moskiewski Filaret zainicjował budowę nowego soboru w Kijowie dla uczczenia 900. rocznicy chrztu Rusi Kijowskiej dokonanego przez Włodzimierza Wielkiego. Dzięki wielu datkom od osób prywatnych z całego Imperium Rosyjskiego w 1859 fundusz budowy soboru dysponował sumą 100 tys. rubli. Milion cegieł przekazali zakonnicy z ławry Peczerskiej. Pierwszy projekt budynku – monumentalnej cerkwi o trzynastu kopułach – wykonał petersburski architekt Iwan Sztrom. Plan ten zatwierdził car Mikołaj I, jednak nie był on możliwy do realizacji z braku pieniędzy. Projekt zmodyfikował Pawło Sparro, architekt z Kijowa, usuwając z niego sześć kopuł. Niezadowolony z drugiego projektu metropolita kijowski poprosił Aleksandra Berettiego o wykonanie trzeciego planu, mieszczącego się w możliwych kosztach i zarazem nadającego świątyni oczekiwany monumentalizm. Beretti zachował siedem kopuł, ale powiększył rozmiary nawy, co wywołało satysfakcjonujący jego mocodawców efekt. 
Prace budowlane nadzorowane przez Berettiego postępowały bez problemów do jesieni 1864, kiedy okazało się, że część kolumn wewnątrz obiektu nie wytrzymuje ciężaru dachu. Dwa lata później powstała groźba całkowitego zawalenia się już wybudowanej część soboru. Chociaż Beretti oskarżył robotników budowlanych o niestaranną pracę, został odsunięty od robót. Budowa stanęła; dopiero interwencja nowego cara Aleksandra II przyczyniła się do jej kontynuacji, którą zajęli się Rudolf Berdngard i Władimir Nikołajew. Ukończyli oni pracę w 1882. Dalsze czternaście lat zajęło wykańczanie dekoracji malarskiej we wnętrzu soboru. Na uroczystym poświęceniu świątyni obecny był car Mikołaj II. 
Sobór został uszkodzony w czasie wojny polsko-bolszewickiej, a w czasach radzieckich został zmieniony w muzeum religii i ateizmu, które funkcjonowało w nim do wybuchu II wojny światowej. Po wojnie cerkiew była czynna i całkowicie otwarta dla wiernych i turystów. Stanowiła katedrę Egzarchatu Ukraińskiego, a w 1988 odbywały się w niej wielkie uroczystości tysiąclecia chrztu Rusi. 
Po upadku ZSRR doszło do sporu o tytuł własności cerkwi między Ukraińskim Kościołem Prawosławnym Patriarchatu Moskiewskiego i nowo powstałym Ukraińskim Kościołem Prawosławnym Patriarchatu Kijowskiego, który zakończył się przejęciem soboru przez tę drugą organizację kościelną, choć nie była ona uznawana za kanoniczną. Wszystkie nabożeństwa w cerkwi odbywają się w języku ukraińskim.
Od grudnia 2018 r. świątynia należy do Kościoła Prawosławnego Ukrainy.
Architektura.
Obiekt jest utrzymany w stylu bizantyjskim. Cerkiew jest sześcioprzęsłowa, zwieńczona siedmioma kopułami. W najwyższym miejscu jej wysokość wynosi 49 metrów. 
Wejście do świątyni pokrywają rzeźby z brązu przedstawiające św. Olgę i św. Włodzimierza na niebieskim tle, wykonane przez R.Bacha i H. Zajemana. Wnętrze soboru jest bogato zdobione mozaiką wykonaną przez artystów przybyłych z Wenecji, freski przygotowywał zespół pod nadzorem A. Prachowa, w którego skład wchodzili m.in. S.Kostenko, W. Kotarbiński, M. Pymonenko, P. Swedomski, W. Wasniecow, M.Wrubel i W.Zamirajło. Najsłynniejszą częścią dekoracji malarskiej jest wykonane przez Wasniecowa malowidło "Matka Boska z Dzieciątkiem". Ikonostas w soborze wykonany jest z białego marmuru z Carrary. Po 1890 dalsze dekoracje wnętrza wykonywał Michaił Niestierow.

</doc>
<doc id="1454021" url="https://pl.wikipedia.org/wiki?curid=1454021" title="Droga krajowa B34 (Austria)">
Droga krajowa B34 (Austria)

Droga krajowa B34 (Kamptal Straße) – droga krajowa Austrii. Trasa zaczyna się na węźle z drogą ekspresową S5 na zachód od Tulln an der Donau i prowadzi w kierunku północnym. B34 kończy się na skrzyżowaniu z Waldviertler Straße na obwodnicy miasta Horn.

</doc>
<doc id="1454022" url="https://pl.wikipedia.org/wiki?curid=1454022" title="Okręg wyborczy Shrewsbury">
Okręg wyborczy Shrewsbury

Okręg wyborczy Shrewsbury powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmował miasto Shrewsbury. Został zlikwidowany w 1983 r.

</doc>
<doc id="1454030" url="https://pl.wikipedia.org/wiki?curid=1454030" title="Pałac Tyszkiewiczów w Kretyndze">
Pałac Tyszkiewiczów w Kretyndze

Pałac Tyszkiewiczów w Kretyndze – pałac należący do rodziny Tyszkiewiczów zbudowany w 1875, obecnie Muzeum Etnograficzno-Krajoznawcze w Kretyndze. 
Historia.
Pałac zbudował w 1875 nowy właściciel należącej wcześniej do Zubowów Kretyngi hr. Józef Tyszkiewicz, przebudowując dwa istniejące dotąd budynki. W czasie I wojny światowej częściowo zniszczony zachował swój charakter w międzywojennej Litwie. Rezydował w nim potomek Józefa Tyszkiewicza Aleksander Tyszkiewicz (1864-1945) wywieziony po aneksji Litwy w 1940 przez władze radzieckie na Sybir. Pałac jest budowlą zbudowaną na planie prostokąta z niskim portykiem od frontu. Łączy się z nim zbudowana z trzech kondygnacji oranżeria – Józef Tyszkiewicz urządził w niej słynny ogród zimowy obejmujący m.in. połączone kanałami sadzawki, groty i wodospad. W 1940 władze Litewskiej SRR umieściły w oranżerii kasyno, później mieściła ona m.in. halę sportową. Sam pałac został zamieniony na szkołę rolniczą. Niegdyś w budynku znajdowała się obszerna kolekcja dzieł sztuki zgromadzonych przez Tyszkiewiczów, obecnie jej część można obejrzeć w muzeum. W latach 80. przeprowadzono gruntowną renowację pałacu urządzając w nim muzeum. Do stanu użytkowania przywrócono również oranżerię z jej ogrodem zimowym – obecnie można w niej podziwiać ponad 130 gatunków roślin. Już w niepodległej Litwie w pałacu powstała restauracja "U Hrabiego". Kretynżski pałac otoczony jest parkiem krajobrazowym zaprojektowanym w XIX wieku przez ogrodnika z Austrii Hajduka. Pierwotnie obejmował on 300 ha powierzchni. Rosną w nim trzy dęby, które według legendy mają pochodzić z czasów hetmana Chodkiewicza.

</doc>
<doc id="1454031" url="https://pl.wikipedia.org/wiki?curid=1454031" title="Parafia św. Stanisława Biskupa i Męczennika w Bytomiu">
Parafia św. Stanisława Biskupa i Męczennika w Bytomiu

Parafia św. Stanisława biskupa i męczennika w Bytomiu należy do archidiecezji katowickiej i dekanatu piekarskiego. Została erygowana 14 września 1986 roku jako parafia tymczasowa, a 4 stycznia 1987 roku jako parafia pełnoprawna. Kościół został poświęcony przez abpa Damiana Zimonia w kwietniu 2007 roku. Budowę kościoła prowadził ks. Dominik Szaforz.

</doc>
<doc id="1454033" url="https://pl.wikipedia.org/wiki?curid=1454033" title="Antoni Nowak (lekkoatleta)">
Antoni Nowak (lekkoatleta)

Antoni Nowak (ur. w 1914) – polski lekkoatleta specjalizujący się w rzucie oszczepem.
Wicemistrz Polski z 1948 roku. Reprezentował barwy Warty Poznań (1948 – 1950) i OWKS Lublin (od 1951). Rekord życiowy: 57,01 (27 września 1952, Warszawa).

</doc>
<doc id="1454034" url="https://pl.wikipedia.org/wiki?curid=1454034" title="Cmentarz żydowski w Bolimowie">
Cmentarz żydowski w Bolimowie

Cmentarz żydowski w Bolimowie – został założony w połowie XIX wieku i zajmuje nieogrodzony obszar o powierzchni 0,3 ha otoczony wałem ziemnym. Do naszych czasów zachowała się jedna granitowa macewa z inskrypcją w alfabecie hebrajskim.
W 2021 roku w ramach programu Ministra Kultury, Dziedzictwa Narodowego i Sportu „Oznakowanie cmentarzy żydowskich w Rzeczypospolitej Polskiej” cmentarz oznaczono tablicą pamiątkową w formie macewy zaakceptowaną przez Generalnego Konserwatora Zabytków i Naczelnego Rabina Polski z kodem QR prowadzącym do opisu obiektu na portalu ZABYTEK.PL
Cmentarz został wpisany do rejestru zabytków pod numerem 898 w dniu 18.12.1992 roku.

</doc>
<doc id="1454035" url="https://pl.wikipedia.org/wiki?curid=1454035" title="Arcybiskupi Baltimore">
Arcybiskupi Baltimore



</doc>
<doc id="1454036" url="https://pl.wikipedia.org/wiki?curid=1454036" title="Biskupi Baltimore">
Biskupi Baltimore



</doc>
<doc id="1454038" url="https://pl.wikipedia.org/wiki?curid=1454038" title="97 Brygada Zmechanizowana (ukraińska)">
97 Brygada Zmechanizowana (ukraińska)



</doc>
<doc id="1454040" url="https://pl.wikipedia.org/wiki?curid=1454040" title="Parafia Matki Bożej Nieustającej Pomocy w Kozłowej Górze">
Parafia Matki Bożej Nieustającej Pomocy w Kozłowej Górze

Parafia Matki Bożej Nieustającej Pomocy w Kozłowej Górze – rzymskokatolicka parafia należąca do archidiecezji katowickiej i dekanatu piekarskiego. Została erygowana 28 maja 1957 roku.

</doc>
<doc id="1454045" url="https://pl.wikipedia.org/wiki?curid=1454045" title="Pieskie popołudnie">
Pieskie popołudnie

Pieskie popołudnie (ang. "Dog Day Afternoon") – amerykański dramat społeczno-kryminalny w reżyserii Sidneya Lumeta. Film nominowany w sześciu kategoriach do Oscara otrzymał jedną statuetkę za najlepszy oryginalny scenariusz.
Opis fabuły.
Film oparty na autentycznych wydarzeniach, mających miejsce 22 sierpnia 1972 roku w Nowym Jorku. Sonny Wortzik (Al Pacino) wraz ze swoimi kumplami – Salem (John Cazale) i Steviem – napadają na bank w Nowym Jorku. Traktują oni moralnie pracowników banku, nie chcąc im zrobić krzywdy. Stevie nie wytrzymuje psychicznie napadu i opuszcza miejsce przestępstwa. Pech jednak chce, że w bankowym sejfie nie ma pieniędzy. Na miejsce napadu szybko przyjeżdżają jednostki policji. Sonny i jego wspólnik biorą zakładników i barykadują się w banku. Rozpoczynają się negocjacje prowadzone przez Eugene’a Morettiego (Charles Durning). Sonny, aby udowodnić, że nie chce zabić zakładników, godzi się wypuścić jedną z pracownic banku. Gdy jednak okazuje się, że strażnik choruje na astmę, zostaje wypuszczony właśnie on, co staje się źródłem nieporozumienia, gdyż policja przekonana, że wypuszczona zostanie kobieta, bierze go za przestępcę. Między zakładnikami i wspólnikami nawiązuje się nić zrozumienia, a serwisy informacyjne poparły Sonny’ego. Przed bankiem ustawiły się tłumy ludzi skandujące poparcie dla bandy Sonny’ego. Policja decyduje się wezwać bliskiego przyjaciela Sonny’ego – Leona Shermera (Chris Sarandon), żeby z nim porozmawiał. Leon Harmer jednak nie chce rozmawiać z Sonnym, twierdząc, iż nie ma na niego żadnego wpływu. W rozmowie z policją Leon wyjawia także, że chciał się poddać operacji zmiany płci. Zdradza także, że Sonny jest biseksualistą, który napadł na bank, żeby zdobyć pieniądze na operację zmiany płci dla niego. Jest przerażony, gdy dowiaduje się, że może zostać oskarżony o współudział. Do rozmowy Sonny’ego i Leona jednak dochodzi, rozmowa jest podsłuchiwana przez policję. Sonny proponuje Leonowi ucieczkę do jakiegoś odległego kraju, a także mówi policji, że Leon nie miał nic wspólnego z napadem. Dalej prowadzi negocjacje z policją przed bankiem. Żąda spotkania z żoną – Angie – oraz autobusu na lotnisko, gdzie wraz z Salem zamierza uciec. Za każde ze spełnionych żądań ma zostać wypuszczony jeden zakładnik. Angie nie chce jednak widzieć Sonny’ego, ma do niego pretensje, rozmawia z nim jedynie przez telefon. W końcu nadjeżdża autobus na lotnisko, gdzie jadą razem z zakładnikami. Gdy przyjeżdżają na lotnisko i są już bardzo blisko upragnionego samolotu, Sal zostaje zastrzelony, a Sonny trafia na 20 lat do więzienia.
Obsada.
i inni
Inspiracja.
Film osnuty został na zdarzeniach autentycznych, opisanych w artykule P.F. Kluge’a i Thomasa Moore’a oraz książce Leslie Walkera. Scenarzysta Frank Pierson wykorzystał historię napadu na filię Chase Manhattan Bank na Brooklynie, która rozegrała się w 1972 r. Dwaj przestępcy więzili wówczas dziewięciu zakładników przez 14 godzin. Pierwowzorem Sony’ego jest John Wojtowicz, który za udział w tym napadzie został skazany na 20 lat więzienia, z czego odsiedział sześć, a za prawo wykorzystania swojej historii w filmie zainkasował 7,5 tys. dolarów.
W roku 2005 powstał film pt. "Oparty na faktach". Konfrontuje on fabułę filmu z wydarzeniami, które zainspirowały jego powstanie.

</doc>
<doc id="1454046" url="https://pl.wikipedia.org/wiki?curid=1454046" title="Stary cmentarz żydowski w Skierniewicach">
Stary cmentarz żydowski w Skierniewicach

Stary cmentarz żydowski w Skierniewicach – nieczynny kirkut znajdujący się przy ul. Strobowskiej w Skierniewicach.
Cmentarz został założony prawdopodobnie w I połowie XIX wieku. Wskutek dewastacji z okresu II wojny światowej i lat powojennych zachowało się na nim tylko kilka macew i ohel rabina Szymona Kalisza (zm. 1928). Cmentarz ma powierzchnię 1,75 ha.
Cmentarz ten pełnił funkcje grzebalne do 1919 roku, kiedy to radni miasta – powołując się na względy sanitarne – doprowadzili do jego zamknięcia.

</doc>
<doc id="1454047" url="https://pl.wikipedia.org/wiki?curid=1454047" title="Parafia Świętej Rodziny w Piekarach Śląskich">
Parafia Świętej Rodziny w Piekarach Śląskich

Parafia Świętej Rodziny w Piekarach Śląskich - parafia należąca do archidiecezji katowickiej i dekanatu piekarskiego. 
Parafia została erygowana 15 marca 1981 roku, choć aktywność wokół pierwotnie pełniącego funkcję kościoła parafialnego kalwaryjskiego kościoła pod wezwaniem Zmartwychwstania Pańskiego związana z rozbudową osiedla Wieczorka i wynikającymi z tego potrzebami trwała już od przełomu lat '60 i '70 ub. stulecia. W początkowych latach tej aktywności (w postaci regularnego odprawiania Mszy Św. zarówno w niedziele, jak i w tygodniu) do tych zadań przypisany niejako był ks. Józef Foltynowicz, po czym od 1971 roku funkcję tę - jako administratora nowo tworzonej parafii - sprawował ks. Rajmund Machulec, a następnie - w latach 1979-1981 ks. Bernard Macioń, który pozostał w parafii jako proboszcz do roku 1986. Lata transformacji systemowej w Polsce były dla parafii okresem przygotowań do budowy nowej świątyni - niemal w samym środku osiedla. Proboszczem w tym okresie (lata 1986-1993) był ks. Piotr Płonka. W sierpniu 1993 roku administratorem parafii został ks. Michał Kostoń (proboszcz od 1995 roku). 28 maja 1994 ks. biskup Gerard Bernacki, po nabożeństwie maryjnym poświęcił plac pod budowę nowego kościoła. W tej uroczystości udział wzięło ok. 2 tysięcy wiernych. 24 kwietnia 1995 roku został przedstawiony zakres plac na przyszły rok. Projekt kościoła przedstawili Piotr i Barbara Średniawa. Budowę podjął ówczesny proboszcz parafii ks. Michał Kostoń, decydując się na obniżenie kosztów budowy poprzez realizację tego zadania metodą gospodarczą (a więc przede wszystkim siłami samych parafian), nierzadko osobiście pracując fizycznie przy budowie - najpierw tymczasowej kaplicy (poświęconej 8 grudnia 1994 roku i będącej przez cały okres budowy centrum życia duchowego parafii), przebudowanej po konsekracji kościoła na dom parafialny, następnie probostwa oraz kościoła. Równolegle od 4 listopada 1996 roku do ostatnich dni marca 1998 roku remontowany był kościół kalwaryjski (pierwszą Mszę Św. po remoncie w Poniedziałek Wielkanocny 13 kwietnia 1998 r. odprawił ks. abp Damian Zimoń), a z ramienia parafii pracami tymi, jak również remontem kaplic na terenie Kalwarii kierował ks. proboszcz Michał Kostoń, który w 1999 roku został uhonorowany tytułem kanonika honorowego Kapituły Katedralnej w Katowicach. Kościół został konsekrowany przez abp Damiana Zimonia 10 grudnia 2000 roku, który również nadał kościołowi wezwanie Świętej Rodziny. W związku z tym dokonano zmiany wezwania parafii na wezwanie św. Rodziny. Kościół Zmartwychwstania Pańskiego został zwrócony Parafii Imienia NMP i św. Bartłomieja Apostoła w Piekarach Śląskich. W 2006 roku dekretem metropolity katowickiego abp Damiana Zimonia ks. budowniczy kanonik Michał Kostoń został przeniesiony do parafii Ducha Świętego w Tychach, a jego miejsce zajął nowy proboszcz ks. Damian Gatnar. Od września 2018 roku dekretem metropolity katowickiego abp Wiktora Skworca proboszczem został ks. Jarosław Ogrodniczak.
W kościele funkcjonuje wiele grup parafialnych:

</doc>
<doc id="1454050" url="https://pl.wikipedia.org/wiki?curid=1454050" title="Szymon Kalisz">
Szymon Kalisz

Szymon Kalisz (ur. 1857 r. w Warce, zm. 28 września 1926 r.) – duchowny żydowski, od 1886 roku do śmierci pełnił funkcję rabina w Skierniewicach.
Syn cadyka Mordechaja Menachema Mendla ze Skierniewic, ojciec Menachema Mendla Kalisza.
Przez skierniewickich Żydów był uważany za cudotwórcę – jego ohel na starym cmentarzu żydowskim w Skierniewicach do dziś jest celem pielgrzymek ortodoksyjnych Żydów.

</doc>
<doc id="1454053" url="https://pl.wikipedia.org/wiki?curid=1454053" title="William Glackens">
William Glackens

William James Glackens (ur. 13 marca 1870 w Filadelfii, zm. 22 maja 1938 w Westport) − amerykański malarz.
Życiorys.
Studiował malarstwo w Pennsylvania Academy of the Fine Arts u Roberta Henriego. Rok 1895 spędził w Paryżu. Po powrocie do Filadelfii zaczął malować krajobrazy w stylu Jamesa McNeilla Whistlera. Wraz z George'em Benjaminem Luksem odwiedził w 1898 Kubę, a w 1906 Francję i Hiszpanię.
Odrzucił akademizm. Członek The Eight, grupy malarzy realistycznych, którzy w 1908 zorganizowali wystawę w Macbeth Gallery w Nowym Jorku. Malował codzienne życie miasta w stylu realistycznym, pod silnym wpływem impresjonizmu.

</doc>
<doc id="1454054" url="https://pl.wikipedia.org/wiki?curid=1454054" title="Okręg wyborczy Buckinghamshire">
Okręg wyborczy Buckinghamshire

Okręg wyborczy Buckinghamshire powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zwiększono do trzech. Okręg obejmował hrabstwo Buckinghamshire. Został zlikwidowany w 1885 r.

</doc>
<doc id="1454055" url="https://pl.wikipedia.org/wiki?curid=1454055" title="William James Glackens">
William James Glackens



</doc>
<doc id="1454057" url="https://pl.wikipedia.org/wiki?curid=1454057" title="SSP">
SSP



</doc>
<doc id="1454075" url="https://pl.wikipedia.org/wiki?curid=1454075" title="Szósty stopień oddalenia">
Szósty stopień oddalenia

Szósty stopień oddalenia (ang. "Six Degrees of Separation", 1993) − amerykański dramat obyczajowy w reżyserii Freda Schepisi. Ekranizacja sztuki autorstwa Johna Guare'a.

</doc>
<doc id="1454076" url="https://pl.wikipedia.org/wiki?curid=1454076" title="Wojciech Bobowski">
Wojciech Bobowski

Wojciech Bobowski (w piśmiennictwie także: "Ali Bej Ali Ufki", "Ali Ufki Bey", "Santuri Albert Bobowski", "Alberto Bobovio", "Alberto Bobovio Leopolitano" i "Albertus Bobovius"; ur. ok. 1610 w Bobowej, zm. 1675) – polski tłumacz dyplomatyczny w służbie sułtańskiej, muzyk, poeta i malarz.
Jego utwory muzyczne są postrzegane jako jedne z najważniejszych w muzyce osmańskiej XVII wieku.
Życie Wojciecha Bobowskiego.
Urodził się ok. 1610 r. w mieście Bobowa w Małopolsce. Lata dziecięce spędził we Lwowie. Rozpoczął karierę jako organista w kościele. W czasie napadów Tatarów w 1638 r., jako 28-letni mężczyzna, znalazł się w niewoli osmańskiej. Został sprzedany na dwór sułtana Murada IV, gdzie przeszedł na islam i przyjął imię علي افقي – Alī Ufqī. Na dworze pracował jako tłumacz, skarbnik i muzyk w pałacu Topkapı. Miał zdolności lingwistyczne, poza polskim i tureckim znał 15 języków, w tym: arabski, francuski, niemiecki, włoski, grekę i łacinę.
Po 19 latach pobytu w pałacu Topkapı, w 1657 r., udał się do Egiptu, gdzie odzyskał wolność. Przez jakiś czas mieszkał w Egipcie. Jest również prawdopodobne, że wyjechał na pielgrzymkę do Mekki. Po odzyskaniu wolności stał się jednym z najważniejszych tłumaczy w Imperium Osmańskim. Rozpoczął karierę dyplomaty. Zasłynął jako osmański pierwszy z Polski dragoman (dyplomata pełniący funkcję tłumacza) sułtana Mehmeda IV, uzyskując drugą pozycję w państwie w tej kategorii dyplomatów. Powrócił do Polski na dwór królewski do króla Jana Kazimierza, którego spotkał we Lwowie.
Dokonywał przekładów na osmański ważnych dzieł piśmiennictwa europejskiego. Wojciech Bobowski zmarł w 1675 r.
Dzieła.
Bobowski, lub Ufki, który był zafascynowany chrześcijaństwem, gdy poznał islam, stał się głęboko zainteresowany kwestiami religijnymi. Przetłumaczył "Angielski Katechizm" dla Ottomana na turecki, i napisał wyjaśnienie dla islamu w j. łacińskim, w celu zwiększenia wzajemnego porozumienia obu kultur.
W 1653 r. przetłumaczył na turecki Nowy Testament.
Jest autorem "Gramatyki i słownika tureckiego", przekładów na turecki Biblii z ang. modlitewnika i autorem tłumaczeń prac Hugona Grotiusa, Jana Amosa Komeńskiego. Część jego prac znajduje się w "Bibliothèque nationale" w Paryżu.
Psałterz.
Wychowywany w protestanckiej rodzinie, Bobowski został zaznajomiony z francuskim śpiewem psalmów. To doświadczenie wywarło duży wpływ na jego tłumaczenie czternastu tureckich psalmów.
Ten mały zbiór psalmów znany jest jako "Mezmurlar", wydany został w 1665 r. Ali Ufki wykorzystał oryginalne melodie z Psałterza genewskiego, śpiewnika kalwińskiego. Zrytmizował za pomocą tureckiego modalnego systemu teksty tłumaczone na język turecki. Ze względu na pewne cechy francuskiej prozodii, melodie genewskie mają zazwyczaj asymetryczne metrum, co czyni je bardziej podobnymi do muzyki Bliskiego Wschodu, niż do muzyki europejskiej. Rytmiczna intensywność jest prawdopodobnie jedną z najważniejszych cech wspólnych, a charakter modalny ułatwia ich przekształcenie w tureckie rytmy. Można to zrobić tylko w świetle zmian w intonacji. W wersji Bobowskiego psalmy są stosunkowo proste, a słowa łatwe do zrozumienia, przy których muzyka staje się wydawać tylko tłem.
W 2005 r. King’s Singers wraz z Sarband wydała płytę zatytułowaną "Sacred Bridges", która zawiera nagrania z Psalmów 5, 6, 9 i pochodzące od "'Ali Ufki’s psalter". W 2010 r. ukazał się album One God: Psalms and Hymns from Orient &amp; Occident, gdzie znalazł się Psalm 1, 2, 5 i 10 autorstwa Ali Ufki i Claude’a Goudimela. Wykonawcy to Ahmet Özhan, Robert Crowe, zespoły L’Arte del Mondo i Pera Ensemble z Istambułu.
Osiągnięcia muzyczne.
Ocenienie jego osiągnięć było możliwe dzięki odnalezieniu dwóch rękopisów antologii, znanych jako Mecmûa-i Sâz ü Söz ("„utwory wokalne i instrumentalne”"). Te antologie zawierały zarówno sakralne, jak i świeckie części, wokalnej i instrumentalnej muzyki, tak i również tradycyjne Pieśni Tureckie. Przetrwały tylko dwie kopie rękopisu: w British Library i Bibliothèque Nationale. Do czasów nowożytnych przetrwało kilkaset klasycznych tureckich pieśni i utworów instrumentalnych i to w pierwotnej formie, nad którymi zachodni muzycy mogą pracować nad turecką muzyką.
Wojciech Bobowski położył prawdziwe zasługi na polu muzykologii. Niemiecki naukowiec Kurt Reinhard dowodzi, że Bobowski pozostawił zapisane europejską nutacją osmańskie pieśni i utwory instrumentalne. Są to najstarsze dokumenty dotyczące osmańskiej muzyki i z tego powodu, ich wartość jest nieoceniona. Rękopis zawiera także podobno ciekawe wzmianki o życiu muzycznym na sułtańskim dworze.
W ocenie współczesnego tureckiego naukowca Cema Behara „odnoszące się do muzyki dzieła nawróconego na islam Polaka Wojciecha Bobowskiego (są najważniejszymi źródłami tureckiej klasycznej muzyki XVI i XVII w.)”.
Malarstwo Bobowskiego.
Bobowski był też malarzem. Orientalista szwedzki C. Jacobowski przypisuje mu autorstwo trzech albumów miniatur znajdujących się w zbiorach europejskich. Pierwszy przywieziony z Turcji w r. 1658 przez ambasadora Ralamba znajduje się w Królewskiej Bibliotece w Sztokholmie, drugi – w zbiorze Lippenheidskim w Berlinie, trzeci zaś w Münsterze jest własnością orientalisty Fr. Taeschnera. Miniatury te „przedstawiają typy z sułtańskiego dworu, sceny z życia na tym dworze i tureckiej stolicy, szczegóły dotyczące ubiorów i uzbrojenia żołnierzy i dworzan, chorążych i śpiewaków, konie, wielbłądy itp.”.
Jeden z albumów został wydany przez Taeschnera.
Inne dzieła Bobowskiego.
Przetłumaczył dzieła Hugo Grotiusa i Jana Amosa Komenskego na język turecki.
Napisany po włosku jego opis pałacu Topkapı w 1686 r. został przetłumaczony na język francuski przez ambasadora Francji P. Girardina.
U schyłku XX w. w opracowaniu A. Berthier i S. Yerasimos jako "Relation du Sérail du Grand Seigneur" wydany został we Francji co najmniej dwukrotnie (1999, 2000). Pozycja ta w tłumaczeniu na język turecki ukazała się również w Turcji.
Bobowski stał się prekursorem badań religioznawczo-etnologicznych. Angielski uczony Hyde, nie tylko wiele miejsca poświęcił mu w wydanej w 1691 r. broszurze o religii i zwyczajach Turków, ale także dołączył do niej cztery napisane po łacinie rozprawki Bobowskiego z tego zakresu.

</doc>
<doc id="1454080" url="https://pl.wikipedia.org/wiki?curid=1454080" title="Gabriel Marty">
Gabriel Marty



</doc>
<doc id="1454081" url="https://pl.wikipedia.org/wiki?curid=1454081" title="Francois Marty">
Francois Marty



</doc>
<doc id="1454083" url="https://pl.wikipedia.org/wiki?curid=1454083" title="343 Dywizja Strzelecka">
343 Dywizja Strzelecka



</doc>
<doc id="1454085" url="https://pl.wikipedia.org/wiki?curid=1454085" title="Hugh Cairns">
Hugh Cairns

Hugh McCalmont Cairns (ur. 27 grudnia 1819 w Cultrze w irlandzkim hrabstwie Down, zm. 2 kwietnia 1885 w Bournemouth) – brytyjski prawnik i polityk, członek Partii Konserwatywnej, minister w rządach lorda Derby’ego i lorda Beaconsfielda, siedemnasty kanclerz dublińskiego Trinity College w latach 1867–1885.
Życiorys.
Był drugim synem Williama Cairnsa, byłego kapitana 47 pułku. Wykształcenie odebrał w Belfast Academy oraz w Trinity College w Dublinie. Uczelnię ukończył w 1838 r. W 1844 r. rozpoczął praktykę adwokacką w Middle Temple, jednak później przeniósł się do Lincoln’s Inn. W 1852 r. został wybrany do Izby Gmin jako reprezentant okręgu Belfast. W 1856 r. został Radcą Królowej. W tym samym roku poślubił Mary Harriet McNeill, z którą miał pięciu synów (w tym 2., 3. i 4. hrabiego Cairns) i dwie córki.
W 1858 r. Cairns otrzymał tytuł szlachecki oraz stanowisko Radcy Generalnego Anglii i Walii. Pozostał na tym stanowisku do upadku konserwatywnego rządu w 1859 r. W 1866 r. był przez krótki czas prokuratorem generalnym. W 1867 r. otrzymał tytuł 1. barona Cairns, który w 1878 r. został podniesiony do rangi hrabiego. Od lutego do grudnia 1868 r. i w latach 1874–1880 był Lordem Kanclerzem. W latach 1869–1870 stał na czele Partii Konserwatywnej w Izbie Lordów.
Po 1880 r. Cairns nie odgrywał już większej roli politycznej, aczkolwiek był uznawany za jednego z kandydatów na lidera konserwatystów po śmierci Beaconsfielda w 1881 r. Stanowisko to otrzymał jednak lord Salisbury. Cairns zmarł w swojej rezydencji Bournemouth w 1885 r. Tytuł parowski odziedziczył jego najstarszy syn, Arthur.

</doc>
<doc id="1454086" url="https://pl.wikipedia.org/wiki?curid=1454086" title="97 Dywizja Strzelecka Gwardii">
97 Dywizja Strzelecka Gwardii



</doc>
<doc id="1454087" url="https://pl.wikipedia.org/wiki?curid=1454087" title="Cerkiew Świętego Andrzeja w Kijowie">
Cerkiew Świętego Andrzeja w Kijowie

Cerkiew Świętego Andrzeja (ukr. "Андріївська церква") – barokowa osiemnastowieczna cerkiew w Kijowie, przy ulicy Zjazd św. Andrzeja.
Historia.
Świątynia została zbudowana z inicjatywy carycy Elżbiety w latach 1744–1753 według projektu Bartolomeo Rastrellego na miejscu wcześniejszej cerkwi Podwyższenia Krzyża Świętego. Według legendy wzgórze to mijał w czasie swojej podróży w 40 r. św. Andrzej i wskazał je jako miejsce, gdzie za sprawą bożą powstanie miasto i wspaniała świątynia. Pracami budowlanymi kierował Iwan Miczurin, rokokową dekorację wnętrza wykonali według pomysłów Rastrellego O. Antropow, H. Lewicki, I. Wyszniakow i P. Borispolec. Do budowy obiektu zużyto łącznie dwadzieścia trzy i pół tysiąca cegieł. Kamień węgielny caryca położyła osobiście. 
W 1892 uderzenie pioruna zniszczyło część cerkiewnego wyposażenia, odrestaurowanego po 1963 na podstawie oryginalnych projektów Rastrellego. Wcześniej, od 1958, obiekt zamieniono na muzeum, które to funkcje pełnił przez 50 kolejnych lat. W latach 1978–1979 miała miejsca częściowa restauracja cerkwi. Ponowny remont został przeprowadzony w latach 1992–2000.
W 2008 cerkiew, decyzją prezydenta Ukrainy Wiktora Juszczenki, została przekazana niekanonicznemu Ukraińskiemu Autokefalicznemu Kościołowi Prawosławnemu.
Po uznaniu 11 października 2018 r. kanoniczności UAKP przez Patriarchat Konstantynopolitański, cerkiew św. Andrzeja stała się – na wniosek prezydenta Ukrainy Petra Poroszenki – świątynią przedstawicielstwa tegoż Patriarchatu, co zaaprobowała 18 października 2018 r. Rada Najwyższa Ukrainy.
W latach 2015–2020 świątynia została gruntownie odrestaurowana.
Architektura.
Cerkiew ma 46 metrów wysokości, 30 długości i 23 szerokości. Jest wzniesiona na planie krzyża, z jedną kopułą główną i czterema wieżyczkami zwieńczonymi mniejszymi kopułami. Wejście do cerkwi prowadzi przez czternastometrowe schody. Ze wszystkich stron obiekt zdobią rzędy korynckich pilastrów oraz złocone płaskorzeźby z motywami roślinnymi. Okna cerkwi są okrągłe lub półokrągłe (na poziomie głównej kopuły). Cerkiewny ikonostas wykonali w latach 1754–1761 Antropow i Wyszniakow, którzy namalowali również ikony zesłania Ducha Świętego, kazania na górze i Ostatniej Wieczerzy, a na ścianach transeptów malowidła "Wybór wiary przez księcia Włodzimierza" i "Nauczanie Scytów przez apostoła Andrzeja".

</doc>
<doc id="1454088" url="https://pl.wikipedia.org/wiki?curid=1454088" title="97 Zmotoryzowana Dywizja Strzelecka Gwardii">
97 Zmotoryzowana Dywizja Strzelecka Gwardii



</doc>
<doc id="1454089" url="https://pl.wikipedia.org/wiki?curid=1454089" title="Edyta Koryzna">
Edyta Koryzna

Edyta Koryzna z domu Żuk (ur. 19 marca 1973 w Białymstoku) – polska koszykarka, reprezentantka Polski i olimpijka. Zawodniczka grająca na pozycji rzucającego obrońcy.
Życiorys.
Ukończyła liceum ogólnokształcące w rodzinnej miejscowości, a także studia na kierunku wychowanie fizyczne i zdrowotne na Uniwersytecie Łódzkim z tytułem zawodowym magistra pedagogiki.
Karierę sportową rozpoczynała we Włókniarzu Białystok, z którego w 1992 przeniosła się do Stilonu Gorzów Wielkopolski. W 1992 zdobyła brązowy medal mistrzostw Europy juniorek. Od 1996 do 1998 grała w Łódzkim Klubie Sportowym, zdobywając w 1997 mistrzostwo Polski. W następnym roku wraz z łódzkim zespołem dotarła do półfinału Pucharu Ronchetti. W 1998 Edyta Koryzna przeniosła się do MTK Pabianice. Czterokrotnie zdobyła z nim wicemistrzostwo kraju. Po kilku latach przeszła do Orła Polkowice. W 2007 powróciła do Łódzkiego Klubu Sportowego, gdzie grała do 2008. W 2009 przeniosła się do AZS Gorzów Wielkopolski. Po sezonie, w którym ponownie zdobyła wicemistrzostwo Polski, zakończyła karierę sportową.
W reprezentacji Polski debiutowała w 1996, do 2003 rozegrała w niej 111 meczów, zdobywając 612 punktów. W 2000 wystąpiła na Letnich Igrzyskach Olimpijskich w Sydney, na których reprezentacja zajęła 8. miejsce.
Była także asystentką trenera, a następnie została trenerem PTK Pabianice. Mimo oficjalnego zakończenia kariery sportowej grywała okazjonalnie w prowadzonym przez siebie klubie, a także w UKS Basket Aleksandrów Łódzki.
W 2014 kandydowała z ramienia Platformy Obywatelskiej do rady miejskiej w Pabianicach.

</doc>
<doc id="1454091" url="https://pl.wikipedia.org/wiki?curid=1454091" title="Lawrence Kutner">
Lawrence Kutner

Lawrence Kutner (ur. jako Lawrence Choudhary; 1975-2009) – fikcyjna postać, bohater dramatu medycznego stacji FOX Dr House, grany przez Kala Penna.
Kutner jest jednym z asystentów dr. House'a w szpitalu Princeton-Plainsboro w New Jersey. Pojawia się w czwartym sezonie, kiedy House szuka nowych członków zespołu. Początkowo House miał zamiar go wyrzucić, jednak Kutner desperacko starał się utrzymać w zespole (m.in. odwracając swój numerek 6, aby udawać 9, licząc że House nie zapamiętał jego twarzy) – i dzięki dobrym pomysłom mu się to udaje, pomimo że charakteryzuje się skłonnością do wywoływania wypadków (m.in. podpalenie jednej z pacjentek).
Kutner jest z pochodzenia Hindusem, wychowanym w rodzinie zastępczej. Jego biologiczni rodzice zginęli w napadzie na sklep, gdy miał 6 lat. Jest samotny, interesuje się m.in. grami komputerowymi.
W piątym sezonie (20 odcinek) ginie śmiercią samobójczą, strzelając sobie w skroń. Potem pojawił się m.in. w 24 odcinku 5 sezonu, oraz 22 odcinku 8 sezonu jako jedna z halucynacji House'a.

</doc>
<doc id="1454092" url="https://pl.wikipedia.org/wiki?curid=1454092" title="Partyzancka Dywizja Konna">
Partyzancka Dywizja Konna



</doc>
<doc id="1454093" url="https://pl.wikipedia.org/wiki?curid=1454093" title="Konno-Azjatycka Dywizja">
Konno-Azjatycka Dywizja



</doc>
<doc id="1454094" url="https://pl.wikipedia.org/wiki?curid=1454094" title="Anna Brunszwicka">
Anna Brunszwicka



</doc>
<doc id="1454097" url="https://pl.wikipedia.org/wiki?curid=1454097" title="BSRN">
BSRN



</doc>
<doc id="1454099" url="https://pl.wikipedia.org/wiki?curid=1454099" title="Joseph-Nicéphore Niepce">
Joseph-Nicéphore Niepce



</doc>
<doc id="1454102" url="https://pl.wikipedia.org/wiki?curid=1454102" title="Hrabia Cairns">
Hrabia Cairns

Tytuł hrabiego Cairns został kreowany w parostwie Zjednoczonego Królestwa w 1878 r. dla Hugh Cairnsa, 1. barona Cairns
Hrabiowie Cairns 1. kreacji (parostwo Zjednoczonego Królestwa)
Najstarszy syn 6. hrabiego Cairns: Hugh Sebastian Frederick Cairns, wicehrabia Garmoyle

</doc>
<doc id="1454103" url="https://pl.wikipedia.org/wiki?curid=1454103" title="Owies zwyczajny">
Owies zwyczajny

Owies zwyczajny ("Avena sativa" L.) – gatunek zbóż należący do rodziny wiechlinowatych. Uprawiany jest powszechnie w strefie umiarkowanej Eurazji oraz Ameryki Północnej. Został udomowiony przez człowieka w czasach prehistorycznych, około 6000 lat temu.
Gatunek ten wykazuje niewielką zmienność genetyczną. Jest heksaploidem (2n=6x=42 chromosomy)
Morfologia.
Roślina jednoroczna osiągająca do 110 cm wysokości, o pustym źdźble łodygi. Kłos z rozpierzchłą lub chorągiewkowatą wiechą o długości 10–30 cm. Ziarna oplewione.
Kwiatostanem owsa jest wiecha o długości 10–30 cm. Osią wiechy jest przedłużenie ostatniego międzywęźla, czyli osadka, która jest podzielona węzłami i międzywęźlami. Z węzłów tych wyrastają okółkowo rozgałęzienia boczne tworząc gałązki wiechy zakończone kłoskami – wiecha prosta. Częściej jednak rozgałęzienia boczne są także poprzedzielane węzłami na międzywęźla, z których wyrastają rozgałęzienia I rzędu (wiecha podwójna), a z nich rozgałęzienia II rzędu (wiecha właściwa), zakończone pojedynczymi kłoskami. Ze względu na kształt wiech wyróżnia się dwa typy odmian hodowlanych owsa: o wiesze chorągiewkowatej i rozpierzchłej. W wiesze rozpierzchłej gałązki boczne są ustawione pod różnymi kątami, co warunkuje różny kształt wiechy (rozstrzelona, krzaczasta, zwisła lub sztywna-wzniesiona).
W wiesze kłoski mogą być 2-3 kwiatowe, stąd zawierają 2-3 ziarniaki. Stosunek mas ziarniaków ma się jak 3:2:1 stąd pierwszy ziarniak (zewnętrzny) ma masę największą, drugi mniejszą, a trzeci najmniejszą.
Cechą odmianową jest skłonność do osadzania dwóch lub trzech ziarniaków.
Biologia.
Rozwój.
Owies jest rośliną dnia długiego. Krótki dzień wpływa na znaczne przedłużenie okresu wegetacji, a długi dzień skraca okres rozwoju wegetatywnego i powoduje szybsze wytworzenie wiech.
Jest to następną przyczyną dużej wrażliwości owsa na opóźnienie siewu – im później dokonuje się siewu tym dzień jest dłuższy, czyli zaznacza się wpływ warunków ograniczających produktywność wiech.
Ze względu na okres wegetacji owies może występować jako forma jara i ozima. W Polsce uprawia się wyłącznie odmiany jare.
Owies kiełkuje już w temperaturze 2–3 °C powyżej zera. Jednak w tych warunkach proces ten przebiega bardzo wolno i postępuje szybciej dopiero przy 5–7 °C. Wschody pojawiają się po 8–12 dniach od siewu. Wkrótce po wschodach rozpoczyna się wytwarzanie następnych liści i jednocześnie krzewienie, któremu sprzyja temperatura 6–12 °C. Strzelanie w źdźbło zachodzi najlepiej przy temperaturze 12–16 °C, a wysokość źdźbła łącznie z wiechą wynosi 0,8–1,3 m.
Owies jest rośliną samopylną, kwitnienie odbywa się na ogół przy zamkniętych plewkach. Mimo samopylności, w około 6% dochodzi do zapylenia obcym pyłkiem. Jedna roślina kwitnie przeciętnie około 6–7 dni. W ciągu dnia kwitnienie najintensywniej przebiega między godziną 14 a 16, przy czym w dużej mierze zależy to od przebiegu pogody. Wyższa temperatura, duża wilgotność powietrza oraz ciepły wiatr znacznie je przyspieszają. Deszcz i zimno natomiast wstrzymują kwitnienie. Każda odmiana kwitnie inaczej. Jedne kwitną przed wykłoszeniem, inne w czasie jego trwania lub zaraz po, a jeszcze inne dopiero po wykłoszeniu wytwarzają kwiaty.
Uprawa.
Owies zwyczajny nie znosi dużych mrozów, ale może być wysiewany bardzo wcześnie, ponieważ jest odporny na przymrozki. Zaczyna kiełkować już w temperaturze 2–3 °C, po około 1-2 tygodniach od siewu pojawiają się pierwsze wschody.
Owies występuje w formie jarej i ozimej. W Polsce ze względu na uwarunkowania klimatyczne uprawia się głównie formę jarą a zbiory przypadają na przełomie lipca i sierpnia.
Nie powinien być uprawiany na glebach przepuszczalnych ponieważ ma duże wymagania odnośnie do wilgotności gleby, z tego powodu źle znosi susze. Z drugiej strony ma bardzo rozbudowany system korzeniowy i dużą zdolność pobierania składników pokarmowych.
Najlepszy wzrost występuje na glebie o pH powyżej 5,5.
Zastosowanie.
Roślina jadalna.
Wartość odżywcza i energetyczna owsa jest stosunkowo duża, zawiera 2-3 razy więcej tłuszczu w porównaniu do innych zbóż (formy oplewione zawierają ok. 4–7% tłuszczu, ziarniaki nagie nawet do 9% tłuszczu). Tłuszcz owsiany jest bogaty w nienasycone kwasy tłuszczowe (80% kwasów tłuszczowych). Są to głównie kwasy: oleinowy (29–53%), linolowy (24–48%), linolenowy (1–5%) oraz kwasy: arachidonowy, eikozapentaenowy, dokozaheksaenowy. Ziarno pozbawione łuski przewyższa wartością odżywczą wszystkie pozostałe gatunki zbóż, gdyż zawiera oprócz dużej ilości tłuszczu około 15% białka (m.in. awenina i awenolina) i 2% włókna surowego.
Ziarno owsa zawiera węglowodany, wśród których najwięcej jest skrobi. Są także rozpuszczalne polisacharydy i celuloza. Ponadto lipoproteiny, aminokwasy, peptydy, sterole, saponiny, witaminy z grupy B (B1, B2, B6), kwas pantotenowy, witaminę E, kwas fitonowy, sole mineralne, w tym rozpuszczalną w wodzie krzemionkę. Wyróżnia się ponadto wysoką zawartością wapnia, magnezu, sodu, miedzi i lecytyny.
Polisacharydy nieskrobiowe tworzą tzw. błonnik, niezbędny w codziennej diecie człowieka.
Spożycie produktów zawierających owies w Polsce jest przeciętnie kilkakrotnie niższe niż w innych krajach. Docenili go głównie mieszkańcy krajów zachodnich, szczególnie Skandynawii oraz USA i Kanady. Zdrowe odżywiania w dobie chorób cywilizacyjnych nabrało tam szczególnego znaczenia.
Zwierzęta skarmia się słomą owsianą ze względu na mniejszy udział, w porównaniu do innych zbóż, trudno strawnego włókna. Natomiast plewy owsiane przewyższają wartością pokarmową słomę i są wykorzystywane również w żywieniu trzody chlewnej.
W przemyśle spożywczym owies jest przerabiany na kaszę, płatki, mąkę i otręby. Ziarno owsa nie zawiera glutenu, nie nadaje się więc do wypieku chleba, chociaż mąka owsiana jest dodawana do ciasta chlebowego.
Ziarno owsa używane jest na paszę i do wyrobu bezglutenowej mąki (mąka owsiana), kasz (kasza owsiana) oraz płatków (płatki owsiane, kakao owsiane, otręby).
Ziarniaki owsa zawierają ok. 60% skrobi, do 18% białka, 13% błonnika, 9% tłuszczu oraz saponiny.
Słoma owsiana zawiera pektyny, witaminę A, dużo krzemionki (70% w popiele) i wapnia.
Roślina lecznicza.
W lecznictwie i dietetyce stosowane są: ziarno owsa ("Avena fructus"), płatki owsiane, ziele owsa ("Avena herba"), mąka owsiana ("Avena ferina") oraz otręby owsiane.
Zawarte w błonniku β-glukany są szczególnie ważne dla ludzi mających kłopoty z przewodem pokarmowym, ponieważ pod wpływem gotowania zamieniają się one w gęsty śluz mający właściwości żelujące, ochraniający błonę śluzową. Zaleca się też stosować je dla celów profilaktycznych, dla uniknięcia tzw. chorób cywilizacyjnych takich jak: miażdżyca, otyłość, cukrzyca czy rak jelita grubego. Mówi się również, że błonnik przyczynia się do obniżenia poziomu cholesterolu ogólnego we krwi.
Ziele owsa zawiera cukry, w skład których wchodzą polisacharydy i oligosacharydy. Ponadto flawonoidy, saponiny steroidowe, rozpuszczalną w wodzie krzemionkę oraz makro- i mikroelementy. Saponiny owsa mają działanie przeciwbakteryjne i grzybobójcze.
W lecznictwie ludowym płatki owsiane i kleik z płatków są znanym środkiem dietetycznym przy zaburzeniach żołądka i jelit. Płatków owsianych po ugotowaniu można używać w nadczynności tarczycy oraz przy nadciśnieniu tętniczym. Zaliczane są do środków zwiększających popęd płciowy, również odmładzających i przeciwdziałających przedwczesnemu starzeniu się organizmu. Owies korzystnie działa na błony śluzowe i aktywizuje hormony. Działając przeciwzapalnie i przeciwbólowo przyśpiesza gojenie ran.
Owies skutecznie oddziałuje na układ nerwowy. Napary oraz nalewki z ziela owsa stosuje się go głównie przy bezsenności, osłabieniu nerwowym i wyczerpaniu na skutek depresji oraz sytuacji stresowych.
Wyciągi z ziela owsa łagodzą i mogą zapobiegać uszkodzeniom wątroby. Dzięki flawonoidom i saponinom działają również moczopędnie. Związki saponinowe posiadają także właściwości przeciwdrobnoustrojowe i przeciwgrzybiczne.
Odwar z ziela owsa (lub słomy owsianej), bogaty w rozpuszczalną krzemionkę, działa korzystnie w chorobach reumatycznych, artretyzmie, kamicy nerkowej i schorzeniach nerek. Jest również pomocny w chorobach skórnych, jak trądzik, świąd i łojotok. Zewnętrznie ziele owsa zalecane jest do kąpieli wzmacniających w wyżej wymienionych chorobach.
W latach 50. ubiegłego stulecia w Niemczech stwierdzono, że w łuskach owsa jest zawarty czynnik, który hamuje próchnicę zębów. Na przykład według Kochanowskiej (2007) na Wileńszczyźnie cierpiący na ból zęba palił wysuszony owies w fajce. Dieta bogata w produkty z ziarna owsa ma właściwości przeciwutleniające.
Inne zastosowania.
Owies uważany jest za roślinę fitosanitarną, głównie ze względu na obecność w korzeniach awenacyny (A-1, A-2, B-1, B-2) – triterpenowej saponiny o fungicydalnym działaniu, który to związek jest bezpośrednio odpowiedzialny za odporność owsa na porażenie przez patogeny. Awenacyna A-1 występuje w największych ilościach i jest najbardziej grzybotoksyczna. Przyjmuje się, że w młodych korzeniach owsa jest to związek odpowiedzialny za odporność rośliny na porażenie przez różne gatunki grzybów. Awenacyna A-1 występuje tylko w komórkach epidermy korzeni.
W momencie pojawienia się zagrożenia ze strony patogenów, system enzymatyczny rośliny jest w stanie przeprowadzić szybką hydrolizę bardziej złożonych, mało aktywnych związków do monoglikozydów lub aglikonu o większej aktywności.
Uprawa.
Na świecie uprawia się owies na ok. 17,9 mln ha, co stanowi 3% areału zajętego przez zboża. Średni plon z ha wynosi ok. 2 ton. Najwyższe plony z 1 ha uzyskuje się w Irlandii (6t), Holandii (5,8t) i Anglii (5,5t). W Polsce uzyskuje się średnio plony rzędu 2,53 t/ha. Przed wojną powierzchnia upraw owsa w Polsce wynosiła ok. 1 mln ha, jednak w miarę rozwoju mechanizacji, gdy systematycznie zmniejszało się pogłowie koni, zmniejszał się też jego udział w strukturze zasiewów zbóż i teraz zajmuje ok. 6% (550 tys. ha).
Większość upraw tego zboża zlokalizowane jest na półkuli północnej, pomiędzy 35 a 50 stopniem szerokości geograficznej. Zasięg uprawy owsa w krajach Europy Zachodniej dochodzi do północnych fiordów norweskich, a na południu do ujścia rzek francuskich, wpadających do Zatoki Baskijskiej. Roślina ta uprawiana jest również w Azji, Ameryce Północnej i Południowej, Australii i Nowej Zelandii. W górskich terenach uprawy sięgają wysokości 1000 m n.p.m., a powyżej 700 m n.p.m. jest jedynym uprawianym zbożem.
Warunki klimatyczne Polski umożliwiają uprawę owsa na terenie całego kraju. Znaczenie jednak tego gatunku zboża jest dość zróżnicowane w poszczególnych rejonach. Duży udział owsa w strukturze zasiewów obserwuje się w rejonach podgórskich i górskich oraz północnej i północno-wschodniej części kraju, ze względu na szczególnie korzystne warunki do jego uprawy.
Wymagania glebowo-klimatyczne warunkują zasięg uprawy owsa. Zaliczany jest do roślin klimatu umiarkowanego i wilgotnego, nie znosi dużych mrozów, ale jest odporny na przymrozki wiosenne. Polecany jest na wszystkie gleby, z wyjątkiem bardzo lekkich, suchych piasków oraz gleb o wadliwych stosunkach wodnych.
Korzenie owsa mają bardzo dużą zdolność pobierania składników pokarmowych znajdujących się w glebie w formie trudno dostępnej dla roślin. Pod tym względem owies przewyższa inne zboża, nawet żyto. Owies dobrze znosi nawet dość silne zakwaszenie gleby w granicach pH 4,5-7,2 ponieważ jest mało wrażliwy na niedobory wapnia i ma bardzo dużą tolerancję na nadmiar jonów glinu i manganu. Najlepiej plonuje na glebach o pH powyżej 5,5.
Charakterystyczną cechą owsa, wyróżniającą go spośród innych zbóż jarych, jest jego duże zapotrzebowanie na wodę, zwłaszcza w okresie od strzelania w źdźbło do kłoszenia. Skutki niedoboru wody w tym okresie tylko w niewielkim stopniu mogą być zniwelowane dostatkiem wody w następnych fazach rozwojowych. W rejonach o opadach poniżej 500 mm rocznie, albo o wybitnie suchym lecie, nie powinno się uprawiać owsa. Główną przyczyną dużego zapotrzebowania owsa na wodę jest wysoki współczynnik transpiracji.
W 2004 roku zebrano 25,9 miliona ton owsa z zasiewów o powierzchni 11666 tysięcy hektarów. Główni producenci to: Rosja (19,1%), Kanada (14,2%), USA (6,5%). Polska, z powierzchnią zasiewów równą 520 tysięcy hektarów i zbiorami 1,4 miliona ton plasuje się na czwartym miejscu (5,5% produkcji).
Kierunki zmian w produkcji zbóż w Polsce są podobne do tendencji światowych. Charakterystyczną cechą jest zmniejszenie produkcji żyta i owsa przy równoczesnym wzroście wydajności z jednostki powierzchni uprawy. Spadek produkcji owsa w Polsce następuje jednak wolniej i jest wynikiem oddziaływania wielu czynników o charakterze ekonomicznym i agrotechnicznym. Natomiast wzrost jego wydajności jest szybszy niż na świecie.
Dzieląc owies na gatunki bierze się pod uwagę liczbę i morfologię chromosomów, kształt wiechy, pokrój rośliny, charakterystykę plew i plewek oraz sposób rozsiewania się (osypywania). Ostatnia cecha dotyczy tylko gatunków dzikich.
W uprawie właściwej (twórczej) owsa, jak i wszystkich zbóż głównym celem jest wyhodowanie odmian nowych, o wyższym poziomie plonowania w stosunku do odmian uprawnych. Dzieje się tak ponieważ plon i jego wielkość dla celów gospodarczych stanowią podstawowe kryterium oceny odmiany.
W uprawie zbóż można zakładać zmianę niektórych cech fizjologicznych, składu substancji zapasowych ziarna, odporności roślin na niedobory wody czy na najczęściej spotykane patogeny.
Istotną rolę w ochronie przed fuzariozą odgrywa hodowla odpornościowa.
W hodowli odpornościowej znając biologię patogena i rośliny gospodarza tak należy dobierać materiał, aby naśladować istniejący w przyrodzie system współzależności. Należy zmierzać w stronę kompromisu, w ten sposób, aby patogen nie tracił podstawy bytu przez wprowadzenie genotypów odpornych, wywierających na niego presje selekcyjną i zmuszających patogena do tworzenia coraz bardziej wirulentnych ras.
Rozróżnia się wiele rodzajów odporności w zależności od przyjętego odniesienia. Z genetycznego punktu widzenia rozróżnia się odporność poziomą i pionową. W hodowli odpornościowej konieczne jest wykorzystanie i połączenie genów odpornościowych w stadium siewki i rośliny dorosłej. Metody hodowli odpornościowej nie różnią się od ogólnie przyjętych w hodowli. Szczególnie przydatne są: metoda krzyżowań zbieżno-wypierających i metoda krzyżowań wsteczno-wypierających w połączeniu z selekcją.
W przypadku zdrowotności owsa najwięcej uwagi w badaniach poświęca się patogenom organów generatywnych "Ustilago avenae" (Pers.) Roster, "Ustilago hordei" (Pers.) Lagerth, oraz chorobom liści powodowanym przez "Puccinia coronata" Cda var." avenae" Fraser et Led, "Puccinia graminis" Pers. f. sp. "avenae" Erikss et Hen., " Pyrenophora chaetomioides" (Eidam) Scharif i "Blumeria graminis" DC f. sp. "avenae" Marchal.
Niektóre z chorób przenoszone są za pośrednictwem materiału siewnego albo poprzez glebę, inne natomiast porażają uprawy owsa w okresie wegetacji. Do ważnych czynników obniżających wartości dekoracyjne traw, w tym także owsa, należą choroby grzybowe, występujące na różnych organach roślinnych.

</doc>
<doc id="1454104" url="https://pl.wikipedia.org/wiki?curid=1454104" title="Fletnia pana">
Fletnia pana



</doc>
<doc id="1454108" url="https://pl.wikipedia.org/wiki?curid=1454108" title="Parafia Męczeństwa Św. Jana Chrzciciela w Łaziskach Górnych">
Parafia Męczeństwa Św. Jana Chrzciciela w Łaziskach Górnych

Parafia Męczeństwa św. Jana Chrzciciela – rzymskokatolicka parafia znajdująca się w Łaziskach Górnych, w dzielnicy Łaziska Średnie. Parafia należy do archidiecezji katowickiej i dekanatu Łaziska. Powstała 1 września 1932 roku.

</doc>
<doc id="1454110" url="https://pl.wikipedia.org/wiki?curid=1454110" title="Bosch Motronic">
Bosch Motronic

Motronic, Bosch Motronic - zintegrowany system wtryskowo-zapłonowy produkcji Bosch stosowany w silnikach benzynowych.
Układ rozwijany od 1973 roku, a wprowadzony po raz pierwszy w produkcji seryjnej w 1979 roku w samochodzie BMW 732i, jako integrację wcześniejszego systemu wtrysku paliwa Jetronic z systemem zapłonowym.
Opis budowy oraz działanie.
System Motronic to komputer sterujący silnika (electronic control unit ECU), który na podstawie danych z czujników oraz danych zawartych w pamięci, z użyciem algorytmów zawartych w programie mikroprocesora steruje silnikiem tak aby osiągnąć prędkość obrotową wymaganą przez kierowcę, przy jednoczesnym spełnieniu kryteriów w obszarach: emisji spalin, zużycia paliwa, mocy, wymaganej charakterystyki momentu obrotowego oraz bezpiecznych warunków pracy silnika.
System (wersja z 1999 roku) pobiera informację o położeniu pedału przyspieszenia (gazu), położeniu przepustnicy, przepływie powietrza do silnika, temperaturze powietrza i silnika, czujnika spalania stukowego, zawartości tlenu w spalinach (sondy lambda), położeniu wału silnika i wałka rozrządu, prędkości pojazdu. Na podstawie tych informacji, danych w pamięci i algorytmów procesor układu steruje silnikiem dobierając odpowiednie załadowanie cylindrów powietrzem, wtryskiem paliwa (dawka paliwa, czas wtrysku), moment zapłonu mieszanki. System zapewnia sterowanie elementami oprzyrządowania silnika, tak, że nie są wymagane dodatkowe układy elektroniczne. System Motronic ma układ samodiagnostyki oraz pamięć błędów, co ułatwia odnalezienie ewentualnej usterki. Błędy można odczytać, w zależności od wersji, poprzez tzw. kody błyskowe lub przez specjalne komputerowe urządzenie diagnostyczne.

</doc>
<doc id="1454111" url="https://pl.wikipedia.org/wiki?curid=1454111" title="Siatkoblaszek maczugowaty">
Siatkoblaszek maczugowaty

Siatkoblaszek maczugowaty ("Gomphus clavatus" (Pers.) Gray) – gatunek grzybów należący do rodziny siatkoblaszkowatych ("Gomphaceae").
Systematyka i nazewnictwo.
Pozycja w klasyfikacji według Index Fungorum: "Gomphus, Gomphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1796 r. Christian Hendrik Persoon nadając mu nazwę "Merulius clavatus". Obecną, uznaną przez Index Fungorum nazwę nadał mu w 1821 r. Samuel Frederick Gray, przenosząc go do rodzaju "Gomphus".
Synonimy naukowe:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako siatkolist maczugowaty, lejek, lejek klinowy, zajęcze uszy, lejkowiec buławiasty.
Morfologia.
4–10 cm wysoki i do 6 cm szeroki. Kształt zmienny, zwykle maczugowaty z płasko uciętym szczytem, który z wiekiem jest nieco wklęśnięty. Powierzchnia gładka, lekko falisto zmarszczona. Barwa za młodu liliowa, z wiekiem ochrowo-brązowa.
W formie grubych, nieregularnie rozwidlonych listewek lub fałd połączonych w siateczkę zbiegającą na trzon.
Niewyraźny.
W stanie wilgotnym ochrowożółtawy i wodnisto żyłkowany (marmurkowaty), w stanie suchym jednolicie białawy, miękki. Zapach słaby, smak łagodny lub nieco gorzkawy.
Ciemnożółty. Zarodniki elipsoidalne, brodawkowane, z kroplami, o średnicy 9–12 × 4–5,5 μm.
Występowanie i siedlisko.
Notowany jest w Ameryce Północnej, Europie i Japonii. W Polsce jest rzadki. W piśmiennictwie naukowym do 2020 r. podano 49 jego stanowisk. Bardziej aktualne stanowiska podaje internetowy atlas grzybów. Ma status E – gatunek wymierający. W latach 1995–2004 objęty ochroną częściową, w latach 2004–2014 ochroną ścisłą, a od 2014 roku – ponownie ochroną częściową. Znajduje się na listach gatunków zagrożonych także w Belgii, Niemczech, Danii, Estonii, Anglii, Litwie, Norwegii, Szwecji, Finlandii, Słowacji.
Naziemny grzyb mykoryzowy, tworzący symbiozę najczęściej ze świerkiem. Występuje lasach świerkowych i jodłowych, rzadziej w lasach bukowych i mieszanych z domieszką świerka, zwłaszcza na glebach wapiennych pod świerkami, jodłą pospolitą i bukiem zwyczajnym.
Znaczenie.
Grzyb jadalny: Smaczny i wydajny grzyb spożywczy o smaku podobnym do smaku pieprznika jadalnego.

</doc>
<doc id="1454114" url="https://pl.wikipedia.org/wiki?curid=1454114" title="Okręg wyborczy Belfast">
Okręg wyborczy Belfast

Okręg wyborczy Belfast powstał w 1801 r. i wysyłał do brytyjskiej Izby Gmin jednego deputowanego. W 1832 r. liczbę mandatów przypadających na okręg zwiększono do dwóch. Okręg obejmował miasto Belfast. Został zlikwidowany w 1885 r.

</doc>
<doc id="1454115" url="https://pl.wikipedia.org/wiki?curid=1454115" title="Stac an Armin">
Stac an Armin

Stac an Armin lub Stac an Àrmainn (właściwa wymowa w szkockim gaelic, dawniej "àrmuinn"), oznacza „kolumna wojownika”. To kolumna morska w archipelagu St Kilda. Wysoka na 196 metrów, jest najwyższą kolumną w Szkocji i na całych wyspach brytyjskich. Jest również najwyższym wzniesieniem typu Marilyn.
Znajduje się o 400 m na północ od wyspy Boreray z tego samego archipelagu.
Historia i ludność.
Nie mniej niż 78 ‘cleiteanów’, czyli małych budynków gospodarczych, wybudowanych przez St Kildiańczyków istnieje na Stac an Armin. Wyspa nie była nigdy zamieszkana, odwiedzano ją jednak parę razy do roku. Wyspiarze polowali tu na głuptaki, które zrzucali następnie z klifu wprost do łodzi.
Martin Martin nazywał wyspę "Stack-Narmin".
To tu w lipcu 1840, ostatnia alka olbrzymia widziana na wyspach brytyjskich została upolowana przez lokalną społeczność. Haswell-Smith twierdzi, że zabito ją bo uważana była za czarownicę. Ostatni przedstawiciel tego gatunku został zabity parę lat później na wyspie Eldey należącej do Islandii lub w Nowej Fundlandii.
W 1724 powodu epidemii ospy jaka wybuchła na Hircie, trzech mężczyzn i ośmiu chłopców zostało tu przetransportowanych i pozostało na wyspie do przyszłego maja.

</doc>
<doc id="1454117" url="https://pl.wikipedia.org/wiki?curid=1454117" title="Parafia Matki Bożej Królowej Różańca Świętego w Łaziskach Górnych">
Parafia Matki Bożej Królowej Różańca Świętego w Łaziskach Górnych

Parafia Matki Bożej Królowej Różańca Świętego – rzymskokatolicka parafia znajdująca się w Łaziskach Górnych. Parafia należy do archidiecezja katowickiej i dekanatu Łaziska. Powstała w 1908 roku.

</doc>
<doc id="1454119" url="https://pl.wikipedia.org/wiki?curid=1454119" title="Shigeru Ishiba">
Shigeru Ishiba

 – japoński polityk, minister obrony w latach 2002–2004 oraz 2007–2008. Minister rolnictwa w latach 2008–2009.
Życiorys.
Shigeru Ishiba w 1979 ukończył studia na Uniwersytecie Keiō. Po studiach pracował w Banku Mitsui. W lipcu 1986 po raz pierwszy został wybrany w skład Izby Reprezentantów, w której zasiada do dzisiaj. 
W grudniu 1992 r. został wiceministrem rolnictwa, leśnictwa i rybołówstwa. W lipcu 2000 Ishiba został mianowany sekretarzem stanu w Ministerstwie Rolnictwa, Leśnictwa i Rybołówstwa. Od grudnia 2000 do stycznia 2001 był sekretarzem stanu ds. obrony. Następnie, od stycznia do kwietnia 2001 sprawował funkcję wiceministra obrony. 
Od 30 września 2002 do 27 września 2004 r. piastował stanowisko ministra obrony w rządzie premiera Jun’ichirō Koizumiego. 26 września 2007 ponownie objął stanowisko ministra obrony w gabinecie premiera Yasuo Fukudy. Zajmował je do 1 sierpnia 2008 r. 
Po rezygnacji ze stanowiska premiera przez Fukudę, Ishiba 10 września 2008 rozpoczął swoją kampanię w wyborach na nowego przewodniczącego Partii Liberalno-Demokratycznej i kolejnego szefa rządu. W wyborach nowego lidera 22 września 2008 zdobył 25 głosów i tym samym zajął ostatnie piąte miejsce, przy przytłaczającym zwycięstwie Tarō Asō (351 głosów).
Od 24 września 2008 do 16 września 2009 zajmował stanowisko ministra rolnictwa, leśnictwa i rybołówstwa w rządzie premiera Asō.

</doc>
<doc id="1454124" url="https://pl.wikipedia.org/wiki?curid=1454124" title="Katedra Świętych Apostołów Piotra i Pawła w Kamieńcu Podolskim">
Katedra Świętych Apostołów Piotra i Pawła w Kamieńcu Podolskim

Katedra Świętych Apostołów Piotra i Pawła (ukr. "Собор святих Апостолів Петра і Павла") – rzymskokatolicka świątynia w Kamieńcu Podolskim, katedra diecezji kamienieckiej. Mieści się przy placu Katedralnym. Świątynia należy do parafii katedralnej św. Apostołów Piotra i Pawła w Kamieńcu Podolskim.
Historia.
Świątynia została wybudowana w XV wieku, budowę pierwszego kamiennego kościoła przypisuje się biskupowi Maciejowi ze Starej Łomży lub Pawłowi z Bojańczyc. Za czasów biskupa Jakuba Buczackiego w XVI wieku przebudowano ją w stylu renesansowym, w latach 1646-1648 została przebudowana w stylu barokowym. W 1672, podczas okupacji tureckiej tych ziem kościół przekształcono w meczet. Dobudowano do niego zwieńczony półksiężycem minaret ze spiralnymi schodami w środku liczacymi144 stopnie. Po odzyskaniu przez Rzeczpospolitą Kamieńca 23 września 1699 miał tu miejsce obrzęd oczyszczenia katedry. Pozostawienie minaretu wraz z półksiężycem na wieży było warunkiem zastrzeżonym w Pokoju Karłowickim zawartym 26 stycznia 1699 roku. Aby zachować zapisy traktatu, a jednocześnie wyeliminować upokarzający symbol panowania Osmanów na szczycie umieszczono drewnianą figurę, którą 10 maja 1756 roku, za sprawą biskupa Michała z Dębowej Góry Dembowskiego (brat biskupa kujawskiego Sebastiana Antoniego Dembowskiego) wymieniono na sprowadzoną z Gdańska miedzianą figurę Matki Boskiej o wysokości 4,5 metra. 1 czerwca 1820 r. w podstawę posągu uderzył piorun, który przeszedł przez wnętrze kolumny do dołu i wywołał w kościele ugaszony wkrótce potem pożar.
W połowie XVIII wieku katedra została przebudowana w stylu późnobarokowym. Ołtarz ufundował Stefan Rupniewski, a Michał Dembowski nowe stalle, ambonę, konfesjonały i organy. Zbudowano również oddaną w 1754 roku nową fasadę katedry.
8 grudnia 1919 odbył się uroczysty ingres bp. Piotra Mańkowskiego do katedry. 27 kwietnia 1922 Sowieci ograbili skarbiec katedralny. 14 maja 1936 władze radzieckie zamknęły świątynię i urządziły w niej muzeum. Przejściowo była czynna od lata 1941 do 4 czerwca 1945. W latach 1946-1990 w kościele mieściło się muzeum ateizmu. 13 czerwca 1990 został zwrócony wiernym, a 29 czerwca odprawiono pierwszą mszę świętą. Kapituła katedralna w Kamieńcu Podolskim nie została wznowiona.
Krypta.
W krypcie katedry zostali pochowani m.in.:

</doc>
<doc id="1454130" url="https://pl.wikipedia.org/wiki?curid=1454130" title="British Rail Class 318">
British Rail Class 318

British Rail Class 318 – typ elektrycznych zespołów trakcyjnych wyprodukowanych w roku 1986 przez firmę BREL. Łącznie do eksploatacji trafiło 21 zestawów, wszystkie są użytkowane obecnie w Szkocji, gdzie ich operatorem jest First ScotRail. 

</doc>
<doc id="1454132" url="https://pl.wikipedia.org/wiki?curid=1454132" title="Parafia Niepokalanego Serca Najświętszej Maryi Panny w Łaziskach Górnych">
Parafia Niepokalanego Serca Najświętszej Maryi Panny w Łaziskach Górnych

Parafia Niepokalanego Serca NMP – rzymskokatolicka parafia znajdująca się w Łaziskach Górnych, w dzielnicy Łaziska Dolne. Parafia należy do archidiecezji katowickiej i dekanatu Łaziska. Powstała 6 marca 1981 roku.

</doc>
<doc id="1454142" url="https://pl.wikipedia.org/wiki?curid=1454142" title="Sonam Czopel">
Sonam Czopel

Sonam Czopel, także Sonam Rapten (tyb. བསོད་ནམས་, wylie: "bsod-nams"; ur. 1595 zm. 1657 lub 5 kwietnia 1658) – tybetański mnich i polityk, bliski współpracownik czwartego dalajlamy Jontena Gjaco, następnie "czangdzo" (sekretarz) Ngałanga Lobsanga Gjaco, piątego dalajlamy.
Pełnił funkcję skarbnika (tyb. "zhal ngo") klasztoru Drepung. Odegrał ważną rolę w procesie zjednoczenia Tybetu. Po wstąpieniu swego przełożonego na tron (1642) objął urząd wicekróla ("desi"), który został wkrótce powiązany z przewodniczeniem pracy rządu ("Ganden Podrang"). Był nim do śmierci, wywierając decydujący wpływ na politykę państwa.

</doc>
<doc id="1454144" url="https://pl.wikipedia.org/wiki?curid=1454144" title="Trygve Gulbranssen">
Trygve Gulbranssen

Trygve Emanuel Gulbranssen (ur. 15 czerwca 1894 w Oslo, zm. 10 października 1962 w Eidsberg) – norweski pisarz.
Trygve Gulbranssen zadebiutował w 1933 roku powieścią "A lasy wiecznie śpiewają", która została przetłumaczona na trzydzieści języków i sprzedana w ponad 12 milionach egzemplarzy.

</doc>
<doc id="1454146" url="https://pl.wikipedia.org/wiki?curid=1454146" title="Nowy cmentarz żydowski w Skierniewicach">
Nowy cmentarz żydowski w Skierniewicach

Nowy cmentarz żydowski w Skierniewicach – nieczynny kirkut znajdujący się przy obecnej ul. Granicznej 14 w Skierniewicach.
Cmentarz został założony w 1919 roku. Został zdewastowany w okresie II wojny światowej i latach powojennych. Na terenie nekropolii znajduje się około osiemdziesięciu macew (w większości odzyskanych po aktach dewastacji) oraz dwa pomniki: ku czci ofiar Holocaustu i upamiętniający skierniewickich Żydów. Cmentarz ma powierzchnię 0,83 ha.

</doc>
<doc id="1454148" url="https://pl.wikipedia.org/wiki?curid=1454148" title="Secure Digital Card Association">
Secure Digital Card Association



</doc>
<doc id="1454149" url="https://pl.wikipedia.org/wiki?curid=1454149" title="Parafia św. Apostołów Piotra i Pawła w Gostyni Śląskiej">
Parafia św. Apostołów Piotra i Pawła w Gostyni Śląskiej

Parafia św. Apostołów Piotra i Pawła w Gostyni Śląskiej należy do archidiecezji katowickiej i dekanatu Łaziska. Powstała 1 sierpnia 1925 roku.

</doc>
<doc id="1454153" url="https://pl.wikipedia.org/wiki?curid=1454153" title="British Rail Class 320">
British Rail Class 320

British Rail Class 320 - typ elektrycznych zespołów trakcyjnych dostarczonych w roku 1990 przez firmę BREL. Łącznie do eksploatacji trafiły 22 zestawy, wszystkie pracują obecnie w Szkocji, gdzie ich operatorem jest First ScotRail. 

</doc>
<doc id="1454154" url="https://pl.wikipedia.org/wiki?curid=1454154" title="Pandora (konsola)">
Pandora (konsola)

Pandora – przenośna konsola gier wideo, stworzona z myślą o rynku oprogramowania o otwartym kodzie źródłowym.
Projekt.
Projekt Pandory rozpoczął się wówczas, gdy Craig Rothwell, Michael Weston i Michael Mrozek postanowili połączyć siły i utworzyć całkowicie nową kieszonkową konsolę, która zajęłaby miejsce odchodzącej konsoli do gier GP2X (z firmy Gamepark /Gamepark Holdings). Pandora w całości bazowała na ideach i sugestiach prowadzonych na największym forum użytkowników GP2X – GP32X.
Ogólnie.
Pandora ma otwarty system operacyjny w całości bazujący na dystrybucji Linuksa Ångström. Pandora została zaprojektowana jako kieszonkowa konsola do gier, podobna do Playstation Portable lub Nintendo DS, połączona z możliwościami zaawansowanego palmtopa (posiada 43-klawiszową klawiaturę).
Początek projektu.
Data startu projektu Pandory nie jest dokładnie znana. Pewne dowody świadczą, iż za domniemany start można uważać datę marzec 2008. Wówczas w sieci pojawiły się pierwsze zdjęcia PCB.
Zastosowanie.
Jednym z głównych zastosowań Pandory są gry wideo z segmentu homebrew oraz emulacja innych systemów komputer/konsola, które będą możliwe dzięki wykorzystaniu wysokiej jakości komponentów specjalnie przygotowanych dla Pandory przez firmę Texas Instruments – OMAP 3530 SoC. Pandora jako kieszonkowa konsola ma potencjał, aby emulować Sony PlayStation i większość starych maszyn włączając w to Sega Mega Drive, Nintendo Entertainment System, Super Nintendo, wszystkie komputery 8- i 16-bitowe tj. Amiga, Atari ST, Commodore 64, Atari XL/XE oraz wiele innych. Te ostatnie są w pełni obsługiwane dzięki analogowej klawiaturze dostępnej w konsoli Pandora.
Dodatkowo, dzięki prawie 2 razy szybszemu procesorowi niż w konsoli Playstation Portable istnieje możliwość emulowania konsoli Nintendo 64.
Pandora używa standardowych bibliotek, takich jak OpenGL ES2 czy SDL, dostępnych za darmo w ramach otwartego oprogramowania, pozwalając każdemu kto tylko posiada wiedzę programistyczną do tworzenia gier, emulatorów czy aplikacji dla Pandory. Wielu programistów ze środowiska GP2X zadeklarowało aktywnie wspierać Pandorę tworząc oprogramowanie do niej.
Specyfikacja konsoli.
Pandora Rebirth.
Oparta na Pandorze Classic z następującymi zmianami:
Pandora 1 GHz.
Oparta na Pandorze Classic z następującymi zmianami:

</doc>
<doc id="1454155" url="https://pl.wikipedia.org/wiki?curid=1454155" title="Parafia Podwyższenia Krzyża Świętego w Gostyni">
Parafia Podwyższenia Krzyża Świętego w Gostyni

Parafia Podwyższenia Krzyża Świętego w Gostyni – należy do archidiecezji katowickiej i dekanatu Łaziska. Powstała 14 września 1981 roku przy kaplicy cmentarnej. W latach 90. została wybudowana nowa świątynia, którą poświęcił abp Damian Zimoń w 1997 roku.
Historia.
Parafia gostyńska powstała w dniu 1 sierpnia 1925 roku. Od samych początków Gostyni należała do parafii mikołowskiej, odległej o 10 km. od Gostyni. Tam też Gostyniacy uczęszczali na niedzielne nabożeństwa, tam odbywały się chrzty, śluby i pogrzeby. Wierny Bogu i Kościołowi lud chodził długą i uciążliwą drogą do Mikołowa. Obok domku mającego służyć za plebanię, w roku 1922 zbudowano murowaną kaplicę, której uroczyste poświęcenie wraz z cmentarzem odbyło się w niedzielę 27 sierpnia 1922 roku. Poświęcenia dokonał ks. dziekan Skowroński - proboszcz Mikołowski.
Kościół mieścił zaledwie 200 osób. Fundatorami była głównie rodzina Marii i Walentego Kurpas. Obecną plebanię budowano w latach 1924 - 1925. Kaplica pomyślana była jako tymczasowy Dom Boży, gdyż spodziewano się, że w najbliższym czasie zostanie zbudowany większy kościół. W roku 1927 poszerzono kaplicę. Nowy ołtarz artystycznie rzeźbiony przez Pawła Kaizera, zbudowano w roku 1934.
Kiedy w 1939 roku poświęcono nowy kościół pod wezwaniem Św. Apostołów Piotra i Pawła, duszpasterstwo było prowadzone przez proboszcza i wikarego, w obu kościołach równolegle. Rozległy teren parafii był m.in. powodem wydania dekretu przez
ks.bp.dr Herberta Bednorza (9 grudnia 1975 r.), który dokonał podziału parafii na dwa rejony duszpasterskie. Część wschodnią z kościołem Św. Apostołów Piotra i Pawła, oraz zachodnia z kościołem Podwyższenia Krzyża Świętego. Przy parafii Podwyższenia Krzyża Świętego, liczącej ok. 900 wiernych założono osobne księgi metrykalne od dnia 1 stycznia 1976r. W związku z tym powstały samodzielne duszpasterstwa przy obydwu kościołach, zaś proboszczowie stali się niezależnymi od siebie duszpasterzami.
W roku 1985 rozpoczęto starania o zezwolenie na budowę kaplicy cmentarnej, a potem budowę nowej świątyni. W 1989 r. otrzymano zgodę na wzniesienie nowego kościoła. 14 września 1992r. ks. bp. dr Gerard Bernacki wmurował kamień węgielny przywieziony przez poprzedniego księdza proboszcza z Ziemi Świętej, zaś 10 września 1995 roku poświęcił trzy nowe dzwony: Św. Andrzeja, Św. Rodziny i Św. Jerzego. 13 września 1997 r. ks. arcybiskup metropolita dr Damian Zimoń konsekrował nowy kościół Podwyższenia Krzyża Świętego. 13 maja 1998 roku poświęcono figurę MB Fatimskiej z drzewa cedrowego. 5 września 1999 roku poświęcono obraz Św. Maksymiliana Kolbe - Patrona Trudnych Czasów i Energetyków.

</doc>
<doc id="1454157" url="https://pl.wikipedia.org/wiki?curid=1454157" title="Gomphus clavatus">
Gomphus clavatus



</doc>
<doc id="1454161" url="https://pl.wikipedia.org/wiki?curid=1454161" title="Cmentarz żydowski w Józefowie Biłgorajskim">
Cmentarz żydowski w Józefowie Biłgorajskim

Cmentarz żydowski w Józefowie Biłgorajskim – został założony w 1762 i znajduje się na południu miejscowości, przy obecnej ul. Kamiennej. Ma powierzchnię 1 ha. Do naszych czasów zachowało się blisko czterysta nagrobków z których najstarszy pochodzi z 1762. Cmentarz służył jako miejsce pochówków do 1943.

</doc>
<doc id="1454167" url="https://pl.wikipedia.org/wiki?curid=1454167" title="Parafia św. Maksymiliana Kolbego w Orzeszu">
Parafia św. Maksymiliana Kolbego w Orzeszu

Parafia św. Maksymiliana Kolbego – rzymskokatolicka parafia znajdująca się w Orzeszu, w dzielnicy Gardawice. Parafia należy do dekanatu Łaziska i archidiecezji katowickiej. Powstała 15 marca 1981 r.

</doc>
<doc id="1454170" url="https://pl.wikipedia.org/wiki?curid=1454170" title="Nepal na Zimowych Igrzyskach Olimpijskich 2006">
Nepal na Zimowych Igrzyskach Olimpijskich 2006

Nepal na Letnich Igrzyskach Olimpijskich 2006, które odbyły się w Turynie, reprezentował 1 zawodnik. Był to drugi start reprezentacji Nepalu na zimowych igrzyskach olimpijskich.
Skład reprezentacji.
Biegi narciarskie.
Mężczyźni

</doc>
<doc id="1454172" url="https://pl.wikipedia.org/wiki?curid=1454172" title="Avena sativa">
Avena sativa



</doc>
<doc id="1454174" url="https://pl.wikipedia.org/wiki?curid=1454174" title="Nowy cmentarz żydowski w Mielcu">
Nowy cmentarz żydowski w Mielcu

Nowy cmentarz żydowski w Mielcu – został założony w XIX wieku i znajduje się przy obecnej ul. Traugutta. Zachowały się cztery nagrobki oraz pomnik ustawiony na zbiorowej mogile 300 ofiar Holocaustu.

</doc>
<doc id="1454176" url="https://pl.wikipedia.org/wiki?curid=1454176" title="Parafia Wszystkich Świętych w Mysłowicach">
Parafia Wszystkich Świętych w Mysłowicach

Parafia Wszystkich Świętych – rzymskokatolicka parafia znajdująca się w Mysłowicach, w dzielnicy Dziećkowice. Parafia należy do dekanatu mysłowickiego w archidiecezji katowickiej, erygowana w 1370 r.

</doc>
<doc id="1454178" url="https://pl.wikipedia.org/wiki?curid=1454178" title="Parafia Matki Bożej Częstochowskiej w Mysłowicach">
Parafia Matki Bożej Częstochowskiej w Mysłowicach

Parafia Matki Bożej Częstochowskiej – rzymskokatolicka parafia znajdująca się w Mysłowicach, w dzielnicy Kosztowy. Parafia należy do dekanatu mysłowickiego w archidiecezji katowickiej. Erygowana 22 marca 1981 roku. Kościół parafialny wzniesiony według projektu Stanisława Kwaśniewicza poświęcił abp Damian Zimoń 24 sierpnia 1992 roku.

</doc>
<doc id="1454179" url="https://pl.wikipedia.org/wiki?curid=1454179" title="Ogórek siewny">
Ogórek siewny

Ogórek siewny ("Cucumis sativus" L.) – gatunek ogórka z rodziny dyniowatych ("Cucurbitaceae"). Wywodzi się prawdopodobnie z gatunku "Cucumis hardwickii" dziko rosnącego u podnóża Himalajów. W Indiach uprawiany był już ok. 3 tys. lat temu, później został szeroko rozpowszechniony i obecnie znany jest we wszystkich strefach klimatycznych. Owoce ogórka siewnego wykorzystywane są powszechnie w kuchni wielu krajów. Nazwa odnosi się zarówno do rośliny płożącej, jak i jej cylindrycznych, jadalnych owoców.
Morfologia.
Wyróżnia się także szereg rzadziej występujących typów:
Wartość żywieniowa.
Wartość żywieniowa ogórka polega głównie na smaku i usprawnianiu procesu trawienia. Owoce ogórka zawierają niewielkie ilości witamin i składników mineralnych. Pomagają w usuwaniu nadmiaru wody z organizmu i dlatego znajdują zastosowanie w dietach odchudzających. Większość składników znajduje się nie w miąższu, lecz w skórce. Dzięki zdolnościom regeneracyjnym soku ogórkowego, znalazł on zastosowanie w kosmetyce.
Badania związane z genomem i hodowlą ogórka.
Rodzina dyniowate ("Cucurbitaceae") jest częstym przedmiotem badań genetycznych i molekularnych. Ogórek jest gatunkiem obcopylnym, ale dobrze znosi zapylenie własnym pyłkiem, co pozwala na tworzenie linii wsobnych. Łatwość mnożenia generatywnego i wegetatywnego oraz dokładne poznanie kultur in vitro ogórka spowodowały, że gatunek ten służy jako model w badaniach genetycznych i biotechnologicznych. Ogórek posiada zdolność rozmnażania generatywnego również form poliploidalnych. Mapy genetyczne mogą być rozbudowywane bez większych trudności przy użyciu znanych markerów ze względu na małą liczbę chromosomów.
Lista genów ogórka jest na bieżąco uaktualniana i publikowana. Poznano sekwencję i działanie 105 genów. Wśród opisanych są geny odpowiedzialne za dziedziczenie. Od dawna znane są też metody sterowanie płcią za pomocą odpowiednich substancji chemicznych. Znane są również geny odporności na choroby np. gen odporności na mączniak rzekomy oznaczamy jest symbolem „dm”. Jest jednym z wielu genów odporności na "Pseudoperonospora cubensis". Prowadzone są też badania nad pokrewieństwem różnych grup botanicznych ogórka "C. sativus L." i "C. sativus var. Hardwickii" i ich przydatnością do prac hodowlanych.
Prace nad transformacją ogórka prowadzone są od ponad 10 lat. Wykorzystuje się przede wszystkim metody wektorowe. Są również prowadzone badania nad transformacją bezwektorową wykorzystując metodę elektroporacji i mikrowstrzeliwania.
Systematyka i zmienność.
Ogórek siewny jest jednym z 30 gatunków wyróżnionych w obrębie rodzaju ogórek ("Cucumis"), podzielonych na dwie grupy ze względu na liczbę chromosomów. Dziko występującą odmianą ogórka siewnego jest "Cucumis sativus" var. "Hardwickii".
Wyróżnia się 12 odmian botanicznych ogórka siewnego:
Analiza izoenzymatyczna podanych odmian botanicznych wykazała, że najbardziej oddalonymi odmianami botanicznymi od reszty są "Cucumis sativus" var. "Hardwickii" i "Cucumis sativus" var. "falcatus".

</doc>
<doc id="1454182" url="https://pl.wikipedia.org/wiki?curid=1454182" title="Sławomir Wysocki">
Sławomir Wysocki

 
Sławomir Przemysław Wysocki (ur. 22 grudnia 1957 w Łodzi, zm. 25 marca 2003 w Warszawie) – polski gitarzysta, kompozytor i autor tekstów. Gitarzysta zespołu Róże Europy.
Życiorys.
Urodził się w Łodzi, jednak już w wieku dwóch lat przeprowadził się wraz z rodzicami i siostrą do Warszawy, gdzie się wychował i kształcił. Studiował na SGGW, w 1981 został zawieszony w prawach studenta za udział w studenckich strajkach Solidarności.
W 1989/90 zaczął współpracę z zespołem Róże Europy, w którym zastąpił gitarzystę Artura Orzecha. Z zespołem nagrał 5 albumów, a wśród nich utwór "Jedwab", największy przebój w historii zespołu. W tym okresie Sławek Wysocki wraz z Różami Europy podpisały historyczny kontrakt płytowy na astronomiczną wówczas kwotę miliarda złotych (100 tysięcy po denominacji). Umowa obligowała zespół do nagrania dwóch płyt studyjnych, jednej koncertowej oraz sprzedaży gadżetów. Informacja o rekordowym w polskiej branży muzycznej kontrakcie pojawiła się na czołówce "Gazety Wyborczej". "Jedwab" skomponowany przez Sławka Wysockiego przyniósł zespołowi rozgłos utrzymując się przez pięć tygodni na pierwszym miejscu Listy Przebojów Programu Trzeciego. Utwór dostał także nagrodę Programu I Polskiego Radia.
Utwór "Rock'n'rollowcy", którego Sławek Wysocki jest współkompozytorem przypadł do gustu kibicom jednego z polskich klubów piłki nożnej, którzy przerabiając słowa refrenu wyśpiewywali go na trybunach stadionów piłkarskich.
Sławomir Wysocki zmarł na zawał serca 25 marca 2003, miał 45 lat. Został pochowany na cmentarzu Bródnowskim w Warszawie. W 2005 r. wydano zbiór najlepszych utworów Róż Europy z serii "Złota kolekcja", album ten zatytułowany "" zadedykowano pamięci Sławka Wysockiego.
Brzmienie.
Sławek Wysocki używał wzmacniacza Marshall JCM-900, głównie nagłaśniając Gibsona Les Paul, a także gitarę, którą wykonał wraz z lutnikiem. Do charakterystycznych, często psychodelicznych solówek gitarowych wykorzystywał efekt Boss Delay DSD-2, a także Boss Rocker Volume PV-1.

</doc>
<doc id="1454183" url="https://pl.wikipedia.org/wiki?curid=1454183" title="Pałac Tyszkiewiczów w Landwarowie">
Pałac Tyszkiewiczów w Landwarowie

Pałac Tyszkiewiczów w Landwarowie (lit. "Lentvario Tiškevičiaus rūmai") – pałac zbudowany przez Józefa Tyszkiewicza w Landwarowie pod Trokami na Litwie. W 1899 z polecenia kolejnego właściciela, Władysława Tyszkiewicza został przebudowany w stylu neogotyckim. W czasach radzieckich pałac był siedzibą fabryki dywanów.
Historia.
Pałac wzniesiono po nabyciu dóbr landwarowskich przez Józefa Tyszkiewicza w 1850. Budynek zaprojektował architekt Gustaw Schacht. Na zlecenie syna Józefa Tyszkiewicza Władysława w 1899 dokonano przebudowy rezydencji w stylu modnego wówczas neogotyku angielskiego – nadzorował ją belgijski architekt de Waegh przy współpracy Tadeusza Rostworowskiego.
W pałacu mieściła się obszerna kolekcja dzieł sztuki, jednak w obliczu zbliżającego się w stronę Wileńszczyzny frontu została w 1916 wywieziona do Rosji, gdzie zaginęła. Obecnie część cennych przedmiotów z landwarowskiego pałacu oglądać można na zamku w Trokach.
Po aneksji Wileńszczyzny przez ZSRR w 1939, 1940 i 1944 w pałacu ulokowano najpierw skład zboża, a następnie fabrykę dywanów ("AB kilimai"), która mieściła się w nim aż do wykupienia rezydencji przez przedsiębiorcę Laimutisa Pinkevičiusa, który planuje ją uczynić miejscem otwartym dla turystów.
W kompleksie pałacowym zachowały się m.in. pawilony administracyjne, stajnia, obora, stodoła i młyn wodny oraz budynek pod nazwą "Riwiera", w którym mieściła się słynna kawiarnia.
Pałac otacza liczący 12,7 ha park zaprojektowany przez nadwornego architekta zieleni Tyszkiewiczów Édouarda André. Przed I wojną światową w parku rosło około 60 gatunków drzew i krzewów. Zorganizowano tu również połączony strumieniem system sadzawek, na którym ustawiono sztuczne kaskady, kamienne mostki i sztuczne groty.
Rezydencja w Landwarowie sąsiaduje z trzech stron ze sztucznym jeziorem landwarowskim utworzonym z polecenia Józefa Tyszkiewicza poprzez sprowadzenie wód z pobliskich Jezior Trockich.

</doc>
<doc id="1454184" url="https://pl.wikipedia.org/wiki?curid=1454184" title="Parafia Ciała i Krwi Pańskiej w Mysłowicach">
Parafia Ciała i Krwi Pańskiej w Mysłowicach

Parafia Ciała i Krwi Pańskiej – rzymskokatolicka parafia w Mysłowicach, w dzielnicy Ławki. Parafia należy do archidiecezji katowickiej. Została erygowana 10 stycznia 1988 r. jako parafia tymczasowa, a 1 stycznia 1993 r. została erygowana parafia pełnoprawna. Kościół parafialny poświęcił abp Damian Zimoń w 1994 r. Budowę kościoła prowadził ks. Stanisław Achtelik.

</doc>
<doc id="1454188" url="https://pl.wikipedia.org/wiki?curid=1454188" title="RTR Płanieta">
RTR Płanieta

RTR Płanieta () – rosyjska stacja telewizyjna publicznego nadawcy WGTRK nadawany szczególnie w krajach Wspólnoty Niepodległych Państw, gdzie nosi nazwę RTR Rossija, choć na ekranach widzów pojawia się inne logo, mimo nadawania tych samych audycji, co na RTR Płanieta.
Działalność.
30 czerwca 2002 na konferencji prasowej zapowiedziano uruchomienie nowego kanału RTR Płanieta, a pierwsze audycje pojawiły się już następnego dnia.
Programy informacyjne.
Programy informacyjne nadawane z kanału „Rossija 24”:
Krytyka i kontrowersje.
Od samego początku stacja jako dostępna dla mieszkańców byłego Związku Radzieckiego budziła kontrowersje. Najgłośniejszy protest miał miejsce w 2008 roku na Ukrainie, wtedy 53. Konkurs Piosenki Eurowizji był transmitowany przez ukraińskiego nadawcę publicznego, który posiadał wyłączne prawa do emisji oraz przez RTR Rossija na teren Ukrainy, która zgody na to nie posiadała.
Wcześniej, w 2004 roku podczas oblężenia jednej z biesłanskich szkół stacja nie relacjonowała przebiegu akcji (na żywo), w przeciwieństwie do CNN czy BBC.
Również ze względu na często napięte relacje byłych republik ZSRR z Rosją, dochodziło do odłączeń kanału w przypadku konfliktów dyplomatycznych między stronami.
Od 24 lutego 2022 roku w związku z inwazją Rosji na Ukrainę, zakazano nadawania stacji na terenie Polski.

</doc>
<doc id="1454189" url="https://pl.wikipedia.org/wiki?curid=1454189" title="Paulinho Santos">
Paulinho Santos

Paulinho Santos, właśc. João Paulo Maio dos Santos (ur. 21 listopada 1970 w Vila do Conde) – portugalski piłkarz grający na pozycji defensywnego pomocnika.
Kariera klubowa.
Karierę piłkarską Paulinho Santos rozpoczął w klubie z rodzinnego miasta Vila do Conde, Rio Ave FC. W 1988 roku zadebiutował w jego barwach w rozgrywkach trzeciej lidze portugalskiej, a w 1991 roku awansował z nim do drugiej ligi i przez rok występował na tym szczeblu rozgrywek.
Swoimi występami w Rio Ave Santos wzbudził zainteresowanie klubu FC Porto i w 1992 roku podpisał z nim kontrakt (wówczas trenerem Porto był Carlos Alberto Silva). Zadebiutował w pierwszej lidze, jednak początkowo był tylko rezerwowym. W 1993 roku po raz pierwszy w karierze został mistrzem kraju. W 1994 roku dotarł z Porto do półfinału Ligi Mistrzów i zdobył też Puchar Portugalii. Lata 1995-1999 przyniosły następne sukcesy - pięć kolejnych tytułów mistrzowskich, a także kolejny puchar kraju w 1998 roku. Zdobywał go także w latach 2000 i 2001, ale w sezonie 2000/2001 stał się tylko rezerwowym w drużynie „Smoków”. Do 2003 roku rozegrał zaledwie 15 spotkań ligowych i miał niewielki udział w wywalczeniu przez Porto dubletu (2003) oraz zdobyciu Pucharu UEFA (2003). Po sezonie zdecydował się zakończyć karierę, a łącznie w barwach Porto rozegrał 205 meczów i strzelił 7 bramek.
Kariera reprezentacyjna.
W reprezentacji Portugalii Paulinho Santos zadebiutował 19 stycznia 1994 roku w zremisowanym 2:2 towarzyskim spotkaniu z Hiszpanią. Pierwszego gola w kadrze narodowej zdobył 15 sierpnia 1995 w meczu z Liechtensteinem (7:0). W 1996 roku został powołany przez selekcjonera António Oliveirę do kadry na Mistrzostwa Europy 1996. Tam wystąpił we dwóch spotkaniach grupowych: z Danią (1:1) i z Turcją (1:0). Ostatni mecz w kadrze narodowej rozegrał w 2000 roku, a łącznie wystąpił w niej 30 razy i strzelił 2 gole.

</doc>
<doc id="1454190" url="https://pl.wikipedia.org/wiki?curid=1454190" title="Francisco Carvajal">
Francisco Carvajal

Francisco Sebastián Carvajal y Gual (ur. 9 grudnia 1870 w Campeche zm. 20 września 1932 w mieście Meksyk) - meksykański polityk oraz prawnik. W lipcu 1914 roku objął urząd prezydenta Meksyku. Po miesiącu urzędowania Carvajal zrzekł się z urzędu na rzecz Venustiano Carranzy.
Francisco urodził się w Campeche w 1870 roku. Po ukończeniu studiów prawniczych objął on wiele znaczących urzędów administracyjnych w gabinecie Porfirio Díaza. W 1911 roku Diaz, wyznaczył Francisco na stanowisko głównego negocjatora traktatu pokojowego z przywódcą rebeliantów Francisco Madero. W 1913 roku po obaleniu rządów Madero przez Victoriano Huerte, Francisco objął funkcję przewodniczącego sądu najwyższego, a jego wpływy polityczne znacznie wzrosły. 10 lipca 1914 roku Huerta mianował Caravajalego ministrem spraw zagranicznych w jego rządzie. Po rezygnacji Huerty ze stanowiska prezydenta, Francisco Caravajal był pierwszą osobą do objęcia stanowiska prezydenta.
Po miesiącu urzędowania na fotelu prezydenta, Francisco zrzekł się pełnionej funkcji 13 sierpnia na rzecz Venustiano Carranzy, który objął urząd prezydencki 20 sierpnia 1914 roku.
Po utracie stanowiska Francisco wyjechał do USA, zamieszkał w Nowym Orleanie. W 1918 roku Francisco poznał i ożenił się z Louise Martin, z którą miał jedno dziecko. W 1922 roku, Francisco wrócił do Meksyku gdzie w stolicy kraju założył kancelarię adwokacką.
Francisco Caravajal zmarł 20 września 1932 roku w mieście Meksyk w wieku 62 lat.

</doc>
<doc id="1454191" url="https://pl.wikipedia.org/wiki?curid=1454191" title="Cmentarz żydowski w Lubaczowie">
Cmentarz żydowski w Lubaczowie

Cmentarz żydowski w Lubaczowie – został założony w pierwszej ćwierci XVIII wieku i zajmuje powierzchnię 0,3 ha (pierwotnie 0,71 ha), na której zachowało się 1665 nagrobków (z czego 35 z XVIII wieku). Ogrodzenie wzniesiono w 1930 z fundacji Josefa Hirsza Reinfelda (lubaczowskiego Żyda zamieszkałego na stałe w USA). Cmentarz znajduje się przy ulicy Kościuszki w sąsiedztwie cmentarza katolickiego. Na cmentarzu znajduje się masowa mogiła a na niej tablica upamiętniająca 950 Żydów zabitych przez Niemców w 1942 na kirkucie.

</doc>
<doc id="1454194" url="https://pl.wikipedia.org/wiki?curid=1454194" title="Spąga">
Spąga

Spąga (, , , 2353 m n.p.m.) – turnia w słowackich Tatrach Wysokich w bocznej grani odchodzącej od Małego Lodowego Szczytu w południowo-wschodnim kierunku.
Znajduje się w tej grani pomiędzy przełęczą Czerwona Ławka a Żółtym Szczytem. Oprócz Spągi w grani tej występuje jeszcze kilka innych turni, takich jak Drobna czy Sokola Turnia. Tę ostatnią od Spągi oddziela dwusiodłowa Sokola Przełączka. Zbudowana z twardych skał krystalicznych Spąga wznosi się na wysokość niecałych 49 m powyżej Czerwonej Ławki. Wschodnie jej ściany opadają do Dolinki Lodowej w Dolinie Pięciu Stawów Spiskich, górnym piętrze Doliny Małej Zimnej Wody, zachodnie do Strzeleckiej Kotliny w Dolinie Staroleśnej.
Nazwę turni wprowadził Stanisław Eljasz-Radzikowski. Nie pochodzi ona od geologicznego terminu spąg, lecz od słów "sponga" lub "szponga", te zaś od niemieckiego słowa "Spange" oznaczającego klamrę lub coś ostrego. W podhalańskiej gwarze słowo "spąga" oznacza ostrą trzaskę powstającą przy rąbaniu drzewa. Natomiast nazwa słowacka "Priečna veža" pochodzi od nazwy przełęczy obok Spągi (po słowacku Czerwona Ławka to "Priečne sedlo"). Nazwy węgierska i niemiecka upamiętniają zaś Gedeona Majunkego, słowackiego architekta.
Tuż obok Spągi prowadzi szlak turystyczny.
Pierwsze wejścia:

</doc>
<doc id="1454195" url="https://pl.wikipedia.org/wiki?curid=1454195" title="Cucumis sativus">
Cucumis sativus



</doc>
<doc id="1454202" url="https://pl.wikipedia.org/wiki?curid=1454202" title="Hans Aron">
Hans Aron

Hans Aron (ur. 19 sierpnia 1881 w Berlinie, zm. 11 grudnia 1958 w Chicago) – niemiecki lekarz, pediatra i lekarz medycyny sportowej.
Studiował chemię w Monachium i Berlinie od 1899 do 1903 roku, następnie studiował medycynę w Berlinie od marca 1903 do 1908 roku. W latach 1905–1908 asystent w Instytucie Fizjologii Zwierząt w Berlinie. Od 1908 do 1912 roku na stypendium na Wydziale Fizjologii Filipińskiej Szkoły Medycznej przy Uniwersytecie w Manili. Od 1912 do 1918 we Wrocławiu, w uniwersyteckiej klinice pediatrycznej. W 1920 roku został profesorem nadzwyczajnym. Między 1919 a 1930 rokiem założył kierowany później przez siebie oddział pediatryczny Szpitala Żydowskiego we Wrocławiu. Pod koniec 1938 roku razem z żoną emigrował najpierw do Anglii, a potem do USA.

</doc>
<doc id="1454206" url="https://pl.wikipedia.org/wiki?curid=1454206" title="Philipp Franz von Siebold">
Philipp Franz von Siebold



</doc>
<doc id="1454207" url="https://pl.wikipedia.org/wiki?curid=1454207" title="Parafia Krzyża Świętego w Mysłowicach">
Parafia Krzyża Świętego w Mysłowicach

Parafia Krzyża Świętego – rzymskokatolicka parafia znajdująca się w Mysłowicach. Parafia należy do dekanatu mysłowickiego w archidiecezji katowickiej, erygowana 25 maja 1980 r.

</doc>
<doc id="1454212" url="https://pl.wikipedia.org/wiki?curid=1454212" title="Chandler (Arizona)">
Chandler (Arizona)

Chandler – miasto w Stanach Zjednoczonych, w stanie Arizona, w hrabstwie Maricopa, w zespole miejskim Phoenix. Około 246 tys. mieszkańców (2007).

</doc>
<doc id="1454214" url="https://pl.wikipedia.org/wiki?curid=1454214" title="Cmentarz żydowski w Jarocinie (województwo wielkopolskie)">
Cmentarz żydowski w Jarocinie (województwo wielkopolskie)

Cmentarz żydowski w Jarocinie – pierwsze wzmianki o kirkucie w Jarocinie pochodzą z II połowy XVIII wieku. Wskutek dewastacji z okresu II wojny światowej do naszych czasów zachowały się jedynie pojedyncze obmurowania grobów.

</doc>
<doc id="1454218" url="https://pl.wikipedia.org/wiki?curid=1454218" title="Parafia Ścięcia św. Jana Chrzciciela w Mysłowicach">
Parafia Ścięcia św. Jana Chrzciciela w Mysłowicach

Parafia Ścięcia św. Jana Chrzciciela – rzymskokatolicka parafia znajdująca się w Mysłowicach, w dzielnicy Bończyk-Tuwima, erygowana 3 kwietnia 1988 roku jako parafia tymczasowa, a 29 października 1989 r. jako parafia pełnoprawna. Pierwszym proboszczem został ks. Klaudiusz Wiszkowski, a po nim ks. Jan Przybylok. W 1991 r. proboszczem został ks. Rafał Ryszka, który dokończył budowę kościoła. Świątynię poświęcił 20 października 2004 r. abp Damian Zimoń.

</doc>
<doc id="1454219" url="https://pl.wikipedia.org/wiki?curid=1454219" title="Cmentarz żydowski w Wiskitkach">
Cmentarz żydowski w Wiskitkach

Cmentarz żydowski w Wiskitkach – został założony w pierwszej połowie XIX wieku i był wykorzystywany do II wojny światowej. Ma powierzchnię 0,5 ha i jest otoczony betonowym ogrodzeniem.
Do naszych czasów zachowało się kilkadziesiąt macew. Cmentarz dzieli się na starą i nową część.

</doc>
<doc id="1454221" url="https://pl.wikipedia.org/wiki?curid=1454221" title="Parafia Matki Bożej Fatimskiej w Mysłowicach">
Parafia Matki Bożej Fatimskiej w Mysłowicach

Parafia Matki Bożej Fatimskiej – rzymskokatolicka parafia znajdująca się w Mysłowicach, w dzielnicy Wesoła. Parafia należy do dekanatu mysłowickiego w archidiecezji katowickiej
Z parafii pochodzi biskup Piotr Greger

</doc>
<doc id="1454223" url="https://pl.wikipedia.org/wiki?curid=1454223" title="Cmentarz żydowski w Piszczacu">
Cmentarz żydowski w Piszczacu

Cmentarz żydowski w Piszczacu – został założony w XIX wieku i zajmuje powierzchnię 0,58 ha, na której nie zachował się żaden nagrobek. Znajduje się przy ul. Terespolskiej. Zadrzewiony teren nekropolii jest ogrodzony i regularnie porządkowany.

</doc>
<doc id="1454225" url="https://pl.wikipedia.org/wiki?curid=1454225" title="Żyto zwyczajne">
Żyto zwyczajne

Żyto zwyczajne ("Secale cereale") – gatunek zbóż z rodziny wiechlinowatych, najważniejszy pod względem gospodarczym przedstawiciel rodzaju żyto. Pochodzi z Bliskiego Wschodu, ale uprawiany jest głównie w północno-wschodniej, wschodniej i środkowej Europie. Gatunek uprawiany jest jako jednoroczna roślina ozima, rzadziej jara. Uprawiana na glebach lekkich. Cechuje się dużą odpornością na mróz i małymi wymaganiami glebowymi i cieplnymi. Rozmieszczenie upraw związane jest z tradycją upraw, wykorzystaniem żyta jako paszy dla zwierząt gospodarskich oraz spożyciem żytniego chleba. Po jego skrzyżowaniu z pszenicą uzyskano pszenżyto.
Uprawa.
Żyto uprawiane jest w chłodniejszych częściach Europy północnej i środkowej, a także w Rosji, Argentynie, Afryce Południowej, Kanadzie i Stanach Zjednoczonych. Jest jednym z najbardziej odpornych zbóż, można je uprawiać na wszystkich rodzajach gleb, a rodzaj gleby nie wpływa znacząco na plony. Żyto można uprawiać na glebach bardzo lekkich nawet w monokulturze. Odporne jest również na susze i zimne temperatury. Najkorzystniejsze temperatury: od siewu do kiełkowania to 10–13 °C, w czasie wegetacji wiosennej – średnia dobowa temp., czyli ok. 7–8,3 °C, lecz roślina może również przetrwać pewien czas pokryta śniegiem. Przyjmuje się, że optymalnym rozwiązaniem jest, kiedy od momentu siewu żyto ma do dyspozycji około 50 dni na odpowiednie przygotowanie się do nadejścia niskich temperatur. Celem minimum jest natomiast rozpoczęcie procesu krzewienia przed przejściem w stan zimowego spoczynku. Pola obsiane żytem nie muszą być silnie nawadniane (najwięcej wody potrzebne jest w początkowej fazie wzrostu, tj. od zasiania do wykiełkowania), gdyż sama roślina, ze względu na dobre ukorzenienie oraz mniejsze ulistnienie, potrzebuje mniej wody niż inne zboża.
Choroby.
Żyto jest bardzo podatne na rozwój sporysza powodowanego przez grzyb – buławinkę czerwoną. Spożycie zarażonego nim żyta przez człowieka lub zwierzę może powodować ergotyzm. Ergotyzm może wyrządzać zarówno szkodę fizyczną, jak i psychiczną, w tym drgawki, poronienia, martwice palców, omamy, a nawet śmierć. W przeszłości w krajach północnych, w których jako zboże głównie uprawiano i spożywano żyto, zdarzały się okresowo masowe przypadki ergotyzmu.
Zastosowanie.
Roślina wykorzystywana jest w całości, ew. słoma lub ziarno, jako pasza. Mąka żytnia może być używana do produkcji pieczywa żytniego, razowego i chleba na zakwasie, lecz ciasto jest mniej elastyczne niż pszeniczne i trzyma mniej dwutlenku węgla. Żytni chleb posiada więcej smaku niż pszeniczny, ma mniej kalorii i wyższą zawartość minerałów. Żyto również jest używane w Stanach Zjednoczonych do robienia whisky, ginu w Holandii, a w Rosji do produkcji piwa. W Polsce jest składnikiem bimbru o nazwie Żytko jako produkt regionalny produkowany na terenach zamieszkałych przez Białych Górali. Dojrzała słoma rośliny ma zastosowanie w produkcji strzechy, pościeli, papieru i słomianych kapeluszy.
Produkcja żyta zwyczajnego w Polsce i na świecie.
W latach 1961–2012 w Polsce wytwarzano średnio 6 milionów ton żyta rocznie. Najwyższy poziom 9 540 277 ton produkcja osiągnęła w roku 1984. Od tego czasu zbiory żyta systematycznie malały, by w roku 2011 osiągnąć minimum 2 600 676 ton.

</doc>
<doc id="1454231" url="https://pl.wikipedia.org/wiki?curid=1454231" title="20 Zwienigorodzka Dywizja Pancerna">
20 Zwienigorodzka Dywizja Pancerna

20 Zwienigorodzka Dywizja Pancerna, ros. "20-я танковая Звенигородская Краснознамённая дивизия" (20 DPanc) – związek taktyczny wojsk pancernych Sił Zbrojnych ZSRR.
Historia.
20 Dywizja Pancerna powstała w czerwcu 1945 roku w wyniku przeformowania 20. Korpusu Pancernego. Korpus ten utworzono w 1942 roku. W jego skład wchodziły trzy brygady pancerne (8., 80. i 155.) i brygada piechoty zmotoryzowanej (7.) oraz dwa pułki artylerii samobieżnej. W styczniu 1943 roku korpus wszedł w skład 3. Armii Ogólnowojskowej Frontu Briańskiego. W maju 1944 roku włączono go do jednostek rezerwy Naczelnego Dowództwa Armii Czerwonej.
W marcu 1945 roku korpus przerzucono na terytorium Polski, gdzie wziął udział w walkach o miasto-twierdzę Głogów. Po zakończeniu wojny, w maju 1945 roku, podporządkowano go Dowództwu Północnej Grupy Wojsk. W drugiej połowie czerwca korpus przeniesiono do miejscowości Dęba w województwie rzeszowskim. Pod koniec czerwca 1945 roku przekształcono go w 20. Dywizję Pancerną. We wrześniu 1946 roku dywizja została rozmieszczona w Opolu i Brzegu. Na przełomie 1950 i 1951 roku po raz kolejny zmieniła dyslokację. Jej oddziały rozlokowano w garnizonach: Świętoszów, Strachów, Świdnica, Szprotawa i Trzebień. Potem skoncentrowano je Świętoszowie i Strachowie (Pstrąże).
W 1968 roku wzięła ona udział w Operacji Dunaj na terytorium Czechosłowacji. Do 1992 roku dywizja stacjonowała w garnizonie Świętoszów i Pstrąże. Ostatnim dowódcą 20 KPanc i pierwszym dowódcą dywizji został gen. por. Iwan Łazariew (ros. "Иван Гаврилович Лазарев"). Ostatnim natomiast dowódcą dywizji był gen. mjr Aleksander Juszkiewicz (ros. "Александр Владимирович Юшкевич").
W 1992 roku Dywizję wyprowadzono z Polski i przemieszczono do Charkowa, gdzie ją rozformowano.
20 DPanc jako spadkobierczyni tradycji 20 KPanc używała w nazwie tytułu "Odznaczona Orderem Czerwonego Sztandaru".
Struktura organizacyjna (1990).
W roku 1990 dywizja miała na wyposażeniu.

</doc>
<doc id="1454235" url="https://pl.wikipedia.org/wiki?curid=1454235" title="Cmentarz żydowski w Mieroszowie">
Cmentarz żydowski w Mieroszowie

Cmentarz żydowski w Mieroszowie – został założony w 1900 roku. Ma powierzchnię 0,18 ha. Znajduje się przy ul. Kościelnej. Do naszych czasów dotrwały jedynie trzy nagrobki z czytelnymi inskrypcjami pochodzące z lat 1946–1948. W okresie funkcjonowania nekropolii dokonano na niej kilkudziesięciu pochówków.

</doc>
<doc id="1454237" url="https://pl.wikipedia.org/wiki?curid=1454237" title="Smädný mních">
Smädný mních

Smädný mních (pol. „Spragniony Mnich”) – marka słowackiego piwa produkowanego w browarze Šariš przez spółkę "Pivovary Topvar", należącą do grupy SABMiller. Aktualnie występuje tylko jedna odmiana piwa, mająca 10% ekstraktu oraz 4,0% alkoholu. Wcześniej Smädný mních występował w trzech odmianach 10%, 12% i bezalkoholowy. Różnił się także wizerunkiem mnicha na etykiecie.
W sprzedaży występuje również napój Smädný mních Radler (2,0% alkoholu). Napój jest połączeniem piwa (47%) z kwasem cytrynowym i naturalnym sokiem z cytryny.

</doc>
<doc id="1454238" url="https://pl.wikipedia.org/wiki?curid=1454238" title="Degar">
Degar

Degar (lub Dega – góral, z języka rade) – nazwa, jaką określają się rdzenni mieszkańcy Płaskowyżu Centralnego w środkowym Wietnamie. W literaturze zachodniej używana jest równolegle nazwa "Montagnards", pochodząca z języka francuskiego. Do grupy tej należą zarówno mniejszości etniczne pochodzenia austronezyjskiego ("Gia Rai, Rade, Ra Glai, Chu Ru"), jak i mon-khmerskiego ("Ba Na, Cờ Ho, Xơ Đăng, Bru, ..."). Z ludem Degar związana jest również nazwa "Bajaraka", od nazwy utworzonego w czasie wojen indochińskich frontu wyzwoleńczego. Jest to skrót pochodzący od pierwszych liter czterech głównych narodowości: Bahnar ("Ba Na"), Jarai ("Gia Rai"), Rade i Kaho ("Cờ Ho").

</doc>
<doc id="1454239" url="https://pl.wikipedia.org/wiki?curid=1454239" title="6 Witebsko-Nowogródzka Gwardyjska Dywizja Zmechanizowana">
6 Witebsko-Nowogródzka Gwardyjska Dywizja Zmechanizowana

6 Gwardyjska Witebsko-Nowogródzka Dywizja Zmechanizowana dwukrotnie odznaczona Orderem Czerwonego Sztandaru ("6-я гвардейская мотострелковая Витебско – Новгородская дважды Краснознаменная дивизия" – JW nr 08774) – związek taktyczny Sił Zbrojnych ZSRR, w latach 1957-1992 stacjonujący na terytorium Polski, w składzie Północnej Grupy Wojsk.
Sztab dywizji mieścił się w m. Borne Sulinowo, jednostki dywizji także w m. Szczecinek, Białogard, Sypniewo i w Szczecinie.
Historia.
Po roku 1945 na terytorium Polski dyslokowana została 90 Gwardyjska Witebsko-Nowogródzka Dywizja Strzelecka, którą przeformowano w 26 Gwardyjską Dywizję Zmechanizowaną, następnie w 1957 roku w 38 Gwardyjską Dywizję Pancerną, którą ostatecznie w 1965 roku przemianowano na 90 Gwardyjską Dywizję Pancerną (z zachowaniem nazwy wyróżniającej i orderów). Dywizja ta w okresie od marca do września 1968 roku brała udział w operacji „Dunaj”, za co została wyróżniona pochwałą przez Ministra Obrony ZSRR.
W 1985 roku, zgodnie z Dyrektywą Sztabu Generalnego Sił Zbrojnych ZSRR nr 314/3/0224, zamieniono numery 90 Gwardyjskiej Dywizji Pancernej i 6 Gwardyjskiej Lwowskiej Dywizji Zmechanizowanej (stacjonującej w NRD). W związku z tym 90 DPanc. przeformowano w 6 Gwardyjską Witebsko-Nowogródzką Dywizję Zmechanizowaną. Zmianie numeru i rodzaju uległy też jednostki dywizji – dotychczasowy 6 gwardyjski pułk czołgów stał się 16 gwardyjskim pułkiem zmechanizowanym, a 215 gwardyjski pułk czołgów stał się 82 gwardyjskim pułkiem zmechanizowanym.
W 1992 roku Dywizję wyprowadzono z Polski i przemieszczono do Tweru, z jednoczesnym przeformowaniem w 166 Gwardyjską Samodzielną Witebsko-Nowogródzką Brygadę Zmechanizowaną. Od stycznia do lipca 1996 roku Brygada brała udział w działaniach wojennych w Czeczenii. W roku 1997 brygadę przeformowano w 70 Bazę Przechowywania Uzbrojenia i Sprzętu, a w roku 2000 rozwiązano, .
Obecnie tradycje Dywizji dziedziczy utworzona 1 grudnia 2016 roku 90 Gwardyjska Witebsko-Nowogródzka Dywizja Pancerna, z miejscem dyslokacji w m. Czebarkul.
Struktura organizacyjna dywizji.
W latach 1985 – 1992.
W roku 1990 dywizja miała na wyposażeniu:.

</doc>
<doc id="1454242" url="https://pl.wikipedia.org/wiki?curid=1454242" title="Emarginachelys">
Emarginachelys

†Emarginachelys – rodzaj wymarłego żółwia skrytoszyjnego o niepewnej pozycji filogenetycznej. Gatunkiem typowym jest †"Emarginachelys cretacea", którego holotyp – prawie kompletny szkielet – odkryto w późnokredowych (mastrycht) osadach formacji Hell Creek w Montanie. Autor jego opisu, Kenneth N. Whetstone, zaliczył gatunek do rodziny Chelydridae; jeśli jego przynależność do tej rodziny potwierdziłaby się, "E. cretacea" byłby najwcześniejszym znanym żółwiem skorpuchowatym. Knauss i współpracownicy (2011) uznali, że Whetstone prawidłowo sklasyfikował "E. cretacea"; według nich budowa szkieletu okazu holotypowego "E. cretacea" dowodzi, że gatunek ten był bazalnym przedstawicielem kladu obejmującego rodzinę Chelydridae i jej wymarłych krewnych, tj. Panchelydridae.
Jego przynależność do tej rodziny zakwestionowali jednak inni autorzy; Meylan i Gaffney (1989) sklasyfikowali go jako przedstawiciela kladu Trionychoidea będącego najbardziej bazalnym przedstawicielem nadrodziny Kinosternoidea. Także z analizy kladystycznej przeprowadzonej przez Joyce'a (2007) wynika, że "Emarginachelys" należał do Trionychoidea (ściślej był taksonem siostrzanym do nadrodziny Kinosternoidea). Również w późniejszych publikacjach Joyce (2016) oraz Joyce i Bourque (2016) zaliczyli "E. cretacea" do grupy Pan-Kinosternoidea (obejmującej nadrodzinę Kinosternoidea i jej wymarłych krewnych).

</doc>
<doc id="1454243" url="https://pl.wikipedia.org/wiki?curid=1454243" title="Cmentarz żydowski w Piasecznie">
Cmentarz żydowski w Piasecznie

Cmentarz żydowski w Piasecznie – został założony w 1868 lub 1869. Znajduje się w zachodniej części miejscowości, przy ul. Juliana Tuwima. Dojście na teren cmentarza jest oznaczone znakami informacji miejskiej oraz znakiem Rady Ochrony Pamięci Walk i Męczeństwa. Jest otoczony zabudową jednorodzinną. Ma powierzchnię 0,24 ha i jest ogrodzony drucianą siatką. Do naszych czasów zachowało się około trzydziestu macew lub ich fragmentów, z których najstarsza pochodzi z 1889 roku. W czasie II wojny światowej służył jako miejsce egzekucji Polaków i Żydów, co upamiętnia stosowny pomnik.

</doc>
<doc id="1454244" url="https://pl.wikipedia.org/wiki?curid=1454244" title="Trzęsienie ziemi w Shaanxi (1556)">
Trzęsienie ziemi w Shaanxi (1556)

Trzęsienie ziemi w 1556 roku w Shaanxi (, pinyin: Huà xiàn dà dìzhèn) było najbardziej katastrofalnym w skutkach trzęsieniem ziemi, jakie odnotowano w historii. Zginęło w nim ok. 830 tys. ludzi. Miało miejsce rankiem 23 stycznia 1556 w chińskiej prowincji Shaanxi, lecz jego skutki odczuli także mieszkańcy prowincji Shanxi, Henan, Gansu, Hebei, Szantung, Hubei, Hunan, Jiangsu i Anhui. Zniszczenia odnotowano w pasie szerokim na 840 km; w niektórych powiatach zginęło powyżej 60% mieszkańców. Najwięcej ofiar było w regionach, w których zamieszkiwane były zbocza wzgórz zbudowanych z ziemi lessowej, które obsuwając się burzyły postawione na nich domy, oraz tam, gdzie zamieszkiwane były jaskinie (yaodong), które zawaliły się od wstrząsów. Przez 6 miesięcy były odczuwane wstrząsy wtórne.

</doc>
<doc id="1454246" url="https://pl.wikipedia.org/wiki?curid=1454246" title="Michael Wessing">
Michael Wessing

Michael Thomas Wessing (ur. 29 sierpnia 1952 w Recklinghausen, zm. 7 maja 2019 w Osnabrück) – zachodnioniemiecki lekkoatleta specjalizujący się w rzucie oszczepem.
Mistrz Europy z 1978 (wygrał rzutem na odległość 89,12m). Cztery lata wcześniej - podczas ME 1974 – zajął 14. miejsce (71,68 m). Uczestnik igrzysk olimpijskich w Montrealu gdzie z wynikiem 79,06 uplasował się na 9. pozycji. Rekord życiowy: 94,22 (sierpień 1978, Oslo). Wynik ten był wówczas rekordem RFN w rzucie oszczepem, a także najlepszym wynikiem w 1978 na świecie. Na liście wyników wszech czasów w rzucie oszczepem (starym modelem) zajmuje 9. miejsce.

</doc>
<doc id="1454258" url="https://pl.wikipedia.org/wiki?curid=1454258" title="Secale cereale">
Secale cereale



</doc>
<doc id="1454259" url="https://pl.wikipedia.org/wiki?curid=1454259" title="FV721 Fox">
FV721 Fox

FV721 Fox Combat Vehicle Reconnaissance (Wheeled) – brytyjski czterokołowy samochód pancerny, wykorzystywany przez British Army, który zastąpił pojazdy Ferret oraz Saladin. FV721 Fox został zaprezentowany w maju 1973 roku, a ze służby wycofano go w latach 1993-1994.

</doc>
<doc id="1454266" url="https://pl.wikipedia.org/wiki?curid=1454266" title="239 Dywizja Lotnictwa Myśliwskiego">
239 Dywizja Lotnictwa Myśliwskiego

239 Baranowicka Dywizja Lotnictwa Myśliwskiego (239 DLM) – związek taktyczny lotnictwa myśliwskiego Wojskowych Sił Powietrznych ZSRR.
Sztab dywizji mieścił się w m. Kluczewo (obecnie dzielnica Stargardu).
Historia.
Po zakończeniu II wojny światowej na terytorium Polski znalazła się 323 Baranowicka Dywizja Lotnictwa Myśliwskiego, którą w roku 1949 przeformowano w 239 Dywizję Lotnictwa Myśliwskiego (z zachowaniem nazwy wyróżniającej i orderu). Dywizja wchodziła w skład 4 Armii Lotniczej PGWAR.
W 1992 roku związek taktyczny wyprowadzono z terytorium Polski i przemieszczono do m. Biesowiec (Karelia), włączając w skład 76 Armii Lotniczej. Dywizję rozwiązano wraz z całą Armią w 1998 roku.
Skład.
W 1989 dywizji podlegały:

</doc>
<doc id="1454272" url="https://pl.wikipedia.org/wiki?curid=1454272" title="Gilbert (Arizona)">
Gilbert (Arizona)

Gilbert – miasto w Stanach Zjednoczonych, w stanie Arizona, w hrabstwie Maricopa, w zespole miejskim Phoenix. Około 207 tys. mieszkańców (2007).

</doc>
<doc id="1454274" url="https://pl.wikipedia.org/wiki?curid=1454274" title="Roman Warszewski">
Roman Warszewski

Roman Warszewski (ur. 1959 w Elblągu) – polski dziennikarz, pisarz i podróżnik.
Autor wielu książek, w tym kilku bestsellerów oraz laureat prestiżowych nagród. Jest również autorem scenariuszy i realizatorem dokumentalnych filmów telewizyjnych związanych z Ameryką Południową oraz honorowym członkiem Centrum Medycyny Tradycyjnej (CIMT) w Limie i międzynarodowego stowarzyszenia Exploraciones Pantiacolla. Zna kilka języków obcych, w tym narzecze keczua z sierry Ekwadoru, Peru i Boliwii. Był stypendystą fundacji German Marshall Fund oraz Komisji Wspólnot Europejskich.
Życiorys.
Wielokrotnie przebywał w Ameryce Południowej. Pracował w redakcjach „Dziennika Bałtyckiego”, „Głosu Wybrzeża”, „Ilustrowanego Kuriera Polskiego”, a obecnie pełni funkcję redaktora naczelnego miesięcznika „Żyj długo”. Jest autorem wielu książek reportażowych, a także współpracował z miesięcznikiem „Nieznany Świat”, pod którego patronatem w 1998 roku zorganizował wyprawę na płaskowyż Marcahuasi w Peru. Jej pokłosiem stała się książka "Marcahuasi – kuźnia Bogów". W 1999 roku wraz z Grzegorzem Rybińskim opublikował książkę "Vilcacora leczy raka", która przez wiele miesięcy gościła na czołowych pozycjach list bestsellerów i rozeszła się w przeszło trzystutysięcznym nakładzie. Jest również pomysłodawcą nazwy vilcacora dla czepoty puszystej.
W roku 2007 zorganizował wyprawę do wysokogórskiego, długowiecznego plemienia Indian Q’ero, żyjącego w peruwiańskich Andach, a w roku następnym ekspedycję Vilcabamba-Vilcabamba, w czasie której odwiedził Vilcabambę – ostatnią stolicę Inków w Peru oraz Vilcabambę ekwadorską. W roku 2009 odbył wyprawę Tupac Amaru Expedition, w czasie której – wraz z Arkadiuszem Paulem i Jarosławem Molendą – jako pierwszy Polak dotarł do najwyżej położonych ruin inkaskich na przełęczy Puncuyoc oraz odnalazł ślady nieznanych ruin prekolumbijskich w Urpipata (Peru).
Jest twórcą polskiej nazwy słynnej południowoamerykańskiej rośliny leczniczej – Vilcacora, jak również współrealizatorem filmów dokumentalnych: "Życie dla życia", "Marcahuasi – góra kamiennych gigantów" i "Preparaty Ojca Szeligi".
El Dorado.
Jego hipoteza mówi, że legendarne miasto El Dorado nie istnieje w świecie materialnym, a jedynie psychicznym i jego wizje powstają w umysłach ludzi po spożyciu halucynogennej rośliny ayahuaski (Banisteriopsis caapi). Dokładnie hipotezę na ten temat opisał w książce: "Tajna misja – El Dorado". Ayahuaskowa teoria El Dorado stała się m.in. inspiracją dla książki podróżnika Macieja Kuczyńskiego pt. "Wodospad".

</doc>
<doc id="1454277" url="https://pl.wikipedia.org/wiki?curid=1454277" title="Ryzyko Wedge'a">
Ryzyko Wedge'a



</doc>
<doc id="1454294" url="https://pl.wikipedia.org/wiki?curid=1454294" title="Lista odcinków serialu Z Archiwum X">
Lista odcinków serialu Z Archiwum X

Poniżej znajduje się lista odcinków serialu Z Archiwum X emitowanego przez telewizję FOX w latach 1993–2002 oraz 2016–2018. W Polsce serial emitowało wiele stacji m.in. TVP2 i Polsat, a także TVP Seriale i Tele 5 oraz Fox Polska.
Po dziewięciu latach produkcji powstało 9 sezonów, w których zostały zawarte 202 odcinki. Dodatkowo, do serii wliczają się 2 filmy kinowe oraz sezony 10 (wyemitowany na początku 2016 roku) i 11 (wyemitowany na początku 2018 roku), w których zawarto 16 odcinków.
20 kwietnia 2017 roku stacja FOX zamówiła 10 odcinków jedenastego sezonu, którego produkcja odbyła się w lecie 2017 roku. Premiera sezonu nastąpiła 3 stycznia 2018 roku na kanale FOX, natomiast w Polsce, podobnie jak w przypadku sezonu dziesiątego, dzień później na kanale FOX Polska.
Przegląd sezonów.
&lt;onlyinclude&gt;
&lt;/onlyinclude&gt;

</doc>
<doc id="1454300" url="https://pl.wikipedia.org/wiki?curid=1454300" title="Diecezja Osorno">
Diecezja Osorno

Diecezja Osorno – rzymskokatolicka diecezja w Chile, ze stolicą Osorno. Zajmuje całą prowincję Osorno w regionie Los Lagos.
Powstała 15 grudnia 1955 roku na podstawie bulli Piusa XII "Christianorum qui in diocesibus".
Jej pierwszym biskupem był Francisco Valdés Subercaseaux który pełnił tę funkcję do śmierci w 1982 roku.

</doc>
<doc id="1454305" url="https://pl.wikipedia.org/wiki?curid=1454305" title="Galaxy (baton)">
Galaxy (baton)



</doc>
<doc id="1454308" url="https://pl.wikipedia.org/wiki?curid=1454308" title="Seven Seals (album Primal Fear)">
Seven Seals (album Primal Fear)

Seven Seals – szósty studyjny album niemieckiego zespołu Primal Fear. Stanowi on kolejny krok w kierunku mroczniejszej muzyki. Nadal jest to heavy/power metal o agresywnym brzmieniu. Zawiera jednak więcej spokojnych momentów, orkiestracji czy instumentów klawiszowych, niż na wcześniejszych produkcjach grupy.
Lista utworów.
Wszystkie utwory napisali Sinner, Liebing, Naumann i Sheepers, oprócz: „Seven Seals” i „Diabolus” (Sinner, Milianowicz, Lundgren) oraz „Question Of Honour” (Sinner, Naumann).
Informacje o albumie.
"Seven Seals" został wydany w Japonii i Azji przez JVC, w Stanach Zjednoczonych, Meksyku i Kanadzie przez Nuclear Blast America, a w Europie oraz Ameryce Południowej przez Nuclear Blast.

</doc>
<doc id="1454310" url="https://pl.wikipedia.org/wiki?curid=1454310" title="Diecezja Iquique">
Diecezja Iquique

Diecezja Iquique – rzymskokatolicka diecezja w Chile.
Jej stolicą jest Iquique. Zajmuje cały region I w północnej części kraju.
Została powołana 20 grudnia 1929 roku.

</doc>
<doc id="1454318" url="https://pl.wikipedia.org/wiki?curid=1454318" title="Obscenizm">
Obscenizm



</doc>
<doc id="1454320" url="https://pl.wikipedia.org/wiki?curid=1454320" title="Akademicki Klub Taekwondo „Udar” Politechniki Gdańskiej">
Akademicki Klub Taekwondo „Udar” Politechniki Gdańskiej

Akademicki Klub Taekwondo "Udar" – klub sportowy założony 24 kwietnia 2002 przy Politechnice Gdańskiej.
Klub działa jako sekcja przy Politechnice Gdańskiej, jest również zrzeszony w Polskim Zrzeszeniu Taekwon-do ITF. W ramach prowadzonych treningów, w klubie odbywają się zajęcia z taekwondo, kick-boxingu i samoobrony.
Od 2003 roku, corocznie klub prowadzi bezpłatne, adaptacyjne kursy samoobrony dla społeczności studenckiej. Organizacja kursów odbywa się przy udziale i wsparciu Komendy Wojewódzkiej Policji w Gdańsku. W latach 2003-2013 w ramach kursów samoobrony przeszkolono ponad 2000 studentek i studentów z Gdańska i okolic.
Aktualni trenerzy i posiadacze stopni mistrzowskich w AKT Udar:
Byli trenerzy AKT Udar:
Od 2005 roku zajęcia z zawodnikami Udaru prowadzi m.in. Zdzisław Soczewiński – uczestnik Mistrzostw Europy w Boksie 1955, były trener m.in. Dariusza Michalczewskiego i Iwony Guzowskiej.

</doc>
<doc id="1454322" url="https://pl.wikipedia.org/wiki?curid=1454322" title="II liga argentyńska w piłce nożnej (2007/2008)">
II liga argentyńska w piłce nożnej (2007/2008)

Primera B Nacional 2007/2008
Mistrzem drugiej ligi argentyńskiej został klub San Martín Tucumán, natomiast wicemistrzem - klub Godoy Cruz Antonio Tomba.
Primera B Nacional.
W sezonie 2007/08 zniesiony został obowiązujący dotychczas podział sezonu na turnieje Apertura i Clausura - rozgrywki przeprowadzono systemem każdy z każdym mecz i rewanż.
Mecze barażowe o awans do I ligi.
Belgrano Cordoba i Unión Santa Fe pozostały w drugiej lidze.
Tabela spadkowa.
O tym, które kluby drugoligowe spadną do III ligi decydował dorobek punktowy w przeliczeniu na jeden rozegrany mecz uzyskany przez kluby w ostatnich trzech sezonach.
Do trzeciej ligi spadły bezpośrednio dwa ostatnie w tabeli kluby. Ponadto w barażach o utrzymanie się w II lidze wystąpiły dwa kluby - najsłabszy klub spośród klubów prowincjonalnych ("Interior") oraz najsłabszy spośród klubów stołecznych ("Metropolitano").
Bezpośrednio do drugiej ligi awansowali mistrzowie III ligi - mistrz III ligi stołecznej (Primera C Metropolitana) CA All Boys oraz mistrz III ligi prowincjonalnej (Torneo Argentino A) Atlético Tucumán.
Baraże o utrzymanie się w II lidze.
Klub Nueva Chicago Buenos Aires spadł do III ligi (Primera C Metropolitana), a na jego miejsce awansował klub Los Andes Buenos Aires (zwycięzca trzecioligowego turnieju "Reducido"). Klub Talleres Córdoba obronił swój drugoligowy byt.

</doc>
<doc id="1454323" url="https://pl.wikipedia.org/wiki?curid=1454323" title="Graziella Santini">
Graziella Santini

Graziella Santini (ur. 23 czerwca 1960) – sanmaryńska lekkoatletka, uczestniczka letnich igrzysk olimpijskich w Montralu w 1976. Jest najmłodszym olimpijczykiem z San Marino – w chwili startu miała 16 lat i 1 dzień.
W skoku w dal zajęła 29. miejsce (wynik 4,90 m). Rekord życiowy (w 1977) 5,67 m.
W 1987 zdobyła brązowy medal igrzysk małych państw Europy.

</doc>
<doc id="1454325" url="https://pl.wikipedia.org/wiki?curid=1454325" title="Archidiecezja Puerto Montt">
Archidiecezja Puerto Montt

Archidiecezja Puerto Montt – jedna z pięciu rzymskokatolickich archidiecezji w Chile.
Zajmuje cały obszar prowincji Llanquihue w regionie Los Lagos. Siedzibą arcybiskupią jest miasto Puerto Montt.
Została erygowana przez papieża Piusa XII 1 kwietnia 1939 roku, do rangi archidiecezji podniesiono ją 10 maja 1963 roku.

</doc>
<doc id="1454331" url="https://pl.wikipedia.org/wiki?curid=1454331" title="Ihar Babkou">
Ihar Babkou

Ihar Babkou (biał. Ігар Бабкоў, ur. 1964 w Homlu) – białoruski poeta, prozaik, eseista, filozof i tłumacz.
Życiorys.
Absolwent Białoruskiego Uniwersytetu Państwowego, w latach 80. związany z undergroundowymi grupami Babilon i Tutejsi. Długoletni redaktor pisma „Frahmenty”. Wykładał na Białoruskim Uniwersytecie Państwowym w Mińsku, gdzie zajmował się teorią postkolonialną i historią filozofii. Jest członkiem Białoruskiego PEN Clubu.
Wydał tomy wierszy "Solus Rex" (1992), "Hieroj vajny za prazrystas’c’" (1998) i "Zasynac', praczynacca, sluchac' halasy ryb" (2009), powieść "Adam Kłakocki i jego cienie" (2001), zbiór esejów "Królestwo Białoruś. Interpretacja ru(i)n" (2005) i monografię "Filasofija Jana Snjadeckaha" (2002).
Tłumaczył utwory Jamesa Joyceʼa, J.D. Salingera, Williama Butlera Yeatsa i Paula Celana.
Jest laureatem nagrody literackiej im. Jerzego Giedroycia (2014). Otrzymał nagrodę Towarzystwa Wolnych Literatów Gliniany Wiales (1992) i nagrodę Załataja Litara (2005). Polskie wydanie powieści Babkoua "Adam Kłakocki i jego cienie" znalazło się w finale Literackiej Nagrody Europy Środkowej „Angelus” 2009.

</doc>
<doc id="1454332" url="https://pl.wikipedia.org/wiki?curid=1454332" title="Lennart Atterwall">
Lennart Atterwall

Lennart Atterwall (ur. 26 marca 1911 w Perstorp, zm. 23 kwietnia 2001) – szwedzki lekkoatleta, który specjalizował się w rzucie oszczepem.
Uczestnik igrzysk olimpijskich w Berlinie w 1936, gdzie zajął 4. miejsce. Mistrz Europy z 1946 (zwyciężył wynikiem 68,74 m). Rekord życiowy: 75,10 (1937).

</doc>
<doc id="1454333" url="https://pl.wikipedia.org/wiki?curid=1454333" title="Akroterium">
Akroterium



</doc>
<doc id="1454334" url="https://pl.wikipedia.org/wiki?curid=1454334" title="ALALC">
ALALC



</doc>
<doc id="1454338" url="https://pl.wikipedia.org/wiki?curid=1454338" title="Kwasy wieloprotonowe">
Kwasy wieloprotonowe

Kwasy wieloprotonowe (kwasy wielozasadowe) – kwasy o cząsteczkach zawierających dwa lub więcej atomów wodoru mogących odczepiać się podczas dysocjacji elektrolitycznej; kwasem dwuprotonowym (dwuzasadowym) jest np. kwas siarkowy, dysocjujący według równania:
Przykładem kwasu trójzasadowego jest kwas fosforowy:
Niektóre kwasy zawierają protony nieulegające dysocjacji, np. kwas fosfonowy (fosforawy), H3PO3, jest praktycznie kwasem dwuzasadowym:
Wynika to z faktu, że trzeci atom wodoru połączony jest bezpośrednio z atomem fosforu, a nie z atomem tlenu:
Dysocjacja kwasów wieloprotonowych przebiega stopniowo, np. dla kwasu fosforowego zawartość poszczególnych jonów zmienia się w zależności od pH roztworu następująco:

</doc>
<doc id="1454340" url="https://pl.wikipedia.org/wiki?curid=1454340" title="Cykl biogeochemiczny">
Cykl biogeochemiczny

Cykl biogeochemiczny – krążenie pierwiastka lub związku chemicznego w obrębie całej ekosfery, łącznie z biosferą.
W każdym cyklu dość łatwo można wyróżnić dwie części zasobów danego pierwiastka:
Największe znaczenie mają następujące cykle:
Obieg innych pierwiastków o znaczeniu biologicznym (np. żelaza) ma mniejsze znaczenie.

</doc>
<doc id="1454346" url="https://pl.wikipedia.org/wiki?curid=1454346" title="Kaczor, którego nie było">
Kaczor, którego nie było

Kaczor, którego nie było () – komiks Dona Rosy, po raz pierwszy wydany w maju 1994 roku. Został stworzony z okazji 60 rocznicy powstania postaci Kaczora Donalda. W Polsce został wydany w numerze 2014/9 czasopisma "Kaczor Donald", z okazji 20-lecia pisma.
Opis fabuły.
Kaczor Donald jest bardzo smutny, ponieważ myśli, że siostrzeńcy zapomnieli o jego urodzinach. Jadąc do nowej pracy, Kaczor rozmyśla o swojej nicości i dochodzi do wniosku, że nawet gdyby nigdy nie pojawił się w Kaczogrodzie, w życiu jego rodziny i przyjaciół nic by się nie zmieniło.
W Muzeum Kaczogrodzkim szef działu kadr błędnie odczytuje formularz, który wypełnił Donald, i dochodzi do wniosku, że ma przed sobą 60-latka - osobę, która z powodu wieku nie może już pracować. Rozgoryczony ignorancją urzędnika Donald strąca z postumentu wazon, z którego wydostaje się dżinn. Duch oznajmia, że jest w stanie spełnić jedno życzenie osoby, która w dniu jego wypowiedzenia obchodzi urodziny. Kaczor nie wierzy temu i przypadkowo życzy sobie nigdy nie urodzić się. Dżinn natychmiast spełnia to życzenie.
Po wyjściu z Muzeum Donald dostrzega, że jego okolice są zrujnowane, a jego samochód zniknął. Nagle widzi samochód Babci Kaczki, ale w środku zamiast niej znajduje się Diodak. Oznajmia zdumionemu Donaldowi, że lata temu kupił samochód i farmę Anetty Kaczor, kiedy przestał być sławnym wynalazcą: w czasie eksperymentu (opisanego w komiksie The Think Box Bollix) stracił swój umysł wynalazcy i stał się zwykłą, niezbyt inteligentną osobą, niebędącą w stanie poradzić z trudami rolniczego życia.
Donald postanawia udać się do Sknerusowego skarbca i stamtąd skorzystać z telefonu. Zamiast panny Dziab zastaje Babcię Kaczkę, a zamiast złota McKwacza - maszyny drukarskie: okazuje się, że budynek przejęła Daisy, która, aby wypełnić czymś swoje samotne życie, postanowiła pisać pamiętniki. Jej utwory stały się światowymi bestsellerami, ale pieniądze nie dały jej szczęścia. Po chwili wchodzi ona do budynku i okazuje się być brzydka i zarozumiała. Wygania Donalda na zewnątrz.
Po tym zdarzeniu Kaczor dochodzi do wniosku, że urodzinowy dżin miał rację i naprawdę w dziejach Kaczogrodu nigdy nie zaistniał Kaczor Donald. Szukając kogoś, kto mógłby mu wyjaśnić okropny stan, w jakim znajduje się miasto, trafia na Gęgula Gęga (zabiedzonego i wychudzonego). Gęg tłumaczy Donaldowi, że, jako syn córki brata matki męża siostry Sknerusa, pracował dla McKwacza, ale już pierwszego dnia został oszukany przez Magikę De Czar, której nieświadomie wręczył pierwszą dziesięciocentówkę. Dzięki niej czarownica stała się najbogatszą kaczką na świecie. Drugie miejsce w rankingu bogaczy zajął Granit Forsant, który zdołał przejąć cały majątek Sknerusa i wywieźć go do swojej posiadłości w Afryce. Kaczogród stracił dochód z podatków McKwacza i stał się wymarłym miastem. Sam Sknerus stał się bezdomnym nędzarzem, o którego troszczy się jedynie Gęg.
Przerażony Donald ucieka i jedzie do domu Gogusia, chcąc sprawdzić, czy jego kuzyn stracił przychylność fortuny, na co diabelsko liczy. Na miejscu zastaje Hyzia, Dyzia i Zyzia - chorobliwie otyłych, cynicznych i niemających w sobie ani krzty chęci do działania, którą znał Donald. Okazuje się, że Goguś adoptował ich, kiedy byli jeszcze kaczątkami i rozpuścił ich przez swoje niezmienione szczęście. Gdy gospodarz wraca do domu, oskarża Donalda o kradzież samochodu (który Goguś wygrał lata temu) i przekazuje go w ręce policjantów. Okazują się być nimi sami Bracia Be, po upadku Sknerusa niemający nic do roboty. Rzucają się za nim w pogoń.
Kaczor Donald ostatecznie przekonuje się, że był ważną osobą dla swojej rodziny, i rusza do ruin Muzeum, by odnaleźć dżinna i "ponownie się urodzić". W ostatniej chwili udaje mu się to; uszczęśliwiony wraca do domu, gdzie krewni czekają na niego z przyjęciem urodzinowym - 60. przyjęciem urodzinowym.

</doc>
<doc id="1454347" url="https://pl.wikipedia.org/wiki?curid=1454347" title="Nahum Sokolow">
Nahum Sokolow



</doc>
<doc id="1454348" url="https://pl.wikipedia.org/wiki?curid=1454348" title="Bitwa pod Goellheim">
Bitwa pod Goellheim



</doc>
<doc id="1454350" url="https://pl.wikipedia.org/wiki?curid=1454350" title="Konstanty Wiśniowiecki (1564–1641)">
Konstanty Wiśniowiecki (1564–1641)

Konstanty Wiśniowiecki (ur. 1564, zm. 31 maja 1641) – książę, wojewoda bełski od 1636, ruski od 1638, starosta niegrodowy czerkaski od 1620 i kamionacki od 1633. Bogaty, potężny i wpływowy magnat, doświadczony zarówno w polityce, jak i sztuce wojennej.
Czterokrotnie żonaty:
Został pochowany w Załoźcach 21 czerwca 1641.

</doc>
<doc id="1454355" url="https://pl.wikipedia.org/wiki?curid=1454355" title="Kościół św. Rodziny w Szczecinie">
Kościół św. Rodziny w Szczecinie

Kościół św. Rodziny w Szczecinie – modernistyczny wybudowany pierwotnie dla parafii ewangelickiej. Nosił wówczas wezwanie św. Krzyża ("Kreuzkirche"). Obiekt mieści się przy obecnej ulicy Królowej Korony Polskiej 28 w Szczecinie.
Architektura.
Kościół wybudowano według projektu szczecińskiego architekta Adolfa Thesmachera. Obiekt ma 34 m długości, 18,5 m szerokości, wieża jest wysoka na 21 metrów. Wnętrze kościoła jednonawowe. Wraz ze świątynią wybudowano salę teatralną, która dziś pełni rolę dodatkowej kaplicy (długość – 30 m, szerokość – 12 m). Ogółem kościół może pomieścić do 2000 osób.
Ważnym elementem wystroju jest rozeta za organami, która posiada oryginalne jaskrawe przeszklenie, rzucające barwne refleksy do wnętrza nawy. Wykończenie wnętrza z surowego betonu, posadzki wyłożone płytami marmurowymi. Ołtarz główny (projektowany przez S. Raciborskiego ze Szczecina) pochodzi z lat 50. XX w. – w formie marmurowego obelisku z rzeźbą pelikana i wizerunkiem Ostatniej Wieczerzy.
W kruchcie kościoła eksponowana jest rzeźba Chrystusa, która pierwotnie była częścią nagrobka rodu Dewitzów na Cmentarzu Centralnym w Szczecinie. Rzeźba ta jest wykonaną ok 1910 r. kopią dzieła Bertela Thorvaldsena (oryginał znajduje się w Kaplicy Potockich na Wawelu).
Przed kościołem znajduje się ozdobna tablica z Przyrzeczeniem Jasnogórskim z 1956.
Nieopodal funkcjonuje pierwsze w Szczecinie okno życia.
Historia.
Kamień węgielny pod świątynię położono 23 czerwca 1929, a poświęcony został przez ewangelików 23 listopada 1931. Położony był wówczas na terenie katolickiej parafii św. Rodziny. W roku 1945 w czasie działań wojennych kościół został zbombardowany i spalony. 
Po zakończeniu wojny kościół został odbudowany i zaadaptowany na pomieszczenia szpitalne. 22 lipca 1945 r. poewangelicki kościół św. Krzyża przy ul. Królowej Korony Polskiej został poświęcony i nadano mu miano pw. Królowej Korony Polskiej, a powstała parafia katolicka przyjęła tytuł św. Rodziny, ze względu na przedwojenne położenie parafii św. Rodziny.
W pierwszych latach po wojnie władze państwowe zabrały parafii część budynku. Od 1972 r. w pomieszczeniach parafialnych urzęduje Kuria Biskupia Szczecińsko-Kamieńska i zamieszkuje ks. biskup. Po 1980 r. odzyskano dla dodatkowych pomieszczeń Kurii zabrany budynek.

</doc>
<doc id="1454360" url="https://pl.wikipedia.org/wiki?curid=1454360" title="Jerry B. Jenkins">
Jerry B. Jenkins

Jerry Bruce Jenkins (ur. 23 września 1949 w Kalamazoo) – amerykański powieściopisarz, biograf. 
Twórczość.
Najbardziej znanym jego dziełem jest "Powieść o czasach ostatecznych" (oryg. "Left Behind") napisana wspólnie z Tima LaHaye'a. Jenkins napisał ponad 150 książek (z czego 16 z nich znalazło się na liście bestselerów magazynu "The New York Times") w tym: powieści romantyczne, jak i książki dla dzieci i młodzieży. Jenkins i jego żona Dianna mają trzech synów. 

</doc>
<doc id="1454363" url="https://pl.wikipedia.org/wiki?curid=1454363" title="Sergei Clescenco">
Sergei Clescenco



</doc>
<doc id="1454368" url="https://pl.wikipedia.org/wiki?curid=1454368" title="Seen (artysta)">
Seen (artysta)

Richard Mirando, znany jako Seen (ur. 17 października 1961 w dzielnicy Bronx, Nowy Jork), jest jednym z najsłynniejszych amerykańskich artystów graffiti, często nazywanym także "The Godfather of Graffiti" ("Ojciec Chrzestny Graffiti").
Seen rozpoczął malowanie w nowojorskim metrze w 1973. Jego crew "United Artists" (lub po prostu UA - "Zjednoczeni Artyści") szybko zdobyła szacunek przez malowanie całych wagonów wielokolorowymi pracami. W skład UA wchodzili tacy artyści jak Pjay, Duster, Seen i brat Seen'a, MAD.

</doc>
<doc id="1454371" url="https://pl.wikipedia.org/wiki?curid=1454371" title="Dywizja Kozaków Sułtańskich">
Dywizja Kozaków Sułtańskich

Dywizja Kozaków Sułtańskich – zalążek polskiej formacji wojskowej, utworzonej pod auspicjami Hotelu Lambert jesienią 1855 w czasie wojny krymskiej.
Dowódcą jednostki był gen. Władysław Zamoyski, którego awansowano do angielskiego stopnia generała dywizji.
Oficjalna nazwa oddziału to Dywizja Kozaków Sułtańskich ponieważ Anglicy sprzeciwiali się dodaniu w nazwie określenia: „polska”.  Mimo to Zamoyski nie chcąc zrażać Polaków nieoficjalnie określał tę jednostkę mianem polskiej dywizji. Dywizja nie posiadała własnej chorągwi.
Dywizja formalnie należała do 20-tysięcznego kontyngentu armii tureckiej, będącego pod rozkazami i na żołdzie Brytyjczyków.
Zgoda na formowanie oddziału została przekazana 16 listopada 1855. Według Projektu Zamoyskiego przedstawionego Anglikom we wrześniu 1855 oddział ten miał składać się z 4000 konnych, 1000 strzelców pieszych, 600 artylerzystów i saperów i 400 żołnierzy pozostałych służb. Rząd brytyjski jednak ustalił inny skład dywizji.  Dywizja miała składać się z dwóch brygad. Pierwsza brygada (piechoty) składała się z dwóch pułków piechoty po 1000 żołnierzy i batalionu strzelców liczącego 1000 ludzi. Drugą brygadę (jazdy) miały tworzyć dwa pułki jazdy po 500 kawalerzystów. W sumie w dywizji miało więc znajdować się 1000 kawalerzystów i 3000 żołnierzy piechoty. Do dywizji włączono powstały wcześniej II Pułk Kozaków Sułtańskich. Powstały wcześniej I Pułk Kozaków Sułtańskich nie został włączony do dywizji w wyniku sprzeciwu Michała Czajkowskiego, który nie chciał, aby jego pułk znalazł się pod rozkazami Brytyjczyków i samego Zamoyskiego.
1 stycznia 1856 rozpoczęto nabór Polaków do dywizji. Oficerowie i podoficerowie mieli zgłaszać się do agend dywizji w Paryżu, Londynie, Strasburgu i Marsylii. 18 marca 1856 Anglicy zakazali dalszego werbunku do dywizji. 30 marca w Paryżu zawarto traktat pokojowy kończący wojnę. W tym czasie dywizja liczyła 1500 żołnierzy bez oficerów. 31 lipca dywizję rozformowano. Oddział nie brał udziału w walkach.
Archiwum Dywizji Kozaków Sułtańskich mieści się w obecnie Bibliotece Kórnickiej.
Dalsze losy żołnierzy:
Około 500 żołnierzy wróciło na Zachód. 64 Polaków  wyjechało do Algierii żeby służyć we francuskiej Legii Cudzoziemskiej, ale tylko 55 podpisało 5-letnie kontrakty. 100 polskich ochotników udało się na Kaukaz. Żołnierze ci walczyli przez 2 lata z Rosjanami po stronie partyzantki Czerkieskiej. 200 żołnierzy zaciągnęło się do pułku Michała Czajkowskiego. Około 300 ludzi zdecydowało osiedlić się na terenie Turcji. Pozostali rozeszli się po Bałkanach.

</doc>
<doc id="1454372" url="https://pl.wikipedia.org/wiki?curid=1454372" title="Weselje ulybki">
Weselje ulybki



</doc>
<doc id="1454376" url="https://pl.wikipedia.org/wiki?curid=1454376" title="Biełyj płaszczyk">
Biełyj płaszczyk



</doc>
<doc id="1454381" url="https://pl.wikipedia.org/wiki?curid=1454381" title="Uprawlenije otbrosami">
Uprawlenije otbrosami



</doc>
<doc id="1454385" url="https://pl.wikipedia.org/wiki?curid=1454385" title="Południowa Legia Rzeczypospolitej Polskiej">
Południowa Legia Rzeczypospolitej Polskiej

Południowa Legia Rzeczypospolitej Polskiej – polska formacja ochotnicza sformowana w Mołdawii w latach 1846-1848, w celu wsparcia powstań w Polsce w 1846 i 
1848. Liczyła kilkuset ludzi. Ostatecznie wykorzystana w rumuńskich rewolucjach narodowych w 1848 w Mołdawii i na Wołoszczyźnie. Tropiona przez wojska rosyjskie uległa zagładzie.

</doc>
<doc id="1454387" url="https://pl.wikipedia.org/wiki?curid=1454387" title="Prostyje dwiżenia">
Prostyje dwiżenia



</doc>
<doc id="1454391" url="https://pl.wikipedia.org/wiki?curid=1454391" title="Brad Guzan">
Brad Guzan

Bradley Edwin Guzan (ur. 9 września 1984 w Evergreen Park) – amerykański piłkarz polskiego pochodzenia występujący na pozycji bramkarza, zawodnik amerykańskiego klubu Atlanta United FC oraz w reprezentacji Stanów Zjednoczonych.
Życiorys.
Kariera klubowa.
Wczesna kariera.
Trenować piłką nożną zaczął w młodzieżowym klubie Chicago Magic Soccer Club. Jako młody zawodnik bronił również barw swojej szkoły: Providence Catholic High School, do której uczęszczał w Illinois.
Po ukończeniu nauki w liceum w 2003 roku przeniósł się do uniwersytetu w Karolinie Południowej. W latach 2003–2004 Guzan występował w Chicago Fire Premier, z którym grał w USL Premier Development League.
Chivas USA.
Kiedy upłynął wiek juniorski Guzan wystartował w drafcie do ligi MLS. Został wybrany z numerem drugim przez klub CD Chivas USA. Od roku 2005, w którym miał miejsce wspomniany MLS SuperDraft, do roku 2008 Guzan rozegrał 79 meczów w barwach Chivas.
7 listopada 2007 Brad Guzan został ogłoszony najlepszym bramkarzem zawodowej ligi MLS.
Aston Villa FC i Hull City.
11 sierpnia 2008 podpisał kontrakt z Aston Villą. Jego były klub Chivas USA zarobił na tym transferze 600 tys. funtów (ok. 1,2 mln $). Było to drugie podejście do kupna Guzana przez Aston Villę. Pierwsze miało miejsce w styczniu 2008. Wtedy Aston Villa oferowała za Brada 2 mln funtów, jednak piłkarz nie otrzymał pozwolenia na pracę w Anglii i transfer nie doszedł do skutku. Sezon 2010/2011 spędził na wypożyczeniu w Hull City. Powrócił na kolejny rok, będąc rezerwowym golkiperem. W sezonie 2012/2013 Guzan był podstawowym bramkarzem Aston Villi i bronił we wszystkich meczach Premier League.
Middlesbrough F.C..
W latach 2016–2017 występował w angielskim klubie Middlesbrough F.C., gdzie zagrał 10 meczy.
Atlanta United FC.
10 lipca 2017 podpisał kontrakt z amerykańskim klubem Atlanta United FC, bez odstępnego.
Kariera reprezentacyjna.
19 lutego 2006 debiutował w seniorskiej reprezentacji USA w meczu przeciwko Gwatemali. Brad Guzan ma również za sobą występy na Igrzyskach Olimpijskich w Pekinie, jednak jego reprezentacja nie odniosła tam sukcesu. Obecnie jest drugim bramkarzem swojej reprezentacji, gdyż pierwszym wyborem jest Tim Howard z Colorado Rapids.

</doc>
<doc id="1454396" url="https://pl.wikipedia.org/wiki?curid=1454396" title="II Pułk Kozaków Sułtańskich">
II Pułk Kozaków Sułtańskich

II Pułk Kozaków Sułtańskich – polski oddział wojskowy, sformowany pod auspicjami Hotelu Lambert w czasie wojny krymskiej pod koniec 1855.
Twórcą oddziału był Władysław Stanisław Zamoyski, generał brygady armii tureckiej z nadania brytyjskiego, który prowadził ożywioną działalność wojskową i rywalizował z Michałem Czajkowskim (Mehmedem Paszą).
II Pułk Kozaków Sułtańskich miał zostać użyty w wojnie przeciwko Rosji.

</doc>
<doc id="1454403" url="https://pl.wikipedia.org/wiki?curid=1454403" title="Huragan Iris">
Huragan Iris

Huragan Iris – cyklon tropikalny, dziewiąty sztorm z własną nazwą, piąty huragan i trzeci duży huragan na Atlantyku w 2001.
Huragan Iris uformował się 4 października 2001, niedaleko wybrzeża wyspy Barbados. Następnego dnia wiatr dotarł do wybrzeża Portoryko, spadając do rangi sztormu tropikalnego. Cyklon przemieścił się na zachód, uderzając 6 października w wybrzeże wyspy Jamajka. Wówczas wiatr w porywach osiągnął 210 km/h, czyli powstał huragan kategorii IV w skali Saffira-Simpsona. Następnie wiatr wzmógł się do 230 km/h, uderzając 9 października w ląd kontynentalny Mezoameryki w Belize, po czym, jak zwykle nad lądem, drastycznie osłabł, ostatecznie rozpraszając się kompletnie.
Łączna liczba zabitych nigdy nie została ustalona: potwierdzono 49 ofiar śmiertelnych, w tym 3 na Dominikanie, 5 w Gwatemali, oraz 22 w Belize (wcześniejsze reporty donoszące o 30 ofiarach zdementował rząd Belize). Pozostałe ofiary pochodziły z innych regionów.
Straty materialne tylko w Belize wyniosły około 67 milionów dolarów, natomiast łączne koszty oszacowano na 150 milionów dolarów.
Historia sztormu.
Zalążek huraganu rozwinął się już pod koniec września 2001, kiedy to zauważono wzrost fal zachodniego Atlantyku. 4 października wiatr mierzony w Barbados osiągnął prędkość 157 km/h, czyli status huraganu, który prąc na zachód dotarł następnego dnia do Jamajki i uderzył w Portoryko. Tego samego dnia sztorm otrzymał nazwę Huragan Iris.
6 października wiatr w porywach znacząco się wzmógł, jednakże większa część huraganu ominęła terytorium Jamajki, dzięki czemu zniszczenia tamże były nieznaczne.
Około 7 października siła wiatru ponownie gwałtownie wzrosła ze 137 do 230 km/h podczas zaledwie 18 godzin. 9 października oko huraganu wkroczyło na brzeg w Belize. Po 18 godzinach huragan Iris rozproszył się nad górzystym terenem.
Skutki.
W wyniku przejścia huraganu zginęło co najmniej 49 osób. Najwięcej ofiar zanotowano w Belize, gdzie lokalne władze podały informację o śmierci 22 osób. Wskutek przejścia huraganu zginęło 17 obywateli Stanów Zjednoczonych, a 3 osoby zostały ranne. Amerykanie ci nie zostali wliczeni w oficjalną listę ofiar przez Belize.
W samym tylko Belize około 10 000 osób straciło dach nad głową. Zniszczeniu uległo 26 z 52 szkół wiejskich kraju, a także znaczna część infrastruktury drogowej i energetycznej.

</doc>
<doc id="1454405" url="https://pl.wikipedia.org/wiki?curid=1454405" title="Zakon Młodych Niemców">
Zakon Młodych Niemców

Zakon Młodych Niemców (niem. "Jungdeutscher Orden", nazwa zwyczajowo skracana do "Jungdo") – była znaczącą organizacją paramilitarną, działającą w Republice Weimarskiej. Jej nazwa oraz godło zostały zainspirowane symboliką zakonu krzyżackiego ("Deutscher Orden").
Ta "pseudorycerska" organizacja angażowała się w politykę nacjonalistyczną Niemiec. Posiadała własną, wewnętrzną frakcję młodzieżową – "Jungdeutsche Jugend". Jungdo miało również przedstawicielstwo polityczne – "Volksnationale Reichsvereinigung" (Ludowe Narodowe Stowarzyszenie Rzeszy), które połączyło się w roku 1930 z Niemiecką Partią Demokratyczną oraz odłamem Chrześcijańskiej Społecznej Służby Ludowej, tworząc Niemiecką Partię Państwową ("Deutsche Staatspartei"). Ze względu na ówczesną sytuację polityczną, słynąca z liberalizmu Niemiecka Partia Demokratyczna otworzyła się na tendencje głęboko prawicowe.
Ugrupowanie zostało utworzone przez Artura Mahrauna w maju 1920 roku w Kassel. Organizacja starała się przywrócić idee przedwojennego ruchu młodzieżowego Wandervogel. W krótkim czasie zgromadziła 70 tys. członków. Na początku 1921 roku jej działalność została zakazana. Przez pewien okres stanowiła największe z licznych ugrupowań paramilitarnych lat 20 XX wieku. Przed rokiem 1930 zrzeszała niemal 300 tys. osób. W roku 1933 zdelegalizował ją rząd nazistowski.

</doc>
<doc id="1454406" url="https://pl.wikipedia.org/wiki?curid=1454406" title="6W1">
6W1



</doc>
<doc id="1454408" url="https://pl.wikipedia.org/wiki?curid=1454408" title="Vihuela">
Vihuela

Vihuela nazwa odnosząca się do dwóch różnych rodzajów instrumentów strunowych szarpanych podobnych do gitary: występującej w XV i XVI w. vihueli hiszpańskiej, zwykle z 5 lub 6 chórami (parami strun), oraz vihueli meksykańskiej, pięciostrunowego instrumentu używanego przez grupy mariachi.
Vihuela hiszpańska.
Vihuela hiszpańska jest uznawana za prekursorkę współczesnej gitary klasycznej. Instrument był wytwarzany w wielu różniących się budową i rozmiarem rodzajach. We Włoszech i Portugalii instrument ten nazywano "viola da mano". Vihuelę o sześciu parach strun (czasem najwyższa struna była pojedyncza) strojono tak jak lutnię renesansową, czyli kolejno G C F A D g licząc od najniższych strun, lub kwartę wyżej. Istniały również utwory na duet tych instrumentów strojonych w różnych interwałach w stosunku do siebie.
Vihuela szarpana powstała w połowie XV wieku w Królestwie Aragonii w Hiszpanii. Stąd rozprzestrzeniła się na obszar Hiszpanii i Włoch. Była tu popularna w końcu XV w i w XVI wieku. Vihuela de arco, na której grano smyczkiem uznaje się za prekursorkę instrumentu zwanego viola da gamba.
Autorem pierwszego znanego zbioru muzyki dla vihueli wydanego w 1536 "Libro de música de vihuela de mano intitulado El maestro" był Luis de Milán. 
Vihuela meksykańska.
Vihuela meksykańska to instrument używany w grupach mariachi. Jej pięć strun jest strojonych jak pięć górnych strun współczesnej gitary (A D G H E) przy czym struny H i E są strojone o oktawę niżej niż struny gitary.

</doc>
<doc id="1454410" url="https://pl.wikipedia.org/wiki?curid=1454410" title="MTU-20">
MTU-20

MTU-20 (Obiekt 602) – radziecki most czołgowy wykorzystujący podwozie czołgu T-55 wprowadzony na uzbrojenie w 1967 roku. Pojazd wyposażono w przęsło o długości 20 m i szerokości 3 m. Nośność przęsła jest równa 60 000 kg. W położeniu transportowym końce przęsła są złożone (po odchyleniu do góry układają się poziomo na środkowej części przęsła). Przęsło ma budowę skrzynkową i masę 7000 kg. Pozwala pokonywać przeszkody o szerokości do 18 m. Ułożenie przęsła na przeszkodzie zajmuje ok. 5 minut, zdjęcie 5-7 minut.

</doc>
<doc id="1454411" url="https://pl.wikipedia.org/wiki?curid=1454411" title="Mydło siarkowe">
Mydło siarkowe

Mydło siarkowe – rodzaj mydła o działaniu antybakteryjnym, przeciwłojotokowym i przeciwtrądzikowym. Zawiera ok. 3–5% siarki. Zalecane jest dla osób o skórze tłustej. Może być też stosowane do mycia przetłuszczających się włosów ze skłonnościami do łupieżu. Stosując je należy uważać na usuwanie naturalnej flory skóry - przedłużające się stosowanie może doprowadzić do osłabienia barier ochronnych skóry i zaatakowania jej przez np. grzyby.

</doc>
<doc id="1454413" url="https://pl.wikipedia.org/wiki?curid=1454413" title="Most Bosforski">
Most Bosforski

Most Bosforski (też: I Most Bosforski, tur. "Boğaz Köprüsü") – drogowy most wiszący nad cieśniną Bosfor w Turcji, oddany do użytku w 1973 r., łączący dzielnice Stambułu: "Ortaköy" w Europie z "Beylerbeyi" w Azji. Leży na południe od Mostu Mehmeda Zdobywcy, w pobliżu zatoki Złoty Róg. Jest najdalej położonym na południe mostem nad Bosforem, na południe od mostu znajdują się przeprawy tunelem kolejowym Marmaray i tunelem drogowym Eurazja.
Historia.
Budowany był w latach 1970-1973. Został oddany do użytku na 50-lecie powstania Republiki Tureckiej. Jego całkowita długość wynosi 1560 m, długość najdłuższego przęsła – 1074 m, szerokość – 33,4 m, wysokość jezdni nad powierzchnią cieśniny – 64 m, wysokość pylonów – 105 m. W chwili otwarcia był czwartym co do rozpiętości przęsła mostem wiszącym świata. W 2009 r. zajmował na tej liście 16. pozycję. Codziennie przejeżdża przez niego w obu kierunkach ok. 180 tys. pojazdów, z czego ok. 85% stanowią samochody osobowe. Do grudnia 1997 r. przez most przejechało miliard pojazdów.

</doc>
<doc id="1454414" url="https://pl.wikipedia.org/wiki?curid=1454414" title="Zderzacz Hadronów">
Zderzacz Hadronów



</doc>
<doc id="1454419" url="https://pl.wikipedia.org/wiki?curid=1454419" title="Mogiła (Pogórze Rożnowskie)">
Mogiła (Pogórze Rożnowskie)

Mogiła (478 m) – szczyt Pogórza Rożnowskiego. Znajduje się w wąskim i długim jego paśmie rozciągającym się przez całą szerokość Pogórza Rożnowskiego, od Czchowa nad Dunajcem na zachodzie po Gromnik nad Białą na wschodzie. Pasmo to stanowi pierwsze znaczne wypiętrzenie pogórskie nad Kotliną Zakliczyńską Dunajca. W kolejności od zachodu na wschód wyróżnia się w nim szczyty: Habalina, Czubica, Mogiła, Styr Północny i Południowy, Olszowa, Suchą Górę Zachodnią i Suchą Górę.
Mogiła to całkowicie zalesiony szczyt środkowej części tego pasma, pomiędzy przełomowymi dolinami potoków Rudzianka na zachodzie i Paleśnianka na wschodzie. Wznosi się nad miejscowościami Ruda Kameralna, Borowa, Stróże, Wola Stróska i Zdonia. Wzdłuż doliny Paleśnianki, pomiędzy Mogiłą a Styrem przebiega droga wojewódzka nr 975. 
W pobliżu szczytu Mogiły stoi drewniany szałas dawnego polowego szpitala partyzanckiego zwany "szpitalikiem leśnym". W czasie II wojny światowej ranni partyzanci oddziału Armii Krajowej oraz ich lekarz Władysław Mossoczy przebywający w leśnym szałasie będącym prowizorycznym szpitalem wojennym zostali zaskoczeni i wymordowani przez okupanta. Pochowano ich w zbiorowej mogile.
Dla upamiętnienia tego miejsca, Koło Światowego Związku Armii Krajowej, wybudowało obok szpitalika pomnik pamięci poległych partyzantów odsłonięty 5 października 1986 roku. Na szałasie umieszczono tablicę z następującym tekstem: "... W tym miejscu dnia 5.X.1944 z rąk hitlerowskich barbarzyńców polegli na polu chwały lekarz i pacjenci partyzanckiego szpitala: 1) Władysław Mossoczy, 2) Franciszek Baca, 3) N.Gajda 4) Władysław Chrzan 5) Franciszek Pitala, 6) Franciszek Świerczek, 7) Piotr Wolak 8) N. Gącelik, 9) Bolesław Wołek 10) N.N podpisano – Społeczeństwo Ziemi Zakliczyńskiej 9. V. 1974 roku."
Odbywają się tu co roku polowe msze św. poświęcone pamięci poległych partyzantów. Dotarcie do "szpitalika" jest znacznie utrudnione po opadach deszczu.
Kilkadziesiąt metrów na południe od szpitalika (drogowskaz oraz dojściowe znaki zielone – ok. 15 min.) znajduje się kolejne miejsce pamięci narodowej. Drewniany Krzyż, miejsce martyrologii, opatrzony tabliczką: "... W tym miejscu 5. X. 1944 poległ w walce z niemieckim SS – Władysław Mossoczy, absolwent medycyny UJ, jako lekarz batalionu Armii Krajowej...".

</doc>
<doc id="1454420" url="https://pl.wikipedia.org/wiki?curid=1454420" title="Hyampolis">
Hyampolis

Hyampolis – greckie miasto w Fokidzie nad rzeką Assos, leżące na drodze z Orchomenos w Beocji do Beocji. W czasie wojen perskich zostało zburzone przez Kserksesa I, po odbudowaniu ponownie zniszczone przez Filipa Macedońskiego.

</doc>
<doc id="1454423" url="https://pl.wikipedia.org/wiki?curid=1454423" title="Chrześcijańska Społeczna Służba Ludowa">
Chrześcijańska Społeczna Służba Ludowa

Chrześcijańska Społeczna Służba Ludowa (niem. "Christlich-Sozialer Volksdienst") była protestancką, konserwatywną partią polityczną, działającą w Republice Weimarskiej.
Utworzono ją w grudniu 1929 roku w wyniku połączenia dwóch protestanckich ugrupowań politycznych: Chrześcijańsko-społecznego Stowarzyszenia Rzeszy ("Christlich-soziale Reichsvereinigung") oraz Chrześcijańskiej Służby Ludowej ("Christlicher Volksdienst"). Obie te partie pojawiły się na scenie politycznej na fali powszechnego wśród protestantów niezadowolenia z przemian w łonie Niemieckiej Narodowej Partii Ludowej (DNVP). Ugrupowania różniły się między sobą w wielu kwestiach, na przykład w sprawie roli i znaczenia ustroju republikańskiego, były jednak zdolne zachować jedność. CSVD przedstawiała się jako protestancka alternatywa dla katolickiej Partii Centrum. Otrzymywała poparcie głównie wśród przedstawicieli klasy średniej.
W latach 1930 i 1932 CSVD wystawiała swoich kandydatów do wyborów parlamentarnych. Po wyborach utworzyła w Reichstagu wspólny klub parlamentarny z Chrześcijańsko-Narodową Chłopską Partią Rolniczą ("Christlich-Nationale Bauern- und Landvolkpartei"). Po przejęciu władzy przez NSDAP w roku 1933 CSVD znalazła się na liście organizacji zdelegalizowanych.
Prezydent RFNu w latach 1969-74, Gustav Heinemann, należał do CSVD w okresie Republiki Weimarskiej.

</doc>
<doc id="1454425" url="https://pl.wikipedia.org/wiki?curid=1454425" title="Mużeń">
Mużeń

Mużeń (450 m) – wzniesienie na północny wschód od Nowego Sącza, pomiędzy jego przedmieściami a wsią Piątkowa. Na szczycie stoi telewizyjna stacja retransmisyjna. Z góry rozciągają się widoki na Kotlinę Sądecką oraz Beskid Sądecki i częściowo na Beskid Niski, a przy dobrej pogodzie również Tatry i Gorce. U podnóża góry leży osiedle Chruślice.
Mużeń znajduje się w paśmie granicznym między Pogórzem Rożnowskim a Beskidem Niskim. Jerzy Kondracki w swoim podziale fizycznogeograficznym Polski jest niekonsekwentny w stosunku do tego wzniesienia. Na załączonej mapce zaliczył go wyraźnie do Beskidu Niskiego, ale wymienia i opisuje w rozdziale Pogórze Rożnowskie.
Na południowych stokach Mużenia krzyżują się szlaki turystyczne:

</doc>
<doc id="1454426" url="https://pl.wikipedia.org/wiki?curid=1454426" title="Kościół Zwiastowania Najświętszej Marii Panny w Kretyndze">
Kościół Zwiastowania Najświętszej Marii Panny w Kretyndze

Kościół Zwiastowania Najświętszej Marii Panny w Kretyndze (lit. "Kretingos Viešpaties Apreiškimo Švč. Mergelei Marijai bažnyčia") – rzymskokatolicki kościół znajdujący się w Kretyndze przy ul. Wileńskiej 2.
Historia.
Został ufundowany w 1609 roku przez hetmana Chodkiewicza, a poświęcony osiem lat później. Dwukrotnie przebudowywana: w 1908 i 1941 roku, świątynia posiada charakter eklektyczny, z gotyckimi oknami, barokowymi portalami i wnętrzem w stylu renesansu (m.in. amboną i drzwiami do zakrystii).
W kościele tym chciał zostać pochowany obok swojej żony Zofii z Mieleckich Olelkowiczowej hetman wielki litewski Jan Karol Chodkiewicz.
W czasie II wojny światowej zniszczona została wieża, odbudowana po 1945 roku. Charakterystyczne dla kościoła są organy, jak pisze Jadwiga Siedlecka "miały [one] tak wielką moc, że gdy po raz pierwszy na nich zagrano, ruch powietrza był tak silny, że zarysowało się sklepienie".
Kościół jest częścią większego kompleksu – w podziemiach świątyni bernardynów znajdują się metalowe trumny rodziny Chodkiewiczów (m.in. pierwszej żony Jana Karola – Zofii z Mieleckich Olelkowiczowej).
Przy klasztorze bernardynów od 1609 roku działała szkoła, później również drukarnia, w której wydawano książki w języku polskim. Po powstaniu styczniowym klasztor został zamknięty przez władze carskie, reaktywowano go po odzyskaniu przez Litwę niepodległości w 1918 roku, jednak już w 1940 roku zakonnicy zostali wywiezieni na Sybir przez władze radzieckie. Ponownego otwarcia klasztoru dokonano w 1991 roku.
W pobliżu kościoła ustawiono w 1993 roku pomnik jednego z najsłynniejszych kretynżskich zakonników, litewskiego foklorysty Jurgisa Pabrėžy.

</doc>
<doc id="1454432" url="https://pl.wikipedia.org/wiki?curid=1454432" title="Biber (most czołgowy)">
Biber (most czołgowy)

Biber (z niem. „bóbr”) – niemiecki most czołgowy wykorzystujący podwozie czołgu Leopard 1.
Historia.
W latach 60. XX w. podjęto decyzję o zastąpieniu używanych dotąd w Bundeswehrze mostów czołgowych M48 A2 AVLB. Prace nad następcą podjęto w dwóch zespołach pod wspólnym kierownictwem firmy Krauss-Maffei AG. Opracowano dwa prototypy. Pierwszy z nich oznaczony jako "A" zbudowano w zakładach MaK, zaś prototyp "B" w firmie Krauss-Maffei.
W latach 1969–1971 przeprowadzono szereg testów, po których do produkcji seryjnej zatwierdzono prototyp "B". Produkcja rozpoczęła się w roku 1975, a głównym producentem nowych mostów nazwanych "Biber" została firma MaK.
Konstrukcja.
Most czołgowy Biber zbudowany jest na podwoziu czołgu Leopard 1. W stosunku do czołgu przedłużono kadłub, tak aby zmieścić dodatkowe akumulatory. Z przodu umieszczono lemiesz oraz ramię unoszące dwuczęściowe, rozsuwane przęsło. Ma ono łączną długość 22 m i wytrzymuje maksymalny ciężar do 50 t (krótkotrwale dopuszcza się ciężar 60 t).
Most rozkłada się w płaszczyźnie poziomej, a nie sposobem „nożycowym”, jak to ma w przypadku np. M48 AVLB. Pozwala to ukryć czołg przed nieprzyjacielem, wykorzystując niewysokie przeszkody terenowe, jak krzewy czy wzgórza.
Użytkownicy.
Byli

</doc>
<doc id="1454433" url="https://pl.wikipedia.org/wiki?curid=1454433" title="Katedra Najświętszej Maryi Panny w Jełgawie">
Katedra Najświętszej Maryi Panny w Jełgawie

Katedra Najświętszej Maryi Panny (łot. "Bezvainīgās Jaunavas Marijas katedrāle") – neogotycka świątynia rzymskokatolicka w Jełgawie, wybudowana w latach 1904-1906, konsekrowana w 1925. Mieści się przy ulicy Katoļu ielā. Od 1996 katedra diecezji jełgawskiej.

</doc>
<doc id="1454435" url="https://pl.wikipedia.org/wiki?curid=1454435" title="Albert Ines">
Albert Ines

Albert Ines (ur. 1 czerwca 1619 w Małopolsce, zm. 5 lipca 1658 w Krakowie) – poeta polsko-łaciński, jezuita.
Życiorys.
Urodził się w mieszczańskiej rodzinie kupieckiej pochodzenia szkockiego, osiadłej w Krakowie. W roku 1637 wstąpił do zakonu jezuitów. Przez kilka lat uczył poprawnej wymowy i był kaznodzieją.
Twórczość.
Autor "Lyricorum centuria prima" (Gdańsk 1655). Zbiór ten składa się z ód religijnych, satyrycznych i moralizatorskich, piętnujących wady Polaków. Inny zbiór jego wierszy nosi tytuł "Lechiada" ("Lechias ducum, principum ac regum Poloniae", Kraków 1655). Ines wydał też zbiór 47 pieśni o historii Polski od czasów Lecha do Jana Kazimierza oraz zbiór epigramatów (1654). Był naśladowcą M. K. Sarbiewskiego.

</doc>
<doc id="1454436" url="https://pl.wikipedia.org/wiki?curid=1454436" title="Ostra Góra (Pogórze Rożnowskie)">
Ostra Góra (Pogórze Rożnowskie)

Ostra Góra (483 m n.p.m.) – wydatny i porośnięty lasem grzbiet z sześcioma kulminacjami pomiędzy zachodnimi brzegami Jeziora Rożnowskiego a doliną Łososiny. Przebiega w kierunku południowy wschód – północny zachód. Najdalej na północny zachód wysunięta kulminacja – Ostra Góra Płn. (456 m) wznosi się nad zaporą elektrowni wodnej Rożnów, której miejsce budowy zostało wybrane optymalnie w najwęższym miejscu pogórskiego przełomu Dunajca we wsi Rożnów, między cyplem góry Łazy (323 m n.p.m.), nazywanym również Łaziska a Ostrą Górą płn. Najdalej na południowy wschód wysunięta kulminacja ma wysokość 471 m, druga z kolei, odległa od niej o około 180 m na północny zachód to najwyższy szczyt Ostrej Góry (483,5 m). Stoi na nim zamontowana na słupku tabliczka informacyjna i paśnik dla zwierząt.
Ostra góra znajduje się na Pogórzu Rożnowskim, w granicach wsi Bilsko w województwie małopolskim, w powiecie nowosądeckim, w gminie Łososina Dolna. Z dolnej części jej stoków nad wsiami Tabaszowa i Znamirowice roztaczają się ładne widoki na całe otoczenie Jeziora Rożnowskiego.
Wspinaczka skalna.
Na północno-wschodnim stoku najdalej na wschód wysuniętej kulminacji 471 m znajduje się duże odsłonięcie skał piaskowcowych. Jest to potężny, trzypiętrowy pas skał o pionowych lub zbliżonych do pionu ściankach poprzedzielanych urwistymi półkami i lesistymi tarasami. Znajduje się w orograficznie lewych zboczach wąwozu opadającego do Jeziora Rożnowskiego. Ściany mają łączną wysokość kilkudziesięciu metrów. Dla uprawiających linową wspinaczkę skalną lub bouldering atrakcyjne są nie tyle ich trudności wspinaczkowe, co wysokość i możliwość wspinaczki kilkuwyciągowej. Jednak do 2022 r. brak informacji o drogach wspinaczkowych.

</doc>
<doc id="1454437" url="https://pl.wikipedia.org/wiki?curid=1454437" title="Monday Morning Apocalypse">
Monday Morning Apocalypse

Monday Morning Apocalypse – szósty album studyjny szwedzkiego zespołu Evergrey.

</doc>
<doc id="1454438" url="https://pl.wikipedia.org/wiki?curid=1454438" title="Panthera Leo">
Panthera Leo



</doc>
<doc id="1454440" url="https://pl.wikipedia.org/wiki?curid=1454440" title="Tim Brabants">
Tim Brabants

Jules Timothy (Tim) Brabants (ur. 23 stycznia 1977 w Chertsey), brytyjski kajakarz. Trzykrotny medalista olimpijski.
Pływa w jedynce. Pierwszy medal olimpijski - brązowy - wywalczył w 2000 w Sydney na dystansie 1000 metrów. Osiem lat później zwyciężył w rywalizacji na tym dystansie, a na 500 metrów był trzeci. Trzy razy stawał na podium mistrzostw świata, a w 2007 zdobył tytuł mistrzowski (1000 m). Był także medalistą mistrzostw Europy.

</doc>
<doc id="1454444" url="https://pl.wikipedia.org/wiki?curid=1454444" title="Repretel">
Repretel

Repretel – kostarykańska spółka telewizyjna, założona w 1994. Nadaje programy Repretel 4, Repretel 6, Repretel 11 i CDR 2. W latach 1994-2000 nadawało Repretel 9.

</doc>
<doc id="1454446" url="https://pl.wikipedia.org/wiki?curid=1454446" title="Swagger (album Flogging Molly)">
Swagger (album Flogging Molly)

Swagger jest pierwszym albumem studyjnym grupy Flogging Molly, wydanym 7 marca 2000 roku.
W niektórych krajach utwór "Sentimental Johnny" zastąpiono hiszpańską wersją "Juan El Sentimental".

</doc>
<doc id="1454447" url="https://pl.wikipedia.org/wiki?curid=1454447" title="Janusz Pontus">
Janusz Pontus

Janusz Pontus (ur. 20 października 1961 w Miastku) – polski piłkarz grający na pozycji napastnika. Znany głównie z występów w Odrze Wodzisław Śląski, Górniku Zabrze, w barwach którego zdobył mistrzostwo, oraz Lechu Poznań, z którym wywalczył Puchar Polski. Założyciel i główny trener Wodzisławskiej Szkoły Piłkarskiej.
Sukcesy.
Lech Poznań:
Górnik Zabrze:

</doc>
<doc id="1454449" url="https://pl.wikipedia.org/wiki?curid=1454449" title="Bazylika św. Bawona w Haarlemie">
Bazylika św. Bawona w Haarlemie

Bazylika katedralna świętego Bawona w Haarlemie (niderl. Kathedrale Basiliek van Sint-Bavo) – kościół rzymskokatolicki, położony w Haarlemie przy ulicy Leidsevaart.
Świątynia została zbudowana w stylu neoromańskim w latach 1895-1898, transept i nawa pochodzą z lat 1902-1906. Od 1898 jest katedrą diecezji Haarlem-Amsterdam.

</doc>
<doc id="1454452" url="https://pl.wikipedia.org/wiki?curid=1454452" title="A Night to Remember (album Evergrey)">
A Night to Remember (album Evergrey)

A Night to Remember – pierwszy album koncertowy szwedzkiego zespołu Evergrey. Jest on zapisem koncertu zespołu w Göteborgu, w Szwecji. Koncert ten wydano także na płycie DVD (A Night to Remember).

</doc>
<doc id="1454456" url="https://pl.wikipedia.org/wiki?curid=1454456" title="Drunken Lullabies">
Drunken Lullabies

Drunken Lullabies jest drugim albumem studyjnym grupy Flogging Molly, wydanym 19 marca 2002 roku.

</doc>
<doc id="1454457" url="https://pl.wikipedia.org/wiki?curid=1454457" title="Eirik Veras Larsen">
Eirik Veras Larsen



</doc>
<doc id="1454458" url="https://pl.wikipedia.org/wiki?curid=1454458" title="Eirik Verås Larsen">
Eirik Verås Larsen

Eirik Verås Larsen (ur. 26 marca 1976 w Flekkefjord) – norweski kajakarz, czterokrotny medalista olimpijski.
Pływa w jedynce, choć sukcesy odnosił także w osadach. Na igrzyskach olimpijskich w Atenach (2004) zwyciężył w K-1 na dystansie 1000 metrów, a wspólnie z Nilsem Olavem Fjeldheimem zdobył brąz w K-2. Wspólnie zwyciężali również na mistrzostwach świata (2001). Larsen równolegle startował w jedynce, sięgając m.in. dwukrotnie po tytuł mistrza globu (2002 i 2005). Na igrzyskach olimpijskich w Pekinie (2008) wywalczył srebro na swym koronnym dystansie 1000 metrów. Na igrzyskach olimpijskich w Londynie (2012) powtórzył sukces sprzed ośmiu lat, zdobywając złoty medal na dystansie 1000 metrów.

</doc>
<doc id="1454461" url="https://pl.wikipedia.org/wiki?curid=1454461" title="Brzanka liniowa">
Brzanka liniowa



</doc>
<doc id="1454462" url="https://pl.wikipedia.org/wiki?curid=1454462" title="James Renwick Brevoort">
James Renwick Brevoort

James Renwick Brevoort (ur. 20 lipca 1832, zm. 15 grudnia 1918) – amerykański malarz pejzażysta, tworzący w stylu Hudson River School.
Studiował architekturę w Nowym Jorku i otrzymał tytuł naukowy w 1854. Później zajął się malarstwem i uczył się pod kierunkiem Thomasa Cummingsa (1804–1894). Pierwszą wystawę miał w National Academy of Design w 1856, malował głównie wiejskie krajobrazy stanu Nowy Jork. Jego prace były realistyczne, z charakterystycznym dla Hudson River School dramatycznym oświetleniem. W 1861 został członkiem stowarzyszonym National Academy of Design, pełne członkostwo uzyskał w 1863.
Po śmierci pierwszej żony Brevoort ożenił się ponownie z utalentowaną artystką Marią Louise Bascom. W 1873 sprzedał cały dorobek artystyczny na licytacji i wyjechał do Europy. Para zatrzymała się we Włoszech we Florencji, lecz wiele podróżowała po kontynencie odwiedzając m.in. Anglię i Holandię. W tym czasie twórczość Brevoorta zbliżyła się do szkoły z Barbizon, jego prace stały się ciemniejsze i bardziej luźno malowane, ze zdecydowanym naciskiem na nastrój. W 1880 para wróciła do Ameryki i osiadła na stałe w Yonkers.
Oprócz National Academy Brevoort był członkiem Brooklyn Art Association, Century Association, Royal Academy w Urbino we Włoszech oraz założycielem Yonkers Art Association. Jego prace eksponowane są m.in. w Corcoran Gallery of Art w Waszyngtonie, Detroit Historical Museum i Hudson River Museum w Yonkers.

</doc>
<doc id="1454463" url="https://pl.wikipedia.org/wiki?curid=1454463" title="Sąd pokoju">
Sąd pokoju



</doc>
<doc id="1454468" url="https://pl.wikipedia.org/wiki?curid=1454468" title="Gejang">
Gejang

Gejang lub Gejeot ("hangul:" 게장, 게젓) – odmiana jeotgal; solone, fermentowane owoce morza występujące w kuchni koreańskiej, najczęściej przyrządzane poprzez marynowanie świeżych, surowych krabów w "ganjang" (sos sojowy), lub w innym sosie bazującym na papryce chilli. Termin pochodzi od dwóch słów, "ge" oznaczającym kraba, oraz "jang" oznaczającym przyprawę.

</doc>
<doc id="1454470" url="https://pl.wikipedia.org/wiki?curid=1454470" title="Puntius fasciatus">
Puntius fasciatus



</doc>
<doc id="1454474" url="https://pl.wikipedia.org/wiki?curid=1454474" title="Verbrennungskommando Warschau">
Verbrennungskommando Warschau

Verbrennungskommando Warschau – specjalne komando utworzone przez SS spośród przymusowo zwerbowanych mężczyzn, cywilnych mieszkańców Warszawy, które w sierpniu i wrześniu 1944 roku pracowało przy uprzątaniu i paleniu zwłok ofiar rzezi Woli oraz innych zbrodni popełnionych przez Niemców podczas tłumienia powstania warszawskiego.
Verbrennungskommando zostało utworzone 6 lub 8 sierpnia 1944 roku. Z tłumów prowadzonych na śmierć mieszkańców dzielnicy esesmani wybrali około 100 zdolnych do pracy mężczyzn. W zamian za obietnicę ocalenia życia mieli oni odtąd pracować przy zacieraniu śladów masakry. W ciągu kilku tygodni Verbrennungskommando spaliło kilkadziesiąt tysięcy ciał. Jego więźniowie jako naoczni świadkowie zbrodni byli przeznaczeni do likwidacji po zakończeniu pracy. Tylko nieliczni zdołali uciec i przeżyć wojnę.
Geneza.
5 sierpnia 1944 roku, w piątym dniu powstania warszawskiego, nacierające na miasto od zachodu oddziały niemieckie dokonały masakry mieszkańców dzielnicy Wola. Z rąk funkcjonariuszy SS i policji niemieckiej dowodzonych przez Heinza Reinefartha zginęło wtedy od 20 tys. do 45 tys. Polaków. W godzinach wieczornych przybyły z Sopotu SS-Obergruppenführer Erich von dem Bach-Zelewski złagodził eksterminacyjne rozkazy Adolfa Hitlera i Heinricha Himmlera, zakazując mordowania kobiet i dzieci. Utrzymał jednak w mocy rozkaz likwidacji wszystkich polskich mężczyzn oraz wziętych do niewoli powstańców. Nie wszystkie oddziały liniowe zaczęły zresztą przestrzegać od razu nowych wytycznych. W rezultacie w kolejnych dniach rzeź trwała nadal.
Wola była zasłana tysiącami zwłok, które szybko rozkładały się w letnim upale. W obawie przed wybuchem epidemii, a być może kierując się także dążeniem do zatarcia śladów masakry, Niemcy postanowili je usunąć i spalić. W charakterze przymusowej siły roboczej zatrudnili polskich mężczyzn, których wyciągnięto z kolumn wypędzanej lub prowadzonej na śmierć ludności. Specjalne komando palaczy zwłok otrzymało nazwę "Verbrennungskommando".
Alexandra Richie podaje, że rozkaz o utworzeniu Verbrennungskommando wydał von dem Bach za zgodą samego Himmlera. Przy organizacji komanda i realizacji jego zadań wykorzystano doświadczenia z wcześniejszej akcji 1005. W tym celu miano zasięgnąć rady dwóch obecnych w Warszawie oficerów SS, którzy wcześniej byli zaangażowani w działania eksterminacyjne na terenie okupowanej Polski: tj. Ludwiga Hahna i Alfreda Spilkera.
Historia Verbrennungskommando.
Organizacja.
Antoni Przygoński datuje utworzenie Verbrennungskommando na godziny popołudniowe 6 sierpnia, a Alexandra Richie – na 8 sierpnia. Ocalali więźniowie podawali w swych relacjach i zeznaniach różne daty, kiedy zostali doń wcieleni. W składzie Verbrennungskommando znalazło się około 100 polskich mężczyzn. Niemcy obiecali im ocalenie życia w zamian za pracę przy uprzątaniu i paleniu zwłok. Więźniów poinformowano również, że odtąd podlegają wyłącznie Gestapo i mają prawo odmówić wykonania rozkazu nawet niemieckiemu generałowi innego rodzaju broni.
Kwaterą komanda był budynek przy ul. Sokołowskiej (naprzeciw kościoła św. Wojciecha), w którym Niemcy uprzednio przetrzymywali sowieckich jeńców wojennych. Polskich więźniów wyznaczonych do pracy przy paleniu zwłok przetrzymywano w pomieszczeniach na trzecim piętrze, osobno od innych grup robotników przymusowych. Żywność, papierosy, zapasowa odzież oraz środki czystości, które otrzymywali, pochodziła zazwyczaj z opustoszałych domów na Woli.
Verbrennungskommando było podzielone na dwie podgrupy, każda po 50 osób, które operowały odpowiednio przy ul. Wolskiej i ul. Górczewskiej. Pododdział SS przydzielony do eskorty liczył zazwyczaj od 15 do 20 funkcjonariuszy. Franciszek Zasada i Mieczysław Miniewski zeznali, że „komisarzem” komanda był oficer SS o nazwisku Neumann. Grupą, w której pracował Tadeusz Klimaszewski, dowodzić miał natomiast SS-Obersturmführer Thieschke (jakoby prawnik i właściciel ziemski). Klimaszewski wspominał również, że w jego grupie jeden z więźniów z racji znajomości języka niemieckiego został wyznaczony do pełnienia funkcji kapo. 
Działalność.
Przez wiele dni członkowie Verbrennungskommando zbierali zwłoki z ulic, placów, parków, fabryk, szpitali i cmentarzy Woli. Następnie układali je w stosy, na przemian z warstwami drewna, oblewali benzyną i podpalali. Z zeznań Franciszka Zasady wynika, że sama tylko jego grupa, operująca w rejonie ul. Wolskiej, spaliła około 30 tys. zwłok. Popioły grzebano m.in. na terenie ogrodu zabaw „Wenecja” przy ul. Wolskiej 24 (obecnie Wola Plaza), w znajdujących się tam rowach przeciwlotniczych.
 
Członkom Verbrennungskommando rozkazano, aby razem ze zwłokami palili znalezione przy nich dokumenty identyfikacyjne. Wszelkie wartościowe przedmioty mieli natomiast oddawać esesmanom. Za niewykonanie tego rozkazu groziła śmierć. Niemieccy nadzorcy komanda często korzystali z okazji, aby znalezione przez więźniów kosztowności zachować dla siebie.
Tadeusz Klimaszewski wspominał, że gdy w okolicy nie było niemieckich świadków, esesmani rozkazywali więźniom palić także ciała poległych Niemców – wraz z identyfikatorami i dokumentami.
Członkowie Verbrennungskommando mieli obowiązek meldować Niemcom o każdym przypadku natrafienia na ukrywających się Polaków. Złamanie tego rozkazu groziło śmiercią, aczkolwiek w relacjach ocalałych członków komanda brak jakichkolwiek wzmianek, aby się do niego zastosowali.
Palenie zwłok na Woli trwało przez wiele dni. Po pewnym czasie więźniów Verbrennungskommando skierowano do pracy w Śródmieściu Północnym, gdzie m.in. zbierali i palili zwłoki Polaków rozstrzelanych w Halach Mirowskich, w ruinach Opery Narodowej i w Ogrodzie Saskim. Na początku września komando znalazło się na Starym Mieście, gdzie paliło ciała zabitych i zamordowanych Polaków, w tym ofiar masakry dokonanej przez Niemców w powstańczych szpitalach. Verbrennungskommando operowało także na terenie Powiśla i Mariensztatu.
Niekiedy więźniom powierzano zadania innego rodzaju. Franciszek Zasada wspominał, że po upadku Starego Miasta (2 września) musiał wraz z kolegami nosić wodę polskim uchodźcom przetrzymywanym w obozie przejściowym w kościele św. Wojciecha na Woli. Klimaszewski wspominał z kolei, że członkowie jego grupy dwukrotnie zostali zmuszeni do rozebrania pod ostrzałem polskiej barykady.
Członkowie Verbrennungskommando nierzadko byli świadkami, jak nadzorujący ich esesmani mordowali przypadkowo napotkanych Polaków. Ofiarami byli zazwyczaj mieszkańcy Woli ukrywający się w opustoszałych budynkach lub osoby, które wyciągnięto z kolumn uchodźców pędzonych do obozu przejściowego w Pruszkowie. Mieczysław Miniewski zeznał, iż Neumann „szereg razy zupełnie bez powodu rozstrzelił kilkadziesiąt osób z ludności cywilnej, w tym także kobiety”. Dwukrotnie był także świadkiem, jak esesman nazwiskiem Müller rozkazał rozstrzelać grupy cywilów liczące po około dwadzieścia osób każda, wyselekcjonowane z kolumn wyprowadzanej z Warszawy ludności. Zwłoki takich ofiar były palone przez Verbrennungskommando.
Członkom komanda również groziła śmierć. Miniewski zeznał, że pewnego razu Neumann zastrzelił więźnia, gdy wyszło na jaw, że jest on narodowości żydowskiej. Z kolei Klimaszewski wspominał, że Thieschke rozkazał zastrzelić więźnia o przydomku „inżynier”, gdy ten załamał się nerwowo i odmówił dalszej pracy przy paleniu zwłok. Innym razem był świadkiem, jak niemiecki podoficer zamordował więźnia, który odniósł ciężką ranę, gdy użyto go jako „żywą tarczę” podczas ataku na powstańczą barykadę.
Losy więźniów.
Verbrennungskommando działało co najmniej do połowy września 1944 roku. Jego więźniowie byli przeznaczeni do fizycznej likwidacji po wykonaniu pracy. Tylko nielicznym udało się przeżyć wojnę. Franciszek Zasada i Mieczysław Gutkowski zdołali wydostać się z Warszawy do obozu przejściowego w Pruszkowie, gdyż zapłacili pewnemu Niemcowi łapówkę w złotych rublach, które znaleźli przy zwłokach. Mieczysław Miniewski zdołał natomiast zbiec z Warszawy dzięki pomocy życzliwie nastawionego niemieckiego podoficera. Tadeusz Klimaszewski wraz z dwoma towarzyszami pozostał 23 sierpnia na terenie zajmowanym przez powstańców, po tym, jak Niemcy rozkazali im przeszukać teren ratusza przy pl. Teatralnym.
Zeznania jednego z ocalałych członków Verbrennungskommando zostały spisane jeszcze przed zakończeniem wojny, a następnie zamieszczone w wydanej przez Instytut Zachodni publikacji "Zbrodnia niemiecka w Warszawie 1944 r." (1946). Czterej inni członkowie komanda złożyli po wojnie zeznania przed Okręgową Komisją Badania Zbrodni Niemieckich w Warszawie, które zostały opublikowane w wydanym w 1962 roku zbiorze dokumentów "Zbrodnie okupanta w czasie powstania warszawskiego w 1944 roku". Z kolei Tadeusz Klimaszewski spisał wspomnienia zatytułowane "Verbrennungskommando Warschau", po raz pierwszy wydane drukiem w 1959 roku. Owe zeznania i relacje są bezcennym świadectwem zbrodni dokonanych przez Niemców na Woli i w innych dzielnicach Warszawy.
Kommando z ulicy Litewskiej.
Podobną pracę jak członkowie "Verbrennungskommando" wykonywali więźniowie wychowawczego obozu pracy policji bezpieczeństwa, ulokowanego w budynku dawnego Domu Dziecka im. Baumanów przy ul. Litewskiej 14 w Śródmieściu Południowym. Niemcy zmusili ich do palenia zwłok ofiar masowych egzekucji przeprowadzanych na terenie Ogródka Jordanowskiego przy ul. Bagatela oraz w pobliskich ruinach Generalnego Inspektoratu Sił Zbrojnych.
Więźniowie początkowo palili zwłoki w Ogródku Jordanowskim, na stosach na wolnym powietrzu. Później urządzono prymitywne krematorium w kotłowni gmachu GISZ.
Więźniowie wyznaczeni do pracy przy zacieraniu śladów zbrodni byli izolowani od pozostałych Polaków więzionych w gmachu przy ul. Litewskiej. Co osiem dni niewielkie komanda zajmujące się paleniem zwłok były rozstrzeliwane celem likwidacji niewygodnych świadków. W rezultacie z ponad stuosobowej grupy więźniów, których wybuch powstania zastał na Litewskiej, do połowy września 1944 pozostało przy życiu zaledwie dwunastu. Ostatnią grupę więźniów Niemcy rozstrzelali pod koniec września. Prawdopodobnie wojnę zdołało przeżyć nie więcej niż kilku Polaków, którzy przebywali w obozie w momencie wybuchu powstania.

</doc>
<doc id="1454476" url="https://pl.wikipedia.org/wiki?curid=1454476" title="Dani Clos">
Dani Clos

Dani Clos Álvarez (ur. 23 października 1988 w Barcelonie) – hiszpański kierowca wyścigowy.
Początki kariery.
W 1997 r. rozpoczął jeździć. W 2001 roku wygrał Hiszpańskie mistrzostwa Katalonii w ICA Junior. W 2002 roku w Italian Open Masters ICA Junior zajął 10 msc. z dorobkiem 28 pkt. Rok później zdobył mistrzostwo Hiszpanii ICA Junior, wygrał w Andrea Margutti Trophy ICA Junior i zdobył 6 msc. w Italian Open Masters ICA Junior z 52 pkt.
W 2004 wystąpił w Hiszpańskiej Formule Junior 1600 i w pierwszym sezonie zajął 4. miejsce z dorobkiem 87 punktów, zwyciężając raz i będąc 4 razy na podium. W 2005 przeszedł do Formuły Renault 2.0 Italy do zespołu Facondini Racing. Jeżdżąc w Tatuusie FR2000 (Renault) zajął 17. miejsce w klasyfikacji generalnej z dorobkiem 28 punktów.
Rok później w tej samej serii w zespole Jenzer Motorsport w Tatuusie FR2000 z silnikiem Renault został mistrzem z dorobkiem 378 punktów. Zwyciężał 8 razy, 12 razy stawał na podium, 5 razy osiągał pole position, 5 razy miał najlepszy czas okrążenia. W tym samym roku jeździł też w Formule Renault 2.0 Eurocup, w klasyfikacji będąc na 7. miejscu z dorobkiem 70 punktów, 3 zwycięstwami, 4 pole position, 3. miejscami na podium i najszybszym okrążeniem.
W 2007 występował w Formuła 3 Euro Series do zespołu Signature Plus, gdzie jeżdżąc w Dallarze F305 z silnikiem Mercedesa w klasyfikacji zajął 12. miejsce z 13 punktami. Po niezbyt udanym sezonie przeszedł do zespołu Prema Powerteam, jeździł Dallarą F308 i zajął w klasyfikacji generalnej 16 msc. z dorobkiem 8 punktów, 3 miejsc na podium i 2 razy najlepszym czasem w sezonie.
Życie prywatne.
Jego ojcem jest Jordi Clos. hobby Closa jest karting, rower górski, golf i squash. Jego ulubionymi torami są: Circuit de Spa-Francorchamps, Istanbul Park i Circuit de Catalunya a jego ulubionym kierowcą jest Ayrton Senna.

</doc>
<doc id="1454479" url="https://pl.wikipedia.org/wiki?curid=1454479" title="Doepfer A-100">
Doepfer A-100

Doepfer A-100 - analogowy syntezator modularny produkowany przez niemiecką firmę Doepfer.
Pierwszy model wyprodukowany został w 1995 r. Dalszy rozwój doprowadził do powstania ponad 80 modułów wraz z akcesoriami i obudowami. Moduły tego systemu przeznaczone są do instalacji w standardowych, 19" ramach rack. Każdy z nich zajmuje 3 jednostki (U) wysokości, szerokość zaś różni zależnie od wyposażenia panelu frontowego. Do łączenia ze sobą poszczególnych modułów stosowane są kable zakończone standardowymi 3,5 mm wtykami jack mono.
Do artystów wykorzystujących A-100 należą m.in. Kraftwerk, Nine Inch Nails, John Frusciante, The Human League oraz deadmau5.

</doc>
<doc id="1454484" url="https://pl.wikipedia.org/wiki?curid=1454484" title="Polskie Towarzystwo Prawa Wyznaniowego">
Polskie Towarzystwo Prawa Wyznaniowego

Polskie Towarzystwo Prawa Wyznaniowego – zarejestrowane w Rzeczypospolitej Polskiej stowarzyszenie naukowe. Jego celem jest „popieranie rozwoju nauki prawa wyznaniowego, popularyzacja osiągnięć nauki prawa wyznaniowego oraz integracja środowiska specjalistów z zakresu prawa wyznaniowego” (§ 7 Statutu). Zgodnie z postanowieniami statutowymi Towarzystwo „nie identyfikuje się z żadnym systemem światopoglądowym, filozoficznym, religijnym i politycznym, uznając prawo jego członków do wyrażania poglądów w tych sprawach wyłącznie we własnym imieniu.” (§ 3). Wśród członków PTPW znajdują się przedstawiciele niemal wszystkich ośrodków naukowych zajmujących się w Polsce prawem wyznaniowym. Siedzibą Towarzystwa jest Lublin.
Geneza.
PTPW powstało w nurcie działań zmierzających do stworzenia wspólnego forum dyskusji naukowej i do większej integracji kręgu specjalistów prawa wyznaniowego, związanych z odbywającymi się corocznie od 2003 Zjazdami Katedr i Wykładowców Prawa Wyznaniowego, zainicjowanymi m.in. przez prof. dr hab. Artura Mezglewskiego (KUL).
Zebranie Założycielskie PTPW odbyło się w dniach 21-22 czerwca 2008 w Lublinie. Na zaproszenie prof. zw. dr hab. Henryka Misztala (KUL) i prof. zw. dr. hab. Michała Pietrzaka (UW), wieloletnich kierowników dwóch pierwszych Katedr Prawa Wyznaniowego w Polsce (na Uniwersytecie Warszawskim i na Katolickim Uniwersytecie Lubelskim) 20 osób zajmujących się naukowo prawem wyznaniowym podjęło uchwałę o utworzeniu Towarzystwa, przyjęło jego Statut i dokonało wyboru władz PTPW. Sądowa rejestracja Towarzystwa nastąpiła 19 sierpnia 2008 r. We wrześniu 2016 Towarzystwo liczyło 101 członków reprezentujących niemal wszystkie ośrodki akademickie w Polsce prowadzące dydaktykę i badania naukowe w zakresie prawa wyznaniowego.
Działalność.
Bieżącą działalnością Towarzystwa kieruje Zarząd. W skład Zarządu I kadencji wchodzili: prezes – dr hab. prof. Tadeusz J. Zieliński; wiceprezesi – dr hab. prof. Artur Mezglewski, dr hab. prof. Ryszard Mojak, dr hab. prof. Piotr Stanisz; sekretarz – dr Marta Ordon; skarbnik – dr Paweł Środa; członkowie: dr Paweł Borecki, dr Andrzej Czohara, dr hab. prof. Dariusz Walencik i dr hab. Zdzisław Zarzycki. Zarząd II kadencji wybrany na lata 2012-2016 posiadał skład następujący: prezes – prof. dr hab. Tadeusz J. Zieliński; wiceprezesi – prof. dr hab. Artur Mezglewski, dr hab. prof. Piotr Stanisz, dr hab. prof. Dariusz Walencik; sekretarz – dr Marta Ordon; skarbnik – dr Paweł Środa; członkowie: dr hab. prof. Paweł Sobczyk, dr hab. prof. Jarosław Szymanek, dr Anna Tunia.
27 września 2008 Zarząd PTPW podjął uchwałę o utworzeniu czasopisma naukowego "Przegląd Prawa Wyznaniowego". Powołana została Rada Naukowa periodyku w składzie: Wojciech Góralski, Krzysztof Krasowski, Józef Krukowski, Ryszard M. Małajny, Henryk Misztal, Janusz Osuchowski, Michał Pietrzak, Ryszard Sztychmiler, Wacław Uruszczak, Wiktor Wysoczański. Redaktorami naczelnymi periodyku byli: w latach 2008-2009 dr. hab. prof. Piotr Stanisz, 2009-2012 dr hab. prof. Dariusz Walencik. Od roku 2012 jest nim dr hab. prof. Jan Krajczyński. W maju 2009 ukazał się tom 1 "Przeglądu Prawa Wyznaniowego", w łącznej objętości 384 strony, zawierający artykuły naukowe, przegląd prawodawstwa i orzecznictwa, recenzje, sprawozdania, kronikę Polskiego Towarzystwa Prawa Wyznaniowego oraz zestawienia bibliograficzne. W latach 2010-2017 ukazały się tomy 2-9.
W grudniu 2013 zwieńczono sukcesem inicjatywę zgłoszoną podczas zjazdu założycielskiego Towarzystwa: opracowanie dzieła encyklopedycznego obejmującego całokształt wiedzy z zakresu polskiego prawa wyznaniowego. Jej owocem jest "Leksykon prawa wyznaniowego. 100 podstawowych pojęć" wydany pod redakcją Artura Mezglewskiego w oficynie C.H. Beck.
15 maja 2014 podczas inauguracji XI Ogólnopolskiego Sympozjum Prawa Wyznaniowego w Lublinie ogłoszono nadanie przez Prezydenta RP na wniosek Ministra Administracji i Cyfryzacji działaczom PTPW orderu i odznaczeń za zasługi na rzecz rozwoju nauki prawa wyznaniowego. Odznaczeni zostali: Krzyżem Kawalerskim Orderu Odrodzenia Polski prof. Ryszard M. Małajny, Złotym Krzyżem Zasługi prof. Artur Mezglewski, Srebrnym Krzyżem Zasługi: ks. dr hab. prof. Piotr Stanisz, ks. dr hab. prof. Dariusz Walencik, dr hab. prof. Tadeusz Jacek Zieliński, Brązowym Krzyżem Zasługi dr Paweł Borecki i dr Marta Ordon.
Ogólnopolskie Sympozja Prawa Wyznaniowego.
Pod egidą Towarzystwa odbywają się coroczne Ogólnopolskie Sympozja Prawa Wyznaniowego (OSPW) połączone ze zjazdami katedr, zakładów i wykładowców prawa wyznaniowego. Dotąd zorganizowano:

</doc>
<doc id="1454486" url="https://pl.wikipedia.org/wiki?curid=1454486" title="M60A1 AVLB">
M60A1 AVLB

M60A1 Armored Vehicle Launched Bridge (AVLB) - amerykański czołg mostowy wykorzystujący podwozie czołgu M60. Pojazdy tego typu produkowano od 1987 roku. M60A1 AVLB zastąpił w armii amerykańskiej pojazdy typu M48 AVLB. Poza USA używany jest przez siły zbrojne Hiszpanii, Izraela, Pakistanu, Portugalii i Singapuru. Obecnie na uzbrojenie US Armed Forces wprowadzony jest czołg mostowy M1074 JAB, który z czasem zastąpi prawdopodobnie M60A1 AVLB.
M60A1 AVLB ma masę 41,68 t (bez przęsła). Nad kadłubem umocowane jest rozkładane przy pomocy siłownika hydraulicznego nożycowe przęsło. Jest ono wykonane ze stopów aluminium i ma masę 14,47 t. Przęsło ma długość 19,2 m i pozwala pokonywać przeszkody o szerokości do 18,3 m pojazdom o masie do 60 t (15 m pojazdom o masie do 70 t). Rozstawienie przęsła nad przeszkodą zajmuje dwuosobowej załodze 2-5 minut, zdjęcie do 10 minut.

</doc>
<doc id="1454487" url="https://pl.wikipedia.org/wiki?curid=1454487" title="M60 AVLB">
M60 AVLB



</doc>
<doc id="1454492" url="https://pl.wikipedia.org/wiki?curid=1454492" title="Ernst Eckstein">
Ernst Eckstein

Ernst Eckstein (ur. 1897, zm. 8 maja 1933 we Wrocławiu) – niemiecki adwokat, członek i jeden z przywódców wrocławskiego oddziału SPD, w 1931 współprzewodniczący (wraz z Hansem Zieglerem) miejskiej organizacji SPD w tym mieście. We wrześniu 1931 brał udział w utworzeniu Socjalistycznej Partii Robotników Niemiec ().
W sierpniu 1932 bojówka SA urządziła na niego zamach bombowy, ale Eckstein uszedł z życiem. 28 lutego 1933 został aresztowany i najpierw osadzony w więzieniu w Oleśnicy, a potem przewieziony do niemieckiego obozu koncentracyjnego KZ Dürrgoy we wrocławskiej dzielnicy Tarnogaj, gdzie dwa miesiące później został zamordowany.

</doc>
<doc id="1454494" url="https://pl.wikipedia.org/wiki?curid=1454494" title="Niszczyciele typu Aokumo">
Niszczyciele typu Aokumo



</doc>
<doc id="1454495" url="https://pl.wikipedia.org/wiki?curid=1454495" title="Jack Torrance">
Jack Torrance

John Daniel „Jack” Torrance – postać fikcyjna, bohater powieści "Lśnienie" Stephena Kinga z 1977. W filmowej adaptacji książki w reżyserii Stanleya Kubricka z 1980 został zagrany przez Jacka Nicholsona, a w miniserialu z 1997 przez Stevena Webera.
W 2003 American Film Institute umieścił Torrance’a (granego przez Nicholsona) na 25 miejscu listy największych czarnych charakterów kina wszech czasów (zobacz artykuł AFI 100 Lat... Bohaterowie i złoczyńcy).
Charakterystyka postaci.
Jack Torrance urodził się w rodzinie patologicznej. Jego ojciec, alkoholik, bił swoją żonę i dzieci. Mimo to mały Jack kochał go. W szkole nie powodziło mu się w nauce – był uczniem zawadiackim, aczkolwiek utalentowanym w sportach. Był też przystojny. W dorosłym życiu zajął się nauką o języku i pisaniem. Dostał posadę w szkole jako wykładowca. W tym też okresie poznał i ożenił się z Wendy. Wkrótce parze urodził się syn, Danny. Jednak w tym czasie Jack popadł w alkoholizm. Po tym, jak złamał rękę synowi, Wendy rozważała rozwód. Po konflikcie z byłym uczniem został wydalony z pracy. Jadąc samochodem wraz z Alem Schockleyem, potrącił cyklistę, lecz po zdarzeniu nie odnaleźli ciała. Po tym wypadku obaj przestali pić. Al zrobił karierę w hotelu Panorama, gdzie dał Jackowi posadę jako nadzorcy w sezonie zimowym. Jackowi życie zdawało się układać dopóki nie osiadł w Panoramie. Popadł w obłęd, prześladowany przez duchy hotelu i inne zjawiska paranormalne.

</doc>
<doc id="1454497" url="https://pl.wikipedia.org/wiki?curid=1454497" title="Bernard Lagneau">
Bernard Lagneau

Bernard Lagneau (ur. 27 marca 1937 roku w Courbevoie we Francji) – francuski artysta plastyk. Od 1970 roku w swej twórczości używa kartonu i tektury falistej.
Do 1992 mieszkał i pracował w Paryżu a potem w Luc-en-Diois (Drome) na południu Francji.
Dzieła Bernarda Lagneau można podzielić na grupy:
Mechaniczne Światy Kartonów.
Od 1970 roku artysta tworzy dużych rozmiarów mechaniczne instalacje, czasem przekraczające długość 100 metrów i osiągające wysokość kilku metrów, złożone z kół i pasów z tektury falistej i napędzane silnikami elektrycznymi. Odwiedzający mogą wejść do środka. Ze względu na duże gabaryty, swoje dzieła artysta często prezentuje w centrach handlowych. Pierwsza wystawa w Polsce miała miejsce w Galerii Krakowskiej w dniach 1-14 września 2008 roku.
Podłoże ideowe mechanicznych projektów z kartonu.
Pomysł mechanizacji kartonu miał swoje źródło w przemyśleniach Bernarda Lagneau nad obcowaniem z książką. Artysta dostrzegał, że książka składa się z dwóch elementów: papieru i pisma, ale uważał, że ważniejszy jest papier, bo to on tworzy istotę książki. Same litery można by ułożyć w skrzynce, będą niosły treść, ale nie będą one jeszcze książką. Natomiast książka bez pisma jest pusta, ale nadal jest książką. Zatem materialność nośnika jest istotna. Namysł Bernarda Lagneau nad możliwościami, jakie daje papier (jest elastyczny, dość wytrzymały, daje się łatwo ciąć i modelować), legł u podstaw uczynienia go nośnikiem "kartonowych światów". Natomiast sam sposób aranżowania kartonu nie wynika z odwzorowania pracy maszyn (choć podstawą każdej instalacji jest silnik elektryczny), lecz właśnie z przemyśleń nad drugim składnikiem książki – pismem, a konkretniej ograniczeniami, jakie ze sobą niesie. Z problemami tymi zetknął się Lagneau na czteroletnim kursie litograficznych technik liternictwa i kiedy w dwadzieścia lat później zaczął tworzyć instalacje z kartonu, odwołał się do tych swoich doświadczeń. Pismo ma dwojaką naturę: jest jednocześnie ruchem kolistym i ruchem wprzód. W regularność tego ruchu ręki wpisują się litery. Słowa biorą więc w niewolę rękę. Aby się z niej uwolnić, ręka musiałaby zataczać jedynie ruchy koliste. Ale to i tak nie uwolniłoby ręki, niezbędnym warunkiem zaistnienia pisma jest kontakt między narzędziem a nośnikiem (ołówkiem a papierem) – efektem i zarazem celem ruchu ręki w kreśleniu liter jest pozostawienie śladu. Ograniczeniem pisma jest jeszcze to, że ręka porusza się w linii poziomej. W zmechanizowanej przestrzeni Lagneau problemy te znikają: pismo (symbolizowane przez ciągi papierowych zwojów) nie wymaga linii poziomej, toczy się we wszystkich kierunkach, nie wymaga kontaktu z podłożem i odciskania śladu -nie ma tu rozróżnienia między nośnik a narzędzie, ulotne, według artysty, zmechanizowane pismo jego kartonowych instalacji staje się "alter ego" tradycyjnego pisma. Taśma stała się przekształceniem wierszy pisma, a ono samo nie jest śladem na papierze, ale samym papierem w kształcie wstęgi. Sam ruch kołowy ręki Lagneau umiejscowił w kołach zębatych, przez które przetaczają się zwoje papieru. Zachowany został podwójny ruch ręki: obrotowy kół i linearny taśmy.
Mechaniczne odkrywanie krajobrazu.
Zapoczątkowane zostało w twórczości Lagneau'a w 1978 roku. Punktem wyjścia dla artysty była nieregularność w krajobrazie: wysoki budynek, droga, most. Od nich wytyczał linię prostą, według której budował instalacje złożone z drewnianych kół, korb, lin z węzłami (nieraz mierzonych w kilometrach), wykorzystywanych jako pasy napędowe. Punktami wyjściowymi dzieł z 1978 roku były m.in.: wieża ciśnień, tama wodna, kościół, droga, dwie ulice, plac miejski, dwie sosny. Wykonanie mechanizacji przecinającej na wskroś budynek merostwa miało podważyć opozycję między wnętrzem a zewnętrzem.
Nietrwałe obiekty architektoniczne.
Pierwsze prace Bernard Ligneau zaczął prezentować w 1980 roku. Były one dwojakiego rodzaju:
Założenia ideowe.
Obiekty instalowane na zewnątrz miały przeciwstawić się miastu, wprowadzić w jego architekturę zmianę, rywalizować z jej stabilnością. W przeciwieństwie do dzieł wystawianych we wnętrzach, które, aby zobaczyć, wymagają specjalnego przyjścia, te narzucają się wszystkim – również tym, którzy nie życzą sobie ich oglądania. Chcą sadowić się w życiu codziennym mieszkańców. Wprowadzają przejściowe zamieszanie, burzą przyzwyczajenia, zmuszają ludzi do innych zachowań np. do zmiany trasy.
Serie miniaturowe.
Od 1985 roku artysta tworzy serie o mniejszych rozmiarach:
Seria miniaturowych modeli, zwanych przez artystę "sztuką projektową":
Seria będąca owocem rozważań nad obrazem Géricault "Tratwa Meduzy" z 1819 roku:
Seria figur na bujanych fotelach o wielkości od 30 cm do 3,5 m:
Seria kół napędzanych pasami.

</doc>
<doc id="1454499" url="https://pl.wikipedia.org/wiki?curid=1454499" title="Zakazane piosenki (album Strachów na Lachy)">
Zakazane piosenki (album Strachów na Lachy)

Zakazane piosenki – czwarty studyjny album zespołu Strachy na Lachy, złożony z coverów, wydany w Polsce 22 września 2008.
18 października 2008 w klubie Palladium podczas koncertu promującego płytę "Zakazane piosenki", odbyło się oficjalne wręczane złotej płyty za tenże album. Uzyskanie tego statusu zajęło jej miesiąc. Przy okazji wytwórnia S.P. Records wręczyła zespołowi złotą płytę również za album "Piła tango".
Album został wydany w dwóch edycjach: jedna składająca się z płyty CD; druga z płyty CD (zawiera 2 bonusy) oraz płyty DVD (zawiera utwory zarejestrowane na koncercie w Lubinie oraz teledysk). 
Lista utworów (edycja CD + DVD).
W nawiasach podano kolejno oryginalnego wykonawcę i autorów pierwotnej wersji danego utworu.
utwory dodatkowe:

</doc>
<doc id="1454500" url="https://pl.wikipedia.org/wiki?curid=1454500" title="Mondoñedo">
Mondoñedo

Mondoñedo – miasto w Hiszpanii, w prowincji Lugo, we wspólnocie autonomicznej Galicja.

</doc>
<doc id="1454502" url="https://pl.wikipedia.org/wiki?curid=1454502" title="Maximilian von Herff">
Maximilian von Herff

Maximilian von Herff (ur. 17 kwietnia 1893 w Hanowerze, zm. 6 września 1945) – generał SS w czasie II wojny światowej. 
W czasie I wojny światowej służył w Reichswerze, odznaczony został Krzyżem Żelaznym I i II klasy. W czasie II wojny światowej służył w północnej Afryce. Za zasługi został odznaczony Krzyżem Rycerskim Żelaznego Krzyża w 1941 roku. 1 kwietnia 1942 roku wstąpił do NSDAP (numer legitymacji 8 858 661) oraz SS (numer 405 894). Brał udział w tłumieniu powstania w getcie warszawskim. 20 kwietnia 1944 awansowany został do stopnia SS-Obergruppenführer und General Waffen-SS.
Po wojnie jako jeniec wojenny zmarł w szpitalu jenieckim w Anglii, a następnie został pochowany na niemieckim cmentarzu wojskowym w Cannock Chase.

</doc>
<doc id="1454503" url="https://pl.wikipedia.org/wiki?curid=1454503" title="Walter M. Miller">
Walter M. Miller

Walter Michael Miller Jr. (ur. 23 stycznia 1923 w New Smyrna Beach, Floryda, zm. 9 stycznia 1996) – amerykański pisarz science fiction. Najbardziej znany jako autor nagradzanej powieści "Kantyczka dla Leibowitza".
Życiorys.
Ukończył studia na University of Tennessee i University of Texas, potem pracował jako inżynier. W czasie II wojny światowej służył w lotnictwie jako radiotelegrafista oraz strzelec pokładowy, zaliczając 53 misje bombowe nad Włochami. Uczestniczył m.in. w bombardowaniu opactwa benedyktynów na Monte Cassino, który to fakt stał się dla niego traumatycznym przeżyciem.
W 1945 r. poślubił Annę Louise Becker, z którą miał czworo dzieci.
W latach 1951–1957 opublikował kilkadziesiąt opowiadań, z których jedno, "The Darfsteller" (1955) zdobyło nagrodę Hugo. W 1959, połączywszy trzy napisane wcześniej nowele, stworzył swą najbardziej znaną powieść, "Kantyczka dla Leibowitza", która zdobyła w 1961 nagrodę Hugo. Jak się okazało, była to jedyna powieść Millera opublikowana za jego życia. Powieść, utrzymana w tonacji postapokaliptycznej z silnymi elementami prokatolickimi, jest uznawana za arcydzieło i weszła do klasyki gatunku.
W 1981 r. powstało słuchowisko radiowe na podstawie „Kantyczki”.
Walter Miller Jr. popełnił samobójstwo po napisaniu większości sequelu „Kantyczki” – "Święty Leibowitz i dzikokonna" (została opublikowana w 1997 r., po dokończeniu przez Terry’ego Bissona).

</doc>
<doc id="1454504" url="https://pl.wikipedia.org/wiki?curid=1454504" title="Oscar Freire">
Oscar Freire



</doc>
<doc id="1454505" url="https://pl.wikipedia.org/wiki?curid=1454505" title="Twierdzenie Toeplitza">
Twierdzenie Toeplitza

Twierdzenie Toeplitza (nazywane również "twierdzeniem Toeplitza o regularnym przekształceniu ciągu") zostało sformułowane w 1911 roku przez matematyka niemieckiego Ottona Toeplitza. Mówi ono o zbieżności szeregu powstałego przez pewne przekształcenie zbieżnego ciągu liczb rzeczywistych.
Przykład.
Zachodzi następujące twierdzenie
"Dowód." Skoro formula_5 dla formula_6 to dla dowolnego formula_7 istnieje liczba naturalna formula_8 taka że formula_9 dla formula_10 Stąd formula_11 dla formula_12 Sumując stronami powyższe nierówności, a następnie dzieląc przez formula_13 otrzymujemy
Ponadto oczywiście formula_15 gdy formula_6 co w połączeniu z (*) implikuje tezę.
Zauważmy, że wyrazy ciągu formula_3 możemy zapisać jako formula_18 Naturalnym wydaje się pytanie, kiedy ciągi formula_19 o wyrazach postaci formula_20 będą zbieżne i czy ich granicą będzie formula_4
Twierdzenie Toeplitza.
Niech formula_22 będzie nieskończonym układem liczb rzeczywistych, przy czym formula_23 Ponadto niech formula_1 będzie zbieżnym ciągiem liczb rzeczywistych o granicy formula_4 Jeśli spełnione są poniższe warunki
to ciąg formula_34 określony wzorem formula_20 dla formula_36 jest zbieżny do formula_4
Twierdzenie odwrotne.
Zachodzi również twierdzenie odwrotne.
Niech formula_22 będzie nieskończonym układem liczb rzeczywistych, przy czym formula_23 Jeśli dla każdego zbieżnego ciągu liczb rzeczywistych formula_40 ciąg formula_19 określony wzorem formula_20 jest zbieżny do granicy ciągu formula_40 to

</doc>
<doc id="1454506" url="https://pl.wikipedia.org/wiki?curid=1454506" title="Université d’Avignon et des Pays de Vaucluse">
Université d’Avignon et des Pays de Vaucluse

Université d’Avignon et des Pays de Vaucluse – francuski uniwersytet publiczny mający swoją siedzibę w mieście Awinion. Uczelnia należy do Akademii Marsylskiej.
Obecnie na uniwersytecie studiuje ponad 8000 studentów wszystkich wydziałów oraz kierunków.
Historia.
Pierwszy uniwersytet w Awinionie został założony w 1303. Pieniądze, które posłużyły budowie uniwersytet pochodziły od ówczesnego papieża Bonifacego VIII. W ówczesnych latach szkoła posiadała wydziały medycyny, matematyki oraz teologii.
W 1793 w czasie trwania rewolucji francuskiej uniwersytet został zamknięty, a następnie częściowo zniszczony.
W 1963 część pozostałych wydziałów uniwersytetu została przekształcona na kampus dla Université d’Aix-Marseille I. W 1972 roku uniwersytet otrzymał częściową niezależność, a w 1984 roku całkowicie uniezależnił się od Aix-Marseille I, stając się w pełni samodzielną i niezależną uczelnią.
Wydziały.
Uniwersytet jest podzielony na następujące wydziały i departamenty:

</doc>
<doc id="1454510" url="https://pl.wikipedia.org/wiki?curid=1454510" title="Klaus Tafelmeier">
Klaus Tafelmeier

Klaus Tafelmeier (ur. 12 kwietnia 1958 w Singen) – niemiecki lekkoatleta specjalizujący się w rzucie oszczepem.
Kariera sportowa.
Mistrz Europy z 1986 – wygrał z wynikiem 84,76 m. Uczestnik igrzysk olimpijskich w Los Angeles (1984) oraz Igrzysk Olimpijskich w Seulu (1988). Trzykrotny uczestnik mistrzostw świata. 20 września 1986 uzyskał w Como wynik 85,74 m – był to pierwszy oficjalny rekord świata ustanowiony nowym modelem oszczepu. Reprezentował klub Bayer 04 Leverkusen.

</doc>
<doc id="1454511" url="https://pl.wikipedia.org/wiki?curid=1454511" title="Lemat Toepliza">
Lemat Toepliza



</doc>
<doc id="1454514" url="https://pl.wikipedia.org/wiki?curid=1454514" title="Lemat Toeplitza">
Lemat Toeplitza



</doc>
<doc id="1454516" url="https://pl.wikipedia.org/wiki?curid=1454516" title="Bazylika św. Bawona w Haarlem">
Bazylika św. Bawona w Haarlem



</doc>
<doc id="1454517" url="https://pl.wikipedia.org/wiki?curid=1454517" title="Międzynarodowy Festiwal Folkloru Ziem Górskich">
Międzynarodowy Festiwal Folkloru Ziem Górskich

Międzynarodowy Festiwal Folkloru Ziem Górskich – międzynarodowa impreza folklorystyczna o długiej tradycji odbywająca się rokrocznie od 40 lat (XL festiwal odbył się w 2008 roku) w drugiej połowie sierpnia w Zakopanem. Głównymi nagrodami są złote, srebrne i brązowe ciupagi przyznawane w trzech kategoriach (taniec tradycyjny, stylizowany i opracowany artystycznie).

</doc>
<doc id="1454522" url="https://pl.wikipedia.org/wiki?curid=1454522" title="Antanas Valionis">
Antanas Valionis

Antanas Valionis (ur. 21 września 1950 w Zabieliškis w rejonie kiejdańskim) – litewski dyplomata, polityk i politolog, minister spraw zagranicznych Litwy w latach 2000–2006.
Życiorys.
W 1974 ukończył studia na wydziale mechaniki Kowieńskiego Instytutu Politechnicznego ze specjalnością inżynier mechanik. W latach 1990–1994 był słuchaczem studium doktoranckiego na Wydziale Dziennikarstwa i Nauk Politycznych Uniwersytetu Warszawskiego. W 1994 uzyskał stopień doktora nauk humanistycznych w zakresie nauk o polityce na podstawie rozprawy poświęconej transformacji ustroju politycznego Litwy w latach 1988–1993.
W latach 1974–1976 pracował na stanowisku mistrza w dziale sprężarek w kowieńskim kombinacie mięsnym. W latach 1976–1980 pełnił funkcję kierownika działu sprężarek kombinatu mięsnego w Taurogach.
Od 1980 był etatowym pracownikiem Komunistycznej Partii Litwy. W latach 1980–1985 pełnił funkcję inspektora wydziału przemysłu i transportu komitetu rejonowego KPL w Taurogach, a od 1985 do 1990 inspektora wydziału rolnictwa i przemysłu spożywczego Komitetu Centralnego Komunistycznej Partii Litwy. W 1990 pełnił obowiązki naczelnika wydziału planowania i współpracy z zagranicą w departamencie przemysłu spożywczego resortu rolnictwa.
Był członkiem kolejno: KPZR, Komunistycznej Partii Litwy i Litewskiej Demokratycznej Partii Pracy. Od 2002 należał do Nowego Związku, w 2004 został jego wiceprzewodniczącym.
W latach 1994–2000 sprawował urząd ambasadora Litwy w Polsce. Od 1996 do 2000 był ambasadorem Litwy w Rumunii i Bułgarii. 9 listopada 2000 został powołany na stanowisko ministra spraw zagranicznych w rządzie Rolandasa Paksasa. Zachował stanowisko w dwóch kolejnych gabinetach kierowanych przez Algirdasa Brazauskasa (2001–2006). W latach 2001–2002 pełnił funkcję przewodniczącego Komitetu Ministrów Rady Europy. W 2004 został wybrany do Sejmu jako kandydat koalicji Litewskiej Partii Socjaldemokratycznej i Nowego Związku.
W styczniu 2005 tygodnik „Atgimimas” ujawnił, że polityk został oficerem rezerwy KGB. Według tygodnika został on przeniesiony do rezerwy KGB po odbyciu obowiązkowej służby wojskowej w 1981, zaś rok później uczestniczył w szkoleniach organizowanych przez KGB. Antanas Valionis nie zaprzeczył tym informacjom.
W 2008 zrezygnował ze startu w wyborach parlamentarnych. 20 listopada 2008 objął stanowisko ambasadora Litwy na Łotwie. 31 maja 2011 w związku ze skandalem dyplomatycznym z jego udziałem podał się do dymisji. Pozostał w MSZ na stanowisku ambasadora do specjalnych poruczeń.
Odznaczony Krzyżem Komandorskim z Gwiazdą Orderu Zasługi Rzeczypospolitej Polskiej (1997).

</doc>
<doc id="1454523" url="https://pl.wikipedia.org/wiki?curid=1454523" title="Mirosław Baraniak">
Mirosław Baraniak

Mirosław Baraniak (ur. 19 marca 1964, zm. 28 marca 2019) – polski lekkoatleta specjalizujący się w rzucie oszczepem.
Dwukrotny srebrny medalista mistrzostw Polski. Reprezentował klub Górnik Brzeszcze. Rekord życiowy: 74,38 m (13 sierpnia 1988, Grudziądz).

</doc>
<doc id="1454526" url="https://pl.wikipedia.org/wiki?curid=1454526" title="Vedad Ibišević">
Vedad Ibišević

Vedad Ibišević (ur. 6 sierpnia 1984 we Vlasenicy) – bośniacki piłkarz grający na pozycji napastnika.
Kariera klubowa.
W wieku 16 lat wraz z rodzicami wyemigrował z Bośni do Szwajcarii. Młodzian rozpoczął treningi w FC Basel, lecz zmuszony był do zrezygnowania z nich już po dziesięciu miesiącach. Jego rodzina zdecydowała się na wyjazd do Stanów Zjednoczonych, osiedliła się w St. Louis w stanie Missouri. Region ten od lat słynął z promowania talentów piłkarskich. Jako uczen liceum imienia Roosevelta, przy którym utworzono zespół o nazwie "Busch SC 85" (później zmieniono nazwę na St. Louis Strikers). W college'u spędził zaledwie dwanaście miesięcy, dla uczelnianej drużyny zdobył 18 bramek w 22 występach, wybrano go najlepszym pierwszoroczniakiem rozgrywek. Po tym okresie trafił do Chicago Fire, gdzie częściej grał jednak w barwach rezerw.
Po debiucie w barwach młodzieżowej kadry Bośni i Hercegowiny, ponownie trafił do Europy. Do Paris Saint-Germain przygarnął go jego rodak, Vahid Halilhodžić. W barwach pierwszego zespołu rozegrał zaledwie cztery spotkania, w których nie zdobył żadnego trafienia (o miejsce w ataku musiał rywalizować z Pedro Pauletą, Danijelem Ljuboją oraz Reinaldo), w zimie został sprzedany do drugoligowca z Dijonu, dla którego przez półtora sezonu strzelił dziesięć bramek. W sezonie 2006/2007 grał dla Alemannii Akwizgran, z której rok później trafił do TSG 1899 Hoffenheim. U boku trenera Ralfa Rangnicka wywalczył pierwszy w historii klubu awans do Bundesligi. W najwyższej niemieckiej klasie rozgrywkowej spisuje się znakomicie, po szesnastu kolejkach ligowych na swoim koncie ma osiemnaście bramek i zdecydowanie przewodzi klasyfikacji strzelców. Poważnie mówi się o zainteresowaniu jego osobą ze strony potentatów europejskiego futbolu jak: Manchester United, Juventus F.C. i Bayern Monachium. Ostatnio jednak bardzo zainteresowany jest nim Inter Mediolan. Cena zaporowa transferu to 10 mln euro. W styczniu 2009 w towarzyskim meczu z Hamburgerem SV zerwał więzadła w prawym kolanie, przez co nie będzie grał do końca sezonu.
Kariera reprezentacyjna.
W swojej karierze Ibišević wystąpił w 83 spotkaniach reprezentacji Bośni i Hercegowiny, strzelając 28 bramek.

</doc>
<doc id="1454530" url="https://pl.wikipedia.org/wiki?curid=1454530" title="BibTeX">
BibTeX

BibTeX (zapis stylizowany: formula_1) – stworzone w 1985 roku przez Orena Patashnika i Leslie Lamporta narzędzie służące do formatowania bibliografii według zadanych kryteriów. Stosowane zwykle z systemem LaTeX. BibTeX ułatwia dostosowanie uprzednio zebranych danych bibliograficznych do wymogów różnych wydawców.
Zasada działania.
BibTeX operuje na danych zawartych w plikach o rozszerzeniu "bib" zawierających dane bibliograficzne. Dane te zostają przetworzone zgodnie z regułami danego stylu składania bibliografii zawartymi w pliku o rozszerzeniu "bst". Wynikiem jest plik o rozszerzeniu "bbl", choć istnieją również style służące do generowania wyników w języku HTML. Plik o rozszerzeniu "bbl" jest włączany w strukturę dokumentu LaTeX-owego.
Istnieją cztery standardowe style bibliograficzne:
Struktura plików bazy bibliograficznej.
Pliki z rozszerzeniem "bib" są plikami tekstowymi zawierającymi wpisy (rekordy) różnych typów. Każdy wpis poprzedzony jest znakiem "@" po którym w nawiasach klamrowych umieszczana jest treść rekordu złożona z klucza oraz pól o różnych nazwach i zawartościach. Pola takie mogą być wymagane, opcjonalne lub ignorowane.
Standardowo dostępne są następujące typy rekordów:
Ponadto część stylów obsługuje również pola ISSN oraz ISBN.
Przykłady.
Poniższy przykładowy fragment kodu pliku z rozszerzeniem "bib" zawiera dwa wpisy dotyczące książek oraz jeden wpis dotyczący hasła Wikipedii:
Włączenie bazy bibliograficznej w pliku następuje poprzez użycie polecenia bibliography (np. codice_1 gdzie plik to nazwa pliku z bazą). W dokumencie systemu LaTeX odwołanie do pozycji bibliograficznej następuje za pomocą polecenia cite w sposób następujący: codice_2. Wpisy, do których nie ma odniesienia w tekście, domyślnie nie są włączane bibliografii (można je włączać wybiórczo w postaci codice_3 lub wszystkie za pomocą polecenia codice_4). W jednym dokumencie LaTeX-a można wykorzystać kilka plików z bazami danych bibliograficznych, jednak należy to zrobić podając kolejno nazwy plików oddzielone przecinkami w obrębie jednego polecenia bibliography. Jego powtarzanie jest błędem. Plik stylu jest wskazywany poleceniem bibliographystyle (np. codice_5). Kompilacja wymaga wielokrotnego wywołania. Najpierw samego dokumentu, potem biblioteki bibliografii, a następnie jeszcze dwukrotnego samego dokumentu. Związane jest to z utworzeniem etykiet, sortowaniem, umieszczeniem tekstu w miejscach znaczników, dodaniem całej bibliografii.

</doc>
<doc id="1454534" url="https://pl.wikipedia.org/wiki?curid=1454534" title="Wydział Matematyki, Fizyki i Chemii Uniwersytetu Opolskiego">
Wydział Matematyki, Fizyki i Chemii Uniwersytetu Opolskiego



</doc>
<doc id="1454537" url="https://pl.wikipedia.org/wiki?curid=1454537" title="Komisja Kruszcowa">
Komisja Kruszcowa

Komisja Kruszcowa – pierwsza w Polsce państwowa służba geologiczno-górnicza, powołana przez króla Stanisława Augusta Poniatowskiego 10 kwietnia 1782.
Charakterystyka.
Jej celem było bicie narodowej monety oraz odszukanie i uruchomienie wydobycia rud metali, soli kamiennej, a później i węgla z nowych złóż, w miejsce złóż utraconych wskutek I rozbioru Polski (żupy wielicko-bocheńskie, żupy ruskie). Dochody uzyskane z wydobycia tychże kopalin miały stanowić podstawy finansowe reformy Rzeczypospolitej.
Siedzibą Komisji była Miedziana Góra, jednak urzędowała ona przez większość czasu w Warszawie. Prezesem Komisji mianowany został biskup płocki Krzysztof Szembek. Podlegało mu 11 komisarzy, których obowiązkiem było wizytowanie zakładów górniczych, sporządzanie raportów, udział w sesjach Komisji (w ciągu 5 lat odbyło się ich 41). Byli to: Andrzej Ignacy Ogiński, Jacek Małachowski, Józef Ankwicz, Franciszek Ksawery Kochanowski, Michał Walewski, Franciszek Bieliński, Feliks Franciszek Łubieński, August Fryderyk Moszyński, Andrzej Gawroński, Aleksander Romiszewski, Feliks Oraczewski. Po śmierci Kochanowskiego i Muszyńskiego ich miejsce zajęli Tadeusz Czacki i Paweł Popiel. Do komisji dokooptowano również Adama Przyrębskiego. Komisarze za swoją pracę nie pobierali wynagrodzenia.
Ponieważ w owym czasie nie było w Polsce specjalistów o specjalności geologiczno-górniczej (wyjątkiem był Stanisław Okraszewski), król na wniosek Komisji zwrócił się do cesarza rzymskiego narodu niemieckiego o przyjęcie do najlepszej wówczas w Europie szkoły metalurgiczno-geologiczno-górniczej (Akademia Górnicza w Schemnitz) trzech Polaków, i sfinansował ich kształcenie. W ten sposób rozpoczęło się kształcenie kadr dla polskiego górnictwa i geologii.

</doc>
<doc id="1454538" url="https://pl.wikipedia.org/wiki?curid=1454538" title="Przejście graniczne Budzisko-Kalwarija">
Przejście graniczne Budzisko-Kalwarija



</doc>
<doc id="1454539" url="https://pl.wikipedia.org/wiki?curid=1454539" title="Dogana">
Dogana

Dogana – największe miasto San Marino znajdujące się w zamku Serravalle. Liczy około 4500 mieszkańców co stanowi ok. 15% populacji państwa. W Doganie znajduje się większość urzędów. Mimo to Dogana nie jest stolicą Zamku. Dogana leży przy granicy z Włochami i jest najczęściej pierwszym miastem odwiedzanym przez turystów wjeżdżających do państwa.

</doc>
<doc id="1454541" url="https://pl.wikipedia.org/wiki?curid=1454541" title="Droga krajowa B60 (Austria)">
Droga krajowa B60 (Austria)

Droga krajowa B60 (Leitha Straße) – droga krajowa Austrii. Arteria zaczyna się na skrzyżowaniu z B17 w leżącym na południe od Wiednia mieście Wiener Neustadt. B60 prowadzi stąd w kierunku północno-wschodnim przez Pottendorf (węzeł z A3) do skrzyżowania z Preßburger Straße na obrzeżach Portu Lotniczego Schwechat.

</doc>
<doc id="1454542" url="https://pl.wikipedia.org/wiki?curid=1454542" title="Edward Fincke">
Edward Fincke

Edward Michael Fincke (ur. 14 marca 1967 w Pittsburghu, stan Pensylwania, USA) – amerykański inżynier, pułkownik lotnictwa, astronauta.
Wykształcenie oraz służba wojskowa.
Na ponad 30 typach różnych samolotów wylatał ponad 1100 godzin.
Loty kosmiczne.
Start do misji Sojuz TMA-4 nastąpił 19 kwietnia 2004. Na pokładzie statku Sojuz znajdowała się 3-osobowa załoga. Dowódcą był Giennadij Padałka. Fincke pełnił funkcję inżyniera pokładowego 2. Trzecim członkiem załogi był holenderski astronauta André Kuipers, który był pierwszym inżynierem pokładowym statku. 21 kwietnia nastąpiło połączenie Sojuza z Międzynarodową Stacją Kosmiczną. Pięć dni później, 26 kwietnia, Padałka i Finke (dziewiąta stała załoga stacji) przejęli ISS od swoich poprzedników, a Aleksandr Kaleri, Michael Foale oraz André Kuipers 30 kwietnia w kapsule Sojuza TMA-3 powrócili na Ziemię. Podczas misji trwającej do 24 października 2004 astronauci przyjęli dwa statki transportowe typu Progress, które przywiozły na stację zaopatrzenie. Poza tym 4-krotnie wychodzili w otwartą przestrzeń kosmiczną instalując m.in. na jej powierzchni nowe anteny. Naprawiali też system chłodzenia i jeden z żyroskopów. Finke spędził poza statkiem w sumie 15 godzin 45 minut i 22 sekundy. 16 października przycumował Sojuz TMA-5, przywożąc członków kolejnej zmiany (Ekspedycja 10 – Saliżan Szaripow oraz Leroy Chiao). Razem z nimi na stację dotarł również Jurij Szargin, który powrócił na Ziemię z Padałką i Fincke. Kapsuła Sojuza TMA-4 opadła na powierzchnię Ziemi 95 km NE od Arkałyku.

</doc>
<doc id="1454543" url="https://pl.wikipedia.org/wiki?curid=1454543" title="Korpus Piechoty Morskiej Stanów Zjednoczonych">
Korpus Piechoty Morskiej Stanów Zjednoczonych



</doc>
<doc id="1454545" url="https://pl.wikipedia.org/wiki?curid=1454545" title="Wydział Chemii Uniwersytetu Opolskiego">
Wydział Chemii Uniwersytetu Opolskiego

Wydział Chemii Uniwersytetu Opolskiego (WCh UO) – jeden z 9 wydziałów Uniwersytetu Opolskiego, powstały 1 września 2008 roku w wyniku reorganizacji Wydziału Matematyki, Fizyki i Chemii oraz podzielenia go na wyżej wymieniony i Wydział Matematyki, Fizyki i Informatyki Uniwersytetu Opolskiego. Kształci studentów na kierunku chemia na studiach stacjonarnych. W ramach wydziału działają 3 katedry, 3 zakłady i 4 pracownie specjalistyczne.
Siedzibą jest , mieszczące się przy ulicy Oleskiej 48, wzniesione na przełomie lat 60. i 70. XX wieku. Budynek ten przechodził przebudowę i modernizację w latach 2009–2011.
Pracownicy naukowi wydziału zajmowali też często najważniejsze stanowiska w hierarchii uniwersyteckiej – rektorów: Krystyna Czaja (2008–2012) oraz prorektorów: Maria Nowakowska (1981–1984), Janusz Kyzioł (1990–1993), Krystyna Borecka (1996–2002), Krystyna Czaja (2005–2008), Piotr Wieczorek (2008–2012).
Historia.
Początki opolskiej chemii (1954–1971).
Wraz z powstaniem Wydziału Matematyczno-Fizycznego na Wyższej Szkole Pedagogicznej w Opolu w 1954 roku studenci kształcący się na kierunkach fizyka i matematyka, pobierali nauki z podstawowej wiedzy chemicznej w ramach przedmiotu chemia ogólna, który prowadził początkowo dr Janusz Terpiłowski.
W 1958 roku w Katedrze Fizyki Wydziału Matematyczno-Fizycznego WSP powołano Zakład Chemii, a na jego kierownika powołano mgr inż. Władysława Barana. Nowy zakład znalazł siedzibę w pierwszym gmachu WSP przy ul. Luboszyckiej 7. W 1964 roku z inicjatywy dziekana Wydziału Matematyczno-Fizycznego, doc. dr hab. Bogdana Sujaka otworzono na WSP nowy kierunek studiów jakim była chemia. Wymogło to powołanie 3 nowych katedr: Chemii Nieorganicznej, Chemii Organicznej oraz Chemii Fizycznej. W kolejnych latach dzięki zaangażowaniu dr inż. Wacława Rzeszotarskiego, jego żony dr inż. Barbary Rzeszotarskiej przy współpracy Elżbiety Zymek powstały laboratoria badawcze i dydaktyczne chemii organicznej. W 1969 roku mury opolskiej WSP opuścili pierwsi absolwenci chemii, a Wydział poszerzył swoją nazwę o trzeci człon – stając się Wydziałem Matematyki, Fizyki i Chemii.
Brak miejsca na budowę nowych laboratoriów spowodował konieczność budowy nowego obiektu, który został zainicjowany przez Barbarę Rzeszotarską. Jego budowa rozpoczęła się na przełomie 1968 i 1969 roku, a zakończyła w 1978 roku. Nowy obiekt stanął tuż przy wybudowanym w 1960 roku głównym gmachu WSP przy ulicy Oleskiej 48.
Instytut Chemii (1971–2008).
W 1971 roku w wyniku konsolidacji dotychczasowych katedr chemicznych utworzono, jako pierwszy na Wydziale Matematyki, Fizyki i Chemii, Instytut Chemii. W pierwszym roku istnienia Instytutu w jego skład wchodziło łącznie z dyrektorem 4 docentów, 3 doktorów, 25 magistrów i 12 techników. W ciągu kolejnych lat liczba pracowników stale rosła, a co za tym powołano nowe zakłady. W 1974 roku Instytut dzielił się na 4 Zakłady: Chemii Organicznej, Technologii Chemicznej, Dydaktyki Chemii oraz Chemii Analitycznej i Fizycznej. Ten ostatni Zakład w kolejnym roku został podzielony się na trzy mniejsze jednostki: Chemii Analitycznej, Chemii Fizycznej oraz Fizyki Chemicznej. Stworzona wówczas struktura Instytutu przetrwała bez większych zmian przez kolejne kilkanaście lat.
W 1975 i 1986 roku Instytut był organizatorem – wspólnie z kędzierzyńskim oddziałem Stowarzyszenia Inżynierów i Techników Przemysłu Chemicznego – Ogólnopolskiego Zjazdu Polskiego Towarzystwa Chemicznego. W 1983 roku utworzono nową specjalizację – agrobiochemię. W związku z poszerzeniem oferty kształcenia, a co za tym idzie zakresu prac badawczych o problemy z pogranicza chemii i biologii, w 1984 roku przekazano na potrzeby dydaktyczno-naukowe Instytutu stary, trzykondygnacyjny budynek przy ulicy Wandy. Poza tym, uruchomienie nowej specjalności doprowadziło do pozyskania dla Instytutu szeregu specjalistów specjalizujących się w naukach biologicznych i pokrewnych. Na bazie tej kadry utworzono w 1990 roku samodzielny Instytut Ochrony i Kształtowania Środowiska, który w 1999 roku stał się Wydziałem Przyrodniczo-Technicznym.
Rozwój naukowy pracowników Instytutu Chemii doprowadził do nadania w 1988 roku Radzie Wydziału Matematyki, Fizyki i Chemii WSP w Opolu praw doktoryzowania w dziedzinie nauk chemicznych.
Mająca miejsce w 1997 powódź tysiąclecia doszczętnie zniszczyła budynek przy ul. Wandy 4, gdzie prowadzone były zajęcia dydaktyczne i badania naukowe związane ze specjalnością agrobiochemia. W związku z tym władze uniwersytetu podjęły decyzję o przekazaniu Instytutowi Chemii pomieszczeń po likwidowanej stołówce w DS „Mrowisko”. Z kolei Ministerstwo Edukacji Narodowej i Komitet Badań Naukowych przekazały środki na projekt oraz adaptację tych pomieszczeń dla Instytutu Chemii. W realizację projektu zaangażowani byli ze strony Instytutu głównie dr inż. Piotr Wieczorek i dr Jacek Lipok. Dwa lata później inwestycja została zakończona, a do nowoczesnych laboratoriów został przeniesiony Zakład Chemii Ekologicznej.
W 2001 roku uruchomiono trzecią specjalność na kierunku chemia – chemię środowiska. W dziedzinie dydaktycznej rozwinięto wymianę studentów z innymi uczelniami krajowymi, jak i zagranicznymi, w ramach programów MOST i Sokrates/Erasmus. W Instytucie zrealizowano prace badawcze ze środków Unii Europejskie.
Wydział Chemii (od 2008).
Decyzją Senatu Uniwersytetu Opolskiego Instytut Chemii został wyodrębniony ze struktur Wydziału Matematyki, Fizyki i Chemii w 2008 roku i utworzył samodzielny wydział uniwersytecki.
Poczet dziekanów.
Dyrektorzy Instytutu Chemii
Dziekani Wydziału Chemii
Władze Wydziału.
W kadencji 2016-2020:
Kierunki kształcenia.
Wydział Chemii prowadzi następujące kierunki studiów (stan na rok akademicki 2016/2017):
Wydział kształci także na studiach doktoranckich (trzeciego stopnia) w dziedzinie chemii. Wydział prowadzi również studia podyplomowe
Wydział ma uprawnienia do nadawania następujących stopni naukowych:

</doc>
<doc id="1454546" url="https://pl.wikipedia.org/wiki?curid=1454546" title="Droga krajowa B37 (Austria)">
Droga krajowa B37 (Austria)

Droga krajowa B37 (Kremser Straße) – droga krajowa Austrii. Trasa łączy lezące nad Dunajem miasto Krems an der Donau z Böhmerwald Straße. Arteria na całej swej długości jest jedno-jezdniowa.

</doc>
<doc id="1454562" url="https://pl.wikipedia.org/wiki?curid=1454562" title="Carpathia">
Carpathia



</doc>
<doc id="1454567" url="https://pl.wikipedia.org/wiki?curid=1454567" title="Erik Amdrup">
Erik Amdrup

Erik Amdrup (ur. 21 lutego 1923 w Tønder, zm. 22 lutego 1998) – duński pisarz, autor głównie powieści kryminalnych, z zawodu chirurg. 
Życiorys.
Amdrup od 1965 r. pracował jako asystent ordynatora w jednym z kopenhaskich szpitali. W latach 1971-1988 pracował jako ordynator w szpitalu w Aarhus, a także jako profesor chirurgii na Uniwersytecie Aarhus.
Jego praca naukowa poświęcona chorobie wrzodowej oraz chirurgicznym sposobom jej leczenia zyskała uznanie międzynarodowe. Był współtwórcą, a przez pewien czas także kierownikiem Instytutu Eksperymentalnych Badań Klinicznych na Uniwersytecie Aarhus.
Jako pisarz zadebiutował późno: mając 56 lat opublikował powieść kryminalną "Hilsen fra Hans" (1979 r.). Napisał ponad dwadzieścia powieści kryminalnych, z których wiele otrzymało nagrody lub wyróżnienia. Na podstawie powieści "Renters rente" nakręcony został serial telewizyjny.

</doc>
<doc id="1454568" url="https://pl.wikipedia.org/wiki?curid=1454568" title="Kik">
Kik



</doc>
<doc id="1454570" url="https://pl.wikipedia.org/wiki?curid=1454570" title="Veronica Franco">
Veronica Franco

Veronica Franco (ur. w 1546, zm. w 1591) – poetka i kurtyzana z szesnastowiecznej Wenecji, sportretowana w książce Margaret Rosenthal pt. "Uczciwa kurtyzana" ("The Honest Courtesan") oraz w nakręconym na jej podstawie filmie "Dangerous Beauty". Jest autorką poematu "Terze rime" i licznych sonetów.

</doc>
<doc id="1454572" url="https://pl.wikipedia.org/wiki?curid=1454572" title="M-50">
M-50

M-50 (kod NATO: "Bounder") – ponaddźwiękowy strategiczny samolot bombowy opracowany przez biuro konstrukcyjne Władimira Miasiszczewa. Oblatany prawdopodobnie w 1957 roku, miał trójkątne skrzydła delta umocowane na grzbiecie kadłuba oraz konwencjonalne usterzenie poziome i pionowe. Ciśnieniowy kadłub miał bardzo pojemną komorę bombową. Był to samolot prototypowy, który nie wszedł do produkcji seryjnej, wyprodukowano jedynie dwa egzemplarze M-50 i M-52.
Program został przerwany w początkowych miesiącach 1960 roku z uwagi na priorytetowy charakter ówczesnego programu kosmicznego.

</doc>
<doc id="1454579" url="https://pl.wikipedia.org/wiki?curid=1454579" title="The Peel Sessions">
The Peel Sessions



</doc>
<doc id="1454581" url="https://pl.wikipedia.org/wiki?curid=1454581" title="1916 w muzyce">
1916 w muzyce



</doc>
<doc id="1454582" url="https://pl.wikipedia.org/wiki?curid=1454582" title="Peel Sessions">
Peel Sessions

Termin "Peel Sessions" może odnosić się także do tytułów niektórych wydawnictw zawierających materiał zarejestrowany podczas w/w sesji:

</doc>
<doc id="1454586" url="https://pl.wikipedia.org/wiki?curid=1454586" title="UGM-27B Polaris A-2">
UGM-27B Polaris A-2

UGM-27B Polaris A-2 – amerykański dwustopniowy pocisk balistyczny średniego zasięgu klasy SLBM na paliwo stałe. Uzbrojony w jedną głowicę jądrową W47 Y2 o mocy 1,2 Mt Polaris A-2, w latach 1962–1974 pozostawał na uzbrojeniu amerykańskich okrętów podwodnych typu "George Washington" oraz "Ethan Allen".
6 maja 1962 r. z pociskiem "Polaris A-2" wystrzelonym z pokładu "USS Ethan Allen", przeprowadzono jedyny amerykański pełny test pocisku balistycznego – począwszy od startu, aż po eksplozję jądrową w atmosferze (operacja Frigate Bird).

</doc>
<doc id="1454587" url="https://pl.wikipedia.org/wiki?curid=1454587" title="The Peel Sessions II">
The Peel Sessions II



</doc>
<doc id="1454588" url="https://pl.wikipedia.org/wiki?curid=1454588" title="Cywiński">
Cywiński

Osoby o tym nazwisku:

</doc>
<doc id="1454590" url="https://pl.wikipedia.org/wiki?curid=1454590" title="The John Peel Sessions">
The John Peel Sessions



</doc>
<doc id="1454592" url="https://pl.wikipedia.org/wiki?curid=1454592" title="John Peel Sessions">
John Peel Sessions



</doc>
<doc id="1454593" url="https://pl.wikipedia.org/wiki?curid=1454593" title="Twierdzenie Eltona-Odella">
Twierdzenie Eltona-Odella

Twierdzenie Eltona-Odella – twierdzenie udowodnione w 1981 roku przez Johna Eltona i Edwarda Odella, które mówi, że dla każdej nieskończenie wymiarowej przestrzeni unormowanej istnieje taka liczba formula_1 oraz ciąg formula_2 elementów tej przestrzeni o normie 1, że dla różnych liczb naturalnych formula_3 spełniony jest warunek
Wynik ten był twierdzącą odpowiedzią na pytanie postawione przez Kottmana (sam Kottman udowodnił to twierdzenie w przypadku formula_5).
Wzmocnienie twierdzenia Eltona-Odella w klasie przestrzeni nierefleksywnych.
Kryczka i Prus wzmocnili tezę twierdzenia Eltona-Odella gdy formula_6 jest przestrzenią nierefleksywną. Pokazali oni, że istnieje wówczas ciąg formula_2 elementów tej przestrzeni o normie 1, że dla różnych liczb naturalnych formula_3 spełniony jest warunek

</doc>
<doc id="1454598" url="https://pl.wikipedia.org/wiki?curid=1454598" title="Juanaria Bragança">
Juanaria Bragança



</doc>
<doc id="1454599" url="https://pl.wikipedia.org/wiki?curid=1454599" title="Milton Caniff">
Milton Caniff

Milton Arthur Paul Caniff (ur. 28 lutego 1907 w Hillsboro, zm. 3 kwietnia 1988 w Nowym Jorku) – amerykański twórca komiksów, znany przede wszystkim jako autor pasków "" oraz "Steve Canyon".
"Dickie Dare".
Ilustracje Caniffa pojawiły się w prasie już w roku 1922, wtedy to bowiem uczeń Stivers School for the Arts rozpoczął pracę w lokalnej gazecie, Dayton Journal . Podczas studiów na Ohio State University pracował dla dziennika The Columbus Dispatch. Dwa lata po ukończeniu studiów, w 1932 został zatrudniony przez Associated Press jako rysownik i przeprowadził się do Nowego Jorku. Dla agencji rysował takie serie pasków komiksowych jak ', "Puffy the Pig", czy przejęta po rysowniku Alu Cappie seria "Mister Gilfeather", później przechrzczona na "The Gay Thirties". Żaden z tych komiksów nie był jednak jego autorskim projektem. Pierwszym stworzonym przez niego dziełem okazała się przygodowo-fantastyczna seria '. Paski z Dickiem pojawiły się w druku w lipcu 1933. Tytułowym bohaterem komiksu jest chłopiec, który w swoich snach odwiedza swoich ulubionych bohaterów, takich jak Robin Hood, Robinson Crusoe czy Król Artur, i towarzyszy im w ich przygodach. Od 1934 roku opowieści zostały przeniesione ze snu na jawę - Dickie zaczął przeżywać prawdziwe przygody, podróżując po świecie z niejakim Danem Flynnem, pisarzem.
"Terry and the Pirates".
Talent Caniiffa został dostrzeżony przez Josepha Pattersona, wydawcę New York Daily News. Patterson złożył młodemu rysownikowi propozycję stworzenia dla grupy Chicago Tribune/New York Daily News serii przygodowej, która miałaby się rozgrywać w scenerii orientalnej. I tak w październiku 1934 roku narodziło się najsłynniejsze dzieło Caniffa, "". Bohaterem serii jest Terry Lee, chłopiec podróżujący po Chinach wraz ze swoim dorosłym przyjacielem i mentorem, poszukiwaczem przygód Patem Ryanem. "Terry" był na tle innych komiksów tamtej doby niezwykle atrakcyjny, był pełen akcji i ciekawych postaci, miał zawiłą fabułę, "filmowe" kadrowanie i wspaniale narysowane postaci kobiece (w szczególności słynna Dragon Lady). Choć Caniff miał przedtem blade pojęcie o Azji, podczas pracy nad serią gorliwie studiował historię i realia Chin, szczegółowo dopracowując komiks. "Terry" zyskał ogromną popularność. W latach 1937-1948 nadawana była jego radiowa adaptacja, powstały także dwa seriale filmowe - w 1940 i w 1953 roku. Z biegiem czasu Terry dorastał i w czasie II wojny światowej bohater osiągnął odpowiedni wiek by dołączyć do armii. W ten sposób Terry zasilił szeregi Sił Powietrznych USA.
Podczas wojny powstał też kolejny komiks Caniffa, "". Komiks ukazywał się tylko w gazetach dla żołnierzy, a jego bohaterką była kształtna Miss Lace. Artysta traktował tę serię jako swój wkład w wojnę i nie chciał za pracę nad nią żadnych pieniędzy.
"Steve Canyon".
Jak to z reguły bywało w tamtych czasach, prawa do pasków "Terry and the Pirates", należały nie do autora lecz do wydawcy. W 1946 roku Caniff zdecydował się uczynić odważny krok: zrezygnował z rysowania serii mimo jej popularności, porzucił grupę Chicago Tribune gdy dostał propozycję własnego paska od Field Enterprises, wydawcy Chicago Sun. Ostatni odcinek "Terry'ego" z rysunkami Caniffa ukazał się w grudniu 1946 roku. Miesiąc później 234 dzienniki rozpoczęły publikację komiksu pod tytułem "". Caniff był jednym z niewielu komiksiarzy, którzy w tamtym czasie posiadali prawa do swoich prac. Fakt ten przysporzył mu niemałego rozgłosu w środowisku. "Steve Canyon" opowiada o pilocie - weteranie wojennym, który zakłada własną firmę przewozową. W czasie wojny koreańskiej, gdy interes zaczyna podupadać, Steve wraca do wojska, by wziąć udział w walce. Steve został w armii już do końca istnienia serii, a więc do śmierci autora w 1988 roku. Choć "Canyon" nigdy nie osiągnął poziomu popularności "Terry and the Pirates", ukazywał się o wiele dłużej (41 lat) i w większych nakładach. W 1958 został wyprodukowany serial telewizyjny oparty na komiksie. Podczas wojny w Wietnamie oddanie jakim tytułowy bohater darzy wojsko stało się przedmiotem protestów czytelników, przez co seria straciła na popularności. Nie zniechęciło to jednak autora do zaprzestania pracy nad komiksem. Po jego śmierci, zgodnie z testamentem żaden rysownik nie kontynuował serii.
Nagrody i uznanie.
Caniff był jednym z założycieli National Cartoonists Society, którego w latach 1948 oraz 1949 był przewodniczącym. Ponadto był pierwszym, który otrzymał nagrodę stowarzyszenia dla najlepszego rysownika roku (za rok 1946). Tytuł ten otrzymał ponownie, już jako tzw. Reuben Award, za rok 1971. Inne nagrody: Elzie Segar Award (nagroda im. twórcy "Popeya" za niezwykły wkład w sztukę komiksu, 1971), nagroda za najlepszy komiks prasowy w 1979 za "Steve'a Canyona", Gold Key Award w 1981 (jest to taka Hall of Fame stowarzyszenia). W 1988 uhonorowano go zaliczając do Will Eisner Award Hall of Fame. Od 1994 roku National Cartoonists Society przyznaje nagrody za całokształt twórczości imienia Miltona Caniffa.
Obok i , Caniff jest najbardziej wpływającym na następne pokolenia twórcą komiksów lat 30. Ślady inspiracji jego pracą można znaleźć w twórczości nie tylko rysowników amerykańskich, takich jak Bob Kane, Jack Kirby czy , ale także i u słynnego włocha, Hugo Pratta.
Milton Caniff określany jest jako pierwszy rysownik, który wniósł do komiksu realizm, suspense i zmysłowość. Piękno jego rysunków sprawiło, że określa się go mianem "Rembrandta komiksu".

</doc>
<doc id="1454610" url="https://pl.wikipedia.org/wiki?curid=1454610" title="CHOC">
CHOC



</doc>
<doc id="1454612" url="https://pl.wikipedia.org/wiki?curid=1454612" title="Keston Bledman">
Keston Bledman

Keston Bledman (ur. 8 marca 1988 w San Fernando) – trynidadzko-tobagijski lekkoatleta, sprinter, mistrz olimpijski z Pekinu i wicemistrz z Londynu w sztafecie 4 × 100 metrów.

</doc>
<doc id="1454621" url="https://pl.wikipedia.org/wiki?curid=1454621" title="Marc Burns">
Marc Burns

Marc Burns (ur. 7 stycznia 1983 w Port-of-Spain) – trynidadzko-tobagijski lekkoatleta, sprinter, wicemistrz olimpijski z Pekinu, brązowy medalista olimpijski z Londynu oraz trzykrotny wicemistrz świata w sztafecie 4 × 100 metrów, dwukrotny medalista mistrzostw świata juniorów.

</doc>
<doc id="1454625" url="https://pl.wikipedia.org/wiki?curid=1454625" title="Emmanuel Callender">
Emmanuel Callender

Emmanuel Callender (ur. 10 maja 1984 w Arouca) – trynidadzko-tobagijski lekkoatleta, sprinter, wicemistrz olimpijski z Pekinu i brązowy medalista olimpijski z Londynu w sztafecie 4 ×100 metrów.

</doc>
<doc id="1454631" url="https://pl.wikipedia.org/wiki?curid=1454631" title="Hot Fuzz – Ostre psy">
Hot Fuzz – Ostre psy

Hot Fuzz – Ostre psy – czarna komedia kryminalna nakręcona w roku 2007 przez reżysera Edgara Wrighta.
Fabuła.
Zasłużony londyński policjant Nicholas Angel (w tej roli Simon Pegg) narzuca w policji londyńskiej zbyt duże tempo pracy, co martwi szefa tej formacji. Decyduje się więc na przeniesienie zbyt aktywnego policjanta do pracy w spokojnej miejscowości Sanford w hrabstwie Gloucestershire. Po przybyciu do miasta policjant z miejsca aresztuje grupę nieletnich pijaków i pijanego kierowcę. Okazuje się nim być jego przyszły partner w pracy, Danny Butterman, policjant zafascynowany filmami akcji.
Wkrótce po przybyciu Angela do miasteczka, następuje tu seria zabójstw, wszystkie popełnione przez tajemniczą postać w czarnym kapturze. Stopniowo Angel przekonuje się, że nie jest to seria wypadków, jak prezentował to szef miejscowego komisariatu, a planowych morderstw. Podejrzewa o nie miejscowego szefa sklepu sieci Somerfield, Simona Skinnera. Jednak konfrontacja kończy się dla Angela porażką. Jednocześnie jest on zniechęcany do dalszych działań, gdyż Sanford obawia się, że może stracić tytuł „Wsi roku”. Dochodzi nawet do próby zabójstwa policjanta. Gdy to nie pomaga, jego szef załatwia mu w centrali odwołanie z funkcji. Po licznych perypetiach dociera do niego prawda, że w zmowie są wszyscy mieszkańcy miasta, łącznie z szefem policji, księdzem i podejrzewanym już wcześniej kierownikiem sklepu.
Załamany niemocą Angel postanawia nie wycofywać się i zacząć walczyć niekonwencjonalnymi metodami, znanymi z filmów akcji, które poznał u swojego partnera i następnie przyjaciela. Danny’ego Buttermanna. Kupuje na stacji benzynowej zabawki - akcesoria z filmów walki i wraca do miasteczka.
Produkcja.
Film nakręcono w 80 procentach w mieście Wells, w hrabstwie Somerset. W filmie wykorzystano naturalną zabudowę miasta, katedrę i miejscowy sklep Somerfielda.
Odbiór.
Film spotkał się z pozytywną reakcją krytyków. W serwisie Rotten Tomatoes 91% z 202 recenzji jest pozytywne, a średnia ocen wyniosła 7,7/10. Na portalu Metacritic średnia ocen z 37 recenzji wyniosła 81 punktów na 100.

</doc>
<doc id="1454632" url="https://pl.wikipedia.org/wiki?curid=1454632" title="Naoki Tsukahara">
Naoki Tsukahara

 – japoński lekkoatleta, sprinter, brązowy medalista igrzysk olimpijskich z Pekinu w sztafecie 4 x 100 m.

</doc>
<doc id="1454633" url="https://pl.wikipedia.org/wiki?curid=1454633" title="Nobuharu Asahara">
Nobuharu Asahara

 (ur. 21 czerwca 1972 w Kobe) – japoński lekkoatleta, sprinter, brązowy medalista igrzysk olimpijskich z Pekinu w sztafecie 4 x 100 m.

</doc>
<doc id="1454636" url="https://pl.wikipedia.org/wiki?curid=1454636" title="Andretti Bain">
Andretti Bain

Andretti Bain (ur. 1 grudnia 1985 w Nassau) – bahamski lekkoatleta, sprinter, srebrny medalista igrzysk olimpijskich z Pekinu w sztafecie 4 × 400 metrów.
Sukcesy.
Medalista mistrzostw Ameryki Środkowej i Karaibów, a także mistrzostw kraju oraz mistrzostw NCAA.

</doc>
<doc id="1454639" url="https://pl.wikipedia.org/wiki?curid=1454639" title="Michael Mathieu">
Michael Mathieu

Michael Mathieu (ur. 24 czerwca 1984 w Freeport) – bahamski lekkoatleta, sprinter, złoty medalista igrzysk olimpijskich z Londynu, srebrny medalista igrzysk w Pekinie i mistrzostw świata z Osaki w sztafecie 4 × 400 metrów. Brązowy medalista z Rio de Janeiro (2016). Reprezentant kraju na IAAF World Relays.

</doc>
<doc id="1454640" url="https://pl.wikipedia.org/wiki?curid=1454640" title="Diecezja Chillán">
Diecezja Chillán

Diecezja Chillán – jedna z osiemnastu diecezji katolickich Chile, zajmuje cały obszar regionu Ñuble z wyjątkiem gmin Ránquil, Coelemu, Trehuaco przynależących do archidiecezji Concepción. Siedzibą biskupią jest miasto Chillán.
Historia.
Powstała 18 października 1925 roku na podstawie bulli Piusa XI "Apostolici Muneris Ratio". Jej pierwszym ordynariuszem był Martín Rücker Satomayor. Po jego śmierci funkcję tę pełnił Jorge Larraín Cotapos (1937–1955), a po nim Eladio Vicuña Aránguiz (1955–1974), Francisco José Fox Heneeus (1975–1981), Alberto Jara Franzoy (1981–2006) i Carlos Peregrin Barrera (2006–2018).
21 września 2018 papież Franciszek mianował administratorem apostolskim "sede vacante" Sergio Hernán Pérez de Arce Arriagada. 
Natomiast 5 lutego 2020 roku został on mianowany pełnoprawnym ordynariuszem diecezji.

</doc>
<doc id="1454642" url="https://pl.wikipedia.org/wiki?curid=1454642" title="Andrae Williams">
Andrae Williams

Andrae Williams (ur. 12 lipca 1983) – bahamski lekkoatleta, sprinter, srebrny medalista igrzysk olimpijskich z Pekinu i dwukrotnie mistrzostw świata w sztafecie 4 × 400 m.

</doc>
<doc id="1454646" url="https://pl.wikipedia.org/wiki?curid=1454646" title="Pentekontera">
Pentekontera

Pentekontera ( pentēkónteros – dosłownie „pięćdziesięciowiosłowiec”) – starogrecki statek wiosłowo-żaglowy, typ monery. 
Długość jego wynosiła zazwyczaj 20-30 m, szerokość 2-4 m, zanurzenie ok. 1 m. Kadłub statku wykonywano zwykle z drewna sosnowego, na które w celu uszczelnienia naciągano skórę. Jednostka wyposażona była w maszt i prostokątny żagiel rejowy, które do boju składano dla poprawy zdolności manewrowania. Dziób statku zaopatrzony był w embolos (gr. εμβολος) – drewniany taran, czasem okuty grotem z brązu, umieszczony na linii wodnej oraz proembolos (gr. προεμβολος) – umieszczony powyżej, drugi, mniejszy taran pomocniczy. Okręt zabierał do 80 żołnierzy, z których 50 stanowiło trzon załogi i zajmowało pojedynczo miejsca przy wiosłach. Stanowisko dowodzenia znajdowało się na rufie. Prędkość pentenkontery nie przekraczała 6 węzłów, a wyporność wahała się od 40 do 50 ton.
Jej konstrukcyjnym rozwinięciem była hekakontera, czyli jednostka wyposażona w sto wioseł – po 50 na każdej burcie. Używane przez Greków w epoce późnoarchaicznej, w epoce klasycznej całkowicie wyparte zostały przez trierę.

</doc>
<doc id="1454647" url="https://pl.wikipedia.org/wiki?curid=1454647" title="Cmentarz żydowski w Pułtusku">
Cmentarz żydowski w Pułtusku

Cmentarz żydowski w Pułtusku – założony został w latach 20. XIX wieku na gruntach podarowanych przez Zalmana Lubranitzera. Uległ dewastacji w czasie II wojny światowej i w latach powojennych – w 1963 roku na jego miejscu wybudowano zakłady przemysłowe POLAM.
Macew z cmentarza Niemcy użyli do budowy schodów do stanicy wodnej nad rzeką Narwią. Podobnej dewastacji dopuściły się władze komunistyczne, używając ich w 1980 r. do umocnienia nadbrzeża rzeki.

</doc>
<doc id="1454648" url="https://pl.wikipedia.org/wiki?curid=1454648" title="Panna Billy">
Panna Billy

Panna Billy (ang. "Miss Billy") – powieść dla młodzieży autorstwa Eleanor H. Porter, po raz pierwszy wydana w 1911 roku. Pisarka stworzyła także jej dwie kontynuacje: "Miss Billy's Decision" i "Miss Billy Married".
Opis fabuły.
Powieść opowiada o losach dziewczyny, która szuka swojego szczęścia. Billy, po śmierci ciotki, swojej jedynej krewnej, zostaje sama. Pisze do swojego przyszywanego wuja Williama (Billy'ego), po którym odziedziczyła imię, ponieważ chce u niego zamieszkać. William nic nie wiedział o swojej imienniczce i po otrzymaniu listu sądził, że Billy jest chłopcem. 
Dziewczyna przenosi się do wuja. Ma do czynienia nie tylko z Williamem, ale również z jego młodszymi braćmi. Szybko zjednuje sobie sympatie domowników, nawet Cyryla, który ponoć nie lubił kobiet. W dalszej części są opisane przygody dziewczyny. Billy będzie także przeżywała kłopoty miłosne i będzie musiała się przekonać o tym, kogo kocha, a kto kocha ją.

</doc>
<doc id="1454649" url="https://pl.wikipedia.org/wiki?curid=1454649" title="Chris Brown (lekkoatleta)">
Chris Brown (lekkoatleta)

Chris Brown (ur. 15 sierpnia 1978) – bahamski lekkoatleta, sprinter, złoty medalista igrzysk olimpijskich z Londynu i czterokrotny medalista mistrzostw świata w sztafecie 4 x 400 m. Dwukrotny medalista halowych mistrzostw świata i mistrz Igrzysk Panamerykańskich w biegu na 400 m.
Rekordy życiowe.
Brown jest rekordzistą kraju w sztafecie 4 x 400 metrów na stadionie (2:56,72 2012) i w hali (3:08,76 2004), oraz byłym halowym rekordzistą kraju na 400 metrów.

</doc>
<doc id="1454650" url="https://pl.wikipedia.org/wiki?curid=1454650" title="Christopher Brown">
Christopher Brown



</doc>
<doc id="1454651" url="https://pl.wikipedia.org/wiki?curid=1454651" title="Chris Brown">
Chris Brown



</doc>
<doc id="1454654" url="https://pl.wikipedia.org/wiki?curid=1454654" title="149 Dywizja Lotnictwa Bombowego">
149 Dywizja Lotnictwa Bombowego

149 Dywizja Lotnictwa Bombowego – Związek taktyczny Sił Powietrznych ZSRR, stacjonujący w latach 1955–1992 na terytorium Polski w składzie Północnej Grupy Wojsk.
Dywizja wchodziła w skład 4 Armii Lotniczej PGWAR. Sztab dywizji mieścił się w Szprotawie.
Historia.
Dywizję sformowano w 1942 roku jako 149 Dywizję Lotnictwa Myśliwskiego OPL. Wzięła ona udział w działaniach wojennych przeciwko Japonii w roku 1945. W roku 1952 Dywizję przekazano w skład Wojsk Lotniczych, a w 1955 włączono w skład Północnej Grupy Wojsk, z przemieszczeniem na terytorium Polski do m. Szprotawa. W 1960 roku przeformowano ją w 149 Dywizję Lotnictwa Myśliwsko-Bombowego, a w 1982 roku – w 149 Dywizję Lotnictwa Bombowego i przezbrojono w samoloty Su-24. W 1992 roku wyprowadzono ją z terytorium Polski i dyslokowano w m. Smurawiewo (Obwód pskowski), włączając ją w skład 76 Armii Lotniczej jako 149 Dywizję Lotnictwa Mieszanego.
Skład.
Dywizji podlegały pierwotnie:
W 1989 podlegały jej już:

</doc>
<doc id="1454665" url="https://pl.wikipedia.org/wiki?curid=1454665" title="Cmentarz żydowski w Łosicach">
Cmentarz żydowski w Łosicach

Cmentarz żydowski w Łosicach – został założony między 1690 a 1734 rokiem. Podczas II wojny światowej został zdewastowany przez Niemców, a w latach 60. XX wieku władze komunistyczne zorganizowały na jego terenie Park XX-lecia. W 2001 udało się odzyskać zachowane macewy. W 2007 teren nekropolii ogrodzono i rozpoczęto prace nad budową lapidarium. Uroczysta rededykacja cmentarza miała miejsce 20 maja 2008. Łosicki kirkut wyróżnia się zachowanymi oryginalnymi polichromiami macew.

</doc>
<doc id="1454666" url="https://pl.wikipedia.org/wiki?curid=1454666" title="Ryszard Polak">
Ryszard Polak

Ryszard Andrzej Polak (ur. 29 grudnia 1946 w Łodzi) – polski piłkarz i trener.
Piłkarz.
Karierę rozpoczynał w MKS Łodzianka. W 1965 roku przeszedł do Łódzkiego Klubu Sportowego, w barwach którego grał do sezonu 1978/1979. Następnie grał w Zawiszy Bydgoszcz i Starcie Łódź. Pod koniec swojej kariery wyjechał do Kanady i USA, gdzie grał w klubach polonijnych.
Na koncie ma jeden występ w reprezentacji Polski, w meczu z Węgrami (1975).
Trener.
Jako trener, swoją karierę rozpoczynał w 1987 roku u boku Leszka Jezierskiego w Łódzkim Klubie Sportowym. W listopadzie 1991 roku, wraz z Andrzejem Pyrdołem, został szkoleniowcem ŁKS Łódź, by po zakończeniu rundy jesiennej sezonu 1991/1992, objąć już samodzielnie funkcję pierwszego trenera tegoż klubu. „Rycerzy Wiosny” prowadził do 1995 roku, osiągając w tym czasie spore sukcesy (brązowy medal MP 1993, finał PP 1994).
Po rozstaniu z ŁKS Łódź, krótko (bo przez 1. kolejkę) trenował Widzew Łódź, następnie Stomil Olsztyn oraz Lecha Poznań.
W 1997 roku powrócił na stadion przy al. Unii, do Łódzkiego Klubu Sportowego, zostając asystentem Marka Dziuby. W trakcie sezonu 1997/1998, dwukrotnie zamieniał się z nim pełnionymi funkcjami. Roszady te okazały się niezwykle skuteczne i przyniosły pierwsze po 40. latach mistrzostwo Polski dla łodzian.
Funkcję pierwszego szkoleniowca ŁKS Łódź obejmował jeszcze trzykrotnie w następnych latach.
Odznaczenia.
9 listopada 2018 otrzymał Odznakę „Za Zasługi dla Miasta Łodzi” (nadaną uchwałą nr LXXVI/2069/18 Rady Miejskiej w Łodzi z dnia 10 października 2018).

</doc>
<doc id="1454667" url="https://pl.wikipedia.org/wiki?curid=1454667" title="Jaworzynka (Gorce)">
Jaworzynka (Gorce)



</doc>
<doc id="1454669" url="https://pl.wikipedia.org/wiki?curid=1454669" title="Cmentarz żydowski w Myszyńcu">
Cmentarz żydowski w Myszyńcu

Cmentarz żydowski w Myszyńcu – został założony w XIX wieku i znajduje się przy ul. Kopański Most. 
Historia.
Do czasu powstania cmentarza w Myszyńcu Żydzi grzebali swoich zmarłych w Ostrołęce.
Przed 1939 cmentarz był ogrodzony drewnianym płotem. Przy wejściu znajdował się dwuizbowy drewniany budynek.
Obecnie, w wyniku dewastacji cmentarza, nie zachowały się żadne nagrobki. W latach powojennych utworzono tu kopalnię piachu. Nagrobki były systematycznie wywożone, a groby rozkopywane w poszukiwaniu kosztowności. 
Granice obszaru grzebalnego są nieczytelne. Brak jest jakiejkolwiek formy upamiętnienia. Teren porasta las liściasty.
2 września 2016 miała miejsce uroczystość rededykacji cmentarza, przygotowana przez Fundację Ochrony Dziedzictwa Żydowskiego i Urząd Miejski w Myszyńcu. Z tej okazji dzięki wsparciu potomka myszynieckich Żydów Aharona Shachala ustawiono na terenie cmentarza skalny blok-pomnik z tablicą z gwiazdą Dawida i napisem upamiętniającym żydowskich mieszkańców Myszyńca.

</doc>
<doc id="1454670" url="https://pl.wikipedia.org/wiki?curid=1454670" title="I Pułk Kozaków Sułtańskich">
I Pułk Kozaków Sułtańskich

I Pułk Kozaków Sułtańskich – polski oddział wojskowy, sformowany pod auspicjami Hotelu Lambert w czasie wojny krymskiej pod koniec 1853.
Twórcą oddziału był mieszkający od wielu lat w Turcji polski polityk i wojskowy, Michał Czajkowski (Mehmed Sadyk Effendi).
I Pułk Kozaków Sułtańskich miał zostać użyty w wojnie przeciwko Rosji.

</doc>
<doc id="1454671" url="https://pl.wikipedia.org/wiki?curid=1454671" title="Blizny przeszłości">
Blizny przeszłości

Blizny przeszłości – amerykański dramat obyczajowy z 1996 roku na podstawie sztuki Billy'ego Boba Thorntona.
Fabuła.
Karl Childers po 25 latach opuszcza szpital psychiatryczny. Trafił tam mając 12 lat po tym, jak zabił matkę i jej kochanka. Karl wraca do rodzinnego miasteczka, ale z powodu stanu umysłowego powrót do normalności nie jest prosty. Ale przypadkowo poznana rodzina proponuje mu gościnę.
Nagrody i nominacje.
Oscary za rok 1996
Nagroda Satelita 1996

</doc>
<doc id="1454673" url="https://pl.wikipedia.org/wiki?curid=1454673" title="Advocate">
Advocate



</doc>
<doc id="1454676" url="https://pl.wikipedia.org/wiki?curid=1454676" title="Brama (ryba)">
Brama (ryba)

Brama ("Brama brama"), gatunek ryby z rodziny bramowatych.
Występowanie.
Atlantyk, Pacyfik, Ocean Indyjski. Jej zasięg nie jest dokładnie poznany. W Europie występuje od Madery po Morze Północne i Norwegię, lecz na północ od Zatoki Biskajskiej rzadka i pojawia się tam tylko jesienią i zimą czasami dość licznie. Występuje również w Morzu Śródziemnym z wyjątkiem mórz Adriatyckiego i Egejskiego.
Żyje samotnie, podążając za ławicami ryb i kałamarnic. Przebywa na głębokości 100–400 m, chociaż spotykano młode osobniki na głębokości nawet poniżej 2700 m.
Opis.
Osiąga długość 70 cm i masę 6 kg. Ciało owalne, wygrzbiecone, silnie bocznie spłaszczone. Profil głowy zaokrąglony, opadający bardzo stromo. Otwór gębowy szeroki, skierowany skośnie ku górze. Szczęka dolna wystająca silnie uzębiona. Oczy umieszczone na wysokości środkowej linii ciała. Łuski ktenoidalne, mocne, niezachodzące na głowę. Wzdłuż linii bocznej jest ich 70-90. Płetwa grzbietowa długa, nieco wyższa z przodu, o 3–5 twardych i 30–33 miękkich promieniach. W płetwie odbytowej 2–5 twardych i 27–28 miękkich promieni. Płetwy piersiowe bardzo długie. Płetwa ogonowa głęboko, widlasto wcięta.
Grzbiet szary, zielonkawobrązowy lub niebieskawy. Boki i brzuch srebrzyście lśniące (po śmierci ryby połysk ten bardzo szybko zanika). Płetwy piersiowe i tęczówka oka złociste. Płetwy grzbietowa i odbytowa ciemno obrzeżone.
Odżywianie.
Małe ryby, głowonogi, krewetki.
Rozród.
Tarło odbywa się z dala od brzegów przy temperaturze około 20 stopni C.

</doc>
<doc id="1454677" url="https://pl.wikipedia.org/wiki?curid=1454677" title="Dwa księżyce (film)">
Dwa księżyce (film)

Dwa księżyce – polski film fabularny z roku 1993 w reżyserii Andrzeja Barańskiego według zbioru opowiadań Marii Kuncewiczowej pod tym samym tytułem.
O filmie.
Nostalgiczny, poetycko-malarski obraz miasteczka nad Wisłą (Kazimierz Dolny) w latach 30., złożony z 17 epizodów, w których łącznie wystąpiło 107 aktorów (w tym 40 w rolach istotnych). Ponad dwugodzinna wielowątkowa panorama dwóch światów okresu międzywojennego: inteligenckich przybyszów-letników, spędzających swobodnie czas i prowadzących nieskrępowane życie towarzyskie, oraz niezamożnych miejscowych – zajętych niewdzięczną pracą codzienną i trapionych powszednimi troskami. Tym dwu społecznościom, żyjącym osobno, choć tuż obok siebie, przyświecają w letnie noce dwa różne księżyce, zaznaczając i w ten sposób dzielącą ich przestrzeń.
Nastrojowość tego obyczajowego fresku podkreśla kojąca muzyka Henryka Kuźniaka, z powracającym falowo motywem oddzielającym poszczególne części.

</doc>
<doc id="1454679" url="https://pl.wikipedia.org/wiki?curid=1454679" title="Słup Stobiego">
Słup Stobiego

Słup Stobiego (ang. "Stobie pole") – unikatowy, specyficzny dla Australii Południowej typ słupa elektrycznego, opracowany i opatentowany przez Jamesa Cyrila Stobiego w 1924. Składa się z dwóch stalowych belek przykręconych do betonowego słupa. Pierwszy słup tego typu został zrobiony przez Stobiego z dwóch szyn. Powstał głównie z powodu niskiej dostępności drewna odpowiedniego do wyrobu słupów elektrycznych oraz powszechnej plagi termitów, które szybko uszkadzały tradycyjne, drewniane słupy. Zalety tego słupa to także odporność na ogień, w pewnym stopniu na korozję, a także solidna konstrukcja.
Pierwsze słupy Stobiego zostały wzniesione w Adelaide w 1924. Obecnie produkowane są w zakładach produkcyjnych południowoaustralijskiego operatora ETSA Utilities, znajdujących się w dzielnicy Angle Park. W zależności od przeznaczenia są produkowane o wysokościach od 9 do 35 m. Montowane na nich przewody elektryczne przewodzą prąd o napięciu od 415 V do 275 kV.
Współcześnie produkowane słupy Stobiego składają się z dwóch stalowych ceowników, połączonych śrubami zapobiegającymi wyboczeniu się słupa, przestrzeń pomiędzy ceownikami jest zaś wypełniona betonem. Słupy zwężają są ku górze. Okres eksploatacji "Stobie poles" wynosi ok. 80 lat.
Tego typu słupy używane są praktycznie tylko na terenie Australii Południowej, gdzie wzniesiono ich ponad 700 000. Uważane są za jedną z najbardziej znanych ikon Australii Południowej. Są brzydką, ale praktyczną i wszechobecną częścią krajobrazu.
W celu upiększenia "Stobie poles" w niektórych dzielnicach Adelajdy prowadzone są akcje sadzenia wokół nich kwiatów i roślin ozdobnych – tzw. "Stobie pole gardens" lub ich malowania. W 1984 r. australijski artysta Clifton Pugh namalował nagie postacie Adama i Ewy na jednym ze słupów, po protestach części mieszkańców Adelajdy artysta został zmuszony domalować postaciom ubrania.
W 2002 słupy Stobiego zostały wpisane na "Listę Ikon Australii Południowej" ("Heritage Icons List").

</doc>
<doc id="1454680" url="https://pl.wikipedia.org/wiki?curid=1454680" title="Nowy cmentarz żydowski w Zabłudowie">
Nowy cmentarz żydowski w Zabłudowie

Nowy cmentarz żydowski w Zabłudowie – został założony w XIX wieku i zajmuje powierzchnię 0,5 ha na której - wskutek dewastacji z okresu II wojny światowej - zachowało się około 50 nagrobków oraz zbudowany na planie kwadratu, ohel cadyka Izaaka syna Cwi Dow Beera (data powstania grobowca jest nieznana). Cmentarz znajduje się na południowy zachód od miejscowości pomiędzy drogami wiodącymi w kierunki wsi Kowalowce i Krynickie.

</doc>
<doc id="1454681" url="https://pl.wikipedia.org/wiki?curid=1454681" title="Duchy Missisipi">
Duchy Missisipi

Duchy Missisipi (ang. "Ghosts of Mississippi") – amerykański film sensacyjny z 1996 roku.
Główne role.
i inni
Fabuła.
Czerwiec 1963 roku. W nocy zostaje zamordowany obrońca praw człowieka Medgar Evers. Strzał został oddany z daleka. Po długich poszukiwaniach zabójca zostaje odnaleziony. Jest nim Byron De La Beckwith – biały rasista o bardzo skomplikowanej i bardzo silnej osobliwości, którego bały się nawet najgroźniejsze organizacje przestępcze. Po dwóch rozprawach i procesie w Sądzie Najwyższym Byron zostaje wypuszczony.
Nagrody i nominacje.
Oscary za rok 1996
Złote Globy 1996

</doc>
<doc id="1454684" url="https://pl.wikipedia.org/wiki?curid=1454684" title="Cmentarz żydowski w Janowie (województwo podlaskie)">
Cmentarz żydowski w Janowie (województwo podlaskie)

Cmentarz żydowski w Janowie – nekropolia żydowska znajdująca się w Janowie. Zajmuje powierzchnię 0,99 ha (według innego źródła 0,51 ha), na której zachowało się około dwustu nagrobków, z których najstarsze pochodzą z początku XIX wieku. 
Opis.
Cmentarz został założony w XVIII wieku (według innego źródła w XIX wieku). Kirkut jest wpisany do rejestru zabytków. Cmentarz jest położony w północno-wschodniej części miejscowości na niewielkim wzniesieniu.

</doc>
<doc id="1454690" url="https://pl.wikipedia.org/wiki?curid=1454690" title="Cmentarz żydowski w Jałówce">
Cmentarz żydowski w Jałówce

Cmentarz żydowski w Jałówce – został założony w XIX wieku i służył jako miejsce pochówków do 1941 roku. Do naszych czasów zachowało się kilkanaście fragmentów nagrobków i pozostałości ogrodzenia. Cmentarz położony jest w północnej części miejscowości, po zachodniej stronie drogi Jałówka – Bobrowniki.

</doc>
<doc id="1454691" url="https://pl.wikipedia.org/wiki?curid=1454691" title="Droga do domu (film 1996)">
Droga do domu (film 1996)

Droga do domu – amerykański film obyczajowy z 1996, na podstawie autobiografii Billa Lishmana.
Fabuła.
Nowa Zelandia. 13-letnia Amy Alden i jej matka ulegają wypadkowi samochodowemu. Skutki są tragiczne – matka umiera, córka trafia do szpitala w ciężkim stanie. Po odzyskaniu przytomności Amy widzi przy swoim łózku swojego ojca Toma. Dziwi ją to, ponieważ Tom żył w separacji od rodziny przez 9 lat. Wypadek powoduje, że ojciec chce zbliżyć się do niej. Choć Amy prawie w ogóle nie zna ojca, musi opuścić Nową Zelandię i wyjechać z nim na farmę. Pewnego dnia buldożery zrównują z ziemią okolicę jeziora. Amy ratuje jaja dzikich gęsi.

</doc>
<doc id="1454694" url="https://pl.wikipedia.org/wiki?curid=1454694" title="PeruRail">
PeruRail

PeruRail – przewoźnik kolejowy obsługujący połączenia na linii południowoperuwiańskiej (hiszp. "Ferrocarril del Sur del Perú"). Przedsiębiorstwo oferuje połączenia turystyczne, czarterowe, lokalne oraz towarowe.
Pociągi PeruRail są jedynym środkiem transportu umożliwiającym dojazd do Machu Picchu. Jedynym innym sposobem dotarcia do inkaskiego miasta jest przejście Szlaku Inków.
Połowę udziałów w przedsiębiorstwie posiada Orient-Express Hotels.
Trasa.
Linia kolejowa o normalnym rozstawie toru (1435 mm) obsługiwana przez PeruRail zaczyna się w porcie Mollendo. Dalszy jej odcinek przebiega przez Matarani i Arequipę do miasta Juliaca. Odcinek odchodzący na południe umożliwia dojazd do miasta Puno oraz transport pociągów promem przez jezioro Titicaca do Boliwii z tamtejszego portu. Odcinek na północ od miasta Juliaca prowadzi do Cuzco przez przełęcz La Raya (4319 m n.p.m.).
W Cuzco linia łączy się z linią wąskotorową o rozstawie toru 914 mm, która przebiega z dawnej stolicy Imperium Inków do Ollantaytambo, Aguas Calientes i miasta Quillabamba. Odcinek pomiędzy Aguas Calientes i Quillabamba nie jest obecnie użytkowany ze względu na zniszczenia, jakich doznał w czasie El Niño w 1997 roku.
Odcinek Mollendo – Arequipa został otwarty w 1871 roku, zaś odcinek Arequipa-Puno w 1874. Budowę linii kolejowej podjęto w celu ułatwienia przewozu produktów rolniczych z Altiplano na wybrzeże. W 1872 rozpoczęła się budowa odcinka Juliaca-Cuzco, ale z powodu problemów finansowych została przerwana po trzech latach. W 1892 roku ukończono budowę toru do Maranganí, a dwa lata później do Sicuani. Tor dotarł ostatecznie do Cuzco w 1908 roku.
Połączenia.
PeruRail obsługuje obecnie (maj 2011) pięć połączeń pasażerskich:
Następujące połączenia zostały zlikwidowane:
Na trasach Cuzco – Machu Picchu oraz Ollantaytambo-Machu Picchu oferowane są przejazdy pociągami czterech klas:
Na trasie Cuzco – Puno przejazdy realizowane są w pociągu "Andean Explorer". W cenę biletu wliczony jest posiłek. Pociąg zatrzymuje się na przełęczy La Raya, na wysokości 4313 m n.p.m., gdzie turyści mogą podziwiać górskie krajobrazy.
Przewóz towarów.
PeruRail obsługuje codziennie połączenia towarowe pomiędzy portem Matarani oraz andyjskimi miastami – Arequipą, Juliaca, Puno i Cuzco. Ilość przewożonych towarów wzrosła z 460 000 ton w 1999 do 639 000 ton w 2001 roku. Głównymi towarami są paliwa, pszenica, węgiel, cement oraz produkty spożywcze.

</doc>
<doc id="1454695" url="https://pl.wikipedia.org/wiki?curid=1454695" title="Piotr Sahajdaczny">
Piotr Sahajdaczny

Piotr Jakowlewicz Sahajdaczny, ros. Петр Яковлевич Сагайдачный (ur. 10 kwietnia 1899 w Sankt Petersburgu, zm. 31 grudnia 1964 w Los Angeles) – rosyjski wojskowy (pułkownik), oficer 3 pułku Rosyjskiego Korpusu Ochronnego podczas II wojny światowej, emigracyjny dziennikarz.
Życiorys.
W 1912 ukończył władimirską szkołę piechoty. Służył w 95 krasnojarskim pułku piechoty. Brał udział w I wojnie światowej. Od poł. 1916 walczył w szeregach 94 jenisejskiego pułku piechoty. W czerwcu 1917 roku został odkomenderowany do Francji, gdzie wszedł w skład Rosyjskiego Korpusu Ekspedycyjnego. Był odznaczony Orderem Św. Włodzimierza i Św. Jerzego. W 1918 powrócił do ogarniętej wojną domową Rosji, wstępując do wojsk białych. Walczył na Kubaniu. Od maja 1919 roku w stopniu kapitana służył w oddziale gen. Siergieja L. Markowa (przez kilka dni nawet czasowo nim dowodził). Na początku października 1920 roku, w stopniu podpułkownika, objął dowództwo batalionu 3 markowskiego pułku piechoty. Od 16 października tego roku, w stopniu pułkownika, dowodził markowską brygadą piechoty w składzie 1 i 3 markowskich pułków piechoty. Był odznaczony Orderem Św. Nikołaja. W poł. listopada ewakuował się z resztkami wojsk białych z Krymu do Gallipoli. Ostatecznie zamieszkał w Bułgarii. Po zajęciu Jugosławii w kwietniu 1941 roku, wstąpił do nowo formowanego Rosyjskiego Korpusu Ochronnego. Służył w 3 pułku. Pod koniec wojny został odkomenderowany w skład Sił Zbrojnych Komitetu Wyzwolenia Narodów Rosji. Po wojnie przebywał w obozie dla przesiedleńców w zachodnich Niemczech. W 1949 wyjechał do USA, gdzie pracował zakładach meblarskich w Los Angeles. Jednocześnie pracował w redakcji rosyjskiego pisma polityczno-literackiego „Родные Дали”.

</doc>
<doc id="1454696" url="https://pl.wikipedia.org/wiki?curid=1454696" title="Zbędni ludzie">
Zbędni ludzie

Zbędni ludzie (ros. "Лишний человек (czyt. lisznij cziełowiek) – zbędny człowiek/ dziwny bohater/ człowiek niepotrzebny")- XIX-wieczny typ bohatera literatury rosyjskiej charakteryzujący się szlacheckim pochodzeniem (książę, hrabia, szlachcic), dominacją intelektu nad zdolnością do czynu, bezczynnością, zagubieniem w życiu, wyniosłością, poszukiwaniem przygody. Sądzili, że ich wysoki iloraz inteligencji zapewni im świetlaną przyszłość, a kończyli tragicznie, niekiedy przedwczesną śmiercią. Postawa bezczynności była świadomym wyborem, odpowiedzią na bezsilność, często wynikającą z braku możliwości zmieniania ówczesnej rzeczywistości społeczno-politycznej.
Tytuły w których występują znani "zbędni ludzie" literatury rosyjskiej:

</doc>
<doc id="1454697" url="https://pl.wikipedia.org/wiki?curid=1454697" title="Tkanka wodna">
Tkanka wodna



</doc>
<doc id="1454699" url="https://pl.wikipedia.org/wiki?curid=1454699" title="Cmentarz żydowski w Michałowie">
Cmentarz żydowski w Michałowie

Cmentarz żydowski w Michałowie – nekropolia żydowska założona w XIX wieku. Ma powierzchnię 0,4 ha. 
Cmentarz znajduje się ok. 1 km na zachód od Michałowa, w pobliżu miejscowości Krynica, na północ od drogi Zabłudów – Michałowo.
Do naszych czasów zachowało się około 25 betonowych i kamiennych nagrobków.

</doc>
<doc id="1454701" url="https://pl.wikipedia.org/wiki?curid=1454701" title="Matka Joanna od aniołów">
Matka Joanna od aniołów



</doc>
<doc id="1454702" url="https://pl.wikipedia.org/wiki?curid=1454702" title="Cmentarz żydowski w Dukli">
Cmentarz żydowski w Dukli

Cmentarz żydowski w Dukli − to cmentarz społeczności żydowskiej niegdyś zamieszkującej Duklę i okoliczne miejscowości podlegające dukielskiemu kahałowi. Jest położony w południowej części miasta przy ulicy Tadeusza Kościuszki. Składa się z dwóch części. Starsza powstała przypuszczalnie w XVIII w., nowszą otworzono w 1870. Zdewastowany przez Niemców w czasie II wojny światowej. W 1989 został wpisany do rejestru zabytków. 
Położenie.
Cmentarz żydowski w Dukli usytuowany jest na południowych obrzeżach miasta przy ulicy Kościuszki. Jego stara część ma formę trapezu i powierzchnię około 0,95 ha, zaś nowa kształt prostokąta i powierzchnię około 0,4 ha.
Stary cmentarz żydowski w Dukli jest od północy i zachodu otoczony niskimi resztkami muru kamiennego. Od południa ograniczony bezimiennym potokiem – dopływem Jasiołki, a od wschodu niewielkim rowem. W północno-wschodnim narożniku znajdują się ruiny domu przedpogrzebowego, którego data powstania jest nieznana. Nowy cmentarz żydowski w Dukli jest ze wszystkich czterech stron otoczony kamiennym murem, który jednak nie jest kompletny i niszczeje. Wejście na nowy cmentarz przez zachowaną bramkę od wschodu. Nie zachował się jakikolwiek ślad po wejściu na stary cmentarz.
Historia.
Stary cmentarz żydowski w Dukli powstał przypuszczalnie na początku XVIII w., zaś nowy w XIX w. i był używany po 1870.
Powstanie starego cmentarza i późniejsze założenie nowego jest ściśle związane z prężnym rozwojem tutejszej gminy żydowskiej, która powstała w 1742. Najwcześniejsze wzmianki o żydowskim osadnictwie w Dukli pochodzą z 1676. W tym czasie jednak, to jest przed powstaniem samodzielnej gminy, dukielscy Żydzi grzebali swych zmarłych w innych pobliskich miejscowościach, które miały kahały i cmentarze − Rymanowie lub Nowym Żmigrodzie. Dopiero powstanie gminy żydowskiej w Dukli pozwoliło na założenie cmentarza. Stary cmentarz zaspokajał potrzeby gminy jeszcze w pierwszej połowie XIX w., kiedy to Żydzi stanowili 51,5% ludności miasta. W 1881 w Dukli żyło 2553 Żydów, co stanowiło 84,2% ogólnej liczby mieszkańców, nie dziwi zatem, że już dekadę wcześniej założono nowy cmentarz, mogący obsłużyć rosnącą społeczność.
Brak jest bliższych informacji na temat cmentarza podczas I wojny światowej. Przypuszczalnie nie ma na nim grobów poległych żydowskich żołnierzy armii austro-węgierskiej
W czasie II wojny światowej Niemcy wywieźli dużą część nagrobków, aby regulować nimi potok w Smerecznem i użyć ich do budowy schodów w tamtejszej strażnicy granicznej. Po wojnie w miejscu strażnicy powstał budynek PGR, lecz obecnie istnieją jedynie ruiny jego fundamentów. 12 lutego 1942 Niemcy zastrzelili na nowym cmentarzu żydowskim w Dukli 11 Żydów. Zostali oni tam pochowani w zbiorowej mogile. Nie jest jasne, czy to jedyna zbiorowa mogiła na tym cmentarzu.
Data ostatniego pochówku na cmentarzu nie jest jasna. Żydowską społeczność Dukli Niemcy zlikwidowali w lipcu 1942, lecz dwustu młodych mężczyzn pozostawiono i wykorzystywano ich jako robotników przymusowych. Do czasu przeniesienia ich do getta w Rzeszowie chorych i słabych rozstrzeliwano i prawdopodobnie grzebano na kirkucie. Nie można także wykluczyć, iż rozstrzelani we wrześniu 1944 w Dukli Żydzi i ukrywający ich w Równem gospodarz zostali pochowani na cmentarzu żydowskim.
Pochowani na cmentarzu.
Wobec braku monograficznego opracowania dotyczącego cmentarza, informacje o pochowanych na nim osobach nie mają waloru pewności i opierają się jedynie na informacjach pośrednich.
Współczesność.
Stan zachowania obu cmentarzy jest różny. Na starym cmentarzu zachowało się wedle różnych danych od kilkudziesięciu, przez około 100, do 200 macew. Na nowym cmentarzu wedle różnych szacunków znajduje się około 160, 200 lub 300 nagrobków. Nagrobki na nowym cmentarzu są w zdecydowanie lepszym stanie niż na starym. Część nagrobków i ich fragmentów na nowym cmentarzu leży na pryzmie w południowo-wschodniej części cmentarza.
W 1989 r. cmentarz został wpisany do rejestru zabytków KOBiDZ pod numerem A-157 z 28.07.1989.
W 2005 Polska Unia Studentów Żydowskich uporządkowała teren cmentarza. Dojście do nekropolii jest oznakowane − w centrum Dukli znakami gminnymi, a w miejscu, w którym należy skręcić z ul. Trakt Węgierski, znakiem Rady Ochrony Pamięci Walk i Męczeństwa.
W 2006 Gmina Wyznaniowa Żydowska w Warszawie wystąpiła o zwrot kilkunastu nieruchomości w Dukli, a w tym cmentarza żydowskiego. Procedura zwrotu nie została jeszcze zakończona.

</doc>
<doc id="1454706" url="https://pl.wikipedia.org/wiki?curid=1454706" title="Anioły i owady">
Anioły i owady

Anioły i owady (ang. "Angels and Insects") – amerykańsko-brytyjski melodramat z 1995 roku w reżyserii Philipa Haasa. Adaptacja powieści "Morpho Eugenia" autorstwa A.S. Byatt.
Główne role.
i inni
Opis fabuły.
Anglia, połowa XIX wieku. William Adamson, etnolog i podróżnik po 10 latach nieobecności wraca do kraju z wyprawy do Amazonii. Niestety, jego kolekcja motyli utonęła wraz ze statkiem, którym płynął. Ocalał tylko jeden okaz, który trafia do sir Haralda Alabastera - kolekcjonera owadów. Adamson zostaje zaproszony do jego domu; ma zadanie dbać o kolekcję gospodarza. Eugenia, córka Alabastera coraz bardziej interesuje się gościem.
Nagrody i nominacje.
48. MFF w Cannes
Oscary za rok 1996

</doc>
<doc id="1454707" url="https://pl.wikipedia.org/wiki?curid=1454707" title="Wody szczątkowe">
Wody szczątkowe



</doc>
<doc id="1454708" url="https://pl.wikipedia.org/wiki?curid=1454708" title="George Ward Hunt">
George Ward Hunt

George Ward Hunt (ur. 30 lipca 1825 w Buckhurst w hrabstwie Berkshire, zm. 29 lipca 1877 w Bad Homburg vor der Höhe) – brytyjski polityk, członek Partii Konserwatywnej, minister w rządach lorda Beaconsfielda.
Wykształcenie odebrał w Christ Church na Uniwersytecie Oksfordzkim. Uczelnię ukończył w 1851 r. 21 listopada tego roku rozpoczął praktykę adwokacką w korporacji Inner Temple. W 1857 r. poślubił Alice Eden. Pod koniec tego roku został wybrany do Izby Gmin jako reprezentant okręgu North Northamptonshire.
W latach 1866-1868 był finansowym sekretarzem skarbu. W krótko istniejącym pierwszym rządzie Disraelego był kanclerzem skarbu. Po powrocie konserwatystów do władzy w 1874 r. został pierwszym lordem Admiralicji. Zmarł podczas sprawowania urzędu w 1877 r.

</doc>
<doc id="1454709" url="https://pl.wikipedia.org/wiki?curid=1454709" title="Pułapka inflacyjna">
Pułapka inflacyjna

Pułapka inflacyjna – zjawisko gospodarcze, polegające na realnym obniżeniu wartości osiąganych dochodów części płatników podatków na skutek niedopasowania wysokości progów podatkowych do tempa waloryzacji wynagrodzeń.
Pułapka inflacyjna może zaistnieć w krajach wykorzystujących progresywną skalę podatkową na skutek celowego działania lub niedopatrzenia władz publicznych, przy równocześnie występującej wysokiej inflacji. Władze państwowe dokonując waloryzacji wynagrodzeń, adekwatnie do poziomu inflacji, nie wprowadzają korekty wysokości progów podatkowych, przez co część płatników podatków wstępuje na wyższy próg podatkowy, co skutkuje realnym obniżeniem wartości ich dochodów.
Przykład.
Jan Kowalski pracuje w instytucji publicznej – urzędzie miejskim – w której obowiązuje roczna waloryzacja wynagrodzeń o poziom inflacji. W roku podatkowym 2007 zarobił on 43 402,70 PLN brutto, co oznacza, że płaci podatek według stawki 19%. Ponadto obowiązuje kwota zmniejszenia podatku – 572,54 zł. Na początku roku 2008 Główny Urząd Statystyczny ogłosił, że inflacja w Polsce w 2007 roku wyniosła 2,6% i o tyle nominalnie wzrosła pensja Kowalskiego, dzięki czemu zarobi on 44 487,77 PLN brutto, a przez to część jego dochodów (nadwyżka nad próg) zostanie opodatkowana według stawki 30%.
Jeżeli nie zostaną przesunięte progi podatkowe, a kwota zmniejszenia pozostanie na dotychczasowym poziomie, wówczas roczny dochód netto Jana Kowalskiego zwiększy się o 759,8 PLN i daje to nominalny wzrost o 2,127%. Przy ogólnym wzroście cen dóbr i usług na poziomie 2,6% oznacza to jednak spadek realnej wartości dochodów Kowalskiego o prawie 0,5 punktu procentowego.
Im większa inflacja, tym bardziej dotkliwe jest zjawisko pułapki inflacyjnej.

</doc>
<doc id="1454710" url="https://pl.wikipedia.org/wiki?curid=1454710" title="Pogoń za Adamem">
Pogoń za Adamem

Pogoń za Adamem – polski psychologiczny film fabularny z roku 1970 w reżyserii Jerzego Zarzyckiego, ekranizacja powieści Jerzego Stefana Stawińskiego z 1963 pod tym samym tytułem.
Fabuła.
Reżyser Zygmunt Zawada udaje się 25 lat po wojnie w podróż do Ameryki Południowej na premierę swego filmu o powstaniu warszawskim, filmu zawierającego wątki autobiograficzne nawiązujące do powstańczych losów reżysera, jego ówczesnej żony Kamy i ich najbliższego przyjaciela Adama. Podróż odbywa samolotem z kilkoma przesiadkami, podczas których odwiedza miejsca, w których może znaleźć informacje pomocne w odszukaniu Kamy i Adama, którzy po powstaniu znaleźli się na Zachodzie i pozostali na emigracji, a z którymi stracił kontakt. W końcu odnajduje oboje, Kamę w Ameryce Południowej, a następnie Adama w Paryżu. Okazuje się, że pomimo pozorów, Adam także nie zapomniał o Kamie i nie mógł znaleźć swojego miejsca, póki nie odszukał Kamy rok wcześniej od Zygmunta, próbując ją odebrać jej aktualnemu mężowi, z którym żyła od wielu lat. Adam dopiero po spotkaniu z Kamą ostatecznie zamknął w swoim życiu rozdział z nią związany. Zawada spotyka Kamę i dopiero wtedy poznaje powód, dla którego Kama pozostawiła zarówno Zygmunta, jak i Adama, dla którego wcześniej zostawiła Zygmunta, chcąc się na nim zemścić. Powodem tym była zazdrość Zygmunta o Adama, który był dla niego wzorem do naśladowania i był zawsze ważniejszy od żony, a nawet zazdrość o ówczesną kobietę Adama. Po powrocie do Polski Zawada nadal nie może zapomnieć Kamy, przenosząc jednak swoje uczucia na aktorkę, która w jego filmie grała postać Kamy.

</doc>
<doc id="1454711" url="https://pl.wikipedia.org/wiki?curid=1454711" title="Taeniolabidoidea">
Taeniolabidoidea

Taeniolabidoidea – nadrodzina wymarłych ssaków z Ameryki Północnej i Azji, obejmująca jedną rodzinę – Taeniolabididae. Osiągały one największe rozmiary spośród wszystkich przedstawicieli wymarłego rzędu multituberkulatów, przy czym za rekordzistę uchodzi "Taeniolabis taoensis". Średnia oscylowała zaś wokół wielkości dzisiejszego bobra i prawdopodobnie też wokół jego masy, nie przekraczała więc 30 kg. U jednego z rodzajów ("Lambdopsalis") odkryto zachowane w dobrym stanie dowody na istnienie futra, przy czym zwierzę pochodziło sprzed 60 milionów lat. Z kolei "Catopsalis" z górnokredowej Kanady jest spośród tej grupy najlepiej zachowany w warstwach paleoceńskich.
Grupa ta została pierwotnie uznana za podrząd, dopiero później zdegradowano ją do rangi nadrodziny (McKenna &amp; Bell, 1997).
Wtórny opis taksonu obejmuje: krótki pysk, szeroki w przedniej części, łuk jarzmowy skierowany poprzecznie, co skutkowało kwadratowym kształtem czaszki (podobnie jak u rodziny Kogaionidae); kości czołowe niewielkie, zakończone ostro w kierunku tylnym, prawie całkowicie albo też zupełnie wyłączone z krawędzi oczodołu.

</doc>
<doc id="1454712" url="https://pl.wikipedia.org/wiki?curid=1454712" title="Grupa Oslo">
Grupa Oslo

Grupa Oslo ("Grupa państw Oslo") – powstałe na jesieni 1930 porozumienie regionalne dotyczące stabilizacji ceł. Jego pierwotnymi uczestnikami była Szwecja, Dania i Norwegia, w późniejszym okresie dołączyła także Finlandia, Holandia, Belgia i Luksemburg. Głównym celem było przyjęcie wspólnych rozwiązań na rzecz przezwyciężenia kryzysu gospodarczego, jednak z czasem rozpoczęto współpracę w zakresie polityki zagranicznej. Od 1932 organizowano regularne spotkania ministrów spraw zagranicznych celem konsultacji problemów regionu oraz konfliktów omawianych na forum Ligi Narodów.

</doc>
<doc id="1454713" url="https://pl.wikipedia.org/wiki?curid=1454713" title="Grupa państw Oslo">
Grupa państw Oslo



</doc>
<doc id="1454715" url="https://pl.wikipedia.org/wiki?curid=1454715" title="Emma (film 1996)">
Emma (film 1996)

Emma – amerykańsko-brytyjska komedia romantyczna z 1996 roku na podstawie powieści "Emma" Jane Austen.
Opis fabuły.
Emma Woodhouse zawdzięcza swoją pozycję społeczną zdrowemu rozsądkowi i majątkowi swojego ojca. Za swój życiowy cel obiera uszczęśliwianie innych. Co prawda Emma postanowiła nigdy nie wyjść za mąż, jednak nie przeszkadza jej to – z braku innych zajęć – w swataniu innych. Ośmielona sukcesem wydania za mąż swojej guwernantki, postanawia odnaleźć kandydata na męża dla swojej przyjaciółki Harriet Smith. Harriet jest urodziwa, ale niezbyt inteligentna i ma dość wątpliwe pochodzenie. Niestety, sprawy nie układają się po myśli Emmy. Potencjalni kandydaci woleliby już ożenić się z Emmą niż Harriet.
Nagrody i nominacje.
Oscary za rok 1996
Nagroda Satelita 1996

</doc>
<doc id="1454716" url="https://pl.wikipedia.org/wiki?curid=1454716" title="Okręg wyborczy North Northamptonshire">
Okręg wyborczy North Northamptonshire

Okręg wyborczy North Northamptonshire powstał w 1832 r. i wysyłał do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmował północną część hrabstwa Northamptonshire. Został zlikwidowany w 1918 r.

</doc>
<doc id="1454717" url="https://pl.wikipedia.org/wiki?curid=1454717" title="Chłopak">
Chłopak



</doc>
<doc id="1454718" url="https://pl.wikipedia.org/wiki?curid=1454718" title="Piekło i niebo (film)">
Piekło i niebo (film)

Piekło i Niebo – polski film fabularny z roku 1966 w reżyserii Stanisława Różewicza.
Film kręcony w Warszawie (ul. Wspólna) oraz okolicach Spały i Łodzi.
Fabuła.
Komedia fantastyczna. Autobus, którym podróżują Piotruś wraz z dziadkiem, ulega wypadkowi. Wszyscy pasażerowie trafiają pod Sąd Szczegółowy, który rozsądza, kto trafi do Nieba a kto do Piekła. Jak się okazuje, panują zgoła ziemskie obyczaje, np. kwitnie biurokracja i wszechobecny bałagan. Piotruś stwierdza, że w Piekle jest ciekawiej niż w nudnym Niebie. W sumie jednak nie podoba mu się ani tu, ani tu, przez dziurę w niebie wracają więc wraz z dziadkiem na Ziemię.

</doc>
<doc id="1454719" url="https://pl.wikipedia.org/wiki?curid=1454719" title="Ancient empires">
Ancient empires



</doc>
<doc id="1454720" url="https://pl.wikipedia.org/wiki?curid=1454720" title="Haskeir">
Haskeir

Haskeir (gael. "Eilean Hasgeir"), znana również jako Great Haskeir (gael. "Hasgeir Mhòr") – wysunięta, niezamieszkana wyspa, należąca do archipelagu szkockich Hebrydów Zewnętrznych. Leży 13 kilometrów na północny zachód od North Uist. 1 kilometr na południowy zachód leżą szkiery Haskeir Eagach. 40 kilometrów na północny zachód leży archipelag St Kilda.
Historia.
"Skilðar" lub "Skilðir" (co oznacza "tarcza") może pochodzić z staronordyjskiej nazwy Haskeir. "Skildar" z pewnością pojawia się na mapach Nicholasa de Nicolay z roku 1583. 
Na wyspie znajduje się zbudowana w 1997 roku latarnia morska oraz pozostałości po chacie, najprawdopodobniej zbudowanej przez rybaków z Monach Islands.

</doc>
<doc id="1454721" url="https://pl.wikipedia.org/wiki?curid=1454721" title="Turgieniew">
Turgieniew



</doc>
<doc id="1454723" url="https://pl.wikipedia.org/wiki?curid=1454723" title="Władimir Kłopotowski">
Władimir Kłopotowski

Władimir Władimirowicz Kłopotowski, ros. Владимир Владимирович Клопотовский, ps. "Leri" (ur. 10 marca 1883 w Sankt Petersburgu, zm. 28 marca 1944 w Rydze) – rosyjski dziennikarz, wydawca, publicysta, felietonista, pisarz i satyryk
W 1908 ukończył studia na uniwersytecie w Moskwie. Już od ok. 1905 r. współpracował z redakcjami różnych pism rosyjskich, jak "Одесский листок", "Киевские отклики", "Орловский листок", "Биржевые Ведомости". W 1909 r. odbył podróż po USA, publikując po powrocie serię krótkich opowieści z niej w piśmie "Новое время". Podczas wojny domowej w Rosji popierał białych. Pracował wówczas w redakcji pisma "Южные слово". Od 1920 r. mieszkał w Pradze, Berlinie, Paryżu, a następnie Rydze. Kontynuował swoją karierę dziennikarską, współracując z wieloma emigracyjnymi pismami rosyjskimi, jak "Голос эмигранта", "Руля", "Последние новости", "Возрождение", "Бич", "Сегодня", "Иллюстрированная Россия". W latach 1921–1923 wydawał pismo "Театр и жизнь". W okresie okupacji niemieckiej w latach 1941–1943 redagował w Rydze pisma "Правда", "За Родину", "Русский вестник", "Слово", skierowane do ludności okupowanych przez Niemców obszarów ZSRR. Był też autorem licznych artykułów i felietonów, książek "Здесь" (1909), "О прочем" (1912), "В стране любви и землетрясений" (1914), "Чтобы жизнь не была так печальна" (1917), "Богомольцы в коробочке" (1921), "Радость бытия" (1923), "Люди в паутине" (1930), satyrycznej powieści "Онегин наших дней" (1922), a także tekstów estradowych i skeczy, przedstawianych w ryskim Teatrze Rosyjskiego Dramatu.
Linki zewnętrzne.
Biografia Władimira W. Kłopotowskiego (jęz. rosyjski)

</doc>
<doc id="1454724" url="https://pl.wikipedia.org/wiki?curid=1454724" title="Motodrama">
Motodrama

Motodrama – polski film komediowy z 1971 roku w reżyserii Andrzeja Konica. 
O filmie.
Komedia o sportowcu „mimo woli”, który niechcący staje się gwiazdą sportów motorowych.
Plenery: serpentyny w Jedlinie-Zdroju, droga do Olszyńca, Wrocław (tor żużlowy na Stadionie Olimpijskim przy alei Ignacego Paderewskiego 35), stacja paliw przy węźle autostradowym Bielany Wrocławskie.

</doc>
<doc id="1454725" url="https://pl.wikipedia.org/wiki?curid=1454725" title="Ogród Kwiatowy w Kromieryżu">
Ogród Kwiatowy w Kromieryżu

Ogród Kwiatowy w Kromieryżu (czes. "Květná zahrada", dawniej nazywana "Libosad") – ogród w stylu włoskiego i holenderskiego baroku, założony w latach 1665-1675 przez biskupa ołomunieckiego Karla II. von Liechtenstein-Kastelkorn ("Karel II. z Lichtenštejna"). Projektantem był Filibert Luchese oraz Giovanni Pietro Tencalla.
W centralnym miejscu ogrodów znajduje się ośmioboczna rotunda w kolorze niebiesko-białym. Powstała w 1674 i ozdobiona jest kombinacją stiuków (autorstwa Quirina Castelli oraz Carla Borsy) i malowideł (autorem był Carpofora Tencally) o tematyce mitologiczno-alegorycznej. Wewnątrz jest również wahadło Foucaulta, umieszczone tam pod koniec XIX wieku przez profesora miejscowego gimnazjum, dra Františka Nábělka. Działało do 1940, później rotunda została zamknięta. Otwarto ją po renowacji w 1974, ale od czasu rozpoczęcia kolejnych prac remontowych (w 2007) wahadło ponownie jest unieruchomione.
Największym obiektem Ogrodów Kwiatowych jest długa na 224 metry kolumnada (galeria), ozdobiona 46 rzeźbami przedstawiającymi postacie z mitologii greckiej i rzymskiej. Istnieje możliwość wejścia na dach galerii, skąd rozciąga się widok na ogrody oraz plac manewrowy dla dzieci, chcących nauczyć się przepisów ruchu drogowego (tzw. "dětské dopravní hřiště").
Obecne główne wejście powstało w latach 1840-1845 w stylu empire. Po bokach znajdują się dwie szklarnie, a w jednej z nich urządzono niewielką palmiarnię.
W XX wieku (szczególnie po II wojnie światowej) ogrody stopniowo niszczały, dopiero w latach 60. i 70. rozpoczęto kompleksową renowację i przywrócono im większą część oryginalnego wyglądu. Nie zachowały się dwa większe fragmenty ogrodów, w których znajdował się m.in. basen ze sztuczną wyspą, na której stała ptaszarnia, palarnia oraz tzw. pole królików.
W 1998 Ogród Kwiatowy wraz z pałacem arcybiskupim oraz Ogrodem Zamkowym ("Podzámecká zahrada") zostały wpisane na listę światowego dziedzictwa UNESCO.

</doc>
<doc id="1454726" url="https://pl.wikipedia.org/wiki?curid=1454726" title="Gry Wojenne">
Gry Wojenne



</doc>
<doc id="1454728" url="https://pl.wikipedia.org/wiki?curid=1454728" title="Quillabamba">
Quillabamba

Quillabamba – miasto w południowym Peru, w regionie Cuzco, nad rzeką Urubamba. Według spisu ludności z 22 października 2017 roku miasto liczyło 26 288 mieszkańców. 
Quillabamba znajduje się na wysokości 1047 m. Panuje tu klimat umiarkowany ciepły. W mieście Quillabamba przez cały rok występują znaczne opady, nawet w najsuchszych miesiącach. Według klasyfikacja klimatów Köppena występuje tutaj klimat oceaniczny (Cfb). Średnia temperatura w mieście wynosi 14,6°C. Średnia roczna suma opadów wynosi 2227 mm. 

</doc>
<doc id="1454730" url="https://pl.wikipedia.org/wiki?curid=1454730" title="Wiktor Ruban">
Wiktor Ruban

Wiktor Ruban (ukr. Віктор Геннадійович Рубан, ur. 24 maja 1981 w Charkowie), ukraiński łucznik sportowy. Dwukrotny medalista olimpijski.
Największe sukcesy odnosi na igrzyskach. W 2004 w Atenach razem z kolegami zajął trzecie miejsce w rywalizacji drużynowej, cztery lata później został indywidualnym mistrzem olimpijskim. W 2009 stanął na najniższym stopniu podium mistrzostw świata.

</doc>
<doc id="1454731" url="https://pl.wikipedia.org/wiki?curid=1454731" title="Dziewka">
Dziewka



</doc>
<doc id="1454737" url="https://pl.wikipedia.org/wiki?curid=1454737" title="Aleksander Tyszkiewicz (1864–1945)">
Aleksander Tyszkiewicz (1864–1945)

Aleksander Tyszkiewicz, lit. "Aleksandras Tiškevičius" (ur. 6 kwietnia 1864 w Paryżu, zm. 27 maja 1945 w Elsten koło Cappeln w Niemczech) – polski hrabia, ziemianin, właściciel Kretyngi i okolicznych włości na Żmudzi. Szambelan papieski, kamerjunkier rosyjski od 1904, poseł do rosyjskiej Rady Państwa w 1906.
Życiorys.
Urodził się jako syn Józefa, dziedzica posiadłości w Landwarowie (później – w Kretyndze), oraz Zofii z Horwattów. W 1883 roku ukończył Nikołajewską Szkołę Inżynierów Wojskowych w Petersburgu, później przez trzy lata służył jako saper w gwardii cesarskiej.
Po powrocie na Litwę zamieszkał w Kretyndze – dobra należące do Tyszkiewiczów zajmowały ok. 20 tys. ha gruntów – był również właścicielem majątków Duniłowicze koło Wilejki i Ostrożanki na Polesiu mozyrskim.
Udzielał się społecznie – w 1892 roku wstąpił do Klubu Szlacheckiego w Wilnie, osiem lat później znalazł się w gronie sędziów honorowym powiatu telszańskiego. W tym samym roku wybrano go członkiem zarządu Towarzystwa Rolniczego Kowieńskiego, którego był wiceprezesem w latach 1905–1906.
Na jesieni 1905 roku wziął udział w pracach tzw. Komisji Ziemskiej, która miała za zadanie wprowadzenie instytucji ziemstw w guberniach Kraju Północno-Zachodniego. Opowiadał się za szeroką autonomią ziem litewskich, za prawem do ich rozwoju społecznego i kulturalnego, za równouprawnieniem trzech narodowości zamieszkujących Wielkie Księstwo Litewskie.
6 kwietnia 1906 roku wybrano go posłem do Rady Państwa, w której został m.in. członkiem komisji składu osobistego i wewnętrznego urządzenia. Był wyborcą do I i IV Dumy z puli ziemiańskiej powiatu Telsze.
W 1909 roku założył polskie gimnazjum w Telszach, zostając przewodniczącym Towarzystwa ds. jego utrzymania (do 1915 roku). W latach 1912–1915 stał na czele telszańskiego oddziału Towarzystwa Rolniczego Kowieńskiego.
Po wybuchu I wojny światowej przeniósł się do Petersburga, obejmując urząd szefa departamentu rosyjskiego MSW ds. wysiedleń, zajmował się problemem uchodźców wojennych z zachodnich ziem Cesarstwa.
Na skutek wybuchu rewolucji październikowej powrócił na Żmudź, gdzie władze niemieckie naznaczyły go delegatem ds. polskiej ludności przy naczelniku powiatu w Kretyndze. Po uzyskaniu przez Litwę niezależności w 1918 roku opowiedział się za lojalną współpracą z państwem litewskim, został m.in. członkiem zbliżonego do narodowców Związku Rolników Litewskich, szefował radzie gminy w Kretyndze. Mimo to znaczna część majątku należącego do kretynżskiej linii Tyszkiewiczów została przejęta przez państwo na mocy uchwalonej w 1922 roku reformy rolnej.
Był żonaty z Marią Pusłowską (1866–1939), właścicielką majątku Giełgudyszki koło Jurborka.
Jego dzieci:
Jego siostra Zofia wyszła za mąż za Henryka Dembińskiego.

</doc>
<doc id="1454740" url="https://pl.wikipedia.org/wiki?curid=1454740" title="Edmund Łopuski">
Edmund Łopuski

Edmund Łopuski (ur. 16 listopada 1918 w Samborze, zginął 14 marca 1945 w Kołobrzegu) – polski żołnierz.
Syn Władysława (z zawodu kolejarza) i Franciszki z d. Proski. Podchorąży 54 pułku piechoty. Brał udział w wojnie obronnej 1939. Należał do Armii Krajowej. W roku 1944 ochotniczo wstąpił do ludowego Wojska Polskiego. Przydzielony do 14 pułku piechoty. Odznaczony Krzyżem Srebrnym Orderu Wojennego Virtuti Militari za walki o Wał Pomorski. Zginął od kuli snajpera w czasie walk ulicznych w Kołobrzegu.

</doc>
<doc id="1454749" url="https://pl.wikipedia.org/wiki?curid=1454749" title="James Harris (3. hrabia Malmesbury)">
James Harris (3. hrabia Malmesbury)

James Howard Harris, 3. hrabia Malmesbury GCB (ur. 25 marca 1807, zm. 17 maja 1889), brytyjski arystokrata i polityk, członek Partii Konserwatywnej, minister w rządach lorda Derby’ego i lorda Beaconsfielda.
Był najstarszym synem Jamesa Harrisa, 2. hrabiego Malmesbury. Wykształcenie odebrał w Eton College oraz w Oriel College na Uniwersytecie Oksfordzkim. Wiele podróżował. Podczas swoich podróży poznał m.in. późniejszego cesarza Francuzów Napoleona III. W tym czasie znany był pod swoim tytułem grzecznościowym "wicehrabiego Fitzharris".
W 1841 r. został wybrany do Izby Gmin jako reprezentant okręgu Wilton, ale po kilku miesiącach zmarł jego ojciec i James, jako 3. hrabia Malmesbury, zasiadł w Izbie Lordów. W 1852 r. był ministrem spraw zagranicznych. Ponownie sprawował ten urząd w latach 1858–1859. Poparł zamach stanu księcia Ludwika Napoleona w 1852 r., który doprowadził do powstania II Cesarstwa. W wojnie francusko-austriackiej 1859 r. stanął jednak po stronie Austrii. W 1866 r. został Lordem Tajnej Pieczęci i pozostał nim do 1868 r. Ponownie pełnił tę funkcję w latach 1874–1876. W 1868 r. był również przewodniczącym Izby Lordów, a w latach 1868–1869 stał na czele Partii Konserwatywnej w izbie wyższej.
Lord Malmesbury wydał w 1884 r. swoje wspomnienia "Memoirs of an Ex-Minister". Był również redaktorem "Diaries and Correspondence", zbioru pism swojego dziadka, wydanego w 1844 r. W 1870 r. opublikował książkę "The First Lord Malmesbury and His Friends".
Zmarł bezpotomnie w 1889 r. Tytuł parowski odziedziczył jego bratanek, Edward.

</doc>
<doc id="1454752" url="https://pl.wikipedia.org/wiki?curid=1454752" title="Henry Carr">
Henry Carr

Henry William Carr (ur. 27 listopada 1942 w Montgomery, zm. 29 maja 2015 w Griffin) – amerykański lekkoatleta (sprinter) i zawodnik futbolu amerykańskiego; dwukrotny medalista igrzysk olimpijskich w 1964 w Tokio, rekordzista świata.
Życiorys.
Wychował się w Detroit (stan Michigan) jako dziewiąte spośród jedenaściorga dzieci. Jego matka i ojciec żyli w separacji. Matka do późnej nocy pracowała jako pomoc domowa, aby zapewnić rodzinie utrzymanie. Ponieważ czytanie i pisanie sprawiało mu w młodości trudności, liczyło się u niego to, że był najszybszym biegaczem i najlepszym graczem na swojej ulicy; jak sam wspomina – „"to podnosiło rangę w życiu"”.
W szkole średniej wyróżniał się osiągnięciami w sporcie. Przez trzy lata — 1959, 1960 i 1961 — należał do ogólnoamerykańskiej reprezentacji sprinterów szkolnych. Wyspecjalizował się w biegu na 220 jardów. Dwa lata grał też w stanowych drużynach rugby i koszykówki. Po tych osiągnięciach sportowych kilkanaście uczelni różnymi metodami starało się go pozyskać. Np. prawo jazdy otrzymał w sali pewnej restauracji bez jakiegokolwiek egzaminu. Wystarał się o to jeden z pobliskich uniwersytetów, który tym sposobem usiłował go pozyskać.
W końcu wybrał Uniwersytet Stanowy w Arizonie. Będąc na drugim roku studiów pobił rekord świata w biegu na 220 jardów. Przyjmowali go różni czołowi mężowie stanu. Np. w Moskwie spotkał się z Nikitą Chruszczowem.
Zdobył dwa złote medale na igrzyskach olimpijskich w Tokio w 1964 roku: w biegu na 200 metrów i w sztafecie 4 × 400 metrów. Po igrzyskach udał się do Australii, gdzie startował w kilku zawodach, a stamtąd powrócił do domu.
Po kilku miesiącach podpisał kontrakt z klubem futbolu amerykańskiego New York Giants. Przez trzy lata grał w nim wyśmienicie i jakiś czas był nawet głównym obrońcą (safety). Zaledwie trzy mecze brakowały mu do zakończenia trzeciego sezonu, gdy doznał kontuzji kolana. Wkrótce zarząd klubu poinformował go, iż życzy sobie jego dalszej gry. Ponieważ na początku roku był wmieszany w spór na tle rasowym, jaki wybuchł w drużynie (Carr był Afroamerykaninem), zaczęto podawać w wątpliwość, czy uszkodzenie jest poważne. Skutkiem tego przy końcu sezonu został sprzedany do innego klubu. Uzasadnieniem miał być fakt, że jest wichrzycielem i że nie grał, zasłaniając się kontuzją. Podobnie potraktowano go w drużynie, dla której został zakupiony.
W tej sytuacji Carr postanowił wycofać się z uprawiania futbolu, chociaż w poprzednim roku zarobił 27 000 dolarów. Przez dłuższy czas nie mógł znaleźć pracy. W końcu ulokował swój kapitał w przedsiębiorstwie prowadzącym stoiska z gorącymi zakąskami i stracił te pieniądze. Wkrótce załamał się psychicznie, opuścił rodzinę i uwikłał się w handel narkotykami. Powrócił do rodziny, za zgodą żony sprzedał część majątku i za uzyskane pieniądze utworzył agencję reklamową. Wkrótce żona zetknęła się ze Świadkami Jehowy, a potem i on, w grudniu 1972 roku. 20 maja 1973 roku razem z żoną zostali Świadkami Jehowy. Od września 1975 roku był starszym zboru. Przez pewien okres również pionierem (działalność kaznodziejską prowadzili w stanie Georgia). Od 1975 roku w niepełnym wymiarze godzin uczył wraz z żoną w szkole podstawowej.
Zmarł na raka w 2015 roku.
Osiągnięcia sportowe.
Rekordy świata: na 200 m, 220 jardów (201 m) i w sztafecie 4 × 400 m.
Zdobył w 1963 tytuł mistrza NCAA na 200 m 20,5. W tym samym roku uzyskał on 20,69 remisując z Paulem Draytonem podczas mistrzostw Stanów Zjednoczonych. Dwa razy w tym roku ustanowił rekordy świata: 20,4 na 200 m oraz 20,3 na 220 jardów (ok. 201 m). W 1964 r., Carr pobiegł jeszcze szybciej, ustanawiając nowy rekord 20,2 na 220 jardów (201 m).
W 1964 na igrzyskach olimpijskich Carr osiągnął szczytową sławę, wygrywając bieg na 200 metrów i będąc członkiem zwycięskiej sztafety 4 × 400 metrów (rekord świata 3:00,7). Był na czele światowego rankingu biegaczy na 200 m w latach 1963 i 1964.

</doc>
<doc id="1454758" url="https://pl.wikipedia.org/wiki?curid=1454758" title="Lolo Ferrari">
Lolo Ferrari

Lolo Ferrari, właściwie Ève Vallois (ur. 9 lutego 1963 w Clermont-Ferrand, zm. 5 marca 2000 w Grasse) – francuska aktorka pornograficzna, aktorka, tancerka, posiadająca nieoficjalny tytuł „kobiety z największymi piersiami na świecie”, choć jej piersi były sztucznie powiększone.
Życiorys.
Wczesne lata.
Urodziła się w Clermont-Ferrand. Wychowana w nadmorskim kurorcie La Baule-Escoublac. Jako nastolatka pracowała dorywczo jako modelka. W 1988 roku poślubiła starszego o 15 lat Erica Vigne. Zachęcona przez męża, poddała się operacji powiększenia biustu (22 razy, rekord Guinnessa) aż osiągnęła wymiar 180 cm w biuście. Każda z jej piersi ważyła 2,8 kg i zawierała 3 litry surowicy. Prawdopodobnie była kobietą o największym biuście wzbogaconym silikonem.
Kariera.
Przybrała pseudonim „Lolo” od francuskiego slangowego określenia piersi. Pod pseudonimem „Lolo Ferrari” nagrała kilka filmów pornograficznych, w tym "Le King de ces dames" (1995) w reżyserii Gabriela Pontello z udziałem Anity Blond, Davida Perry’ego i Franka Guna.
Użycie słowa Ferrari przy próbie wypromowania bielizny o nazwie Ferrari doprowadziło do wieloletnich sporów sądowych z włoską firmą samochodową o naruszenie praw do nazwy.
Próbowała – jednak bez powodzenia – kariery piosenkarskiej. W 1996 ukazał się album "Airbag Generation".
Śmierć.
Została znaleziona martwa 5 marca 2000 w wieku 37 lat w swym domu w Grasse na Francuskiej Rivierze. Początkowo podejrzewano przedawkowanie narkotyków, ale lekarz stwierdził, że przyczyną zgonu było „mechaniczne uduszenie”. Kobieta miała bardzo płytki oddech z powodu wagi swojego biustu. To on doprowadził do zatrzymania pracy płuc i śmierci aktorki. Podejrzewano o zabójstwo jej męża, który spędził rok w areszcie, następnie jednak został zwolniony.

</doc>
<doc id="1454762" url="https://pl.wikipedia.org/wiki?curid=1454762" title="Droga do Wellville">
Droga do Wellville

Droga do Wellville - amerykański film z 1994 roku w reżyserii Alana Parkera na podstawie powieści T. Coraghessana Boyle.
Komedia o "farmie zdrowia", prowadzonej przez ekscentrycznego lekarza, dr Johna Harveya Kellogga. Akcja rozgrywa się w początkach XX wieku w miejscowości Battle Creek.

</doc>
<doc id="1454764" url="https://pl.wikipedia.org/wiki?curid=1454764" title="Hrabia Malmesbury">
Hrabia Malmesbury

Informacje ogólne.
Hrabiowie Malmesbury 1. kreacji (parostwo Wielkiej Brytanii)
Najstarszy syn 7. hrabiego Malmesbury: James Hugh Carleton Harris, wicehrabia Fitzharris

</doc>
<doc id="1454766" url="https://pl.wikipedia.org/wiki?curid=1454766" title="Aleksander Stabrowski">
Aleksander Stabrowski

Aleksander Stabrowski , "Lubicz", (ur. 1839, zm. 21 lipca 1863?) – bogaty ziemianin, oficer rosyjski, wychowanek kadetów w Brześciu i gwardzista z Petersburga, od kwietnia 1863 r. organizator i dowódca w powstaniu styczniowym, w powiecie trockim, a potem w augustowskim. Według jednych źródeł ranny 21 lipca 1863 r., zbiegł za granicę i w początkach 1864 r. usiłował wrócić do powstania, lecz na granicy pruskiej, został pochwycony. Według innych źródeł poległ 21 lipca 1863 r.

</doc>
<doc id="1454768" url="https://pl.wikipedia.org/wiki?curid=1454768" title="Grupa Podhalańska GOPR">
Grupa Podhalańska GOPR

Grupa Podhalańska GOPR – jedna z siedmiu grup regionalnych Górskiego Ochotniczego Pogotowia Ratunkowego. Jej początki sięgają 1954 roku, kiedy to w Rabce-Zdroju rozpoczęto starania, aby powstała organizacja zajmująca się ratownictwem górskim. Obszarem działalności grupy jest teren Gorców, Pienin, północnej części Podhala, Beskidu Wyspowego, polskiej części Orawy, polskiej części Spisza, części Beskidu Średniego oraz Beskidu Sądeckiego.
Historia Grupy.
Rabka w latach 30. była jednym z najaktywniejszych ośrodków narciarskich w Polsce. Organizowano tu rajdy i zawody narciarskie. Takim imprezom niestety towarzyszyły również wypadki. W lutym 1935 roku czteroosobowy zespół z Rabki poszukiwał w rejonie Babiej Góry czterech zaginionych narciarzy. Prowadzone w trudnych, zimowych warunkach poszukiwania nie uratowały życia turystom. 1 stycznia 1938 r. powstało w Rabce Zimowe Górskie Pogotowie Towarzystwa Krzewienia Narciarstwa, liczące dziewięciu członków, pod kierownictwem dr. Teodora Cybulskiego. Jego zadaniem było zabezpieczenie szlaków turystycznych prowadzących na Turbacz i Luboń Wielki. Powstały stacje ratunkowe w schroniskach PTT na Turbaczu i Starych Wierchach oraz w Szczawie, Czorsztynie i Jurkowie. W zimie 1938 r. rabczańscy ratownicy udzielili pomocy narciarzowi, który zjeżdżając ze Starych Wierchów w rejonie Barda nabił się na wystający spod śniegu kij. Nie dysponując sprzętem ratowniczym na gałęziach cetyny i kijkach narciarskich przetransportowali rannego do Rabki.
Po II wojnie światowej w Gorcach, Pieninach i Beskidzie Wyspowym znacznie nasilił się ruch turystyczny. Powstała konieczność powołania do życia pogotowia górskiego, które na każde wezwanie uda się w góry nieść pomoc ludziom jej potrzebującym. W grudniu 1954 r. grupa miejscowych działaczy turystycznych m.in. Czesław i Elfryda Trybowscy oraz Emil Węglorz przystąpiła do organizacji Rabczańskiego Ochotniczego Pogotowia Ratunkowego (ROPR). W styczniu 1955 r. zorganizowano pierwszy kurs ratownictwa górskiego. Instruktorami byli ratownicy tatrzańscy, m.in. Tadeusz Pawłowski, Eugeniusz Strzeboński i Tadeusz Gąsienica-Giewont. Pierwsze miesiące działalności nie były łatwe. Brak bazy z prawdziwego zdarzenia, sprzętu ratunkowego i doświadczenia nadrabiano zaangażowaniem i młodzieńczym entuzjazmem. Ratownicze wykształcenie zdobywano na kursach w Tatrach i Beskidach. Tymczasem z wielu zakątków Podhala, Pienin i Beskidu Wyspowego napływały sygnały o wzrastającej liczbie wypadków. Zaistniała konieczność powołania sekcji operacyjnych w terenie. Pierwsza powstała w Nowym Targu (1956), następne w Krościenku nad Dunajcem (1957), Szczawnicy (1962) i Limanowej (1967), a później Ochotnicy Górnej, Kamienicy, Niedźwiedziu i na Orawie (połączona później z sekcją Rabka). W 1970 r. Grupa Rabczańska zmieniła swoją nazwę na Podhalańska, jako bardziej adekwatną do terenu swojego działania. W 1984 r. zostaje oddany do użytku budynek przy alei Tysiąclecia 1 w Rabce-Zdroju, w którym mieści się stacja centralna Grupy Podhalańskiej.
Patron Grupy.
Od 1965 r. patronem Grupy Podhalańskiej GOPR jest tragicznie zmarły Krzysztof Berbeka. Urodził się on w Pińsku 11 kwietnia 1930 r. Po ukończeniu szkoły średniej w Rabce-Zdroju rozpoczął studia geologiczne, które wkrótce przerwał. W 1951 roku zaczął się intensywnie wspinać w Tatrach i wkrótce stał się jednym z czołowych polskich taterników i alpinistów. Był instruktorem taternictwa i przewodnikiem tatrzańskim. Uczestniczył w wielu polskich wyprawach wysokogórskich. W latach 1957 i 1964 w Alpy, w 1958 i 1961 w Kaukaz i w 1960 w Hindukusz.
Od 1952 r. był ratownikiem zawodowym w Grupie Tatrzańskiej GOPR. Uczestniczył w ponad 200 wyprawach ratunkowych. Uzyskał stopień instruktora ratownictwa górskiego. W zimie 1964 r. po dokonaniu pierwszego przejścia północnej ściany Dent d’Herens uległ wypadkowi, w wyniku którego zmarł 1 kwietnia 1964 r. w Zurychu.
Grupa Podhalańska dzisiaj.
Aktualnie Grupa Podhalańska zrzesza ponad 360 ratowników górskich, działających w ośmiu sekcjach operacyjnych: Rabka-Orawa, Nowy Targ, Krościenko nad Dunajcem, Szczawnica, Limanowa, Ochotnica, Kamienica, Niedźwiedź. Rocznie ratownicy Grupy Podhalańskiej uczestniczą w około 700 akcjach, wyprawach i interwencjach. Grupa dysponuje nowoczesnymi środkami transportu i sprzętem ratowniczym. W akcjach ratunkowych i poszukiwawczych wspomaga się rozbudowanym systemem nawigacyjnym GPS. Aktywnie współpracuje z Lotniczym Pogotowiem Ratunkowym, Państwową i Ochotniczą Strażą Pożarną, Policją, Strażą Graniczną, GPN-em, PPN-em i miejscowymi nadleśnictwami, a także z innymi grupami regionalnymi GOPR oraz z TOPR. Ratownicy GP GOPR biorą również udział w akcjach likwidacji klęsk żywiołowych jak pożary i powodzie.
Szeroko rozwinięta jest profilaktyka. W Stacji Centralnej Grupy rokrocznie odbywa się kilkadziesiąt szkoleń dla dzieci z cyklu „W górach bezpiecznie”, ratownicy podhalańscy brali aktywny udział w przygotowaniu internetowych programów interaktywnych „W górach bezpiecznie” i „Zimą w górach bezpiecznie”. Stale szkolą również z zakresu bezpieczeństwa górskiego przewodników górskich oraz pracowników leśnych.

</doc>
<doc id="1454769" url="https://pl.wikipedia.org/wiki?curid=1454769" title="Rozwiązanie Tolmana-Oppenheimera-Volkoffa">
Rozwiązanie Tolmana-Oppenheimera-Volkoffa



</doc>
<doc id="1454770" url="https://pl.wikipedia.org/wiki?curid=1454770" title="Kurier Siedlecki">
Kurier Siedlecki

Kurier Siedlecki – bezpłatny miesięcznik regionalny, ukazujący się na terenie Siedlec, wydawany jest przez "Urząd Miasta Siedlce". Oprócz wydania papierowego gazeta dostępna jest również w wersji elektronicznej. Opisuje najważniejsze wydarzenia minionego miesiąca, sesje rady Miasta, informacje radnych i UM.

</doc>
<doc id="1454771" url="https://pl.wikipedia.org/wiki?curid=1454771" title="U-29 (1936)">
U-29 (1936)

U-29 – niemiecki okręt podwodny (U-Boot) typu "VII A" z okresu II wojny światowej. Okręt wszedł do służby w 1936. 
Historia.
Po wejściu do służby okręt należał do 2. Flotylli ("Saltzwedel"). Odbył 7 patroli bojowych, spędzając w morzu 223 dni. Zatopił 12 jednostek o łącznej pojemności 67.277 BRT. 17 września 1939 roku pod dowództwem Ottona Schuharta zatopił lotniskowiec HMS "Courageous" (22.560 t). Od stycznia 1941 służył kolejno w 24., 23. i 21. Flotylli jako okręt treningowy i szkolny.
Zatopiony przez własną załogę 4 maja 1945 w zatoce Kupfermühlen w pobliżu Flensburga w ramach operacji "Regenbogen". W 1948 roku podniesiony wrak został zezłomowany.

</doc>
<doc id="1454773" url="https://pl.wikipedia.org/wiki?curid=1454773" title="Brzana albańska">
Brzana albańska

Brzana albańska ("Barbus albanicus") – gatunek słodkowodnej ryby karpiokształtnej z rodziny karpiowatych (Cyprinidae), czasami klasyfikowany jako podgatunek bułata ("Luciobarbus capito").
Występowanie.
Występuje w zachodniej Grecji. Jego obecne występowanie w Albanii jest kwestionowane. Żyje stadnie przy dnie.
Cechy morfologiczne.
Osiąga długość 30–40 (maksymalnie 45) cm, a według FishBase do 60 cm przy masie sięgającej 3 kg. Ciało smukłe, o prostej linii brzucha i wypukłym grzbiecie widocznym zwłaszcza u starszych osobników. Pysk krótki, zaokrąglony. Otwór gębowy dolny, wargi mięsiste zaopatrzony w 4 krótkie wąsiki, z których pierwsza para nie sięga oka. Łuski średnie 49–52 wzdłuż linii bocznej. Płetwa grzbietowa ma 12 promieni, z których pierwszy jest nieco dłuższy, na dole zgrubiały i lekko z tyłu piłkowany. W płetwie odbytowej 8 promieni. Zęby gardłowe trójrzędowe.
Grzbiet brązowoszary do ciemnobrązowego. Boki jaśniejsze, żółtawo połyskujące. Brzuch biały. na bokach nieregularnie rozrzucone małe ciemnobrązowe plamy. Płetwy ciemnoszare. Piersiowe i odbytowa lekko żółtawe do czerwonawych.
Odżywianie.
Małe bezkręgowce, głównie larwy owadów i mięczaki. Młode osobniki zjadają również rośliny.
Rozród.
Tarło w V i VI. W tym okresie pojawia się u samców na czole ułożona rzędami, perełkowata wysypka tarłowa.

</doc>
<doc id="1454774" url="https://pl.wikipedia.org/wiki?curid=1454774" title="Równanie Tolmana-Oppenheimera-Volkoffa">
Równanie Tolmana-Oppenheimera-Volkoffa

Równanie Tolmana-Oppenheimera-Volkoffa (równanie TOV) – szczególny przypadek równań Einsteina, jego rozwiązanie przedstawia strukturę sferycznie symetrycznego i statycznego rozkładu materii opisanej danym równaniem stanu. Stosowane jest przede wszystkim przy modelowaniu budowy gwiazd o bardzo silnym polu grawitacyjnym (na przykład gwiazd neutronowych).
Założenia.
Poniżej przedstawiono zarys wyprowadzenia równania. Ogólną metrykę sferycznie symetrycznego i niezależnego od czasu rozkładu materii można zapisać w następujący sposób:
gdzie standardowo:
Zakładamy także, że materia jest nielepka, nie przewodzi ciepła i nie wykazuje napięć ścinających, tj. tensor napięć-energii jest taki jak dla płynu doskonałego w Ogólnej Teorii Względności. Biorąc pod uwagę barotropowe równanie stanu (ciśnienie formula_6 jest funkcją tylko jednej zmiennej, gęstości masy-energii formula_7), dostajemy następujący związek z funkcją metryczną formula_8
funkcją formula_10
a także związek pomiędzy masą zawartą w sferze o promieniu formula_3 a promieniem tej sfery, formula_13
Przy tych założeniach równania Einsteina redukują się do
Równanie TOV jest zatem newtonowskim równaniem równowagi hydrostatycznej zmodyfikowanym przez człony relatywistyczne (w nawiasach).
Warunki brzegowe.
Jeśli równanie opisuje gwiazdę w próżni, do rozwiązania używa się następujących warunków brzegowych:
dla formula_18 funkcja metryczna formula_19 gdzie formula_20 jest całkowitą grawitacyjną masą gwiazdy mierzoną przez odległego obserwatora.
Masa grawitacyjna, masa właściwa, masa barionowa, energia wiązania dla gwiazdy neutronowej.
Całkowita masa grawitacyjna formula_20 gwiazdy (mierzona przez odległego obserwatora znajdującego się np. na orbicie wokół gwiazdy), występująca w metryce dla odległości większych od promienia gwiazdy formula_22 wyraża się następującym wzorem:
Pamiętając o tym, że element objętości formula_24 pomiędzy sferami o promieniach formula_3 oraz formula_26 jest równy
można definiować dwie inne charakterystyczne masy wynikające z równania TOV. Masą właściwą formula_28 gwiazdy nazywa się całkę gęstości masy-energii po objętości, biorąc pod uwagę lokalne zakrzywienie przestrzeni przez masę formula_29
Jako że
Liczba barionów w objętości gwiazdy jest równa
gdzie:
"Masa barionowa" (zwana również masą spoczynkową) jest równa liczbie barionowej formula_34 gwiazdy pomnożonej przez masę barionu formula_36 "mn":
Zdefiniowane wyżej masy używa się do obliczenia energii wiązania. Różnica
jest "energią grawitacyjną" gwiazdy (energią zmagazynowaną w gwieździe, którą można odzyskać przenosząc małe elementy formula_39 do nieskończoności). Grawitacyjna energia wiązania to
"Energia wewnętrzna" gwiazdy (energia pochodząca z równania stanu, bez uwzględnienia gęstości spoczynkowej), to
z podobnie jak poprzednio zdefiniowaną wewnętrzną energią wiązania
Całkowita energia wiązania gwiazdy to zatem
Dla typowego równania stanu, gwiazda neutronowa o masie formula_44 masy Słońca jest związana energią wiązania formula_45
Rozwiązanie dla przypadku materii nieściśliwej.
W ogólnym przypadku nie istnieje rozwiązanie analityczne, tj. zależność gęstości, ciśnienia od odległości od centrum gwiazdy itd. można otrzymać tylko numerycznie. Równanie TOV można rozwiązać analitycznie dla równania stanu formula_46 Mamy wtedy
Korzystając z tego związku, równanie równowagi hydrostatycznej można analitycznie scałkować. Otrzymujemy:
Zwiększanie masy gwiazdy prowadzi do wzrostu ciśnienia centralnego, formula_49 Warunek formula_50 stanowi ograniczenie na stosunek promienia Schwarzschilda do promienia gwiazdy:
Ograniczenie to, dla ustalonej gęstości, wyznacza maksymalną masę gwiazdy, czyli granicę TOV.
Historia.
Równanie TOV w postaci przedstawionej powyżej zostało opublikowane w roku 1939 w czasopiśmie naukowym „Physical Review” przez Roberta Oppenheimera i Georga M. Volkoffa w artykule pt. "On Massive Neutron Cores", jednak fundamentalne znaczenie mają prace Richarda C. Tolmana z roku 1934 pt. "Effect of Inhomogeneity on Cosmological Models" oraz 1939 r. pt. "Static Solutions of Einstein’s Field Equations for Spheres of Fluid", w których przeprowadził analizę sferycznie symetrycznych metryk.

</doc>
<doc id="1454775" url="https://pl.wikipedia.org/wiki?curid=1454775" title="Władysław Tyszkiewicz">
Władysław Tyszkiewicz

Władysław Tyszkiewicz (ur. 26 czerwca 1865 w Landwarowie, zm. 21 września 1936 tamże) – polski ziemianin z Wileńszczyzny, hrabia, właściciel majątku w Landwarowie pod Trokami, w 1922 roku posiadał majątki ziemskie o powierzchni 14 590 ha.
Życiorys.
Był synem Józefa, właściciela majątku w Kretyndze, i Zofii z Horwattów, bratem Aleksandra. Jego siostra Zofia wyszła za mąż za Henryka Dembińskiego. W 1886 ukończył Liceum Prawnicze w Petersburgu, po czym pracował jako sędzia pokoju w Rydze. Jako dziedzic Tyszkiewiczów otrzymał majątki w Landwarowie i Korsakach. Pod koniec XIX wieku przeniósł się do Warszawy, gdzie udzielał się społecznie, m.in. jako członek Komitetu Budowy Pomnika Adama Mickiewicza oraz Komitetu Budowy Filharmonii. W 1903 stanął na czele warszawskiego Towarzystwa Popierania Przemysłu i Handlu Polskiego. Nie tracąc związków z rodzinną Litwą, był m.in. członkiem Rady Towarzystwa Rolniczego Wileńskiego oraz zasiadał w Komitecie Wystawy Rolniczej w Wilnie.
W 1905 ogłosił memoriał domagający się zniesienia restrykcji wobec Polaków mieszkających na Litwie i zapewnienia im praw narodowych (m.in. do polskiego szkolnictwa, stanął również na czele delegacji, która wręczyła premierowi Wittemu petycję odnośnie do polonizacji szkolnictwa w Kraju Przywiślańskim).
Represjonowany przez władze carskie za działalność narodową, był dwukrotnie zsyłany do guberni archangielskiej (1904, 1906). Po zwolnieniu przez pewien czas przebywał we Włoszech, gdzie założył w Mediolanie antykwariat „Warowland” (nazwa nawiązująca do rodzinnego Landwarowa).
3 maja 1906 wybrano go posłem do I Dumy z okręgu Warszawa, zasiadał w Kole Polskim w Petersburgu. Był członkiem komisji adresowej Dumy, gdzie zabiegał o przyznanie autonomii politycznej Krajowi Przywiślańskiemu. Protestował przeciwko rosnącemu w siłę antysemityzmowi – w październiku 1907 złożył premierowi Stołypinowi memoriał domagający się przeciwdziałania przez władze pogromom oraz ustalenia położenia prawnego Żydów w Cesarstwie.
Po wybuchu I wojny światowej pracował w Czerwonym Krzyżu na Kaukazie. Związki z tą instytucją kontynuował też po odzyskaniu przez Polskę niepodległości – był komisarzem rządowym PCK.
Żonaty z Marią Krystyną Lubomirską (zm. 1958), mieli czwórkę dzieci: Zofię Różę, Stefana, Różę i Eugeniusza Stanisława.
Zmarł w Landwarowie 21 września 1936 i został pochowany w miejscowym kościele, który miał się stać kaplicą grobową rodziny Tyszkiewiczów. Plany te nie zostały zrealizowane z uwagi na odłączenie Wileńszczyzny od Polski po zakończeniu II wojny światowej.

</doc>
<doc id="1454782" url="https://pl.wikipedia.org/wiki?curid=1454782" title="Gazeta Siedlecka">
Gazeta Siedlecka

Gazeta Siedlecka – bezpłatny tygodnik regionalny o charakterze informacyjno-poradnikowym. Czytelnikami Gazety Siedleckiej są mieszkańcy Siedlec oraz powiatu siedleckiego. Oprócz wydania papierowego, Gazeta Siedlecka posiada stronę internetową: www.gazetasiedlecka.pl oraz dostępna jest w wersji elektronicznej. Dystrybucja Gazety Siedleckiej odbywa się w kilkuset punktach: centra handlowe, urzędy, instytucje, zakłady pracy i in. Wydawcą Gazety Siedleckiej jest: OGŁOSZENIOWA Robert Borkowski.

</doc>
<doc id="1454787" url="https://pl.wikipedia.org/wiki?curid=1454787" title="Synagoga na Podolu w Kijowie">
Synagoga na Podolu w Kijowie



</doc>
<doc id="1454793" url="https://pl.wikipedia.org/wiki?curid=1454793" title="Okręg wyborczy Wilton">
Okręg wyborczy Wilton

Okręg wyborczy Wilton powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg położony był w hrabstwie Wiltshire. Został zlikwidowany w 1918 r.

</doc>
<doc id="1454794" url="https://pl.wikipedia.org/wiki?curid=1454794" title="Wyższe Seminarium Duchowne w Sandomierzu">
Wyższe Seminarium Duchowne w Sandomierzu

Wyższe Seminarium Duchowne w Sandomierzu – seminarium duchowne diecezji sandomierskiej Kościoła rzymskokatolickiego.
Historia.
W 1639 roku ks. Mikołaj Leopoldowicz proboszcz parafii św. Piotra w Sandomierzu, utworzył Seminarium Duchowne przeznaczone dla kształcenia kapłanów dla archidiakonatu sandomierskiego, a było ono jednym z sześciu seminariów w diecezji krakowskiej. Ks. Mikołaj Leopoldowicz kierował tym seminarium, a opiekę powierzył Jezuitom. Po jego śmierci w 1639 roku, seminarium przeszło w wyłączny zarząd Jezuitów i właściwie działało do 1717 roku, gdy przeniesiona została parafia z Jezuickiego kościoła pw. św. Piotra do kolegiaty sandomierskiej i od tego czasu zmniejszała się liczba alumnów. W 1773 roku po kasacie zakonu Jezuitów, alumni zostali przeniesieni do domu księży emerytów, na utrzymaniu z funduszu kapitulnego. W 1783 roku po zlikwidowaniu majątku seminaryjnego alumni zostali przeniesieni do seminarium w Kielcach.
30 czerwca 1818 roku bullą „Ex imposita Nobis” papież Pius VII powołał do istnienia diecezję sandomierską. Przy diecezji 7 listopada 1820 roku powstało Wyższe Seminarium Duchowne. Z braku odpowiednich lokali umieszczono je tymczasowo w Domu Księży Emerytów, obok dzwonnicy katedralnej.
W 1903 roku rząd rosyjski zlikwidował klasztor benedyktynek przy ulicy Gołębickiej (obecnie Żeromskiego), a budynki klasztorne miał zamiar przeznaczyć dla urzędów powiatowych. Wówczas Biskup Aleksander Zwierowicz zwrócił się z prośbą o oddanie poklasztornych budynków dla Seminarium, a na cele rządowe zaproponował przekazanie dotychczasowego budynku seminaryjnego. Rząd zgodził się i w 1904 roku Seminarium Duchowne przeniosło się w obecne miejsce.
W latach 1998–1999 gmach Wyższego Seminarium Duchownego poddano gruntownemu remontowi, by w czasie wizyty papieża Jana Pawła II w Sandomierzu 12 czerwca 1999 r. godnie przyjąć zaproszonych gości.

</doc>
<doc id="1454798" url="https://pl.wikipedia.org/wiki?curid=1454798" title="Bite It Like A Bulldog">
Bite It Like A Bulldog

Bite It Like A Bulldog – pierwszy singel promujący album "Deadache" fińskiego zespołu hardrockowego Lordi, wydany w roku 2008.
27 sierpnia 2008 w Espoo można było zdobyć specjalną edycję singla wydaną z okazji 550-lecia miasta, którą członkowie zespołu OX, Kita i Awa podpisywali w centrum handlowym Sello.
Teledysk.
Główną postacią wideoklipu najprawdopodobniej jest detektyw, który znalazł się na miejscu zbrodni. Podczas gdy w innych ujęciach widać zespół wykonujący utwór "Bite It Like A Bulldog", rozgląda się on po pomieszczeniach, znajdując w pewnym momencie telewizor, w którym widzi ogromnych rozmiarów potwory atakujące ludzi. Wkrótce zdaje sobie sprawę z tego, iż osoba, która sfilmowała ataki została w tym budynku zamordowana. Nie udaje mu się jednak uciec. Zostaje otoczony przez muzyków zespołu.

</doc>
<doc id="1454804" url="https://pl.wikipedia.org/wiki?curid=1454804" title="Cerkiew Dziesięcinna w Kijowie">
Cerkiew Dziesięcinna w Kijowie

Cerkiew Narodzenia Bogurodzicy Dziesięcinna () – niezachowana do naszych czasów cerkiew prawosławna w Kijowie, na Górze Zamkowej. Była to pierwsza kamienna świątynia chrześcijańska na terenie Rusi. 
Historia.
Pierwsza Cerkiew Dziesięcinna.
Cerkiew została ufundowana w końcu X wieku przez Włodzimierza Wielkiego, który poprzez jej budowę pragnął podziękować za otrzymany chrzest i zarazem odpokutować za to, że w znajdującej się wcześniej na wzgórzu świątyni Peruna złożono na ofiarę dwóch chrześcijan – Jana i Teodora. Według kronik staroruskich cerkiew wybudowali i udekorowali budowniczowie z Bizancjum między 989 a 995, tworząc pierwszą kamienną cerkiew w Kijowie. Po ukończeniu prac książę Włodzimierz przysiągł, iż będzie przeznaczał 1/10 swoich dochodów na dalsze utrzymanie obiektu – stąd nazwa "Cerkiew Dziesięcinna". W 1015 fundator został pochowany na terenie świątyni. Wcześniej złożono w niej szczątki księżnej Olgi. W tym samym stuleciu obiekt został w niewielkim stopniu uszkodzony przez pożar. 
W czasie najazdu Mongołów pod dowództwem Batu-chana, po zdobyciu przez najeźdźców murów miejskich, cerkiew stała się miejscem ostatniej obrony. Została zdobyta i doszczętnie zburzona po ataku z użyciem taranów. We wnętrzu zginęło kilkaset osób, których pamięci poświęcony jest ustawiony obok miejsca po cerkwi krzyż. Obiekt znajdował się przez cztery kolejne stulecia w stanie niezabezpieczonej ruiny. 
W 1635 r. metropolita Piotr Mohyła podjął odbudowę świątyni w stylu barokowym, wykorzystując zachowane fundamenty. Prace ukończono w 1654 r..
Druga Cerkiew Dziesięcinna.
W latach 1828–1842 na tym samym miejscu zbudowana została z inicjatywy metropolity kijowskiego Eugeniusza nowa cerkiew pod wezwaniem Zaśnięcia Bogurodzicy według projektu Wasilija Stasowa. Istniała do 1935, kiedy została zburzona przez władze stalinowskie. Po rozbiórce na miejscu przeprowadzono wykopaliska archeologiczne, które pozwoliły odnaleźć wiele elementów pierwszej cerkwi. Trafiły one do Muzeum Historii Ukrainy. Obecnie zachowane fundamenty cerkwi zostały odsłonięte i zabezpieczone, a na ich terenie prowadzone są dalsze badania.
W 2007 w sąsiedztwie zachowanych fundamentów Cerkwi Dziesięcinnej wzniesiono drewnianą cerkiew, zaś w 2009 Święty Synod Ukraińskiego Kościoła Prawosławnego Patriarchatu Moskiewskiego utworzył przy niej Dziesięcinny Monaster Narodzenia Matki Bożej.
W 2010 ogłoszony został zamiar odbudowy Cerkwi Dziesięcinnej w jej pierwotnym kształcie. Według informacji podanej przez archimandrytę Gedeona (Charona), przełożonego Monasteru Dziesięcinnego, państwo ukraińskie zobowiązało się do przekazania na ten cel nieograniczonych środków.
Obecnie porzucono plany odbudowy Cerkwi jako takiej, planuje się zachowanie i remont fundamentów oraz wybudowanie muzeum jej poświęconego. Jest to wynik kilkuletnich sporów aktywistów społecznych z władzami państwa.

</doc>
<doc id="1454805" url="https://pl.wikipedia.org/wiki?curid=1454805" title="Aleksandr Patronow">
Aleksandr Patronow

Aleksandr Fiedorowicz Patronow, ros. Александр Федорович Патронов (ur. ?, zm. 11 stycznia 1969 w São Paulo) – rosyjski wojskowy (sztabskapitan), oficer 2 pułku Rosyjskiego Korpusu Ochronnego podczas II wojny światowej
Brał udział w I wojnie światowej w stopniu podporucznika. Podczas wojny domowej w Rosji służył w wojskach białych. Od 26 lipca 1919 r. dowodził plutonem kompanii karabinów maszynowych w 3 korniłowskim pułku piechoty. Doszedł do stopnia sztabskapitana. W listopadzie 1920 ewakuował się wraz z resztkami wojsk białych z Krymu do Gallipoli. Zamieszkał w Bośni w Królestwie SHS. Pracował jako nauczyciel. Po zajęciu Jugosławii przez wojska niemieckie w kwietniu 1941 wstąpił do nowo formowanego Rosyjskiego Korpusu Ochronnego. Służył w stopniu Oberleutnanta w 2 pułku. Po zakończeniu wojny wyjechał do Brazylii. Był bratem płk. Iwana F. Patronowa.
Linki zewnętrzne.
Biografia Aleksandra F. Patronowa (jęz. rosyjski)

</doc>
<doc id="1454810" url="https://pl.wikipedia.org/wiki?curid=1454810" title="Aleksander Sokołowski (powstaniec styczniowy)">
Aleksander Sokołowski (powstaniec styczniowy)

Aleksander Sokołowski (ur. w Czyżewie?, zm. 21 lipca 1863 w Warszawie) – polski ziemianin, oficer rosyjski, kapitan, wychowanek kadetów, od stycznia 1863 roku organizator i dowódca batalionu w powstaniu styczniowym. Przyprowadził swój oddział do zgrupowania Antoniego Jeziorańskiego naczelnika wojennego województwa rawskiego. 
4 lutego wykonał udane uderzenie na Rawę Mazowiecką, zdobywając rosyjskie koszary, pozyskując broń i biorąc jeńców, lecz ciężko ranny przy końcu marca w Rawie, został wydany Rosjanom i stracony na Cytadeli w Warszawie.

</doc>
<doc id="1454814" url="https://pl.wikipedia.org/wiki?curid=1454814" title="Świadkowie Jehowy w Burkinie Faso">
Świadkowie Jehowy w Burkinie Faso

 
Świadkowie Jehowy w Burkinie Faso – społeczność wyznaniowa w Burkinie Faso, należąca do ogólnoświatowej wspólnoty Świadków Jehowy, licząca w 2022 roku 1944 głosicieli, należących do 48 zborów. W 2022 roku na dorocznej uroczystości Wieczerzy Pańskiej zgromadziło się 4251 osób. Od 2012 roku działalność miejscowych głosicieli koordynuje Biuro Oddziału w Abomey-Calavi w Beninie. Biuro Krajowe i Biuro Tłumaczeń znajduje się w Wagadugu.
Historia.
W 1959 roku do kraju został wysłany na kilka tygodni Emmanuel Mama z Ghany, który prowadził działalność kaznodziejską w stolicy, w Wagadugu. W kraju tym nie było jednak miejscowych Świadków Jehowy. W 1963 roku do Wagadugu przeniosło się siedmiu Świadków Jehowy z Togo, z Beninu i z Demokratycznej Republiki Konga. Po paru miesiącach dołączyło do nich kilku współwyznawców z Ghany. W 1964 roku na skutek presji kleru na urzędników aresztowano tych głosicieli, trzymano ich 13 dni w więzieniu, po czym wydalono z kraju. Emmanuel Johnson, mieszkaniec kraju, w 1965 roku kontynuował studium biblijne ze Świadkami Jehowy drogą listowną.
W 1972 roku w kraju działało 14 Świadków Jehowy, wśród nich misjonarka – absolwentka Szkoły Gilead – Margarita Königer. Rok później w 3 zborach działało 19 głosicieli. W następnych latach do kraju dotarły kolejne grupy misjonarzy. W 1986 roku zanotowano liczbę 324 głosicieli w 14 zborach.
W 1993 roku liczba głosicieli wynosiła 345 osób. Do kraju przeprowadziło się kilkunastu Świadków Jehowy z Francji. W 1996 roku w Wagadugu oddano do użytku Salę Zgromadzeń. W 1998 roku rozpoczęto wydawanie publikacji Świadków Jehowy w języku moore.
W 2007 roku w Burkinie Faso zanotowano liczbę 1309 Świadków Jehowy, a na uroczystości Wieczerzy Pańskiej "(Pamiątce)" zebrało się 4038 osób. W 2010 roku liczba głosicieli wyniosła 1495.
W 2011 roku do kraju przybyli kolejni misjonarze Szkoły Gilead. 19 lutego otwarto powiększone Biuro Krajowe. Zanotowano liczbę 1520 głosicieli. W maju 2011 roku opiekę nad działalnością Świadków Jehowy przejęło Biuro Oddziału w Beninie, a wcześniej działalność kaznodziejską na tym terenie nadzorował oddział w Wybrzeżu Kości Słoniowej.
W 2012 roku w Burkinie Faso działało 1581 głosicieli. 9 grudnia 2018 roku w Wagadugu ogłoszono wydanie Chrześcijańskich Pism Greckich w Przekładzie Nowego Świata w języku moore. W 2019 roku przekroczono liczbę 2 tysięcy głosicieli. 19 marca 2023 roku w Wagadugu Youssouf Ouedraogo, członek Komitetu Oddziału w Beninie, ogłosił wydanie Pisma Świętego w Przekładzie Nowego Świata w języku moore. Program do innych zborów w formie wideokonferencji, z którego skorzystało ogółem przeszło 1730 osób. Językiem tym posługuje się 807 głosicieli należących do 22 zborów i grup w Burkinie Faso.
Kongresy odbywają się w językach: angielskim, amerykańskim języku migowym, diula, ewe, francuskim i moore.

</doc>
<doc id="1454820" url="https://pl.wikipedia.org/wiki?curid=1454820" title="Diecezja Copiapó">
Diecezja Copiapó

Diecezja Copiapó – rzymskokatolicka diecezja Chile, zajmująca cały obszar regionu III. Została erygowana 31 października 1957 roku w miejsce istniejącej od 1955 roku prałatury terytorialnej, a wcześniej od 1946 roku administratury apostolskiej.
Siedziba biskupia znajduje się w Copiapó.

</doc>
<doc id="1454825" url="https://pl.wikipedia.org/wiki?curid=1454825" title="Herb gminy Ochotnica Dolna">
Herb gminy Ochotnica Dolna

Herb Gminy Ochotnica Dolna przedstawia na tarczy o polu czerwonym zielony gorczański smrek z zaćwieczonym w dolnej części pnia złotym krzyżem określanym jako jabłkowy.
Herb bierze swój znak z topograficznej otuliny okolicy, a mianowicie ze świerkowych lasów gorczańskich (smreki), z tego środowiska, które towarzyszyło tutejszemu osadnictwu od początku, a które także dzisiaj tworzy charakterystyczną wartość Gminy. Na to nakłada się krzyż, który stylistycznie nawiązuje do roli i wezwania kościoła sięgając swymi korzeniami XVII wieku. Ponadto nawiązuje do stylu najważniejszego w Gminie zabytku architektury kościoła, zwłaszcza barokowego wyposażenia oraz do kształtu powszechnej tu pasyjki, krzyża znajdującego się do dziś w każdym góralskim domu i tym samym będący znakiem zrozumiałym dla każdego mieszkańca Gminy. Krzyż ten, który dawniej i dzisiaj w różny sposób kształtuje obyczaj ludowy i pełni w nim funkcje nie tylko religijne, będzie dobrze pełnił funkcje znaku jednoczącego i identyfikującego wespół z gorczańskim świerkiem miejscowe społeczeństwo.
Herb przyjęty został Uchwałą Rady Gminy Nr LI/282/06 z dnia 12 września 2006 roku.

</doc>
<doc id="1454826" url="https://pl.wikipedia.org/wiki?curid=1454826" title="Albania Kaukaska">
Albania Kaukaska

Albania Kaukaska (orm. "Աղվանք" "Aghvank", az. "Qafqaz Albaniyası", part. "Ardhan", pahl. "Arran", arab. "Al Ran", gr. "Ἀλβανία") – państwo historyczne, królestwo istniejące w starożytności na terenie obecnego Azerbejdżanu i południowej części Dagestanu.
Toponimia.
Jego nazwa, „Albania”, jest pochodzenia grecko-łacińskiego i oznacza w tych językach „górzysty kraj”. Według Pliniusza stolicą królestwa była Qəbələ, obecnie pozostały po niej ruiny oraz nazwa jednego z rejonów administracyjnych Azerbejdżanu: Quabala. Strabon opisywał, że zamieszkują to królestwo ludy posługujące się 26 językami. Według Roberta Hewsena były to ludy ibero-kaukaskie, które być może dzięki warunkom terenowym (analogia z Baskami) nie uległy asymilacji przez Indoeuropejczyków, którzy zdominowali rozległe obszary Europy i Azji zachodniej.
Historia.
Królestwo powstało w IV wieku p.n.e. W 65 roku p.n.e. próbowali je podbić Rzymianie, zakusy te jednakże odparto, zadając najeźdźcom duże straty. Przez pewien okres Albania była sojuszniczką Rzymu w jego starciach m.in. z Partami. W latach 252-253 kraj został podbity przez Sasanidów, stając się jedną z satrapii (satrapia Albanii). W roku 387 dokonano podziału Albanii między Sasanidów a Bizancjum. W 451 r. miało miejsce nieudane powstanie przeciwko Persji. W 504 roku cała Albania Kaukaska została podbita przez Sabirów lub Chazarów, a następnie odbita przez szacha Kawada. Chazarowie zajęli ją ponownie w 552 roku i równie szybko utracili na rzecz Persów. W połowie VII wieku przeszła pod panowanie arabskie, od tej pory nie używano już tej nazwy w kontekście regionu czy jednostki politycznej, nowi władcy zjednoczyli kraj z Armenią.

</doc>
<doc id="1454829" url="https://pl.wikipedia.org/wiki?curid=1454829" title="British Rail Class 322">
British Rail Class 322

British Rail Class 322 – typ elektrycznych zespołów trakcyjnych dostarczonych w roku 1990 przez firmę BREL. Wyprodukowano 5 zestawów, które początkowo służyły do obsługi trasy z lotniska Stansted do centrum Londynu. W 2001 roku zostały przeniesione do Szkocji, gdzie włączono je do floty przewoźnika First ScotRail.

</doc>
<doc id="1454834" url="https://pl.wikipedia.org/wiki?curid=1454834" title="Algernon Percy (6. książę Northumberland)">
Algernon Percy (6. książę Northumberland)

Algernon George Percy, 6. książę Northumberland KG (ur. 20 maja 1810, zm. 2 stycznia 1899) – brytyjski arystokrata i polityk, członek Partii Konserwatywnej, minister w drugim rządzie lorda Beaconsfielda.
Był synem George Percy’ego, lorda Lovaine, najstarszego syna 1. hrabiego Beverley, który był młodszym synem 1. księcia Northumberland. W 1830 r. ojciec Algernona został 2. hrabią Beverley, a jego syn otrzymał tytuł grzecznościowy "lorda Lovaine". W 1865 r. lord Beverley odziedziczył tytuł księcia Northumberland, więc od tamtej pory Algernon nosił tytuł "hrabiego Percy". Tytuł księcia Northumberland odziedziczył po śmierci ojca w 1867 r. Zasiadł wówczas w Izbie Lordów.
Wcześniej zasiadał w ławach Izby Gmin jako reprezentant okręgów Bere Alston (1831–1832) i North Northumberland (1852–1867). W latach 1858–1859 był cywilnym lordem Admiralicji. W 1859 r. był Paymaster-General i wiceprzewodniczącym Zarządu Handlu. W 1877 r. został Lordem Namiestnikiem Northumberland. W latach 1878–1880 był członkiem gabinetu jako Lord Tajnej Pieczęci. W 1886 r. został kawalerem Orderu Podwiązki.
26 maja 1845 r. poślubił Louisę Drummond (zm. 18 grudnia 1890), córkę Henry’ego Drummonda i lady Henrietty Hay-Drummond, córki 10. hrabiego Kinnoull. Algernon i Louisa mieli razem dwóch synów:

</doc>
<doc id="1454835" url="https://pl.wikipedia.org/wiki?curid=1454835" title="3 Armia Pancerna">
3 Armia Pancerna



</doc>
<doc id="1454837" url="https://pl.wikipedia.org/wiki?curid=1454837" title="Université de Bourgogne">
Université de Bourgogne

Université de Bourgogne – francuski uniwersytet publiczny w Dijon. 
Historia.
Historia Uniwersytetu zaczęła się w 1722 roku wraz z utworzeniem w Dijon wydziału prawa. W 1957 na terenie kampusu powstał pierwszy budynek uniwersytecki. W 1984 L’Université de Dijon zmienił nazwę na obecną.
Wydziały.
Uniwersytet jest podzielony na następujące wydziały:

</doc>
<doc id="1454839" url="https://pl.wikipedia.org/wiki?curid=1454839" title="2 Armia Pancerna">
2 Armia Pancerna



</doc>
<doc id="1454840" url="https://pl.wikipedia.org/wiki?curid=1454840" title="Jaszczów (stacja kolejowa)">
Jaszczów (stacja kolejowa)

Jaszczów – stacja kolejowa w Jaszczowie.
W roku 2017 stacja obsługiwała 100–149 pasażerów na dobę.
Na stacji znajduje się jeden peron, umiejscowiony między torami szlakowymi nr 1 i 2 oraz dodatkowo 9 torów odstawczych. Zabudowa stacji składa się z rampy, budynku dworca z 1908 r. oraz budynków mieszkalnych.
W kierunku północno-wschodnim od stacji odgałęzia się bocznica kolejowa do kopalni węgla kamiennego LW Bogdanka. Do 2001 r. istniał ponadto tor bocznicowy do Zakładów Przetwórstwa Owocowo-Warzywnego w Milejowie.

</doc>
<doc id="1454841" url="https://pl.wikipedia.org/wiki?curid=1454841" title="Barbus albanicus">
Barbus albanicus



</doc>
<doc id="1454842" url="https://pl.wikipedia.org/wiki?curid=1454842" title="Burgenlandzcy Chorwaci">
Burgenlandzcy Chorwaci

Chorwaci burgenlandzcy (, ) — mniejszość chorwacka żyjąca w Burgenlandzie, austriackim kraju związkowym przy granicy węgierskiej. 
Mieszkają rozproszeni w ok. 50 miejscowościach nie tworząc spójnego terenu zasiedlenia. Ich liczba jest określana na 35–50 tysięcy ludzi. Szacuje się, że dodatkowe 12 tysięcy mieszka w sąsiednim Wiedniu. Wg badań z 2007 r. średnia wieku mieszkańców deklarujących narodowość chorwacką była o 8 lat wyższa niż średnia krajowa Austrii. Niewielka liczba burgenlandzkich Chorwatów mieszka także na sąsiedniej Słowacji (m.in. Jarovce i Čunovo) oraz w północno-zachodnich Węgrzech (m.in. Bezenye).
Historia.
Około 100 tysięcy Chorwatów osiedliło się na terenie Burgenlandu od połowy XVI stulecia, w efekcie migracji wywołanych przez turecki podbój Królestwa Węgier i będącej jego składową Chorwacji. Od 1848 (Wiosna Ludów) trwał renesans tożsamości chorwackiej. Po I wojnie światowej w czasie konferencji pokojowej w Wersalu istnienie enklaw chorwackich na pograniczu austriacko-węgierskim stało się jednym z argumentów delegacji czeskiej ku utworzeniu tzw. korytarza czeskiego, który miał rozdzielać Austrię i Węgry oraz łączyć Czechosłowację z Jugosławią. W 1934 r. powstało w Wiedniu „Chorwacko-Burgenlandzkie Stowarzyszenie Kulturalne” oraz „Chorwacki Klub Akademicki”. 
Od 1955 r. prawa mniejszości chorwackiej chroni artykuł 7. austriackiego traktatu państwowego, gwarantując im dostęp do edukacji we własnym języku na poziomie podstawowym i średnim, status dodatkowego języka urzędowego oraz dwujęzyczne tablice i inskrypcje na zamieszkanych przez nich obszarach.
Język.
Miejscowi Chorwaci posługują się starszą odmianą chorwackiego, głównie dialektem czakawskim. Ich dialekty są jednak dosyć zróżnicowane. Widoczne są wpływy węgierskiego i niemieckiego. Imiona są zapisywane po węgiersku, co jest skutkiem madziaryzacji prowadzonej po 1867 roku, gdy Burgenland pozostawał częścią Zalitawii. W ciągu ostatnich pokoleń następuje bardzo szybki proces zaniku języka chorwackiego. UNESCO klasyfikuje burgenladzką odmianę chorwackiego jako zagrożoną.

</doc>
<doc id="1454843" url="https://pl.wikipedia.org/wiki?curid=1454843" title="Brama brama">
Brama brama



</doc>
<doc id="1454847" url="https://pl.wikipedia.org/wiki?curid=1454847" title="Piekło i niebo">
Piekło i niebo



</doc>
<doc id="1454848" url="https://pl.wikipedia.org/wiki?curid=1454848" title="Czaplaki">
Czaplaki

Czaplaki - przysiółek wsi Skolin w Polsce, położony w województwie podkarpackim, w powiecie lubaczowskim, w gminie Wielkie Oczy.
W latach 1975-1998 przysiółek administracyjnie należał do województwa przemyskiego.

</doc>
<doc id="1454849" url="https://pl.wikipedia.org/wiki?curid=1454849" title="Muminek">
Muminek

Muminek (fiń. "Muumipeikko", szw. "Mumintrollet") – jeden z głównych bohaterów serii książek Tove Jansson opowiadających o Muminkach oraz filmu animowanego z cyklu "Muminki".
W książce "Kometa nad Doliną Muminków" początkowo zna tylko Ryjka. W czasie podróży poznaje Włóczykija, który zostaje jego najlepszym przyjacielem i Migotkę, w której się zakochuje. W książce "Zima Muminków" budzi się ze snu zimowego i pełni rolę gospodarza domu. W książce "Tatuś Muminka i morze" próbuje się zaprzyjaźnić z konikami morskimi i zapala lampę dla Buki. W książce "Dolina Muminków w listopadzie" Włóczykij zostawia dla Muminka pożegnalny list przed wyruszeniem na południe.

</doc>
<doc id="1454850" url="https://pl.wikipedia.org/wiki?curid=1454850" title="Monaster św. Cyryla w Kijowie">
Monaster św. Cyryla w Kijowie

Monaster św. Cyryla (ukr. "Кирилівський монастир") – średniowieczny monaster w Kijowie. Najstarsze jego fragmenty, w tym stanowiąca najważniejszą część kompleksu cerkiew św. Cyryla, pochodzą z XII wieku, chociaż po licznych przebudowach obiekt utrzymany jest w stylu barokowym. W cerkwi św. Cyryla zachował się unikatowy zespół fresków powstałych bezpośrednio po wzniesieniu cerkwi, a następnie konserwowanych i uzupełnianych w XVII i XIX w.
Kompleks położony jest na terenie dawnego uroczyska Dorohożycze.
Historia.
Do budowy obronnego monasteru, który miał pełnić równocześnie funkcje świątyni pałacowej i fortecy broniącej dostępu do Kijowa od strony Padołu, przystąpił w 1139 r. książę kijowski i czernihowski Wsiewołod II. Na patrona kompleksu fundator wybrał swojego patrona z chrztu – św. Cyryla Aleksandryjskiego. Cerkiew św. Cyryla miała być również rodowym mauzoleum. Książę zmarł jednak, zanim ukończono prace. Najprawdopodobniej bryła budynku była już w tym momencie gotowa, natomiast do wykonania pozostała dekoracja wnętrza. Po śmierci Wsiewołoda prace nad dekoracją malarską kontynuowała, do śmierci w 1179 r., jego żona Maria Mścisławówna, następnie pochowana w monasterze. 
Najstarsza wzmianka o istnieniu w tym miejscu męskiej wspólnoty mniszej pochodzi z 1167 r. i znajduje się w latopisie kijowskim. Z informacji podanej w latopisie można wnioskować, że w wymienionym roku klasztor działał już od dawna. Był to pierwszy na ziemiach ruskich ośrodek kultu św. Cyryla Aleksandryjskiego, który wcześniej był świętym w tym regionie praktycznie nieznanym. 
Kolejna informacja o monasterze św. Cyryla pochodzi dopiero z 1539 r. XVI-wieczne dokumenty informują o majątku monasteru i pozwalają przyjąć, że wspólnota była dobrze zorganizowana. Wiadomo jednak, że podczas najazdu wojsk Batu Chana na Kijów cerkiew św. Cyryla została poważnie uszkodzona, zniszczeniu uległ jej dach, co doprowadziło do stopniowej degradacji obiektu. 
Na początku XVII w. klasztorem opiekował się książę Konstanty Wasyl Ostrogski, z inicjatywy którego średniowieczną budowlę odremontowano. Książę skierował również do monasteru w charakterze przełożonego swojego protegowanego ihumena Bazylego Krasowskiego-Czornobriwca, dotąd kierującego monasterem Podwyższenia Krzyża Pańskiego w Ostrogu. 
Na przełomie XVII i XVIII w. monaster został przebudowany w stylu baroku ukraińskiego (kozackiego). Dostawiono wówczas cztery mniejsze kopuły, zmieniono kształt dachu, zamurowano część okien, zmieniono zewnętrzną dekorację budynku. W 1734 obiekt został poważnie uszkodzony przez pożar i rozbudowany w latach 1750–1760 pod kierunkiem Iwana Hryhorowicza-Barskiego. Kontynuował on przebudowę cerkwi św. Cyryla i zabudowań monasterskich w stylu barokowym. 
W 27 lat później monaster został zamknięty na rozkaz władz carskich i zaadaptowany na szpital, a następnie na przytułek dla chorych psychicznie, noszący nadal imię św. Cyryla. Nadal w użytku pozostawała klasztorna cerkiew, kilkakrotnie przebudowana w stylu barokowym. 8 maja 1929 Rada Komisarzy Ludowych Ukraińskiej SRR zdecydowała, iż były monaster jest zabytkiem szczególnej wartości i zdecydowała o jego konserwacji i adaptacji na cele muzealne. W dzwonnicy zlokalizowano ekspozycję poświęconą Barskiemu, zaś oficjalnym właścicielem budynku został Narodowy Komisariat Edukacji Ukraińskiej SRR. 
W 1936, mimo wcześniejszych uchwał o wysokiej wartości historycznej monasteru, część obiektu została rozebrana na cegły. Przestały wtedy istnieć dzwonnica, część murów zewnętrznych i jedna z bram, natomiast na cmentarzu przyklasztornym pozostały tylko dwa XVIII-wieczne nagrobki. Zdecydowano jednak zachować i nadal poddawać sukcesywnej konserwacji samą cerkiew św. Cyryla z zachowanym zespołem średniowiecznych fresków. Od 1965 wszystkie zachowane budynki pełniły funkcje muzealne.
Obiekt na nowo zaczął pełnić funkcje sakralne pod koniec lat 90., kiedy został oddany Ukraińskiemu Kościołowi Prawosławnemu Patriarchatu Moskiewskiego.
Architektura.
Bryła budynku.
Pierwotny wygląd cerkwi św. Cyryla.
Monasterska cerkiew została wzniesiona w stylu staroruskim. W jej architekturze widoczne było odchodzenie od ścisłego kopiowania wzorców bizantyjskich na rzecz rozwijania własnego, specyficznego budownictwa, z częściowymi wpływami stylu romańskiego. Zbudowano ją na planie prostokąta o długości 31 m i szerokości 18,4 m. Wysokość budowli wynosi 28 m. Trójnawowa cerkiew zwieńczona jest jedną kopułą (pierwotnie półkolistą) i wspiera się na sześciu filarach. Grubość północnej ściany budynku wynosi 196–198 cm, zaś ścian południowej i zachodniej – 172–176 cm. Od wschodu wszystkie nawy cerkwi zakończone są półkolistymi absydami. Pierwotnie od stron północnej, południowej i zachodniej do obiektu przylegały dodatkowe pomieszczenia, być może od zachodu był to obszerny przedsionek lub kryta galeria. Ascetyzm pierwotnej architektury cerkwi podkreślał niemal całkowity brak ozdób zewnętrznych poza fryzem poprowadzonym u szczytu ścian oraz na bębnie.
Cerkiew św. Cyryla po przebudowie.
Na przełomie XVII i XVIII w. cerkiew została przebudowana w stylu barokowym. Wzniesiono wówczas cztery nowe kopuły w narożnikach obiektu, zbudowano nowy czterospadowy dach, zmniejszono niektóre okna, inne zaś całkiem zamurowano. Usunięto starszą dekorację zewnętrzną (fryz i półkolumny w bębnie). 
Podczas dalszej fazy przebudowy, kierowanej przez Hryhorowicza-Barskiego, półkoliste kopuły przekształcono na specyficzne dla ukraińskiej architektury barokowej kopuły w kształcie gruszek, na elewacji zachodniej zbudowano barokowy fronton, ściany cerkwi ozdobiono półkolumnami z korynckimi kapitelami. Nad wejściami do świątyni umieszczono medaliony: prostokątne nad drzwiami bocznymi i okrągły przed wejściem głównym od zachodu. Pierwotnie znajdowało się w nim wyobrażenie Trójcy Świętej, następnie, po likwidacji monasteru, herb Imperium Rosyjskiego, następnie medalion pokryto białym tynkiem. Po przebudowie sylwetka cerkwi jest masywna i ciężka. 
W odróżnieniu od zewnętrznego wyglądu świątyni jej wewnętrzne rozplanowanie w historii niemalże nie ulegało zmianom. Wejście do cerkwi św. Cyryla prowadzi narteks, w narożnikach którego przewidywano miejsce na pochówki książąt. W południowej części przedsionka znajdowało się baptysterium, które prawdopodobnie połączono z przedsionkiem dopiero podczas remontu obiektu na początku XVII w. Prawdopodobnie część przedsionka była dawniej odrębnym pomieszczeniem ołtarzowym z ikonostasem, który stał w tym miejscu również jeszcze w XVII w.. Nad narteksem znajduje się przestrzeń dla chóru, w XIX w. ozdobiona marmurowym parapetem. 
W pomieszczeniu ołtarzowym znajdują się pozostałości stołu ołtarzowego z XII w. Aktualnie użytkowany stół ołtarzowy pochodzi z XVII w. W największej absydzie znajdują się pozostałości górnego miejsca i miejsc dla kapłanów. Chociaż monaster św. Cyryla nie był budowany jako siedziba biskupa, fundator polecił urządzenie miejsca dla biskupa, spodziewając się, że hierarchowie będą regularnie odwiedzać świątynię i służyć w niej.
Dekoracja malarska wnętrza.
Obecna bogata dekoracja malarska wnętrza obiektu została wykonana w latach 1881–1884 przez zespół artystów pod kierunkiem Adriana Prachowa (będącego też autorem projektu ikonostasu), który równocześnie dokonał konserwacji zachowanych malowideł z okresu średniowiecza. Były to sceny biblijne – Narodzenie Chrystusa, Eucharystia, Zaśnięcie Bogurodzicy, Zwiastowanie, Sąd Ostateczny oraz Apokalipsa – i portrety ewangelistów, proroków i męczenników, w tym imponujące malowidło "Św. Cyryl nauczający heretyka". Michaił Wrubel wykonał z kolei freski znajdujące się dziś w narteksie oraz ikony ikonostasu. Łączna powierzchnia dekoracji malarskiej to ok. 800 metrów kwadratowych.
Ikonostas.
Nie jest znany wygląd pierwotnego ikonostasu cerkwi św. Cyryla. Podczas przebudowy w stylu barokowym w obiekcie ustawiono ikonostas pięciorzędowy, w stylu odpowiadającym architekturze świątyni. 

</doc>
<doc id="1454851" url="https://pl.wikipedia.org/wiki?curid=1454851" title="Virgin Trains">
Virgin Trains

Virgin Trains – dawny brytyjski przewoźnik kolejowy, posiadający koncesję na obsługę grupy tras dalekobieżnych łączących Londyn z miastami regionu West Midlands, północno-zachodniej Anglii, północnej Walii oraz Szkocji. Okres koncesyjny rozpoczął się 9 marca 1997 i dobiegł końca w grudniu 2019. Przedsiębiorstwo było spółką dwóch brytyjskich koncernów: Virgin Group (51% udziałów) oraz Stagecoach Group (49%).
Tabor.
W 2009 roku Virgin Trains korzystało z następujących jednostek:

</doc>
<doc id="1454852" url="https://pl.wikipedia.org/wiki?curid=1454852" title="Kryterium Kaldora-Hicksa">
Kryterium Kaldora-Hicksa



</doc>
<doc id="1454853" url="https://pl.wikipedia.org/wiki?curid=1454853" title="Port lotniczy Maroua">
Port lotniczy Maroua

Port lotniczy Maroua (IATA: MVR, ICAO: FKKL) – port lotniczy położony 15 km na południowy zachód od Maroua, w Kamerunie. 

</doc>
<doc id="1454855" url="https://pl.wikipedia.org/wiki?curid=1454855" title="Austrojet">
Austrojet

Austrojet – austriacka linia lotnicza z siedzibą w Salzburgu. Głównym węzłem jest port lotniczy Salzburg.

</doc>
<doc id="1454856" url="https://pl.wikipedia.org/wiki?curid=1454856" title="Maria Kamocka">
Maria Kamocka

Maria Teresa Kamocka z domu Gierowska (ur. 10 sierpnia 1931 w Częstochowie, zm. 13 marca 1972 w Krakowie) – polska etnografka i bibliotekarka.
Życiorys.
Była córką Józefa, lekarza oraz Stefanii z Wasilewskich. Miała dwóch braci: Andrzeja – który był historykiem, profesorem Uniwersytetu Jagiellońskiego oraz Stefana – artystę malarza, profesora na Akademii Sztuk Pięknych w Warszawie. Rodzina pieczętowała się niegdyś herbem Pniejnia. 
W latach okupacji służyła jako łączniczka Armii Krajowej w ochronie sztabu okręgu kielecko-radomskiego (potem 2. Dywizji), używając konspiracyjnego pseudonimu "Marysia". W 1948 zdała egzamin dojrzałości w żeńskim Prywatnym Gimnazjum Sióstr Nazaretanek im. Królowej Jadwigi w Kielcach, po czym podjęła studia na Uniwersytecie Wrocławskim. W 1949 przeniosła się na Uniwersytet Jagielloński, gdzie jako studentka etnografii miała okazję uczestniczyć w terenowych badaniach nad sztuką ludową, prowadzonych przez Romana Reinfussa. Pracę magisterską z zakresu etnografii i etnologii pt. "Rola kobiety w gospodarce społeczeństw pierwotnych", obronioną w 1952, przygotowała pod kierunkiem Kazimierza Moszyńskiego.
W 1953 wyszła za mąż za Janusza Kamockiego, z którym razem studiowała. Mieli syna Andrzeja. 
Zmarła 13 marca 1972, została pochowana na cmentarzu Rakowickim w Krakowie.
Praca zawodowa.
Wspólnie z mężem prowadziła etnograficzne badania terenowe na terenie Gór Świętokrzyskich (zagadnienia ubioru i folkloru) oraz Podkarpacia (sztuka ludowa). Bezpośrednio po studiach realizowała prace zlecone na potrzeby Muzeum Etnograficznego w Krakowie, a w 1962 podjęła pracę w krakowskiej Miejskiej Bibliotece Publicznej (pod koniec życia jako starszy bibliotekarz). Od 1950 aktywnie uczestniczyła w pracach Polskiego Towarzystwa Ludoznawczego, należała do Oddziału PTL w Krakowie. Pełniła tam funkcję członkini Komisji Rewizyjnej.

</doc>
<doc id="1454857" url="https://pl.wikipedia.org/wiki?curid=1454857" title="Marina (stacja metra)">
Marina (stacja metra)

Marina – stacja metra w Barcelonie, na linii 1. Stacja została otwarta w 1933.

</doc>
<doc id="1454859" url="https://pl.wikipedia.org/wiki?curid=1454859" title="Teleutomyrmex schneideri">
Teleutomyrmex schneideri

Teleutomyrmex schneideri – gatunek mrówek z podrodziny Formicinae, występujący we Francji i w Szwajcarii. Jest gatunkiem niezwykle rzadkim, o statusie VU (narażony) według kryteriów IUCN.
Opisał go jako pierwszy Heinrich Kutter w 1950 roku.
"Teleutomyrmex schneideri" jest pasożytem społecznym kolonii "Tetramorium impurum" i "T. caespitum".

</doc>
<doc id="1454861" url="https://pl.wikipedia.org/wiki?curid=1454861" title="Glòries">
Glòries

Glòries – stacja metra w Barcelonie, na linii 1. Stacja została otwarta w 1951.

</doc>
<doc id="1454862" url="https://pl.wikipedia.org/wiki?curid=1454862" title="Marek Zając">
Marek Zając



</doc>
<doc id="1454863" url="https://pl.wikipedia.org/wiki?curid=1454863" title="Imiennik chanów protobułgarskich">
Imiennik chanów protobułgarskich

Imiennik chanów protobułgarskich () – najstarsze znane źródło do historii pierwszych dwóch stuleci historii Bułgarii Naddunajskiej. 
"Imiennik chanów protobułgarskich" został odnaleziony przez rosyjskiego uczonego A. N. Popowa w 1861 roku i opublikowany w piśmie «Обзор хронографов русской редакции», w Moskwie, w 1866 roku. Obecnie znane są 3 odpisy dokumentu, najstarszy, tzw. Uwarowski, datowany jest na XV wiek, pozostałe, tj. Pogodinowski i Moskiewski są z XVI wieku.
"Imiennik" w transkrypcji Uwarowa.
сii ~е кнѧз. дръжаше кнѧженïе обону страну Дунаѧ. лѣтъ. ~ф. ~еi. остриженами главами. И потѡм прiиде на страну Дунаѧ. Исперих 
кнѧз тожде и доселѣ.
Сïи же княз измѣни рѡд Дулов. рекше Вихтунь.
И сïй иного рад.
Przekład.
Przekład Uwarowskiego odpisu Imiennika według Petyra Dobrewa:
Tych pięciu książąt władało księstwem po drugiej stronie Dunaju przez 515 lat z ostrzyżonymi głowami a potem przyszedł na tę stronę Dunaju Asparuch kniaź i do teraz (rządzi).
Ten książę zmienił ród Dulo, na rzecz Wichtun.
I ten z innego rodu. (wyrażenie sporne)
Problemy związane z przekładem.
Słowa zapisane kursywą zostały podane w języku protobułgarskim w manuskrypcie i reprezentują rok i miesiąc wstąpienia na tron każdego z władców zgodnie z kalendarzem protobułgarskim. Ich tłumaczenie jest niepewne, ale istnieje zgoda co do tego, że opierają się na systemie podobnym do kalendarza chińskiego (który przejęły liczne ludy tureckie i Mongołowie), z cyklem dwunastoletnim i oznaczaniem lat nazwami zwierząt. Pierwsze słowo w każdym określeniu oznacza nazwę roku, drugie jest numerem porządkowym, który odnosi się do miesiąca objęcia władzy.
Tłumaczenia tych słów znacznie różnią się między sobą. Dotyczy to zwłaszcza ich zakresu znaczeniowego. Jednak największe rozbieżności wynikają obecnie z różnicy między tradycyjną analizą uznającą protobułgarski za język turecki a niedawno wysuniętą propozycją Petyra Dobrewa, że jest to język pamirski, należący do grupy języków irańskich. „Turecką” lekcję kalendarza zaproponował w 1913 roku fiński slawista Jooseppi Julius Mikkola. Propozycja Mikkoli doczekała się w ciągu XX wieku licznych modyfikacji dokonanych przez Gézę Fehéra, Omeljana Pritsaka i Mosko Moskowa. „Irańska” lekcja Dobrewa zasadniczo zachowuje z poprzednich przekładów nazwy lat, kwestionując tureckie pochodzenie nazw zwierząt. Dobrew wykazuje, że to Turcy zapożyczyli te nazwy od Protobułgarów, co prowadzi go do przyjęcia innej niż dotąd numeracji miesięcy.
Poniższa tabela przedstawia dwie interpretacje – jedną z wcześniejszych wersji „tureckich” Złatarskiego (1918, opartą na propozycji Mikkoli) i „irańską” Dobrewa (1994)
Problemy z liczbami.
Oprócz kwestii wyżej wspomnianych, problemy stwarzają także liczby lat życia i panowania poszczególnych władców. 300 lat życia Awitochola i 150 Irnika to na pewno liczby symboliczne związane z dwunastoletnim cyklem protobułgarskiego kalendarza. Nie wiadomo jednak, jak traktować liczby lat panowania kolejnych władców Kubrata – 60 i Asparucha – 61. Ich związek z liczbą 12 jest bardzo wyraźny, a traktowanie tych liczb jako faktycznej liczby lat panowania rodzi poważne problemy. Stąd obok prób traktowania ich wprost lub jako liczb przybliżonych (D. Lang), niektórzy historycy widzą w nich jedynie liczby umowne (Wasilewski).
Jeszcze inne trudności sprawiają liczby dotyczące lat panowania kolejnych władców. W oparciu o źródła bizantyjskie rok śmierci chana Asparucha określa się na 700, 701 lub 702. Po 718 roku w kronikach bizantyjskich zapada milczenie na temat Bułgarii. Ponowne informacje o Bułgarii pojawiają się pod 755 rokiem. W 756 roku chan Winech zadaje klęskę wojskom bizantyjskim. Pomiędzy śmiercią Asparucha a zwycięstwem Winecha mija zatem najwyżej 56 lat, natomiast pomiędzy śmiercią Asparucha a wstąpieniem na tron Winecha według "Imiennika" mija 81 lat. Pomijając szczegóły istnieją dwa sposoby rozwiązania trudności. Pierwszy, liczniej reprezentowany, skraca do kilku lat okres panowania następcy Terweła, nieznanego autorowi Imiennika nawet z imienia. Drugi polega na skróceniu okresu panowania następcy Terweła z 28 do 17-18 lat, a następnie na skróceniu okresu panowania chana Kormisosza z 17 do około 3 lat.
Poniższa tabela ilustruje współczesne dwie metody datowania panowania wczesnych władców bułgarskich na przykładzie datacji przyjętej przez T. Wasilewskiego i J. Andrejewa, w nawiasie liczba lat panowania:
Imiennik nie wymienia panującego po Telecu a przed Umarem Sabina.

</doc>
<doc id="1454864" url="https://pl.wikipedia.org/wiki?curid=1454864" title="1913 w muzyce">
1913 w muzyce



</doc>
<doc id="1454869" url="https://pl.wikipedia.org/wiki?curid=1454869" title="Okręg wyborczy Bere Alston">
Okręg wyborczy Bere Alston

Okręg wyborczy Bere Alston powstał w 1584 r. i wysyłał do angielskiej, a następnie brytyjskiej, Izby Gmin dwóch deputowanych. Okręg położony był w hrabstwie Devon. Został zlikwidowany w 1832 r.

</doc>
<doc id="1454871" url="https://pl.wikipedia.org/wiki?curid=1454871" title="Black Majesty">
Black Majesty

Black Majesty - australijski zespół grający power metal, powstały w 2001 roku. Ich kompozycje charakteryzują się szybkimi tempami, sprawnymi solami gitarowymi, oraz uczuciowym wokalem. Członkowie przyznają się do inspiracji takimi klasycznymi grupami jak Judas Priest, Iron Maiden, czy Helloween.
Historia.
"Black Majesty" powstał w 2001 r. w Melbourne, na gruzach kilku miejscowych zespołów, a jego skład pozostaje niezmienny (nie ma stałego basisty, na koncerty dołącza muzyk sesyjny). Niedługo po założeniu, dzięki EP-ce "Sands Of Time", formacja zostaje zauważona przez niemiecką wytwórnie muzyczną Limb Music Production. W 2003 roku Australijczycy podpisują z nimi kontrakt na 5 albumów. Jeszcze w tym samym roku powstaje pierwsza studyjna płyta zespołu "Sands of Time". Otrzymuje ona przychylne recenzje, min. w japońskim magazynie "Burn!" uplasowuje się na 3 miejscu "Heavy Metal Import Charts". Zaś w australijskim magazynie "Full Strength" "Black Majesty" zostaje wybrany najlepszym, nowym zespołem metalowym. W 2005 roku, podczas trasy promującej ich drugi album Silent Company, zespół po raz pierwszy koncertuje w Europie, gdzie uczestniczy w znanym niemieckim festiwalu Headbangers Open Air Festival. Rok później odbywa tournée po Australii wraz z Dragonforce. Również w tym samym roku ruszają prace nad kolejną płytą zatytułowaną Tomorrowland, która ukazuje się w 2007 roku. Australijczycy po raz kolejny koncertują na Starym Kontynencie, tym razem uczestnicząc w dwóch wielkich festiwalach: niemieckim Wacken Open Air, oraz czeskim Masters Of Rock. W 2008 roku "Black Majesty" supportuje Helloween (28 - 29 lutego) i Saxon (6 - 7 maja) podczas ich koncertów w Australii. Na początku 2009 roku ruszyły prace nad nowym, czwartym w karierze albumem studyjnym. W tym samym roku zespół supportuje Paula Di'Anno na jego trzech koncertach w krainie kangurów.

</doc>
<doc id="1454872" url="https://pl.wikipedia.org/wiki?curid=1454872" title="Topik">
Topik



</doc>
<doc id="1454873" url="https://pl.wikipedia.org/wiki?curid=1454873" title="Topcia">
Topcia



</doc>
<doc id="1454875" url="https://pl.wikipedia.org/wiki?curid=1454875" title="Jan Tarło (chorąży lwowski)">
Jan Tarło (chorąży lwowski)

Jan Tarło herbu Topór (?–1572) – polski magnat, polski rycerz, chorąży lwowski.
Życiorys.
Urodził się w rodzinie Andrzeja Tarły. Jego matką była Katarzyna Mnichowska. Poślubił Katarzynę Herburt-Odnowską i po jej śmierci Reginę z Malczyc (zm. po 1555), z którą miał dzieci. 
Jego synami byli Stanisław Tarło, Zygmunt Scypion Tarło, Mikołaj Tarło, córkami Katarzyna Tarło i Jadwiga Sieniawska z d. Tarło (żona Hieronima Jarosza Sieniawskiego) – kasztelana kamienieckiego.
Bibliografia.
 

</doc>
<doc id="1454876" url="https://pl.wikipedia.org/wiki?curid=1454876" title="2 Gwardyjska Armia">
2 Gwardyjska Armia

2 Gwardyjska Armia () – związek operacyjny Armii Czerwonej z okresu II wojny światowej.
W późniejszym okresie weszła w skład 3 Frontu Białoruskiego.
Dowódcą 2 Gwardyjskiej Armii był gen. por. Porfirij Czanczybadze.
Brała udział m.in. w uderzeniu nad Miusem w lipcu 1943.

</doc>
<doc id="1454877" url="https://pl.wikipedia.org/wiki?curid=1454877" title="11 Gwardyjska Armia">
11 Gwardyjska Armia

11 Gwardyjska Armia () – związek operacyjny Armii Czerwonej. 
Armia powstała 1 maja 1943 na podstawie dyrektywy Stawki z 16.04.1943. Armia została sformowana na bazie 16 Armii. Pierwotnie Armia była w składzie Frontu Zachodniego
W późniejszym okresie weszła w skład 3 Frontu Białoruskiego.
Dowódcą był gen. płk Kuźma Galicki.

</doc>
<doc id="1454879" url="https://pl.wikipedia.org/wiki?curid=1454879" title="Cmentarz żydowski w Białobrzegach">
Cmentarz żydowski w Białobrzegach

Cmentarz żydowski w Białobrzegach – został założony w drugiej połowie XIX wieku. Uległ zniszczeniu podczas II wojny światowej, w okresie PRL na jego miejscu wybudowano drogę i osiedle mieszkaniowe. Cmentarz znajdował się przy dawnej ulicy 22 lipca, obecnie 11 listopada. Miał powierzchnię 0,25 ha.

</doc>
<doc id="1454880" url="https://pl.wikipedia.org/wiki?curid=1454880" title="Zygmunt Scypion Tarło">
Zygmunt Scypion Tarło

Zygmunt Scypion Tarło herbu Topór (ur. ok. 1561, zm. we wrześniu 1628) – chorąży przemyski od roku 1606, i kasztelan sądecki od 1613 r.
Życiorys.
Rodzicami jego byli chorąży przemyski Mikołaj Tarło i szlachcianka austriacka Urszula Flitzingerin. Żona Barbara z Sobków od 1589 roku. Z Barbarą miał dzieci. Jego synem był Zygmunt Aleksander Tarło, kanonik krakowski Andrzej Tarło (zm. 1642) i córka Teofila Tarło (1595–1635), która poślubiła księcia Janusza Ostrogskiego (1554-1620) – kasztelana krakowskiego.
Pochowany został w Żarkach we wrześniu 1628 r.

</doc>
<doc id="1454883" url="https://pl.wikipedia.org/wiki?curid=1454883" title="5 Armia (ZSRR)">
5 Armia (ZSRR)

5 Armia () – związek operacyjny Armii Czerwonej podczas II wojny światowej, który obecnie jest jednostką Rosyjskich Sił Lądowych stacjonujący w Dalekowschodnim Okręgu Wojskowym.
5 Armia została sformowana w 1939, w tym samym roku wzięła także udział w radzieckiej inwazji na Polskę i w momencie rozpoczęcia niemieckiej operacji „Barbarossa” w czerwcu 1941 była rozmieszczona w południowym sektorze radzieckich linii obronnych. W katastrofalnych pierwszych miesiącach „Barbarossy” 5 Armia została otoczona i zniszczona wokół Kijowa.
Ponownie sformowana pod dowództwem Leluszenki i Goworowa odgrywała pewną rolę w ostatniej linii okopów na przedpolach Moskwy, a następnie w wielu kampaniach ofensywnych i obronnych, które pozwoliły radzieckim armiom na wyzwolenie radzieckiego terytorium i kontynuowanie natarcia w kierunku Polski, a następnie dalej do samych Niemiec. 5 Armia dotarła najdalej do Prus Wschodnich, zanim została przesunięta na wschód w celu wzięcia udziału w radzieckim ataku na Japonię. Od 1945 roku najpierw pod radziecką, a dzisiaj pod rosyjską flagą jest częścią Dalekowschodniego Okręgu Wojskowego, pilnując granicy z Republiką Ludową Chin.
Utworzenie i organizacja.
5 Armia została stworzona w sierpniu 1939 roku w Kijowskim Specjalnym Okręgu Wojskowym z Północnej (oryginalnie Żytomierskiej Grupy Armijnej). We wrześniu 1939 roku 5 Armia wzięła udział w radzieckiej agresji na Polskę, wynikającej z podpisania paktu Ribbentrop-Mołotow. Armia była dowodzona przez gen. Iwana Sowietnikowa.
22 czerwca 1941 roku 5 Armia składała się z 15 Korpusu Strzeleckiego (pod dowództwem płk Iwana Fiediuninskiego, mającego w swoim składzie 45. i 62. Dywizję Strzelecką), 27 Korpus Strzelecki (87., 125. i 135. Dywizja Strzelecka), 22 Korpusu Zmechanizowanego (19. i 41. Dywizja Pancerna oraz 215 Dywizja Zmechanizowana), 2 Rejonu Umocnionego, siedmiu pułków artyleryjskich, dwóch pułków przygranicznych NKWD i jednego pułku inżynierów.
Bitwa o granice.
Dywizje strzeleckie 5 Armii zostały wyznaczone do obrony podejść Łucka i Równego i miały obsadzić będące w budowie Rejony Umocnione: Kowelski, Strumiłowski i Włodzimiersko-Wołyński (Linia Mołotowa). Oddziały Armia zajęła pozycje w bunkrach w odległości do 40 mil od granicy, a zajęcie pozycji zajęło armii od trzech do czterech dni. Jednakże 22 czerwca 15. Korpus Strzelecki zajął swoją pozycję w linii utrzymując sektor od Włodawy do Włodzimierza Wołyńskiego, jednak tego samego dnia południowa część linii we Włodzimierzu Wołyńsku „zaczęła się zaciskać” w słowach Johna Ericksona.
Główne niemieckie natarcie zostało skierowane na sektor w miejscu połączenia 5. Armii z jej sąsiadem na południu, tj. 6. Armią. Obydwie Armie wysłały swoje wojska zmechanizowane w próbie powstrzymania Niemców, jednakże bez sukcesu. Dowódca Frontu Południowo-Zachodniego, generał Michaił Kirponos, zdecydował się zatrzymać ten atak poprzez natarcie na flankę niemieckiej 1. Grupy Pancernej używając wszystkich dostępnych sił mobilnych – pięciu korpusów zmechanizowanych. Atak ten, wykonany w celu powstrzymania niemieckiego natarcia, zakończył się porażką, z powodu braku koordynacji działań pomiędzy poszczególnymi jednostkami radzieckimi oraz rzekomego dotkliwego braku w wyposażeniu, części zamiennych i radiostacjach. Tymczasem generał Michaiłowi Potapowi, dowodzącemu w tym czasie 5. Armią, rozkazano 29 czerwca przeprowadzić kolejny atak na flankę 1. Grupy Pancernej z lasów w pobliżu Klewania. Podczas tych działań generał Kirponos zarządził odwrót większości wojsk swojego frontu na nową linię obrony położonej na starej granicy polsko-radzieckiej.
7 lipca niemiecka 11. Dywizja Pancerna zajęła Berdyczów i połączenie pomiędzy 5. a 6. Armią zostało przerwane, zaś Stawka rozkazała generałowi Kirponosowi wycofać 5. Armię do Korosteńskiego Rejonu Umocnionego na północny zachód od Kijowa. Wyrwa pomiędzy 5. a 6. Armią szybko poszerzyła się do 40 mil szerokości. By polepszyć sytuację radziecką rozkazano przeprowadzić kolejny kontratak. Dowodzący wojskami 15. i 31. Korpusem Strzeleckim oraz 9., 19. i 22 Korpusem Zmechanizowanym generał Potapow przeprowadził kontratak na północ z Berdyczowa i Lubaru. Jednakże jego siły były bardzo osłabione: 9 Korpus Zmechanizowany posiadał tylko 64 czołgi, 22 Korpus mniej niż połowę tej liczby, zaś brygady strzeleckie 31. Korpusu Strzeleckiego miały mniej niż 300 żołnierzy. Mimo to siły Potapowa przecięły drogę z Żytomierza i powstrzymywały niemiecki nacisk przez tydzień, a następnie pozostawały jako występ na północnej flance niemieckiej 6. Armii.
7 września 5. Armia była zagrożona rozcięciem na dwie części przez niemiecką 2. Armię nadciągającą ze wschodu i przez oskrzydlenie 6. Armii na północ od Kijowa. Stawka odmówiła początkowo odwrotu 5. Armii, ponieważ cały czas oczekiwała dobrego wyniku kontrataku Frontu Briańskiego. 9 września Stalin wydał ostatecznie rozkaz nakazujący 5. Armii wycofanie się, jednak w tym samym czasie została ona okrążona i 20 września generał Potapow i jego sztab dostali się do niewoli. W wyniszczającej bitwie niemieckie wojska okrążyły siły 5., 21., 26. i 37. Armią, zdobywając Kijów i biorąc do niewoli 665 000 żołnierzy radzieckich (radzieckie źródła podają, że liczebność wojsk Frontu Południowo-Zachodniego wynosiła 677 000 żołnierzy). Z okrążenia wydostało się 150 000 żołnierzy.
Moskwa.
5. Armia została na nowo sformowana po raz drugi w październiku 1941 roku, pod dowództwem Dmitrija Leluszenki, jako część radzieckiego Frontu Zachodniego. Najnowsze źródła podają datę utworzenia po raz drugi tej armii w dniu 11 października 1941 roku. W jej skład wchodziły dwie dywizje strzeleckie i trzy brygady pancerne. W bitwie o pole pod Borodino, na starszym polu bitwy przeciwko Napoleonowi, pierwsze oddziały nowo sformowanej armii, które przybyły na front (a mianowicie dwa pułki z 32. Dywizji Strzeleckiej i 18. oraz 19. Brygada Pancerna) wykonały próby powstrzymania niemieckich 10. Dywizji Pancernej i dywizji „Das Reich” w ich natarciu na Możajsk. Podczas natarcia Leluszenko został ranny, jego stanowisko zajął gen. Leonid Goworow. Pomimo oporu skromnych rezerw armii Możajsk padł 18 października. W późniejszym czasie, w tym samym roku, armia wzięła udział w operacji klińsko-sołniecznogorskiej.
15 listopada Niemcy przeprowadzili kolejny atak w kierunku Moskwy, jednak gdy flanki toczyły ciężkie walki, do 28 listopada 5. Armia razem z dwoma innymi armiami tworzącymi środkowy odcinek obrony Frontu Zachodniego, 33. i 43. Armią, stawiała całkiem dobry opór, pomimo kilku ataków w prawym sektorze ich linii obronnych. 1 grudnia Niemcy przeprowadzili ostatnie natarcie na Moskwę, wykonane siłami XX Korpusu, które z zaciętością skierowało się na miejsce połączenia 5. Armii z 33., co doprowadziło Niemców do autostrady Moskwa–Mińsk, najważniejszej drogi do stolicy ZSRR. Pomimo przełamania pozycji obronnych 33. Armii wokół Naro-Fomińska, po użyciu wszystkich możliwych rezerw przez ten wyłom przez Żukowa, 4 grudnia sytuacja została przywrócona na tę sprzed bitwy i radzieckie dowództwo mogło wznowić swoje plany o przeprowadzeniu własnej ofensywy.
Podczas radzieckiej zimowej kontrofensywy z Moskwy 5. Armia została wyznaczona do przeprowadzenia własnej ofensywy od 11 grudnia, nacierając na rejon Ruza–Koliubakowo, podczas gdy jednostki jej prawej flanki miały pomóc 16. Armii w uderzeniu na Istrę. Ostatecznie 5. Armia pokonała Niemców w pobliżu Zwienigorodu, zaś 2. Korpus Kawalerii Gwardii uderzył na tyły Niemców w brawurowym rajdzie, umożliwiając tym samym dalsze natarcie. W dyrektywach Frontu Zachodniego z 6 i 8 stycznia 1942 roku 5. Armia otrzymała rozkazy oskrzydlenia, a następnie odbicia Możajska w dniu 16 stycznia. 5. Armia, posiadająca wtedy w swoim składzie siedem dywizji strzeleckich, 82. Zmotoryzowaną Dywizję Strzelecką, trzy samodzielne brygady strzeleckie i 20. Brygadę Pancerną, ruszyła do ataku w połowie stycznia i 20 stycznia zajęła miasto. Jednakże w każdej z jej dywizji strzeleckich pozostało 2500 żołnierzy i tym samym armia zaczęła powoli tracić siły.
20 marca, kiedy ofensywa się rozpoczęła, dyrektywa Stawki dała nowe instrukcje dla frontów Zachodniego i Kalinińskiego. 5 Armia otrzymała rozkaz, by zająć Gżatsk 1 kwietnia, a następnie zdobyć Wiaźmę razem z 43., 49. i 50. Armią. W kwietniu 1942 roku Goworow został wyznaczony na dowódcę Frontu Leningradzkiego i dowództwo nad 5. Armią przejął gen. Iwan Fiediuninski. W późniejszym czasie stanowisko Fiediuninskiego zajął Jakow Czerewiczenko.
W ofensywie.
Jako część Frontu Zachodniego 5 Armia brała udział w operacji w rejonie Rżewa–Wiaźmy, w tym w drugiej rżewsko-syczewskiej operacji pomiędzy listopadem a grudniem 1942 roku. Następnie walczyła razem z 10. Armią Gwardii i 33. Armią w drugiej bitwie pod Smoleńskiem. W tym czasie była dowodzona przez gen. W.S. Polenowa. W późniejszym czasie przez pewien okres stanowisko to obejmował gen. Piotr Szafranow. W 1944 roku podczas operacji „Bagration” na Białorusi 5. Armia wchodziła w skład 3. Frontu Białoruskiego. 5. Armia, znajdująca się wtedy pod dowództwem gen. Nikołaja Kryłowa, była w północnej grupie frontu razem z 39. Armią i grupą konno-zmechanizowaną, stworzoną z 3. Korpusu Kawalerii i 3. Korpusu Zmechanizowanego Gwardii. Armia nacierała na Wilno, które zostało wyzwolone 13 lipca z pomocą Armii Krajowej po zaciętych i krwawych walkach w centrum miasta. 1 sierpnia 1944 roku armia składała się z 45. Korpusu Strzeleckiego (159., 184. i 338. Dywizja Strzelecka), 65. Korpusu Strzeleckiego (97., 144. i 371. Dywizja Strzelecka), 72. Korpusu Strzeleckiego (63., 215. i 277. Dywizja Strzelecka) oraz wielu jednostek artyleryjskich, pancernych i innych. Ostatnią operacją w Europie, w której wzięła udział 5. Armia była operacja wschodniopruska w 1945 roku. Jednostki 184. Dywizji Strzeleckiej, przydzielonej do 5. Armii, były pierwszymi radzieckimi formacjami, które dotarły do przedwojennej granicy w dniu 17 sierpnia 1944 roku. Razem z innymi armiami 3. Frontu Białoruskiego 5. Armia wzięła udział w nieudanej operacji gumbinnskiej w październiku 1944 roku, w której radzieccy żołnierze nie zdołali przełamać niemieckiej obrony w Prusach Wschodnich. W drugiej połowie operacji wschodniopruskiej, w połączeniu z innymi armiami frontu, 5. Armia zniszczyła ugrupowania wroga w rejonie Tilsitu–Insterburga i Chalberga, a 23 stycznia zdobyła Insterburg. W ostatniej fazie swojej europejskiej służby 5. Armia wzięła udział w likwidacji wojsk Wehrmachtu, a mianowicie XXVIII Korpusu Armijnego, okrążonego na półwyspie Sambia.
20 kwietnia 1945 roku 5 Armia została przerzucona z rezerwy Stawki do Morskiej Grupy Wojsk, jednej z formacji, która miała zostać wysłana na Daleki Wschód, w celu wsparcia tamtejszych wojsk radzieckich w przygotowaniach do rozpoczęcia działań wojennych przeciwko Japonii. MGW została przemianowana na 1. Front Dalekowschodni w dniu 5 sierpnia 1945 roku. Kiedy radziecka inwazja na Mandżurię się rozpoczęła armia składała się z 17. Korpusu Strzeleckiego (187. i 366. Dywizja Strzelecka), 45. Korpusu Strzeleckiego (157., 159. i 184. Dywizja Strzelecka), 65. Korpusu Strzeleckiego (97., 144., 190. i 371. Dywizja Strzelecka), 72. Korpusu Strzeleckiego (63., 215. i 277. Dywizja Strzelecka), 72., 76., 208., 210. i 218. Brygady Pancernej, 105. Rejonu Umocnionego, ponad 35 brygad artyleryjskich i pułków oraz innych jednostek. Podczas operacji harbińsko-girińskiej żołnierze 5. Armii, jako część głównego natarcia 1. Frontu Dalekowschodniego, przedarli się przez rejon Wołyńskija, gdzie japońscy żołnierze stawiali opór, a następnie nacierali w kierunku wschodnich końcówek grzbietu górskiego Taypinliy.
Po wojnie.
Po zwycięstwie nad Japonią 5. Armia pozostała na Dalekim Wschodzie i była najpotężniejszą armią w Dalekowschodnim Okręgu Wojskowym w całym okresie powojennym. Po rozwiązaniu 9. Armii Zmechanizowanej i 25. Armii w 1957 roku skład 5. Armii został uzupełniony przez dużą liczbę dywizji, które w późniejszym czasie, po wielu ponownych desygnacjach, stały się 277. Zmotoryzowaną Dywizją Strzelecką i 123. Zmotoryzowaną Dywizją Strzelecką Gwardii. W latach 70. i 80. 81. Zmotoryzowana Dywizja Strzelecka Gwardii i 199. Zmotoryzowana Dywizja Strzelecka stały się częścią 5. Armii. Przydzielonych zostało także wiele rejonów umocnionych. Gen. Igor Rodionow, późniejszy minister obrony Rosji, dowodził armią od 1983 do 1985 roku.
5. Armia wciąż istnieje do dzisiaj, ze swoją kwaterą główną w Ussuryjsku, jednak przeszła wiele reorganizacji i redukcji. 29 listopada 2000 roku gen. płk Juri Jakubow, wówczas dowodzący Dalekowschodnim Okręgiem Wojskowym, powiedział w dzienniku Wriemia Nowostiej, że tylko cztery w pełni obsadzone pułki operacyjne i kilka dywizji operacyjnych w okręgu są przygotowane bojowo. W dodatku ostatnie ćwiczenia dla dywizji rezerwowych zostały przeprowadzone w 1985 roku. W raporcie z października 1999 roku podano, iż tylko jeden pułk 35. Armii stacjonujący w Jekaterinosławce jest w 100% obsadzony, czyli można przeczuwać, że pomiędzy 1999 a 2000 rokiem pozostałe trzy w pełni obsadzone pułki znajdowały się w składzie 5. Armii.
W 2007 roku rosyjskie raporty podawały, iż armia składa się z 81. (Bikin) i 121. Zmotoryzowanej Dywizji Strzeleckiej Gwardii (Sibirtsewo), 127. (Segreewka), 129. (Barabasz) i 130. Dywizji Artyleryjskiej Karabinów Maszynowych (Lesozawodzk), 20. Brygady Rakietowej (Spask Dalni, wyposażona w pociski balistyczne OTR-21 Toczka), 719. Pułku Wieloprowadnicowych Wyrzutni Rakietowych (Pokrowka), 958. Pułku Artylerii Przeciwpancernej i innych mniejszych jednostek bojowych oraz wsparcia.

</doc>
<doc id="1454884" url="https://pl.wikipedia.org/wiki?curid=1454884" title="Aleksander Matejko">
Aleksander Matejko

Aleksander Jan Matejko (ur. 21 lipca 1924 w Warszawie, zm. 27 sierpnia 1999 w Edmonton (Kanada)) – polski socjolog, jeden z pionierów polskiej socjologii pracy i organizacji.
Życiorys.
Aleksander Matejko okres okupacji spędził w Krościenku nad Dunajcem, gdzie jego rodzice wybudowali dom (przy ul. Pienińskiej) i gdzie przez pewien czas pracował jako robotnik leśny.
Był absolwentem socjologii i studiów ekonomiczno-spółdzielczych na Uniwersytecie Jagiellońskim, prowadził szeroko zakrojone badania wielkoprzemysłowej klasy robotniczej, pracowników spółdzielczości, mieszkańców spółdzielczości mieszkaniowej. Na fali „odwilży” roku 1956 brał czynny udział w ruchu na rzecz samorządności robotniczej. Był kierownikiem pracowni socjologicznej Centralnego Instytutu Ochrony Pracy i przewodniczącym Sekcji Socjologicznej Towarzystwa Naukowego Organizacji i Kierownictwa. W PRL-u był związany z lewicowo-humanistycznym kręgiem osób skupionych wokół Marii i Stanisława Ossowskich. W latach 1957–1959 przebywał na stypendium naukowym w USA, gdzie zajmował się problemami socjologii przemysłu. W roku 1960 obronił pracę doktorską na Uniwersytecie Warszawskim, którego został pracownikiem naukowym. Pod kierunkiem prof. Ossowskiego przeprowadził habilitację. Był też współpracownikiem, uczniem i popularyzatorem koncepcji nestora polskiej spółdzielczości pracy i anarchisty Jana Wolskiego. W roku akademickim 1965/66 był wizytującym profesorem na Uniwersytecie Północnej Karoliny w USA. W 1967 roku wyjechał na dwuletni kontrakt profesorski na Uniwersytecie Zambii, gdzie również prowadził badania naukowe. W roku 1970 – nie powróciwszy do Polski – wyemigrował do Kanady, zamieszkał w Edmonton, pracował jako profesor na kilku uniwersytetach amerykańskich i kanadyjskich (m.in. Uniwersytet Alberty). Na emigracji – poza kontynuowaniem zainteresowań naukowych dotyczących socjologii przemysłu i socjologii pracy – podjął tematykę konsumpcjonizmu i wpływu masowej konsumpcji w „społeczeństwie obfitości” na postawy społeczne, a także erozji więzi społecznych w państwach opiekuńczych; propagował również dorobek Jana Wolskiego, współpracował z podziemną prasą opozycyjną w Polsce. Po 1989 roku był emerytowanym profesorem Uniwersytetu Alberty, przyjeżdżał również często do Polski, był m.in. profesorem na Politechnice Gdańskiej.
Przez całe życie wyznawał idee lewicowe, akcentując przede wszystkim kwestie społecznego udziału w zarządzaniu produkcją i w życiu publicznym, a także krytykę alienacji i atomizacji społecznej w konfrontacji z produkcją kapitalistyczną oraz wielkimi instytucjami państwowymi. Prowadził badania porównawcze nad strukturą społeczną w krajach Europy Środkowo-Wschodniej i zajmował się teorią organizacji.
Członek Polskiego Towarzystwa Naukowego na Obczyźnie (od 1973).
Działalność społeczna.
Aleksander Matejko – wraz z żoną, Joanną Matejko – aktywnie pracował w środowiskach polonijnych w Kanadzie. Był pierwszym prezesem Towarzystwa Kultury Polskiej w Edmonton, które rozpoczęło działalność w 1971 roku. Po śmierci Matejki Towarzystwo to – wraz z przyjaciółmi i rodziną – ufundowało stypendium jego imienia przeznaczone dla wybitnych studentów tematyki polskiej Uniwersytetu Alberty.
Życie prywatne.
Aleksander Matejko ożenił się z Joanną z Grześkowiaków, z którą miał córkę. W latach 1931–1967 mieszkał w Warszawie przy Alei 3 Maja 2. Wiele jego prac powstało w Krościenku nad Dunajcem, gdzie został pochowany na nowym cmentarzu.

</doc>
<doc id="1454885" url="https://pl.wikipedia.org/wiki?curid=1454885" title="Porażki Króla Artura">
Porażki Króla Artura

Porażki Króla Artura (ang. "King Arthur’s Disasters", 2005–2006) – brytyjski serial animowany. W Polsce emitowany od 11 października 2008 roku na kanale Boomerang.
Wersja polska.
Opracowanie wersji polskiej: Start International Polska
Reżyseria: Andrzej Chudy
Dialogi polskie: Andrzej Wójcik
Dźwięk i montaż:
Kierownik produkcji: Elżbieta Araszkiewicz
W wersji polskiej udział wzięli:
i inni

</doc>
<doc id="1454888" url="https://pl.wikipedia.org/wiki?curid=1454888" title="Petyr Dobrew">
Petyr Dobrew

Petyr Dobrew – (bułg. Петър Добрев, ur. 1943) bułgarski historyk.
Od 1969 roku pracuje w Instytucie Ekonomicznym Bułgarskiej Akademii Nauk. Jego profil zawodowy obejmuje ekonomikę edukacji oraz historię gospodarczą. Głównym obszarem jego zainteresowań są jednak Protobułgarzy, kultura protobułgarska oraz najstarsze dzieje państwa i narodu bułgarskiego. W 1986 opublikował "Стопанската култура на прабългарите" ("Stopanskata kułtura na prabyłgarite" - "Historia gospodarcza Protobułgarów"). 
Krytyka.
Petyr Dobrew jest autorem szeregu publikacji, w których kreśli obraz historii i kultury pierwszego państwa bułgarskiego w sposób zasadniczo odmienny od współczesnego stanu wiedzy historycznej. Szczególnie silnie są krytykowane przez środowisko specjalistyczne jego oryginalne metody naukowe, niewiele mające wspólnego z oficjalnie akceptowaną metodologią. Książki i artykuły Dobrewa zdobyły sobie w Bułgarii dużą popularność ze względów ideologicznych (ich autor stawia sobie bowiem za cel "odkłamywanie" bułgarskiej historii), niemniej jednak nie są powszechnie uznawane za wartościowe naukowo. 
Jednym z głównych zamierzeń Dobrewa jest udowodnienie, że Protobułgarzy byli ludem indoeuropejskim a nie tureckim, jak się obecnie uważa. W tym celu Dobrew często sięga po argumenty językowe, zestawiając wyrazy rodzime, bułgarskie, oraz obce. Najczęściej tłem jego porównań są języki pamirskie, bowiem w górach Afganistanu lokuje praojczyznę Protobułgarów.. Krytycy zwracają jednak uwagę na to, że metodologia pracy Dobrewa nie ma nic wspólnego z dobrze przeprowadzoną analizą językową. Iwan Dobrew, profesor pracujący na Uniwersytecie Sofijskim, zwraca uwagę na liczne błędy metodologiczne, jakich dopuszcza się Petyr Dobrew w swych pracach:.

</doc>
<doc id="1454893" url="https://pl.wikipedia.org/wiki?curid=1454893" title="31 Armia (ZSRR)">
31 Armia (ZSRR)

31 Armia () – związek operacyjny Armii Czerwonej z okresu II wojny światowej.
31 Armia została utworzona w 1941 roku i uczestniczyła w działaniach bojowych do zakończenia wojny 1945 roku. Jej dowództwo powierzono gen. mjr Wasilijowi Dalmatowowi. Początkowo wchodziła w skład Frontu Odwodowego a następnie Frontu Kalinińskiego. Uczestniczyła w walkach pod Moskwą i w przeciwuderzeniu (razem z 22 i 29 Armią) przygotowanym przez dowódcę frontu gen. por. Iwana Koniewa.
Następnie wchodziła w skład 3 Frontu Białoruskiego. W styczniu 1945 roku w walkach o Bisztynek brały udział 2 korpusy (36 i 44 Korpus Armijny) z 31 Armii. Żołnierze niemieccy z garnizonu w Bisztynku poddali się 30 stycznia. Żołnierze 71 Korpusu Armijnego po walkach zdobyli Gołdap.
Skład armii.
w październiku 1941 roku:
w styczniu 1945 roku:

</doc>
<doc id="1454899" url="https://pl.wikipedia.org/wiki?curid=1454899" title="39 Armia (ZSRR)">
39 Armia (ZSRR)

39 Armia () – związek operacyjny Armii Czerwonej, a następnie Armii Radzieckiej.
Wchodziła w skład 3 Frontu Białoruskiego. Dowódcą radzieckiej 39 Armii był gen. por. Iwan Ludnikow oraz gen. por. Iwan Maslennikow. Planując użycie jej przeciw wojskom japońskim, 30 kwietnia 1945 wydano dyrektywę o jej skierowaniu spod Insterburga w Prusach Wschodnich do Zabajkala. Włączona w skład Frontu Zabajkalskiego uczestniczyła w walkach z japońską Armią Kwantuńską.
Struktura organizacyjna.
w składzie Dalekowschodniego Okręgu Wojskowego

</doc>
<doc id="1454902" url="https://pl.wikipedia.org/wiki?curid=1454902" title="3 Armia Uderzeniowa">
3 Armia Uderzeniowa

3 Armia Uderzeniowa () – związek operacyjny Armii Czerwonej z czasów II wojny światowej.
Armia powstała 25 grudnia 1941 na bazie 60 Armii. W 1945 roku uczestniczyła w walkach o przełamanie Wału Pomorskiego.
Skład.
Przy Armii działały 2 samodzielne kompanie karne.
dowództwo 3 Armii - Magdeburg
Jednostki podporządkowania armijnego:

</doc>
<doc id="1454905" url="https://pl.wikipedia.org/wiki?curid=1454905" title="Cmentarz żydowski w Kutnie">
Cmentarz żydowski w Kutnie

Cmentarz żydowski w Kutnie – kirkut społeczności żydowskiej, zamieszkującej Kutno, przez miejscowych zwany "Kiercholem".
Nieznany jest czas powstania i lokalizacja pierwszego cmentarza w Kutnie. Musiał on istnieć w chwili utworzenia pierwszej gminy żydowskiej w mieście. Następny cmentarz został założony w 1793. Powierzchnia tego cmentarza wynosiła 2,8 ha. Ostatni pochówek odbył się na nim w 1942 roku. Zachowały się resztki dawnego ogrodzenia i fragmenty zniszczonych nagrobków. Został zdewastowany podczas II wojny światowej - macewy wyrwano i wykorzystano do prac budowlanych na terenie miasta (np. trotuary na obecnym Placu Wolności). Na cmentarzu miał powstać Pomnik Zwycięstwa III Rzeszy, jednak planów tych nie zrealizowano (zachował się jedynie rysunek przedstawiający wizualizację pomnika).
Staraniem Komitetu Żydowskiego w maju 1946 roku pobrano w Chełmnie nad Nerem symboliczne prochy Żydów kutnowskich, zamordowanych tam podczas okupacji. Trumnę z prochami pochowano na cmentarzu żydowskim w Kutnie. Na miejscu postawiono pomnik w kształcie macewy z Gwiazdą Dawida i napisem w językach hebrajskim i polskim: "Wieczna pamięć zamordowanym Żydom przez zbirów hitlerowskich, co spoczywają w bratniej mogile. Cześć Waszej pamięci!". Pomnik został szybko zniszczony przez nieustalonych po dziś dzień sprawców.
Proces dewastacji był kontynuowany w okresie PRL-u. Z terenu cmentarza wybierano nawet żwir na odbudowę Warszawy. Do naszych czasów zachowały się fragmenty poprzewracanych i zniszczonych nagrobków. Dzięki staraniom Andrzeja Urbaniaka, ówczesnego dyrektora muzeum w Kutnie, oraz członków TPZK, zaczęto odzyskiwać i zabezpieczać żydowskie nagrobki. Nieliczne zachowane macewy znajdują się w magazynie Muzeum Regionalnego w Kutnie.
W obecnie na szczycie porośniętego trawą i poprzecinanego licznymi ścieżkami wzgórza cmentarnego znajduje się pomnik, odsłonięty w 1993 roku, w postaci podwójnej tablicy z inskrypcjami w języku polskim i jidisz.

</doc>
<doc id="1454906" url="https://pl.wikipedia.org/wiki?curid=1454906" title="5 Armia Uderzeniowa">
5 Armia Uderzeniowa

5 Armia Uderzeniowa () – związek operacyjny Armii Czerwonej. 
Historia.
5 AU powstała 9 grudnia 1942 roku poprzez przemianowanie 10 Armii rezerwowej. Weszła w skład 1 Frontu Białoruskiego.
Jej dowódcami byli generałowie: Markian Popow, Wiaczesław Cwietajew, Nikołaj Bierzarin i Aleksandr Gorbatow.
5 AU brała udział m.in. w uderzeniu nad Miusem w lipcu 1943 oraz operacji jassko-kiszyniowskiej, operacji wiślańsko-odrzańskiej i bitwie o Berlin. Żołnierze z 248 Dywizji Piechoty i 301 Dywizji Piechoty z 5 Armii Uderzeniowej uczestniczyli w ataku na Kancelarię Rzeszy. Po zakończeniu walk, czerwoną flagę na gmachu zatknęła mjr Anna Nikulina, pełniąca funkcję oficera politycznego 9 Korpusu Armijnego.

</doc>
<doc id="1454908" url="https://pl.wikipedia.org/wiki?curid=1454908" title="8 Gwardyjska Armia Ogólnowojskowa">
8 Gwardyjska Armia Ogólnowojskowa

8 Gwardyjska Armia Ogólnowojskowa odznaczona orderem Lenina (ros. 8-я гвардейская общевойсковая ордена Ленина армия) – związek operacyjny Armii Czerwonej z czasów II wojny światowej (ówcześnie 8 Armia Gwardyjska).
Powstała 5 maja 1943 na bazie 62 Armii. Wchodziła w skład 1 Frontu Białoruskiego.
Rozwiązana w 1992.
Walki.
8 Armia została podporządkowana Frontowi Południowo-Zachodniemu zajmując pozycje obronne wzdłuż prawego brzegu rzeki Siewierskiego Dońca na północ od Słowiańska. Następnie uczestniczyła w operacjach na terenie Donbasu i w ofensywie w kierunku Dniepru zakończonej zdobyciem przyczółka na jego prawym brzegu. Od 20 października 1943 roku armia w ramach 3 Frontu Ukraińskiego walczyła na Prawobrzeżnej Ukrainie w okolicach Krzywego Rogu, Nikopola. Brała również w walkach o Odessę (26 marca – 14 kwietnia 1944). 15 czerwca 1944 została włączona do 1 Frontu Białoruskiego i przeniesiona w rejon Kowla. Uczestniczyła w operacji Bagration zakończonej walkami na przyczółku warecko-magnuszewskim. Od 14 stycznia 1945 brała udział w operacji wiślańsko-odrzańskiej (wyzwolenie Łodzi, zdobycie przyczółków na Odrze, zdobycie twierdz Poznań i Kostrzyn). 8 Armia zakończyła szlak bojowy w II wojnie światowej udziałem w operacji berlińskiej.
Struktura organizacyjna.
Dowództwo 8 Armii – Nora
Jednostki podporządkowania armijnego:

</doc>
<doc id="1454909" url="https://pl.wikipedia.org/wiki?curid=1454909" title="Katedra Świętej Zofii w Żytomierzu">
Katedra Świętej Zofii w Żytomierzu

Katedra Świętej Zofii (ukr. Катедральний собор св. Софії) – rzymskokatolicka katedra diecezji kijowsko-żytomierskiej w Żytomierzu na Ukrainie.
Historia.
Świątynia została wybudowana w latach 1746–1748 z fundacji biskupa Samuela Jana Ożgi.
Po pożarze w 1768 świątynia została przebudowana na trójnawową w stylu klasycystycznym pod nadzorem biskupa łucko-żytomierskiego Kacpra Kazimierza Cieciszowskiego. Świątynia jest obecnie budowlą eklektyczną z zachowanym barokowym wnętrzem.
W czasach sowieckich była zamknięta dla wiernych, przez kilka lat, kiedy księży zabierano do aresztu i zsyłano do łagrów. 
Od 1991 katedra przywróconej i poszerzonej diecezji.

</doc>
<doc id="1454911" url="https://pl.wikipedia.org/wiki?curid=1454911" title="Układ z Radnot">
Układ z Radnot



</doc>
<doc id="1454912" url="https://pl.wikipedia.org/wiki?curid=1454912" title="2 Gwardyjska Armia Pancerna">
2 Gwardyjska Armia Pancerna

2 Gwardyjska Armia Pancerna () – związek operacyjny Armii Czerwonej, Armii Radzieckiej i Sił Zbrojnych Federacji Rosyjskiej.
Historia.
W dniu 20 listopada 1944 roku 2 Armia Pancerna otrzymała nazwę 2 Gwardyjskiej Armii Pancernej. Wchodziła w skład 1 Frontu Białoruskiego. Uczestniczyła w walkach o Berlin.
Struktura organizacyjna.
Jednostki podporządkowania armijnego:

</doc>
<doc id="1454913" url="https://pl.wikipedia.org/wiki?curid=1454913" title="Buławka pałeczkowata">
Buławka pałeczkowata

Buławka pałeczkowata ("Clavariadelphus pistillaris" (L.) Donk) – gatunek grzybów należący do rodziny buławkowatych ("Clavariadelphaceae").
Systematyka i nazewnictwo.
Pozycja w klasyfikacji według Index Fungorum: "Clavariadelphus, Clavariadelphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1753 Karol Linneusz nadając mu nazwę "Clavaria pistillaris". Obecną, uznaną przez Index Fungorum nazwę nadał mu w roku 1933 Marinus Anton Donk, przenosząc go do rodzaju "Clavariadelphus".
Niektóre synonimy naukowe:
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako goździeniec pałkowaty, goździeniec pałka, buławnik pałeczkowaty.
Morfologia.
Wysokość 7–20 cm, grubość 2–7 cm, kształt młodych okazów walcowaty, starszych pałeczkowaty lub maczugowaty. Wierzchołek tępo zaokrąglony. Powierzchnia gładka, później wzdłużnie pomarszczona. U młodych okazów ma barwę cytrynowożółtą, jasnożółtej, z wiekiem ciemnieje do ochrowordzawej i ochrowobrunatnej. Czasami posiada purpurowofioletowy odcień. Przy dotknięciu przebarwia się na kolor brunatny lub winnobrunatny. Podstawa zwężona z jaśniejszą nasadą.
Pokrywa cała zewnętrzną powierzchnię owocnika.
U młodych owocników sprężysty i spoisty,u starszych miękki. Barwa biaława, na przekroju zmienia się na brązowopurpurową. Ma słaby zapach i gorzkawy smak.
Biały. Zarodniki elipsoidalne, bezbarwne, z żółtawymi kroplami, o średnicy 10–13(16) × 5–7(10) µm. Podstawki czasem 2-zarodnikowe.
Występowanie i siedlisko.
Występuje w Europie, Ameryce Północnej i Azji. W Europie jest szeroko rozprzestrzeniony, w Polsce również. Podano tu ponad 50 jego stanowisk. W latach 1995–2004 był objęty ochroną częściową, w latach 2004–2014 – ochroną ścisłą, a od 2014 roku znów ochroną częściową. Znajduje się na "Czerwonej liście roślin i grzybów Polski". Ma status V – narażony na wyginięcie. Znajduje się na listach gatunków zagrożonych także w Belgii, Czechach, Litwie, Holandii.
Naziemny grzyb mykoryzowy tworzący symbiozę z drzewami liściastymi, głównie z bukiem. Owocniki wytwarza od sierpnia do listopada, najczęściej na glebach wapiennych w lasach liściastych, głównie bukowych, pojedynczo lub w grupach po kilkanaście; miejscami dość częsty. Grzyb niejadalny z powodu gorzkiego smaku.
Gatunki podobne.
Buławka obcięta ("Clavariadelphus truncatus"), rosnąca w lasach iglastych, której owocnik na szczycie jest spłaszczony lub wklęsły i buławka spłaszczona ("Clavariadelphus ligula"), która ma mniejsze owocniki i rośnie gromadnie w lasach świerkowych. Podobna jest również buławka rurkowata ("Typhula fistulosa"). Odróżnia się dłuższymi i bardziej smukłymi owocnikami (osiągają wysokość do 30 cm i średnicę do 0,8 cm) oraz siedliskiem – rozwija się głównie na drewnie olszy i brzozy.

</doc>
<doc id="1454915" url="https://pl.wikipedia.org/wiki?curid=1454915" title="Propaganda Dei">
Propaganda Dei

Propaganda Dei – album koncertowy polskiej grupy muzycznej zespołu 2Tm2,3. Wydany w 2004 roku nakładem wytwórni Metal Mind Productions. Ma formę dwupłytowej składanki złożonej z utworów z wcześniejszych albumów w wersji akustycznej i kilka utworów. Zawiera fragmenty koncertów zarejestrowane podczas akustycznej trasie koncertowej grupy w okresie wielkiego postu w marcu i kwietniu 2003 roku. Poza utworami autorskimi zespołu, na albumie znajdują się covery innych wykonawców, stanowiące interpretacje 2Tm2,3.

</doc>
<doc id="1454916" url="https://pl.wikipedia.org/wiki?curid=1454916" title="Okręg wyborczy Merthyr Tydfil">
Okręg wyborczy Merthyr Tydfil

Okręg wyborczy Merthyr Tydfil powstał w 1832 r. i wysyłał do brytyjskiej Izby Gmin jednego deputowanego. W 1868 r. liczbę mandatów przypadających na okręg zwiększono do dwóch. Okręg zlikwidowano w 1918 r., ale przywrócono go ponownie w 1950 r. Ostatecznie został on zlikwidowany w 1983 r. Obejmował on walijskie miasto Merthyr Tydfil.

</doc>
<doc id="1454917" url="https://pl.wikipedia.org/wiki?curid=1454917" title="49 Armia (ZSRR)">
49 Armia (ZSRR)

49 Armia () – związek operacyjny Armii Czerwonej, wchodzący w skład 2 Frontu Białoruskiego.
Historia.
W operacji berlińskiej uczestniczył 70 Korpus Armijny i 121 Korpus Armijny za składu 49 Armii. Natarcie przeciw wojskom niemieckim 49 Armia prowadziła znad Odry w rejonie Schwedt w kierunku Angermünde, Templin, Wisttock.
Dowództwo.
Dowódca:
członek rady wojennej: 
szef sztabu:

</doc>
<doc id="1454918" url="https://pl.wikipedia.org/wiki?curid=1454918" title="Wety">
Wety

Wety (Anostostomatidae) – rodzina owadów z rzędu prostoskrzydłych i podrzędu długoczułkowych. Obejmuje ponad 200 opisanych gatunków. Są to głównie duże i ciężkie owady. W zapisie kopalnym znane są od aptu w kredzie.
Morfologia.
Prostoskrzydłe te w większości przypadków osiągają duże lub bardzo duże jak na owady rozmiary. Maksymalna ich długość wynosi około 90 mm, a "Deinacrida heteracantha" osiąga masę 71 gramów, należąc do najcięższych owadów. Czułki, z wyjątkiem zaliczanych tu przez część autorów Cooloolinae, są znacznie dłuższe od przedplecza. Odnóża mają zawsze czteroczłonowe stopy pozbawione rozszerzonych przylg i z dwoma przylgami nierozszerzonymi na członie pierwszym. Golenie pierwszej pary mogą być zaopatrzone w narządy tympanalne lub ich pozbawione. Na zewnętrznej stronie ud ostatniej pary występować mogą dobrze rozwinięte listewki rozmieszczone w formie szewronów; mogą być one jednak zredukowane do formy szczątkowej. Aparat strydulacyjny na niższych partiach początkowych tergitów odwłoka może mieć formę drobnych listewek lub nieregularnych ząbków. U samca dziesiąty tergit odwłoka nosi parę haczykowato zakrzywionych wyrostków i może być podzielony na połówki. U samic gatunków z dobrze rozwiniętym pokładełkiem dolna część jego walwy górnej wchodzi w rowek na walwie dolnej.
Ekologia i występowanie.
Wety zamieszkują głównie krainę australijską i etiopską, mniej licznie zaś krainę neotropikalną i orientalną.
Owady te zasiedlają leśną ściółkę, puste przestrzenie w pniakach i kłodach oraz wykopane nory. Żerują m.in. na owocach i nasionach. Na Nowej Zelandii zajmują niszę, niewystępujących tam naturalnie gryzoni. Zawleczenie tam gryzoni przez kolonistów doprowadziło do wymarcia wielu ich gatunków i dużego spadku liczebności innych.
Taksonomia.
Takson ten wprowadzony został w 1859 roku przez Henriego de Saussure w randze plemienia. Do rangi osobnej rodziny wyniósł go w 1876 roku Carl Stål. Do 2015 roku opisano 210 gatunków z tej rodziny. Ich klasyfikacja według bazy "Orthoptera Species File" przedstawia się następująco:
Rodzina w zapisie kopalnym znana jest od aptu w kredzie dzięki skamieniałości rodzaju "Euclydes ramosfernandesi", znalezionej w północnej Brazylii.
Według wyników analizy filogenetycznej Song Hojuna z 2015 roku Anostostomatidae stanowią grupę siostrzaną dla kladu obejmującego Stenopelmatidae i Gryllacrididae. Z kolei rodzina Cooloolidae zagnieżdża się w obrębie Anostostomatidae i powinna być traktowana jako ich podrodzina.

</doc>
<doc id="1454919" url="https://pl.wikipedia.org/wiki?curid=1454919" title="50 Armia (ZSRR)">
50 Armia (ZSRR)

50 Armia () – związek operacyjny (armia ogólnowojskowa) Armii Czerwonej w czasie II wojny światowej.
W 1941 roku wchodziła w skład Fronu Briańskiego, i tworzyły ją następujące dywizje piechoty: 217, 258, 260, 278, 279, 290 i 299 oraz 108 Dywizja Pancerna.
Następnie wchodziła w skład 2 Frontu Białoruskiego. 
W czasie bitwy kurskiej (5 lipca - 23 sierpnia 1943) dowództwo 50 Armii tworzyli następujący oficerowie: dowódca Iwan Bołdin, szef sztabu N. Brilew, członkowie rady wojennej L. Czumakow i A. Rossadin oraz szef zarządu politycznego N. Sziłow.
W lipcu 1945 roku oddziały 50 Armii wzięły udział w obławie augustowskiej.
Skład.
w styczniu 1945:

</doc>
<doc id="1454921" url="https://pl.wikipedia.org/wiki?curid=1454921" title="Fano (stacja kolejowa)">
Fano (stacja kolejowa)

Fano (włoski: "Stazione di Fano") – stacja kolejowa w Fano, w regionie Marche, we Włoszech. Znajdują się tu 3 perony.
Jest zarządzana przez RFI SpA, i posiada kategorię "srebrną".
Do 1987 służyła jako stacja końcowa linii kolejowej z Urbino, która została zamknięta w tym roku z powodu małego ruchu pasażerskiego i wysokich kosztów utrzymania.

</doc>
<doc id="1454922" url="https://pl.wikipedia.org/wiki?curid=1454922" title="Traktat w Lozannie">
Traktat w Lozannie

Traktat w Lozannie (, ) – traktat pokojowy zawarty 24 lipca 1923 w Lozannie pomiędzy przedstawicielami Wielkiej Brytanii, Francji, Włoch, Japonii, Rumunii, Królestwa SHS, Bułgarii, Grecji i Turcji. Zakończył on wojnę grecko-turecką (1919–1922) oraz zrewidował postanowienia traktatu z Sèvres z 1920 roku.
Podpisanie traktatu.
Opracowaniem traktatu zajęła się zwołana do Lozanny konferencja międzynarodowa, obradująca między 21 listopada 1922 r. a 23 lipca 1923 r. W odróżnieniu od układów z pozostałymi państwami centralnymi Turcję potraktowano tym razem jako równorzędnego partnera. 30 stycznia 1923 r. zawarto grecko-turecką umowę o wymianie ludności, a główny traktat podpisano 24 lipca tego roku. 
Traktat spisano w języku autentycznym francuskim, depozytariuszem został rząd Francji, zarejestrowano przez Sekretariat Ligi Narodów 5 września 1924 r.
Polska nie była stroną traktatu, natomiast 23 lipca zawarła w Lozannie z Turcją dwustronny "Traktat Przyjaźni".
Postanowienia dotyczące granic oraz demilitaryzacji.
Na mocy traktatu:
Wymiana ludności.
Bardzo istotnym elementem postanowień z Lozanny była zorganizowana pod auspicjami Ligi Narodów akcja wymiany ludności między Grecją i Turcją. W praktyce kryterium wyróżniającym ekspatriantów stała się religia: z Grecji do Turcji płynęli nie tylko Turcy, ale i osoby innych narodowości wyznania muzułmańskiego; z kolei z Turcji do Grecji obok Greków trafiali także inni wyznawcy prawosławia. Także mimo deklarowanej dobrowolności przesiedleń miały one w praktyce charakter przymusowy, a Grecy wyjeżdżający z Turcji na ogół musieli tam pozostawić swoje ruchomości wskutek nagłej realizacji wysiedlenia. Ogółem przesiedlenia objęły ok. 0,4 mln wysiedleńców z Grecji oraz ok. 1,3 mln wysiedleńców z Turcji (przy czym ok. 1 mln z tej liczby przybyło do Grecji jeszcze przed podpisaniem traktatu, uciekając przed skutkami wojny z Turcją) – mimo to w Turcji (szczególnie w Stambule) pozostała nadal bardzo liczna mniejszość grecka. Większość greckich przesiedleńców z Turcji trafiła do greckiej części Macedonii (tzw. Egejskiej), gdzie mogła liczyć na odszkodowanie finansowe lub materialne za pozostawione mienie – zajmowała ziemie i domostwa opuszczane przez ludność turecką i słowiańską oraz tereny przekazane uchodźcom w użytkowanie wieczyste przez Grecki Kościół Prawosławny. Ta niemal komfortowa sytuacja nie dotyczyła jednak uchodźców z Turcji sprzed Traktatu Lozańskiego. Ci, nie objęci Traktatem, z reguły tracąc wszystko bez odszkodowania w zamian uzyskiwali tylko szansę przeżycia w obozach dla uchodźców, z bardzo trudnymi warunkami bytowymi.
Wymiana ludności odbywała się stopniowo i trwała do 1930 r. Liga Narodów zorganizowała także aktywizację ekonomiczną okolic objętych wymianami ludności. W ten sposób dopomożono także ludności, która opuściła swe ojczyzny jeszcze w trakcie trwania wojen bałkańskich. Aktywizacją ekonomiczną łagodzono także napięcia, pomiędzy repatriantami, a ludnością miejscową. Urzędnicy Ligi Narodów, a za nimi greccy historycy mówią wręcz o przejściu części Bałkanów, objętej wymianami ludności, prosto z realiów XVII wieku, do szybkiego rozwoju i XX wieku.
Mimo oczywistego zła przesiedleń, ich realizacja w tej sytuacji pod kontrolą Ligi Narodów była najmniej szkodliwym wyjściem, które pozwoliło do pewnego stopnia uporządkować sytuację etniczną regionu zapobiegając rozwiązaniu tych problemów drogą rozlewu krwi. Stała się wzorcem dla podobnych przemieszczeń ludności w Europie Środkowej po II wojnie światowej.
Obok wymiany ludności pomiędzy Grecją i Turcją powołana komisja Ligi Narodów, nadzorowała także inne przesiedlenia, w tym przewidzianą specjalną konwencją grecko-bułgarską z listopada 1919 r. (podpisaną przy okazji zawierania traktatu z Neuilly) wymianę ludności pomiędzy Bułgarią a Grecją. Nastąpiła wówczas masowa emigracja słowiańskich mieszkańców Macedonii Egejskiej (z jednej strony wobec wcześniejszych krwawych konfliktów, z drugiej w obawie Słowian przed wzmożoną hellenizacją, spowodowaną bardzo dużym napływem imigrantów greckich), przede wszystkim do Bułgarii (ok. 100 tys. osób), w drugą stronę zmierzali emigranci greccy z Bułgarii (ok. 50 tys. osób). Zwraca uwagę faktycznie dobrowolny charakter tych przesiedleń (w Grecji pozostało ok. 50 tys. Bułgarów).
Współczesne konsekwencje traktatu.
Niektóre z rozwiązań wprowadzonych traktatem okazały się nieskuteczne we współczesnych czasach. Pojawiły się spory między Turcją a Grecją dotyczące granic wód terytorialnych i przynależności niezamieszkanych wysp Morza Egejskiego. Z kolei w 1974 r. Turcja, obawiając się przyłączenia Cypru do Grecji, dokonała inwazji na tę wyspę, w której północnej części powołała nieuznawaną przez inne państwa turecką republikę Cypru Północnego.
Także sytuacja pozostałej w Turcji ludności greckiej z czasem się pogarszała. W latach 50. XX w. zamknięto prawosławne szkoły duchowne w Turcji, zmuszono także bardzo liczną ludność grecką do opuszczenia Stambułu (m.in. w 1955 r. miał miejsce pogrom w Stambule i innych tureckich miastach).

</doc>
<doc id="1454924" url="https://pl.wikipedia.org/wiki?curid=1454924" title="Traktat z Lozanny">
Traktat z Lozanny



</doc>
<doc id="1454925" url="https://pl.wikipedia.org/wiki?curid=1454925" title="Okręg wyborczy Renfrewshire">
Okręg wyborczy Renfrewshire

Okręg wyborczy Renfrewshire powstał w 1708 r. i wysyłał do brytyjskiej Izby Gmin jednego deputowanego. Okręg obejmował szkockie hrabstwo Renfrewshire. Został zlikwidowany w 1885 r.

</doc>
<doc id="1454927" url="https://pl.wikipedia.org/wiki?curid=1454927" title="Darrell Pace">
Darrell Pace

Darrell Owen Pace (ur. 23 października 1956 w Cincinnati), amerykański łucznik sportowy. Trzykrotny medalista olimpijski.
Występy wśród seniorów na arenie międzynarodowej rozpoczął w wieku 16 lat. W 1976 został mistrzem olimpijskim. Cztery lata później zakwalifikował się do reprezentacji na igrzyska w Moskwie, jednak Amerykanie je zbojkotowali. Drugi raz triumfował na IO w Los Angeles w 1984. Swój ostatni - srebrny - krążek olimpijski wywalczył w Seulu w drużynie. Był także mistrzem świata (1975 i 1979), zwyciężał w mistrzostwach Stanów Zjednoczonych.

</doc>
<doc id="1454929" url="https://pl.wikipedia.org/wiki?curid=1454929" title="Marotta-Mondolfo">
Marotta-Mondolfo

Marotta-Mondolfo (włoski: "Stazione di Marotta-Mondolfo") – stacja kolejowa w Marotta, w regionie Marche, we Włoszech. Znajdują się tu 2 perony.
Jest zarządzana przez RFI SpA i posiada kategorię "srebrną".

</doc>
<doc id="1454931" url="https://pl.wikipedia.org/wiki?curid=1454931" title="65 Armia (ZSRR)">
65 Armia (ZSRR)

65 Armia () – związek operacyjny Armii Czerwonej z okresu II wojny światowej i tuż powojennego.
Historia.
65 Armia (65 A) została sformowana w 1942. Wchodząc w skład Frontu Dońskiego brała udział w bitwie stalingradzkiej oraz w operacji Uran (19.11.1942-02.02.1943) mającej za zadanie okrążenie wojsk niemieckich pod Stalingradem. Następnie w składzie Frontu Centralnego i 1 Frontu Białoruskiego. Uczestniczyła w operacji bobrujskiej i operacji brzesko-lubelskiej. W czasie wybuchu powstania warszawskiego (1 sierpnia 1944) toczyła walki z oddziałami niemieckimi około 100 km na wschód i północny wschód od Warszawy.
Od 1945 w składzie 2 Frontu Białoruskiego prowadziła działania ofensywne w ramach operacji wiślańsko-odrzańskiej, w tym operację mławsko-elbląską. W dniu rozpoczęcia operacji berlińskiej (16 kwietnia 1945) w skład 65 Armii wchodził 18 Korpus Armijny, 46 Korpus Armijny i 105 Korpus Armijny. W 1945 została przeformowana w 7 Armię Zmechanizowaną.

</doc>
<doc id="1454935" url="https://pl.wikipedia.org/wiki?curid=1454935" title="Pergola (stacja kolejowa)">
Pergola (stacja kolejowa)

Pergola (włoski: "Stazione di Pergola") – stacja kolejowa w Pergoli, w regionie Marche, we Włoszech. Znajdują się tu 2 perony.

</doc>
<doc id="1454936" url="https://pl.wikipedia.org/wiki?curid=1454936" title="2 Armia Uderzeniowa">
2 Armia Uderzeniowa

2 Armia Uderzeniowa () – związek operacyjny Armii Czerwonej.
Historia.
Wchodziła w skład 2 Frontu Białoruskiego. W czasie działań bojowych prowadzonych na ziemiach polskich w ramach operacji wiślańsko-odrzańskiej uczestniczyła w walkach między innymi o Ciechanów, Kwidzyn, Pruszcz Gdański i Skórcz. W dniu rozpoczęcia bitwy o Berlin (16 kwietnia 1945) w skład 2 Armii Uderzeniowej wchodził 108 Korpus Strzelecki i 116 Korpus Strzelecki. Po zakończeniu II wojny światowej 2 Armia Uderzeniowa weszła w skład Grupy Wojsk Radzieckich w Niemczech.

</doc>
<doc id="1454939" url="https://pl.wikipedia.org/wiki?curid=1454939" title="Piotr Mochnaczewski">
Piotr Mochnaczewski

Piotr Mochnaczewski (ur. 28 października 1965 w Szczecinie) – polski ekonomista, nauczyciel akademicki, poseł na Sejm I kadencji.
Życiorys.
W 1989 ukończył studia na Instytucie Nauk Politycznych na Wydziale Humanistycznym Uniwersytetu Szczecińskiego. W 1998 uzyskał stopień doktora nauk ekonomicznych na Uniwersytecie w Białymstoku w oparciu o pracę zatytułowaną "Funkcjonowanie regionów przygranicznych w Polsce – założenia a realizacja".
W latach 1991–1993 sprawował mandat posła I kadencji, wybranego z listy Sojuszu Lewicy Demokratycznej w okręgu wyborczym Szczecin. W 1992 nazwisko Piotra Mochnaczewskiego znalazło się na tzw. liście Macierewicza jako rzekomego tajnego współpracownika służb specjalnych PRL. Po przeprowadzeniu postępowania lustracyjnego prezes Instytutu Pamięci Narodowej zaświadczył, że polityk nie był współpracownikiem służb specjalnych PRL. W kolejnych wyborach nie ubiegał się o reelekcję. Pracował później w administracji rządowej w tym w Departamencie Współpracy Transgranicznej w Urzędzie Rady Ministrów (jako doradca ministra spraw wewnętrznych i administracji). Począwszy od czasów rządu Leszka Millera do 2006 zajmował stanowisko dyrektora Departamentu Integracji Europejskiej i Współpracy Międzynarodowej w Ministerstwa Spraw Wewnętrznych i Administracji.
Zasiadał w zarządzie Europejskiego Centrum Monitorowania Rasizmu i Ksenofobii.
W 2004 otrzymał Srebrny Krzyż Zasługi.
Był wykładowcą m.in. Wyższej Szkoły Zarządzania w Szczecinie i Wyższej Szkoły Informatyki i Umiejętności w Łodzi. Do października 2011 pełnił funkcję rektora Wyższej Szkoły Zarządzania i Prawa im. Heleny Chodkowskiej w Warszawie. Zrezygnował z tej funkcji po tym, gdy Ministerstwo Nauki i Szkolnictwa Wyższego zwróciło się do uczelni o wyjaśnienia w związku z tym, że Mochnaczewski w przeszłości został skazany prawomocnym wyrokiem sądu i nie poinformował o tym uczelni. Nie podano do wiadomości publicznej, w jakiej sprawie zapadł skazujący wyrok sądowy. W 2014 (po zatarciu skazania) Mochnaczewski został wybrany na rektora .
31 lipca 2020 Mochnaczewski został aresztowany na trzy miesiące pod pięcioma zarzutami. Pierwszy zarzut dotyczy oszustwa, polegającego na wyłudzeniu od prywatnej osoby ok. 2,6 mln zł. Drugi – działania na szkodę Małopolskiej Wyższej Szkoły im. Dietla poprzez ukrywanie majątku w kwocie ponad 200 tys. zł. Trzeci – wyrządzenia znacznej szkody Wyższej Szkole Gospodarki i Zarządzania w Krakowie na kwotę ponad 500 tys. zł. Czwarty zarzut dotyczy uporczywego naruszania praw pracowniczych poprzez niewypłacanie pracownikom wynagrodzeń i niepłacenie za nich obowiązkowych składek, a piąty – niezgłoszenia wniosku o upadłość spółki. Mochnaczewskiemu grozi do 10 lat pozbawienia wolności.
Życie prywatne.
Był mężem Magdaleny Ogórek. Mają córkę Magdę (ur. 2005).

</doc>
<doc id="1454943" url="https://pl.wikipedia.org/wiki?curid=1454943" title="4 Armia Lotnicza">
4 Armia Lotnicza

4 Armia Lotnicza () – jedna z armii Związku Radzieckiego i Federacji Rosyjskiej (obecnie 4 Dowództwo Wojsk Lotniczych i Obrony Przeciwlotniczej; ros. 4 Командование Военно Воздушных Сил и Противовоздушной Обороны).
Historia.
Początek formowania sił 4 AL – 20 czerwca 1941. Była formowana jako Wojska Lotnicze Frontu Południowego ze składu Wojsk Lotniczych Moskiewskiego Okręgu Wojskowego, z sił lotniczych 9 i 18 Armii Ogólnowojskowej, samodzielnych dywizji oraz pułków i liczyła 827 samolotów. Formowania dowództwa i sztabu – pierwsze dni wojny ZSRR i Niemiec (czerwiec 1941) w rejonie Winnicy na Ukrainie. Pierwszy dowódca Wojsk Lotniczych Frontu – gen. major lotnictwa P.S. Szełuchin. W maju 1942 Wojska Lotnicze Frontów i Armii zostały podporządkowane jednemu dowództwu i przeorganizowane w Armie Lotnicze. Siły Wojsk Lotniczych Frontu Południowego zgodnie z rozkazem nr 0085 z 7 maja 1942 Ludowego Komisarza Obrony przemianowano na 4 Armię Lotniczą. Formowanie Armii zostało zakończone 22 maja 1942. W skład 4 AL weszły:
Uzbrojenie 208 samolotów, skład – 437 załóg lotniczych. Na początku czerwca 1942 Armia została wzmocniona 588 nocnym pułkiem lekkich bombowców (pułk kobiecy – dowódca – J.D. Wierszanskaja). Pierwszym dowódcą 4 Armii Lotniczej był gen. mjr lotn. Konstantin Wierszynin. 28 lipca 1942 4 AL została podporządkowana sformowanemu Frontowi Północno-Kaukaskiemu i przykrywała wycofujące się wojska. Od 11 sierpnia 1942 Armia walczyła w składzie Północnej Grupy Wojsk Zakaukaskiego Okręgu Wojskowego. 1 stycznia 1943 uderzenia Armii dały początek operacji zaczepnej wojsk sowieckich na kierunku stawropolskim. W czasie wyzwolenia Kaukazu Północnego ponad 70 lotników było nagrodzonych tytułem bohatera ZSRR. Od 1 listopada 1943 4 AL brała udział w operacji na półwyspie Kercz, dalej do wiosny 1944 brała udział w wyzwalaniu Sewastopola i Krymu. 12 maja 1944 dowództwo 4 AL przebazowano do m. Rosławl (płd. Smoleńsk) i podporządkowano 2 Frontowi Białoruskiemu. Armia rozpoczęła przygotowania do operacji Bagration. W okresie październik-listopad Armia przygotowywała się do decydujących operacji na terenie Polski i Prus Wschodnich. 4 Armia Lotnicza zakończyła działania bojowe udziałem w operacji berlińskiej 1945. W latach 1941–1945 4 AL wzięła udział w 17 zaczepnych operacjach frontowych, od Podgórza Kaukazu, na Kubaniu, w Tamaniu, na Krymie, Białorusi, w Prusach, Polsce i bitwie o Berlin. Piloci Armii wykonali 349 tys. wylotów bojowych, zrzucili 2 mln szt. bomb. Zniszczyli i uszkodzili w walkach powietrznych i na lotniskach ok. 5 tys. samolotów. Najwyższe Naczelne Dowództwo 42 razy ogłaszało „podziękowania” związkom taktycznym i jednostkom Armii za działania bojowe. 282 lotników było wyróżnionych tytułem bohatera ZSRR, 7 pilotów było wyróżnionych tytułem dwukrotnie, a Aleksander Pokryszkin trzykrotnie. 41 360 żołnierzy i oficerów było wyróżnionych orderami i medalami. 17 jednostek otrzymało tytuł jednostek gwardyjskich, 46 jednostek otrzymało tytuły od nazw wyzwolonych miejscowości i terytoriów, a 76 jednostek wyróżniono orderami.
Po II wojnie światowej 4 AL stacjonowała w Polsce. Początkowo w składzie:
później w składzie dwóch dywizji lotnictwa bombowego i jednej dywizji lotnictwa myśliwskiego. W latach sześćdziesiątych XX w. Armię przemianowano na 37 Armię Lotniczą. 22 lutego 1968 na cześć 50-lecia Armii Radzieckiej, Armię wyróżniono orderem Czerwonego Sztandaru i wręczeniem nowego sztandaru.
4 kwietnia 1968, w celu zachowania tradycji bojowych Armii przywrócono nazwę 4 Armii Lotniczej Rezerwy Najwyższego Naczelnego Dowództwa. 4 AL brała udział w operacji „Dunaj” w Czechosłowacji. W 1984 4 AL została podporządkowana Naczelnemu Dowództwu Wojsk Kierunku Zachodniego. 22 sierpnia 1992 dowództwo i sztab Armii zostały przebazowane do Rostowa nad Donem. Armia zostaje przeformowana. W jej skład wchodzą związki taktyczne i jednostki z Kubania, Polski i Niemiec. W latach 1992–1994 jednostki 4 AL wchodzą w skład sił ONZ, wydzielanych przez Rosję w strefie walk w Osetii i Inguszetii, w latach 1993–1994 w Abchazji, a w latach 1993–1998 w Tadżykistanie. W latach 1994–1996 siły 4 AL brały udział w walkach na terenie Czeczenii, wykonując ponad 13 tys. lotów bojowych z nalotem ponad 21 tys. godzin.
1 czerwca 1998 na bazie sił 4 AL i 12 Samodzielnego Korpusu OPK była sformowana 4 Armia Wojsk Lotniczych i Obrony Przeciwlotniczej. Od 8 sierpnia 1999 do 2003 związki operacyjne, taktyczne i jednostki 4 A WL i OPlot. uczestniczą jako siły ONZ w działaniach w Dagestanie i Czeczenii. 30 grudnia 2002 w skład 4 A WL i OPlot. weszły jednostki lotnictwa Północno-Kaukaskiego Okręgu Wojskowego.
Od 1993 – 39 żołnierzy i oficerów Armii wyróżniono tytułem bohatera Federacji Rosyjskiej, z nich 17 pośmiertnie. Od 1994 – 2100 żołnierzy i oficerów wyróżniono orderami i medalami za walki w Dagestanie i Czeczenii.
W 2009 4 A WL i OPlot. przemianowano na 4 Dowództwo Wojsk Lotniczych i Obrony Przeciwlotniczej.
Struktura organizacyjna.
Jednostki podporządkowania armijnego:

</doc>
<doc id="1454947" url="https://pl.wikipedia.org/wiki?curid=1454947" title="Porto San Giorgio-Fermo">
Porto San Giorgio-Fermo

Porto San Giorgio-Fermo (włoski: "Stazione di Porto San Giorgio-Fermo") – stacja kolejowa w Porto San Giorgio, w regionie Marche, we Włoszech. Znajduje się tu 1 peron.

</doc>
<doc id="1454949" url="https://pl.wikipedia.org/wiki?curid=1454949" title="Cmentarz żydowski w Popowie Kościelnym">
Cmentarz żydowski w Popowie Kościelnym

Cmentarz żydowski w Popowie Kościelnym – jest położony na wzgórzu około 100 metrów od cmentarza rzymskokatolickiego. Data powstania nekropolii nie jest znana, najstarszy spośród około 10 zachowanych nagrobków pochodzi z 1825 roku. Do lat dwudziestych XIX wieku nekropolia ta była miejscem pochówku także dla Żydów z Pułtuska. 
Oprócz granitowych macew zachował się ziemny okop stanowiący zapewne granicę cmentarza. Od 1986 roku nekropolia jest wpisana do Rejestru Zabytków. W grudniu 2009 r. z inicjatywy proboszcza parafii Popowo Kościelne na cmentarzu przeprowadzono prace porządkowe.

</doc>
<doc id="1454950" url="https://pl.wikipedia.org/wiki?curid=1454950" title="Katarzyna Lubomirska">
Katarzyna Lubomirska

Katarzyna z Lubomirskich Ostrogska (1582 -1612) – polska szlachcianka, właścicielka Prokocimia (w latach 1598–1612).
Jej ojcem był Sebastian Lubomirski (zm.1613), a matką Anna Branicka z Ruszczy (zm. 1639). Katarzyna była siostrą wojewody krakowskiego i wielkiego marszałka koronnego Stanisława Lubomirskiego i Joachima Lubomirskiego, starosty dobczyckiego. 
Siostrami jej były: Zofia Lubomirska (1585–1612) – od 1602 r. żona Mikołaja Oleśnickiego (1558–1629), kasztelana małopolskiego; Barbara Lubomirska – od 1611 żona Jana Zebrzydowskiego (zm. 1641), pułkownika wojsk koronnych; Krystyna Lubomirska (zm. 1645) – żona Stanisław Koniecpolskiego (zm. 1646), hetmana polnego koronnego.
Jej mężem został w 1597 r. wdowiec po Zuzannie Serediz (1566–1596), książę Janusz Ostrogski (1554–1620),syna Zofii Ostrogskiej (zd. Tarnowskiej). kasztelan krakowski od 1593, wojewoda wołyński, który po jej śmierci w 1612 r. poślubił Teofilę Tarło.
Została macochą dla córek Zuzanny: Eleonory (1582–1618) i Eufrozyny (po 1582–1628) Ostrogskich. 
Pierwsza została żoną Hieronima Jazłowieckiego, wojewodową podolską i w 1609 r. żoną Jana Jerzego Radziwiłła (1588–1625), a druga żoną Aleksandra Zasławskiego – kasztelanową wołyńską.
Miała syna, którym był Janusz Ostrogski (1607–1618). Gdy umierała w 1611 r., syn jej miał cztery lata.
W 1620 r. mąż Janusz Ostrogski z powodu braku męskiego potomka, dobra swoje przekazał córce Eufrozynie, żonie Aleksandra Zasławskiego (innej linii rodu Ostrogskich - odtąd książęta Zasławscy - Ostrogscy).
Postać Katarzyny Lubomirskiej została uwidoczniona przez Jana Matejkę na rycinie w publikacji "Ubiory w Polsce 1200–1795", 1576–1586, ryc. 51. Portret Katarzyny z Lubomirskich Ostrogskiej namalowany przez malarza anonimowego, z końca XVI w., znajduje się w Muzeum Narodowym w Warszawie.
Bibliografia.
 

</doc>
<doc id="1454951" url="https://pl.wikipedia.org/wiki?curid=1454951" title="East Midlands Trains">
East Midlands Trains

East Midlands Trains - brytyjski przewoźnik kolejowy z siedzibą w Derby, posiadający koncesję na obsługę tras podmiejskich i regionalnych w regionie East Midlands i ościennych hrabstwach, a także zapewniający połączenia tej części Anglii z Londynem. Okres koncesyjny rozpoczął się 11 listopada 2007 i potrwa do 1 kwietnia 2015. Firma jest częścią koncernu Stagecoach Group. 
Tabor.
Obecnie East Midlands Trains eksploatuje następujące jednostki:

</doc>
<doc id="1454952" url="https://pl.wikipedia.org/wiki?curid=1454952" title="Wicehrabia Cardwell">
Wicehrabia Cardwell



</doc>
<doc id="1454958" url="https://pl.wikipedia.org/wiki?curid=1454958" title="Campobasso (stacja kolejowa)">
Campobasso (stacja kolejowa)

Campobasso (włoski: "Stazione di Campobasso") – stacja kolejowa w Campobasso, w regionie Molise, we Włoszech. Znajdują się tu 2 perony. Stacja została otwarta wraz z linią do Benevento 21 września 1883.
Według oceny dokonanej przez RIF, stacja znajduje się w kategorii "srebrnej", która identyfikuje ją jako stacji o średniej frekwencji metropolii-regionalnych i długodystansowych.

</doc>
<doc id="1454962" url="https://pl.wikipedia.org/wiki?curid=1454962" title="Cmentarz żydowski w Bodzanowie">
Cmentarz żydowski w Bodzanowie

Cmentarz żydowski w Bodzanowie – cmentarz założony na przełomie XVIII i XIX wieku w Bodzanowie. Znajduje się przy ul. Nadrzecznej i zajmuje działkę geodezyjną numer 141902 2.0004.117 w kształcie prostokąta, o powierzchni 1797 m kw.
Podczas II wojny światowej Niemcy zdewastowali cmentarz, a macewy użyte zostały do naprawy ulic.
Cmentarz został zamknięty uchwałą prezydium Wojewódzkiej Rady Narodowej z 15.09.1964 roku. W tym czasie cmentarz pozostawał bez opieki, otoczony częściowo zniszczonym murem betonowym bez bramy.
Teren uporządkowany w 2004 roku przez uczniów Gimnazjum Publicznego w Bodzanowie. 27 września 2004 roku odsłonięto na terenie nekropolii pomnik ku czci bodzanowskich Żydów. Społeczny komitet we współpracy z Fundacją Ochrony Dziedzictwa Żydowskiego w Polsce ufundował pomnik z tablicą pamiątkową w języku polskim, angielskim i hebrajskim: „Cmentarz żydowski założony w końcu XVIII w. W drugiej połowie 1941 roku Żydzi Bodzanowa zostali wywiezieni do Getta w Nowym Dworze i do obozu pracy w Działdowie. W końcu 1942 roku zostali wymordowani w Auschwitz-Birkenau. Cześć ich pamięci".
Na cmentarzu znajdują dwa nagrobki: macewa Jutel córki Kalonimusa Zewa Salzman, zmarłej w 1937 lub 1938 roku oraz Sary Rywki córki Awrahama, żony Szmuela ha-Kohena, zmarłej 21 października 1923 roku w wieku 52 lat.

</doc>
<doc id="1454964" url="https://pl.wikipedia.org/wiki?curid=1454964" title="Index Herbariorum">
Index Herbariorum

Index Herbariorum (łac. "spis zielników") – międzynarodowy rejestr kolekcji zielnikowych spełniających kryteria naukowe (tj. zielników instytucjonalnych).
Jest to katalog, początkowo drukowany, obecnie internetowy, założony i prowadzony przez Nowojorski Ogród Botaniczny. Wydany został po raz pierwszy w 1952 roku. 
Poszczególne zielniki mają w nim oficjalny skrót nazwy (akronim), którym botanicy posługują się w badaniach naukowych. Składa się on z 1–5 liter. Poza tym "Index Herbariorum" zawiera pełne nazwy zielników, ich instytucji właścicielskich, adresy, a także opcjonalnie krótkie charakterystyki kolekcji i orientacyjną liczbę okazów w nich zgromadzonych.
Do końca roku 2004 skatalogowano nie mniej niż 3240 naukowych zielników na całym świecie, w tym 29 z Polski.
Niezależnie od tego oficjalnego wykazu, niektóre kraje wydają wzorowane na nim spisy własnych zielników.

</doc>
<doc id="1454967" url="https://pl.wikipedia.org/wiki?curid=1454967" title="Il-62">
Il-62



</doc>
<doc id="1454968" url="https://pl.wikipedia.org/wiki?curid=1454968" title="Termoli (stacja kolejowa)">
Termoli (stacja kolejowa)

Termoli (włoski: "Stazione di Termoli") – stacja kolejowa w Termoli, w regionie Molise, we Włoszech. Znajdują się tu 3 perony.
Stacja kolejowa posiada kategorię "srebrną", ponieważ jest obsługiwana przez pociągi długodystansowe InterCity i Eurostar City "Frecciabianca", i posiada 5 torów znajdujące się przy 3 peronach (łącznie siedem). Jest również wyposażona w wiele udogodnień dla pasażerów.

</doc>
<doc id="1454974" url="https://pl.wikipedia.org/wiki?curid=1454974" title="National Express East Coast">
National Express East Coast

National Express East Coast - brytyjski przewoźnik kolejowy istniejący w latach 2006-2009 i posiadający koncesję na obsługę grupy dalekobieżnych tras pasażerskich klasy InterCity, biegnących wzdłuż wschodniego wybrzeża Wielkiej Brytanii (m.in. East Coast Main Line), obsługiwanych wcześniej przez Great North Eastern Railway. Okres koncesyjny rozpoczął się 9 grudnia 2007 i pierwotnie miał trwać do 31 marca 2015, jednak został przedterminowo zakończony 13 listopada 2009 roku. Firma należała do koncernu National Express Group.
W 2009 roku grupa National Express zażądała od rządu Wielkiej Brytanii renegocjacji koncesji, na podstawie której działała jej spółka National Express East Cost. Firma oczekiwała pomocy finansowej, najchętniej w postaci obniżenia opłaty koncesyjnej. Minister transportu lord Adonis stanowczo odmówił, stwierdzając w Izbie Lordów, iż koncesje kolejowe nie podlegają renegocjacji. W odpowiedzi National Express ogłosiła, iż od 1 lipca 2009 przestanie dopłacać do przynoszącej straty spółki, co spowoduje jej szybki upadek. 14 listopada cały tabor, pracownicy oraz połączenia obsługiwane przez firmę zostały przejęte przez państwowego operatora East Coast. Ponowna prywatyzacja tej części brytyjskiej sieci kolejowej planowana jest nie wcześniej niż w roku 2011. 
Tabor.
Firma dysponowała następującymi jednostkami:

</doc>
<doc id="1454975" url="https://pl.wikipedia.org/wiki?curid=1454975" title="Hieronim Sieniawski">
Hieronim Sieniawski

 Hieronim (Jarosz) Sieniawski herbu Leliwa (ur. ok. 1516 lub w 1519, zm. w 1582) – starosta halicki i kołomyjski od 1550, podkomorzy kamieniecki od 1554, kasztelan kamieniecki od 1569, i wojewoda ruski (1576-1582).
Życiorys.
W 1554 r. wraz z ojcem rozbudował zamek w Brzeżanach jako jedną z najwspanialszych rezydencji w Polsce. Był, jak rodzeństwo, zwolennikiem kalwinizmu. Miał rzekomo na łożu śmierci pod wpływem ostatniej małżonki przejść na katolicyzm, ale współczesne raporty nuncjuszów papieskich o tym milczą. Zbór w Brzeżanach zlikwidowała wdowa po nim. Zasłynął, w nieustannych bitwach, walcząc w chorągwi ojca w 1522 r. podczas wyprawy mołdawskiej. Został rotmistrzem jazdy, kasztelanem kamienieckim. Był uczestnikiem zjazdu w Knyszynie 31 sierpnia 1572 roku. Podpisał konfederację warszawską 1573 roku. W 1573 roku potwierdził elekcję Henryka III Walezego na króla Polski. Uczestniczył w wyprawach króla Stefana Batorego na Moskali, gdzie odznaczył się przy zdobywaniu twierdzy Wielkie Łuki w latach 1579-1580.
Do Hieronima Sieniawskiego w 1570 r. należały Oleszyce. Na cześć fundatora Hieronima Sieniawskiego nazywały się Hieronimów. W 1576 r. wydał on dokument podnoszący tę wieś do rangi miasta. Dokument lokacyjny wysłany przez H. Sieniawskiego został potwierdzony 26 lutego 1578 r. w Warszawie przez króla Stefana Batorego.
Zmarł w 1582 r. Jego nagrobek rycerski (z 1583 r., wykonany przez Jan Pfistera), obecnie w szczątkowej formie, i nagrobne płyty ojca Mikołaja (wyk. Henryk Horst (zm. przed 1612), pomniki nagrobne syna Adama Hieronima Sieniawskiego, i innych członków rodziny, np.; żony – Anny Sieniawskiej z Maciejowskich (z 1574 r.), Jana Sieniawskiego (z 1583 r.), znajdowały się w Kaplicy zamkowej w mieście, które założył ojciec; w Brzeżanach. Obecnie niektóre fragmenty nagrobków sztuki lwowskiej są w zamku w Olesku i we Lwowie.
Rodzina.
Jego ojcem był Mikołaj Sieniawski (hetman wielki koronny) (ok. 1489-1569), a matką Katarzyna Kolanka, c. Jana Koli – kasztelana halickiego.
Był cztery razy żonaty:
Tylko z ostatniego małżeństwa miał jednego syna, który dożył wieku dojrzałego, Adama Hieronima Sieniawskiego (ur. ok. 1566 r.), walczący pod wodzą hetmana Zamojskiego w Inflantach, Estonii i Multanach.

</doc>
<doc id="1454977" url="https://pl.wikipedia.org/wiki?curid=1454977" title="Wasił Złatarski">
Wasił Złatarski

Wasił Nikołow Złatarski (; ur. 14 listopada 1866 w Tyrnowie, zm. 15 grudnia 1935 w Sofii) – bułgarski historyk mediewista, archeolog i epigrafik.
Życiorys.
Urodził się 14 listopada 1866 w Tyrnowie. Ukończył klasyczne gimnazjum w 1887 roku i historię na uniwersytecie w Petersburgu w 1891. W latach 1893–1895 odbył specjalizację w Berlinie. Od 1895 roku był nauczycielem gimnazjalnym w Sofii. Od 1897 roku do śmierci wykładał historię na Uniwersytecie Sofijskim, najpierw jako docent, a od 1904 jako profesor. W latach 1913–1914 i 1924–1925 pełnił funkcję rektora. Zmarł 15 grudnia 1935 roku w Sofii.

</doc>
<doc id="1454978" url="https://pl.wikipedia.org/wiki?curid=1454978" title="Karol Gordon">
Karol Gordon

Karol Gordon de Huntly herbu własnego Bydant (pisany także de Huntlej; ur. 1749 w Krakowie, zm. 18 grudnia 1820 tamże) – oficer I Rzeczypospolitej, po 1816 komendant milicji Wolnego Miasta Krakowa, powstaniec kościuszkowski.
Szkic biograficzny.
Karol Gordon, członek klanu Gordonów, pochodził ze szlacheckiej rodziny szkockiej, której różni potomkowie przenieśli się w XVII wieku, uciekając przed prześladowaniami politycznymi i religijnymi (byli katolikami), do Polski, gdzie uzyskali indygenaty. Ojciec Karola Piotr posiadał tzw. Kamienicę Książęcą na rogu krakowskiego Rynku i ul. Wiślanej. Karol miał trzech braci, wspólnie z którymi sprzedał rodzinną kamienicę po śmierci ojca w roku 1788, by móc opłacić – co osoby nieustosunkowane musiały wtedy czynić – awanse na wyższe stopnie oficerskie. Karierę wojskową zaczął jeszcze za panowania Augusta III w wieku lat 10 jako towarzysz w pułku dragonów w Łowiczu, zreorganizowanym później jako 9 Regiment Pieszy Raczyńskiego pod dowództwem Filipa Raczyńskiego, i pozostał w tym pułku aż do Powstania kościuszkowskiego, z upływem czasu awansując od chorążego (1766) do pułkownika (1791).
Jako dowódca swego regimentu Gordon wziął udział w wojnie polsko-rosyjskiej roku 1792 i wyróżnił się szczególnie w walkach na Ukrainie i Wołyniu, biorąc m.in. udział w bitwie pod Zieleńcami. Po klęsce Polaków stacjonował w Poznaniu, pracując w komisji mającej za zadanie zredukowanie liczebności polskich wojsk do połowy. Po wybuchu Insurekcji kościuszkowskiej Gordon natychmiast zgłosił do niej akces wraz ze swym pułkiem (970 żołnierza) i wszedł w skład dywizji gen. Jana Grochowskiego, odznaczając się w bitwie pod Szczekocinami i później, w czasie oblężenia Warszawy, w walkach na Woli, w czasie których odniósł ciężkie rany i musiał się wycofać z czynnej służby wojskowej, powróciwszy do rodzinnego Krakowa.
W czasach Księstwa Warszawskiego Karol Gordon pozostawał w rezerwie, ale po utworzeniu Wolnego Miasta Krakowa senat krakowski mianował go w 1816 komendantem milicji miejskiej, stawiając go na czele 300 milicjantów pieszych i 40 żandarmów konnych.
Karol Gordon zmarł w Krakowie i został tam pochowany. O jego stosunkach rodzinnych nic nie wiadomo.

</doc>
<doc id="1454979" url="https://pl.wikipedia.org/wiki?curid=1454979" title="Konkatedra Wniebowzięcia Najświętszej Maryi Panny w Mohylewie">
Konkatedra Wniebowzięcia Najświętszej Maryi Panny w Mohylewie

Konkatedra Wniebowzięcia NMP i św. Stanisława w Mohylewie (biał. Конкатедра Унебаўзяцця Найсвяцейшай Панны Марыі, dawniej: kościół karmelicki, kościół św. Stanisława w Mohylewie, biał. Касцёл Св. Станіслава) – konkatedra archidiecezji mińsko-mohylewskiej znajdująca się w Mohylewie.
Historia.
Drewniana świątynia pod wezwaniem Wniebowzięcia Najświętszej Marii Panny została wybudowana na miejscu obecnej Katedry w 1692. Przy kościele osadzono ojców karmelitów. W latach 1738–1752 wzniesiono murowany kościół, który zastąpił drewnianą świątynię. W 1783 wezwanie kościoła zmieniono na św. Stanisława i nadano mu godność katedry archidiecezji mohylewskiej.
W latach 1773–1782 (według innych źródeł w 1788) staraniem bp. Stanisława Bohusza Siestrzeńcewicza przebudowano fasadę kościoła w stylu klasycystycznym, rozebrano górne części wież, do fasady dobudowano czterokolumnowy portyk z kolumnami jońskimi, a od południowej strony prezbiterium dobudowano pomieszczenia seminaryjne oraz drukarnię zakończone wieżyczkami o kształcie zbliżonym do rotundy. W 1783 wezwanie kościoła i głównego ołtarza zmieniono na św. Stanisława i nadano mu godność katedry archidiecezji mohylewskiej.
Po zniszczeniu w 1810 świątynię po raz kolejny przebudowano. Wewnątrz kościoła znajdowały się freski namalowane w latach 1765–1767, 1780 i 1860 przez artystów: Głowackiego, Piotrowskiego i Fursta. Po zamknięciu pobernardyńskiego kościoła św. Antoniego w 1865 r. przeniesiono z niego uznawany za cudowny obraz św. Antoniego – patrona Mohylewa. Obraz zaginął podczas II wojny światowej[1].
W czasach sowieckich od 1935 w świątyni mieściło się archiwum NKWD, a w latach 1964–1986 Archiwum Państwowe Obwodu Mohylewskiego.
W latach 1990–1996 staraniami proboszcza i wiernych przeprowadzono odbudowę i odnowę kościoła oraz przywrócono jego pierwotną funkcję sakralną. Dnia 13 lipca 1996 kardynał Kazimierz Świątek dokonał ponownej konsekracji kościoła. Od 1991 jest to konkatedra archidiecezji mińsko-mohylewskiej.
W 2021 r. Narodowy Bank Republiki Białorusi wyemitował okolicznościową monetę o nominale 2 rubli z wizerunkiem kościoła na rewersie.
Architektura.
Świątynia jest trójnawową bazyliką. W centrum szerokiej fasady znajduje się monumentalny czterokolumnowy portyk z trójkątnym frontonem, flankowany przez dwie trójkondygnacyjne czworoboczne wieże, o górnych kondygnacjach ośmiobocznych, nakrytych kopułowymi hełmami.
Wieże i ściany boczne kościoła ozdabiają pilastry i szerokie gzymsy. Wnętrze zdobi jeden z najcenniejszych na Białorusi zespołów fresków wykonanych w drugiej połowie XVIII wieku, uzupełnionych nowymi malowidłami w drugiej połowie XIX wieku.
Malowidła, w iluzjonistycznej oprawie przypominającej formy architektoniczne, przedstawiają motywy ewangeliczne, biblijne i historyczne.
Bogate wyposażenie pochodzi z ofiarności wiernych oraz ze zrabowanych i zniszczonych przez Sowietów kościołów Białorusi.

</doc>
<doc id="1454981" url="https://pl.wikipedia.org/wiki?curid=1454981" title="Michel Der Zakarian">
Michel Der Zakarian

Michel Der Zakarian (orm. Միքայել Տեր–Զաքարյան, "Mikajel Ter–Zakarian"; ur. 18 lutego 1963 w Erywaniu) – ormiański piłkarz grający na pozycji środkowego obrońcy. Posiada także obywatelstwo francuskie.
Kariera klubowa.
Der Zakarian urodził się w ormiańskim Erywaniu, jednak w młodym wieku wyemigrował z rodzicami do Francji. W 1969 roku podjął treningi w amatorskim klubie Vivaux Marronniers Sports, a w latach 1974-1979 trenował w AS Mazargues. Pierwszym profesjonalnym klubem w karierze Michela było FC Nantes, do którego trafił latem 1979. W 1981 roku awansował do kadry pierwszej drużyny prowadzonej przez trenera Jeana Vincenta i wtedy też zadebiutował w jego barwach w Ligue 1. O miejsce w składzie rywalizował z reprezentantami Francji: Maxime'm Bossisem, Patrice'm Rio i Williamem Ayache. Swoje pierwsze sukcesy z „Kanarkami” osiągnął w 1983 roku, gdy zdobył Puchar Francji oraz sięgnął po mistrzostwo Francji. Miał jednak niewielki udział w obu sukcesach - w lidze rozegrał zaledwie jedno spotkanie. Jednak w sezonie 1984/1985 był już podstawowym zawodnikiem zespołu i został z nim wicemistrzem kraju, a osiągnięcie to powtórzył także rok później. Do lata 1988 rozegrał dla Nantes 140 meczów, w których zdobył jednego gola.
Po siedmiu sezonach spędzonych w Nantes Der Zakarian odszedł do innego pierwszoligowca, Montpellier HSC. Tam podobnie jak w Nantes stał się podstawowym zawodnikiem. W 1991 roku zdobył z tym klubem, prowadzonym wówczas przez Henryka Kasperczaka, Puchar Francji. Z kolei w 1992 roku zespół pod wodzą polskiego trenera wywalczył Puchar Ligi Francuskiej. W 1994 roku Michel wraz z Montpellier wystąpił zarówno w finale francuskiego pucharu, jak i pucharu ligi, ale oba te mecze przegrał - odpowiednio 0:3 z AJ Auxerre i 2:3 z RC Lens. W sezonie 1996/1997 Der Zakarian stracił miejsce w składzie i po rozegraniu 3 spotkań w Ligue 1 postanowił zakończyć piłkarską karierę.
Kariera reprezentacyjna.
W reprezentacji Armenii Der Zakarian zadebiutował 31 sierpnia 1996 roku w zremisowanym 0:0 meczu eliminacji Mistrzostw Świata 1998 z Portugalią. W kadrze narodowej do 1997 roku rozegrał 8 spotkań.
Kariera trenerska.
Po zakończeniu kariery Der Zakarian został trenerem. Trenował trzecią, następnie drugą drużynę Montpellier HSC. W październiku 2006 zaczął pracować w FC Nantes. W czerwcu 2007 na stanowisku pierwszego trenera zastąpił Georges’a Eo, a pomocnikiem Ormianina został Czadyjczyk Japhet N’Doram. Wiosną 2008 zajął z Nantes drugie miejsce w Ligue 2 i powrócił z klubem do pierwszej ligi. Po słabym starcie sezonu 2008/2009 został zwolniony po sierpniowych spotkaniach ligowych. W latach 2009-212 trenował Clermont Foot. Od 2012 roku do końca sezonu 2015/16 ponownie prowadził Nantes. W maju 2016 roku został szkoleniowcem Stade de Reims, jednak odszedł w 2017 roku do Montpellier HSC. Prowadził go do końca sezonu 2020/2021, po czym przeszedł do Stade Brestois 29.

</doc>
<doc id="1454992" url="https://pl.wikipedia.org/wiki?curid=1454992" title="Płamen Pawłow">
Płamen Pawłow

Płamen Pawłow, bułg. Пламен Павлов (ur. 1958) – bułgarski historyk i poeta. Wykłada historię Bizancjum i państw bałkańskich od IV do XV wieku na Uniwersytecie Wielkotyrnowskim, profesor.
Jest autorem licznych artykułów, książek, publicystyki i wierszy, m.in.:

</doc>
<doc id="1454993" url="https://pl.wikipedia.org/wiki?curid=1454993" title="Armia Polska (1910–1914)">
Armia Polska (1910–1914)

Armia Polska – polska organizacja niepodległościowa powstała w październiku 1910 roku we Lwowie, powołana przez Organizację Młodzieży Niepodległościowej „Zarzewie” w miejsce rozwiązanego tajnego Polskiego Związku Wojskowego, działającego w tym mieście od przełomu lat 1908-09.
Jej członkowie należeli głównie do lwowskiej młodzieży akademickiej i gimnazjalnej. W 1911 roku, wykorzystując legalizację skautingu dokonaną rok wcześniej przez władze austriackie, Armia Polska powołała jawną organizację paramilitarną – Polskie Drużyny Strzeleckie. W 1914 roku większość jej członków przeszła do Legionów Polskich.
Kolejnymi komendantami byli: Mieczysław Norwid-Neugebauer (1910-11), Henryk Bagiński (1911-12), Marian Januszajtis-Żegota (1912-14).

</doc>
<doc id="1455006" url="https://pl.wikipedia.org/wiki?curid=1455006" title="Droga krajowa B29 (Austria)">
Droga krajowa B29 (Austria)

Droga krajowa B29 (Manker Straße) – droga krajowa Austrii. Arteria zaczyna się na skrzyżowaniu z B39 na południe od miasta St. Pölten. Początkowo szosa biegnie w kierunku zachodnim równolegle do linii kolejowej. Za miastem Mank B29 kieruje się na południe do Scheibbs. Droga kończy się na skrzyżowaniu z Erlauftal Straße.

</doc>
<doc id="1455009" url="https://pl.wikipedia.org/wiki?curid=1455009" title="IPNI">
IPNI



</doc>
<doc id="1455018" url="https://pl.wikipedia.org/wiki?curid=1455018" title="International Plant Names Index">
International Plant Names Index

Międzynarodowy spis nazw roślin (ang. "International Plant Names Index", IPNI) – dostępna w Internecie baza danych naukowych (łacińskich) nazw roślin i związanych z nimi cytacji. Obejmuje rośliny nasienne i paprotniki. IPNI jest wynikiem współpracy między Królewskimi Ogrodami Botanicznymi w Kew, zielnikami Harvard University i Australijskiego Zielnika Narodowego (Australian National Herbarium). Zawiera więc dane z Index Kewensis (IK), Gray Card Index (GCI) oraz Australian Plant Names Index (APNI) (w wynikach wyszukiwania wyświetlane są rekordy z tych trzech baz danych równocześnie, przy czym wyniki oznaczane są skrótami baz źródłowych). Baza danych zawiera informacje nomenklaturowe o taksonach w randze rodzin i niższych, przy czym najpełniejsze są dane o nazwach rodzajów i gatunków, inne nazwy naukowe, w tym zwłaszcza niższej rangi od gatunku, są niepełne. Do International Plant Names Index odwołują się inne bazy taksonomiczne (np. The Plant Names) w celu wskazania pełnego zapisu cytowania bibliograficznego nazwy. Baza IPNI zawiera standardowe skróty nazwisk autorów nazw taksonomicznych, bazując i rozwijając źródłowe informacje z publikacji pt. "Authors of Plant Names" (red. R.K. Brummitt i C.E. Powell, 1992). 
Dane są ogólnodostępne. Ich zapis jest stopniowo standaryzowany i sprawdzany pod względem poprawności. Dane, uwagi i poprawki mogą zgłaszać wszyscy botanicy. W styczniu 2014 w zasobach bazy danych znajdowały się informacje o 1.628.115 nazwach taksonów, 43.252 autorach nazw i 17.139 publikacjach źródłowych.
Bazę danych można przeszukiwać w następujących polach: 

</doc>
<doc id="1455022" url="https://pl.wikipedia.org/wiki?curid=1455022" title="Wasił Gjuzelew">
Wasił Gjuzelew

Wasił Gjuzelew () – bułgarski historyk, specjalista od historii Bułgarii w wiekach średnich.
Życiorys.
Gjuzelew urodził się 19 października 1936 roku we wsi Rakowski. W latach 1954–1959 studiował historię i archeologię na Wydziale Filozoficzno-historycznym Uniwersytetu Sofijskiego. Krótko pracował w muzeum w rodzinnym Dymitrewgradzie. W latach 1961–1972 był asystentem, a w latach 1972–1982 docentem, w katedrze średniowiecznej historii Bułgarii na Uniwersytecie w Sofii. Napisał pracę habilitacyjną: "Княз Борис Първи. България през втората половина на IX век." (Knjaz Boris Pyrwi. Byłgarija prez wtorata połowina na IX wek). W latach 1977–1983 przewodniczący sekcji średniowiecznej historii Bułgarii w Bułgarskiej Akademii Nauk. W latach 1975 - 1977 dyrektor Narodowego Muzeum Historii. Profesor od 1982 roku.
Od 1995 członek korespondent, a od 2003 akademik Bułgarskiej Akademii Nauk.
Autor około 50 książek i ponad 240 studiów i artykułów.

</doc>
<doc id="1455026" url="https://pl.wikipedia.org/wiki?curid=1455026" title="Droga krajowa B30 (Austria)">
Droga krajowa B30 (Austria)

Droga krajowa B30 (Thayatal Straße) – droga krajowa Austrii. Biegnąca równolegle do granicy z Czechami arteria zaczyna się na obrzeżach Schrems w północnej części kraju. Szosa biegnie w kierunku wschodnim przez Heidenreichstein, Drosendorf-Zissersdorf i Retz aż do skrzyżowania z B303 na północ od Hollabrunn.

</doc>
<doc id="1455034" url="https://pl.wikipedia.org/wiki?curid=1455034" title="Algirdas Saudargas">
Algirdas Saudargas

Algirdas Saudargas (ur. 17 kwietnia 1948 w Kownie) – litewski dyplomata, polityk, minister spraw zagranicznych w latach 1990–1992 i 1996–2000, poseł do Parlamentu Europejskiego VII i VIII kadencji. Ojciec Pauliusa Saudargasa.
Życiorys.
W 1972 ukończył studia w zakresie biofizyki w Kowieńskim Instytucie Medycznym, po których pracował w ośrodkach akademickich i naukowo-badawczych: w Instytucie Matematyki i Cybernetyki Litewskiej Akademii Nauk (1972–1977), jako wykładowca matematyki w Litewskiej Akademii Rolniczej (1977–1982), jako pracownik naukowy kowieńskiej filii instytutu badawczego związków chemicznych (1982–1986) oraz pracownik naukowy centralnego laboratorium naukowo-badawczego oraz laboratorium neurochirurgicznego Kowieńskiego Instytutu Medycznego (1986–1990).
Od 1988 zaangażowany w działalność Sąjūdisu. W 1989 był jednym z współzałożycieli Litewskiej Partii Chrześcijańsko-Demokratycznej. W latach 1995–1999 pełnił funkcję jej przewodniczącego. W 2001 po zjednoczeniu partii ze Związkiem Chrześcijańskich Demokratów został wiceprzewodniczącym Litewskich Chrześcijańskich Demokratów.
W 1990 wybrano go do Rady Najwyższej Litewskiej SRR, przekształconej następnie w Sejm niepodległej Litwy. Był jednym z sygnatariuszy Aktu Przywrócenia Państwa Litewskiego z 11 marca 1990. W marcu 1990 w pierwszym rządzie niepodległej Litwy kierowanym przez Kazimiirę Prunskienė objął funkcję ministra spraw zagranicznych. Stanowisko zachował w trzech kolejnych gabinetach do grudnia 1992. W czasie pobytu w Warszawie w styczniu 1991 otrzymał upoważnienie do organizowania rządu emigracyjnego w razie zaistnienia nadzwyczajnych okoliczności w związku z trwającą interwencją wojsk radzieckich na Litwie.
W latach 1992, 1996 i 2000 był wybierany do Sejmu kolejnych kadencji jako kandydat Litewskiej Partii Chrześcijańsko-Demokratycznej. Od 1996 do 2000 ponownie pełnił funkcję ministra spraw zagranicznych w trzech kolejnych gabinetach. W latach 2004–2008 był ambasadorem Republiki Litewskiej przy Stolicy Apostolskiej.
W 2008 poparł akces chadeków do Związku Ojczyzny. Jako kandydat tej partii uzyskał w następnym roku mandat deputowanego w wyborach do Parlamentu Europejskiego. W 2014 z powodzeniem ubiegał się o reelekcję na VIII kadencję.

</doc>
<doc id="1455035" url="https://pl.wikipedia.org/wiki?curid=1455035" title="Humberto Sousa Medeiros">
Humberto Sousa Medeiros

Humberto Sousa Medeiros (ur. 6 października 1915 w Arrifes, Portugalia, zm. 17 września 1983 w Bostonie) – amerykański duchowny katolicki pochodzenia portugalskiego, arcybiskup Bostonu i kardynał.
Życiorys.
Przyszedł na świat na jednej z wysp na Azorach. Rodzina wyemigrowała do Ameryki i zamieszkała w Fall River. Ukończył studia na uniwersytecie w Waszyngtonie. Święcenia kapłańskie uzyskał 15 czerwca 1946 z rąk biskupa Fall River Jamesa Edwina Cassidy'ego. Został skierowany na dalsze studia do Rzymu gdzie ukończył studia na Uniwersytecie Gregoriańskim. Powrócił do rodzinnej diecezji i pełnił funkcję kanclerza w latach 1952–1966.
14 kwietnia 1966 otrzymał nominację na biskupa Brownsville. Sakry udzielił ordynariusz Fall River James Louis Connolly. W 1970 uzyskał awans na arcybiskupa Bostonu. Kapelusz kardynalski otrzymał w 1973 z tytułem prezbitera S. Susannae. Brał udział w obu konklawe 1978.
Zmarł podczas operacji na otwartym sercu. Pochowany został w rodzinnym grobowcu na cmentarzu w Fall River.

</doc>
<doc id="1455039" url="https://pl.wikipedia.org/wiki?curid=1455039" title="Eleftherios Venizelos">
Eleftherios Venizelos



</doc>
<doc id="1455042" url="https://pl.wikipedia.org/wiki?curid=1455042" title="Droga krajowa B31 (Austria)">
Droga krajowa B31 (Austria)

Droga krajowa B31 (Ybbstal Straße) – droga krajowa Austrii. Arteria łączy położone kilkanaście kilometrów na południe od Amstetten miasto Waidhofen an der Ybbs ze skrzyżowaniem z Erlauftal Straße. Droga jest jedno-jezdniowa. Na całej długości wzdłuż szosy poprowadzono linię kolejową o nazwie "Ybbstalbahn".

</doc>
<doc id="1455045" url="https://pl.wikipedia.org/wiki?curid=1455045" title="Dekanat Rzepedź">
Dekanat Rzepedź

Dekanat Rzepedź – jeden z 41 dekanatów katolickich wchodzących w skład archidiecezji przemyskiej, w którego skład wchodzi 7 parafii. Dekanat w archiprezbiteriacie sanockim.
Dekanat został utworzony w 1987 roku, dekretem bpa Ignacego Tokarczuka.
Przełożeni.
"Dekanalni duszpasterze"

</doc>
<doc id="1455051" url="https://pl.wikipedia.org/wiki?curid=1455051" title="Katedra Niepokalanego Serca Najświętszej Marii Panny w Irkucku">
Katedra Niepokalanego Serca Najświętszej Marii Panny w Irkucku

Katedra Niepokalanego Serca Najświętszej Maryi Panny w Irkucku (ros. Собор Непорочного Сердца Божией Матери (Иркутск)) - główna świątynia diecezji Świętego Józefa w Irkucku kościoła rzymskokatolickiego w Rosji - świątynia została zaprojektowana w 1999 roku. Projekt wykonano w 2000 roku. Konsekracja odbyła się 8 września 2000 roku. Projektantami katedry są architekci: A. Chwalibóg, D. Łuniewski, J. Zalewska i M. Matyszczyk, autorem wnętrz i rzeźb jest profesor W. Kućma, projekt wykonawczy opracowali rosyjscy architekci W. Stiegajło i A. Baduła. Mieści się przy ulicy Gribojedowa.

</doc>
<doc id="1455054" url="https://pl.wikipedia.org/wiki?curid=1455054" title="Stanczo Waklinow">
Stanczo Waklinow

Stanczo Waklinow (ur. 1921, zm. 1978) – historyk bułgarski, specjalista w dziedzinie archeologii i kultury materialnej bułgarskiego średniowiecza.
Ukończył studia z filologii klasycznej na Uniwersytecie w Sofii. Od 1946 roku do śmierci pracował w Instytucie Archeologii Bułgarskiej Akademii Nauk. Był rektorem Uniwersytetu Tyrnowskiego, gdzie wykładał archeologię. Kierował pracami wykopaliskowymi na terenie średniowiecznych stolic Bułgarii: Pliski, Wielkiego Presławia i Wielkiego Tyrnowa. Jest autorem licznych prac i artykułów z zakresu średniowiecznej historii Bułgarii i jej kultury materialnej.

</doc>
<doc id="1455055" url="https://pl.wikipedia.org/wiki?curid=1455055" title="Droga krajowa B32 (Austria)">
Droga krajowa B32 (Austria)

Droga krajowa B32 (Gföhler Straße) – droga krajowa Austrii. Krótka arteria stanowi łącznik pomiędzy B37, a Waldviertler Straße. Trasa na całej długości jest jedno-jezdniowa.

</doc>
<doc id="1455056" url="https://pl.wikipedia.org/wiki?curid=1455056" title="Wzór Bineta">
Wzór Bineta

Wzór Bineta – wzór na tor ruchu w polu sił centralnych..
Ma postać:
gdzie:
Wyprowadzenie.
We współrzędnych biegunowych:
oraz:
Korzystając z reguły łańcuchowej otrzymujemy:
oraz wiemy, że moment pędu w polu centralnym jest zachowany i równy:
Zatem stosując powyższe wzory i pochodną odwrotności otrzymujemy:
Różniczkując drugi raz i stosując podobne przekształcenia otrzymujemy:
Widzimy, że zgodnie z naszymi oczekiwaniami człon zależny od wersora φ został wyzerowany. A zatem po zastosowaniu II Zasady Dynamiki Newtona dochodzimy do końcowego wzoru:
gdzie siłę F wyrażamy następująco:

</doc>
<doc id="1455060" url="https://pl.wikipedia.org/wiki?curid=1455060" title="Metaliczność">
Metaliczność

Metaliczność – zawartość pierwiastków cięższych od helu (metali w rozumieniu astronomicznym) w gwieździe względem ich zawartości w Słońcu.
Metaliczność.
Miarą metaliczności jest logarytm ze stosunku względnych zawartości metali w danej gwieździe i Słońcu, oznaczany symbolem [m/H]. Najczęściej przyjmuje się podobną, prostszą miarę oznaczaną [Fe/H], opartą na zawartości żelaza:
gdzie:
Koncentracja żelaza jest stosunkowo łatwa do wyznaczenia dzięki silnym liniom widmowym w zakresie widzialnym i obfitości tego pierwiastka. Współczynnik [m/H] jest równy [Fe/H], jeżeli względne zawartości metali są takie same w Słońcu i innych gwiazdach; założenie to jest spełnione dla większości gwiazd w dysku naszej Galaktyki, ale nie jest prawdziwe dla większości gwiazd z galaktycznego halo.
Znaczenie.
Dodatnie wartości odpowiadają gwiazdom o większej zawartości metali niż ma Słońce, ujemne – gwiazdom o mniejszej ich zawartości. Metaliczność pozwala rozróżniać populacje gwiazdowe ze względu na różną pierwotną zawartość metali w gwiazdach; np. Słońce jest gwiazdą I populacji, czyli stosunkowo niedawno powstałą. Do gwiazd o najmniejszej metaliczności należy np. HE0107-5240, o współczynniku [m/H] = −5,3 – reprezentuje ona najstarsze obiekty II populacji. Pierwsze gwiazdy we Wszechświecie prawdopodobnie niemal nie posiadały metali (pierwotna nukleosynteza wytworzyła niewielkie ilości cięższych pierwiastków, zanim zaczęły one powstawać w gwiazdach), co oznacza jeszcze mniejszą metaliczność; zalicza się je do (hipotetycznej) III populacji.
Obserwacje wskazują, że planety tworzą się częściej wokół gwiazd zawierających więcej metali. Większy stosunek [Fe/H] przyspiesza także wzrost protoplanet. Metaliczność gwiazdy rośnie naturalnie z jej wiekiem, z powodu spalania wodoru w gwieździe, ale niekiedy zjawisko migracji może doprowadzić do kolizji planety z gwiazdą, tym samym zaburzając zawartość pierwiastków.

</doc>
<doc id="1455062" url="https://pl.wikipedia.org/wiki?curid=1455062" title="44 Armia (ZSRR)">
44 Armia (ZSRR)

44 Armia () – związek operacyjny Armii Czerwonej z okresu II wojny światowej.
Historia.
Armia sformowana 1 sierpnia 1941 w Zakaukaskim Okręgu Wojskowym na podstawie rozkazu dowódcy Okręgu z dnia 23 lipca 1941. Armia powstała na bazie 40 Korpus Strzelecki.
Armia wchodziła w skład Frontów i brała udział w operacjach:
Dowództwo Armii rozformowano 9 listopada 1943 roku, a jednostki przekazano do innych związków operacyjnych.
Skład.
Skład Armii w sierpniu 1941:

</doc>
<doc id="1455064" url="https://pl.wikipedia.org/wiki?curid=1455064" title="Taeniolabididae">
Taeniolabididae



</doc>
<doc id="1455065" url="https://pl.wikipedia.org/wiki?curid=1455065" title="47 Armia (ZSRR)">
47 Armia (ZSRR)

47 Armia () – związek operacyjny Armii Czerwonej z okresu II wojny światowej.
Historia.
Armia sformowana 1 sierpnia 1941 w Zakaukaskim Okręgu Wojskowym na podstawie rozkazu dowódcy Okręgu z dnia 26 lipca 1941. Powstała na bazie 28 Korpusu Zmechanizowanego. 
Armia wchodziła w skład Frontu Zakaukaskiego (23 VIII 1941 - 30 XII 1941) i brała udział w interwencja brytyjsko-radzieckiej w Iranie. Następnie należała do frontów: Kaukaskiego (30 XII 1941 - 28 II 1942), Krymskiego (28 II 1942 - 20 V 1942), Północno-Kaukaskiego (20 V 1942 - 3 IV 1943), Rezerwowego (10 IV 1943 - 15 IV 1943), Stepowy Okręg Wojskowy/Stepowego (15 IV 1942 - 1 VIII 1942) i Woroneskiego (1 VIII 1943 - 31 X 1943). 
W czasie bitwy kurskiej (5 lipca - 23 sierpnia 1943) dowództwo 47 Armii tworzyli następujący oficerowie: dowódca Piotr Kozłow, szef sztabu J. Iwanow, członkowie rady wojennej Iwan Korolew i P. Kuźmin oraz szef zarządu politycznego M. Kałasznik. Od 3 sierpnia 1943 roku 47 Armią dowodził Pawieł Korzun.
Następnie 47 Armia wchodziła w skład 1 Frontu Ukraińskiego (20 I 1944 - 25 II 1944), 2 Frontu Białoruskiego (25 II 1944 - 5 IV 1944), Frontu Białoruskiego (5 IV 1944 - 16 IV 1944) i 1 Frontu Białoruskiego (16 IV 1944 - 9 V 1945). W tym czasie uczestniczyła operacji brzesko-lubelskiej, ofensywie styczniowej, przełamaniu Wału Pomorskiego i zdobyciu Berlina.
Skład armii.
w sierpniu 1941:
w styczniu 1945:

</doc>
<doc id="1455066" url="https://pl.wikipedia.org/wiki?curid=1455066" title="Szabolcs Sáfár">
Szabolcs Sáfár

Szabolcs Sáfár (ur. 20 sierpnia 1974 w Budapeszcie) jest węgierskim bramkarzem obecnie grającym w drużynie Wacker Innsbruck. Posiada także obywatelstwo austriackie.
Zaliczył 14 występów w reprezentacji Węgier i brał udział w Letnich Igrzyskach Olimpijskich Atlanta 1996, gdzie Węgrom nie udało się wyjść z grupy.

</doc>
<doc id="1455068" url="https://pl.wikipedia.org/wiki?curid=1455068" title="Kormesij">
Kormesij

Kormesij - (bułg. Кормесий) przypuszczalne imię chana Bułgarii w latach 718 - 725, następcy, a prawdopodobnie również syna, chana Terweła.
Imię.
Kroniki bizantyjskie, podstawowe źródło wiedzy o wczesnym etapie historii Bułgarii, po 718 roku milkną na prawie 40 lat w kwestii bułgarskiej. "Imiennik chanów protobułgarskich" zawierający spis chanów bułgarskich do połowy VIII wieku nie podaje imienia następcy chana Terweła. W związku z tym wielu historyków (Wasilewski, Lang, Ostrogoski) przyjmuje za fakt panowanie chana nieznanego z imienia. Imię Kormesij, pojawia się w źródłach bizantyjskich jako imię sygnatariusza traktatu pokojowego pomiędzy Bułgarią a Bizancjum w 716 roku. Jego wysoka pozycja skłania niektórych historyków do uznania w nim następcy Terweła, a nawet do przyjęcia, że w chwili podpisywania traktatu był już chanem Bułgarii. Inną przesłanką przemawiającym za tym, że Kormesij był chanem Bułgarii miałoby być występowanie w inskrypcjach wokół Jeźdźca z Madary imienia "Krumessios". Zdaniem wielu historyków (Wasilewski, Lang, Waklinow) inskrypcje te dotyczą jednak chana Kruma. Wreszcie na podstawie podobieństwa imion "Kormesij" i "Kormisosz" wysuwana była również hipoteza, że władca ten sprawował dwukrotnie władzę. Ponieważ jednak "Imiennik" informuje, że pierwszy nieznany z imienia chan pochodził z rodu Dulo a drugi z rodu Wokil teza ta wymaga przyjęcia dodatkowych skomplikowanych założeń.
Okres panowania.
"Imiennik" podaje, że następca Terweła rządził 28 lat, ale informacje dotyczące tego chana nie są pewne. W związku z tym historycy obliczają okres jego panowania, odejmując od daty rozbicia przez Bizantyjczyków chana Winecha w 756 roku, lata panowania kolejnych chanów. I tak Wasilewski, Lang, Ostrogoski wyliczają, że nieznany z imienia chan rządził od śmierci chana Terweła w 718 roku do 725 roku. Podobnie Mosko Moskow, który jednak przyjmuje, że koniec panowania Terweła nastąpił w 715 roku, skoro w 716 Kormesij podpisał pokój z Bizancjum. Jego rządy trwały według Moskowa przez 6 lat od 715 do 721 roku. Inaczej okres panowania tego władcy wypada u tych historyków, którzy modyfikują podaną w Imienniku liczbę lat panowania bezpośredniego poprzednika Winecha – Kormisosza skracając ją z 17 do około 3 lat. W związku z czym panowanie następcy Terweła przypada na lata 721 – 738 lub 739, a więc trwa około 17 lat.
O samym panowaniu niewiele można powiedzieć. Z faktu, że bizantyjscy kronikarze milczą na temat Bułgarii wysnuwa się wniosek, że w tym okresie pomiędzy obydwoma państwami panował pokój, a Bizantyjczycy prawdopodobnie płacili trybut przyrzeczony traktatem z 716 roku. Pochodzące z początków VIII wieku wały ziemne na granicy północnej i zachodniej mogą świadczyć, że stosunki z Awarami i Chazarami nie układały się tak pomyślnie, ale trudno w tym względzie o pewność.

</doc>
<doc id="1455069" url="https://pl.wikipedia.org/wiki?curid=1455069" title="Droga krajowa B51 (Austria)">
Droga krajowa B51 (Austria)

Droga krajowa B51 (Neusiedler Straße) (pl. "Droga Nezyderska") – droga krajowa we wschodniej Austrii. Arteria zaczyna się w miejscowości Neusiedl am See i prowadzi w kierunku południowym przez Frauenkirchen do dawnego przejścia granicznego z Węgrami. Swoją nazwę droga zawdzięcza sąsiedztwu Jeziora Nezyderskiego.

</doc>
<doc id="1455073" url="https://pl.wikipedia.org/wiki?curid=1455073" title="Droga krajowa B52 (Austria)">
Droga krajowa B52 (Austria)

Droga krajowa B52 (Ruster Straße) – droga krajowa we wschodniej Austrii. Arteria zaczyna się w mieście Eisenstadt i prowadzi do położonego nad Jeziorem Nezyderskim kurortu Mörbisch am See. Trasa jest jedno-jezdniowa

</doc>
<doc id="1455074" url="https://pl.wikipedia.org/wiki?curid=1455074" title="Tarantula apulijska">
Tarantula apulijska



</doc>
<doc id="1455075" url="https://pl.wikipedia.org/wiki?curid=1455075" title="Griazowiec">
Griazowiec

Griazowiec (ros. Грязовец) − miasto w Rosji.
W Griazowcu znajdował się obóz internowania NKWD. Byli do niego transportowani więźniowie polityczni okresu II wojny światowej (m.in. Rafał Kiernicki). W 1940 roku wywożeni z obozów w Starobielsku, Ostaszkowie i Kozielsku byli polscy oficerowie - towarzysze oficerów zamordowanych w 1940 w Katyniu, Charkowie i Kalininie (Twerze).
W Griazowcu ma się zaczynać Gazociąg Północny (Nord Stream).

</doc>
<doc id="1455079" url="https://pl.wikipedia.org/wiki?curid=1455079" title="Logan International Airport">
Logan International Airport



</doc>
<doc id="1455080" url="https://pl.wikipedia.org/wiki?curid=1455080" title="Martin Cruz Smith">
Martin Cruz Smith

Martin Cruz Smith (ur. 3 listopada 1942 roku w Reading, Pensylwania), powieściopisarz amerykański.
Martin Cruz Smith (właściwie Martin William Smith) pierwotnie pisał pod imieniem Martin Smith. Jego agent Knox Burger poprosił Smitha, aby dodał trzeci człon do nazwiska, więc Smith wybrał przydomek Cruz.
Kształcił się w University of Pennsylvania. Od 1965 do 1969 pracował jako dziennikarz, jako pisarz zadebiutował w 1970 roku. Jego książka "Gypsy in Amber" (1971) była nominowana do nagrody Edgar Award. "Nightwing" to jego przełomowa powieść, na której podstawie nakręcono film.
Smith był już znanym pisarzem, z ugruntowaną pozycją na rynku, gdy w 1981 roku ukazał się "Park Gorkiego". Pierwsza z cyklu siedmiu powieści, których bohaterem jest oficer śledczy moskiewskiej prokuratury Arkady Renko. Książka "Park Gorkiego" w niedługim czasie została nazwana "thrillerem lat '80" przez czasopismo Time Magazine i stała się bestsellerem.
Martin Cruz Smith mieszka w San Rafael, w Kalifornii z żoną i trójką dzieci.
Bibliografia:
Cykl Arkady Renko
Pozostałe

</doc>
<doc id="1455083" url="https://pl.wikipedia.org/wiki?curid=1455083" title="Los Angeles International Airport">
Los Angeles International Airport



</doc>
<doc id="1455087" url="https://pl.wikipedia.org/wiki?curid=1455087" title="Droga krajowa B53 (Austria)">
Droga krajowa B53 (Austria)

Droga krajowa B53 (Pöttschinger Straße) – droga krajowa we wschodniej Austrii. Arteria łączy drogę B50 z miastem Wiener Neustadt. Jedno-jezdniowa trasa prowadzi równolegle do drogi ekspresowej S4.

</doc>
<doc id="1455088" url="https://pl.wikipedia.org/wiki?curid=1455088" title="Produkt kartezjański">
Produkt kartezjański



</doc>
<doc id="1455092" url="https://pl.wikipedia.org/wiki?curid=1455092" title="Dolina Bobrowiecka">
Dolina Bobrowiecka



</doc>
<doc id="1455093" url="https://pl.wikipedia.org/wiki?curid=1455093" title="Danny Fantom">
Danny Fantom



</doc>
<doc id="1455097" url="https://pl.wikipedia.org/wiki?curid=1455097" title="Wojciech Kiełczewski">
Wojciech Kiełczewski

Wojciech Kiełczewski (ur. w 1930 roku w Pińsku, zm. 13 października 1989) – lubelski poeta.
Od lat młodzieńczych związany z Lublinem, jako początkujący poeta należał do Koła Młodych przy Lubelskim Oddziale Związku Literatów Polskich. Zadebiutował w „Kamenie” w roku 1953. Jego utwory ukazywały się też m.in. w takich czasopismach, jak: „Nowa Kultura”, „Nowa Wieś”, „Tygodnik Kulturalny”, „Poezja”, „Żołnierz Polski”, „Nike”, „Kultura i Życie”. Pisał także pod pseudonimami: Marian Korzec, Ryszard Nizina, Irena Kłos. Jest autorem tomików poetyckich: "Skrajem codzienności" (1970), "Komu gwiazdo, twój blask" (1974), "Stary żuraw grający" (1979), "Zanim iskra zgaśnie" (1986). Jego poezja jest zrozumiała, komunikatywna, przemawia do wyobraźni i wrażliwości zwyczajnych ludzi. Opisując zwyczajne zdarzenia, z pozoru nieważkie fakty, odwołuje się do najprostszych wartości i stara się dokonywać ogólnoludzkich egzystencjalnych uogólnień. Jest pochowany na Cmentarzu na Majdanku w Lublinie.
Bibliografia.
Tomy poetyckie:

</doc>
<doc id="1455098" url="https://pl.wikipedia.org/wiki?curid=1455098" title="Monaster Wydubicki w Kijowie">
Monaster Wydubicki w Kijowie

Monaster św. Michała Archanioła, popularnie określany jako Monaster Wydubicki (ukr. "Видубицький Михайлівський монастир") – męski monaster w Kijowie założony przez księcia ruskiego Wsiewołoda Jarosławicza między 1070 a 1077.
Historia.
Monaster, podobnie jak dzielnica, w której jest położony, nosi nazwę związaną ze starą słowiańską legendą. Według niej po przyjęciu chrztu przez Włodzimierza Wielkiego i przez miasto Kijów wielu jego mieszkańców nie mogło pogodzić się ze zniszczeniem pomników pogańskich bóstw. Niezadowoleni gromadzili się nad brzegiem rzeki, do której je wrzucono, wołając „Perunie, wypłyń!” (ukr. "Перуне выдуби!"). Podobno jeden z posągów naprawdę pojawił się na powierzchni w pobliżu miejsca, gdzie dzisiaj znajduje się monaster. W średniowieczu Monaster Wydubicki, hojnie wspierany m.in. przez księcia Włodzimierza Monomacha, był ważnym ośrodkiem kulturalnym i artystycznym. Żyli w nim kronikarze Sylwester i Mojżesz z Kijowa, współautorzy "Powieści minionych lat". Dodatkowe dochody mnisi czerpali z tytułu obsługi przeprawy promowej przez Dniepr i posiadania majątku Zwierzyniec. Czasy świetności zakończył napad mongolski w 1240, kiedy monaster został doszczętnie ograbiony.
Monaster zaczął ponownie dobrze prosperować po nabyciu nowych majątków ziemskich w 1504, a następnie po nadaniach ziemskich udzielonych przez Zygmunta Starego. Po zawarciu w 1596 unii brzeskiej monaster został przekazany Kościołowi greckokatolickiemu i stanowił siedzibę pierwszych trzech jego metropolitów – Michała Rahozy, Hipacego Pocieja i Józefa Rutskiego. Grekokatolicy porzucili monaster w 1623, po utopieniu przez kozaków ihumena klasztornego Antoniego Hrehowycza. W 1635 obiekt na nowo przejęli prawosławni. Monaster znajdował się pod szczególną opieką hetmanów kozackich i miejscowych arystokratów. W 1695 Iwan Mazepa specjalnym rozkazem przyznał mnichom ochronę wojskową, zaś hetman Danyło Apostoł współfinansował jego rozbudowę i budowę dzwonnicy. Wreszcie w XVIII w. Cyryl Razumowski nadał monasterowi dodatkowe posiadłości ziemskie. 
W końcu XIX w. mnich z monasteru, Jonasz, założył na Górze Zwierzynieckiej filialny skit Monasteru Wydubickiego, który następnie stał się samodzielnym monasterem Trójcy Świętej.
W czasach radzieckich monaster został zaadaptowany na kompleks hoteli robotniczych, a zachowane wyposażenie rozkradzione lub zniszczone przez oddział Towarzystwa Wojujących Bezbożników. Po II wojnie światowej w obiektach poklasztornych umieszczono Instytut Archeologii. Od 1992 właścicielem kompleksu był Ukraiński Kościół Prawosławny Patriarchatu Kijowskiego (od 2018 jest Kościół Prawosławny Ukrainy), zaś władze niepodległej Ukrainy opłaciły generalny remont.
Architektura.
Sobór św. Michała Archanioła.
Jest to najstarsza świątynia znajdująca się w kompleksie klasztornym. Początki jej budowy sięgają roku 1070; budowlę konsekrował metropolita Jan. Wnętrze zostało zgodnie z ruską tradycją wypełnione mozaiką i freskami. W 1199 na skutek podmycia ścian cerkwi przez podnoszące się wody Dniepru konieczny był remont obiektu, dokonany przez Piotra Myłonieha. Sobór w stanie nienaruszonym przetrwał najazd Mongołów, jednak ponownie z przyczyn naturalnych zawalił się w XVI wieku. Po 1639 r. z inicjatywy metropolity Piotra Mohyły cerkiew została odbudowana i przebudowana w stylu barokowym. Remontu budowli w XVIII wieku dokonał Mychajło Jurasow, pokrywając oryginalną dekorację wnętrza tynkiem i wzmacniając pojedynczą kopułę cerkwi. Obecnie we wnętrzach można zaobserwować jedynie fragmenty XII-wiecznych malowideł ściennych, obok których znajdują się współcześnie wykonane mozaiki, w tym wizerunek patrona świątyni. Ikonostas jest współczesną rekonstrukcją na podstawie zachowanych archiwaliów.
Sobór św. Jerzego.
Barokowa cerkiew wzniesiona w II połowie XVIII wieku, obecnie główna świątynia kompleksu. Świątynia jest halowa, nakryta pięcioma kopułami. Obiekt został konsekrowany w 1701 w obecności fundatora – pułkownika starodubickiego Mychajły Myklaszewskiego. Jego barokowy wystrój wnętrz został poważnie uszkodzony w XX wieku – zabytkowy ikonostas zniszczył miejscowy Komsomoł, natomiast malowidła ścienne padły ofiarą pożaru z 1967.
Cerkiew-refektarz Zbawiciela.
Jest to budynek rozmieszczony pomiędzy dwoma poprzednimi, składający się z jadalni dla mnichów oraz sali nabożeństw. Pochodzi z tego samego okresu co sobór św. Jerzego. Zachowała się w niej bogata dekoracja ścian freskami z lat 1784–1786.
W skład kompleksu wchodzą ponadto dom ihumena, cmentarz przyklasztorny i dzwonnica.

</doc>
<doc id="1455099" url="https://pl.wikipedia.org/wiki?curid=1455099" title="William Alexander Ekwall">
William Alexander Ekwall

William Alexander Ekwall (ur. 14 czerwca 1887, zm. 16 października 1956) – amerykański polityk związany z Partią Republikańską.
W latach 1935–1937 przez jedną dwuletnią kadencję Kongresu Stanów Zjednoczonych reprezentował trzeci okręg wyborczy w stanie Oregon w Izbie Reprezentantów Stanów Zjednoczonych.

</doc>
<doc id="1455110" url="https://pl.wikipedia.org/wiki?curid=1455110" title="Henderson (Nevada)">
Henderson (Nevada)

Henderson – miasto w Stanach Zjednoczonych, w stanie Nevada, w hrabstwie Clark, w obszarze metropolitalnym Las Vegas. Drugie co do wielkości miasto stanu, liczące w 2020 roku 317,6 tys. mieszkańców. Nazwa miasta pochodzi od nazwiska prawnika, senatora stanu Nevada Charlesa B. Hendersona.
W latach 2010–2020 miasto odnotowało wzrost o 23,2% i było drugim (po Mesquite), najszybciej rozwijającym się miastem stanu Nevada. 

</doc>
<doc id="1455111" url="https://pl.wikipedia.org/wiki?curid=1455111" title="Tadeusz Piotrowski">
Tadeusz Piotrowski



</doc>
<doc id="1455114" url="https://pl.wikipedia.org/wiki?curid=1455114" title="Columbus (Georgia)">
Columbus (Georgia)

Columbus – miasto w Stanach Zjednoczonych, w stanie Georgia, tworzące hrabstwo Muscogee. Położone nad rzeką Chattahoochee, naprzeciwko miasta Phenix City, w stanie Alabama, z 206,9 tys. mieszkańców, jest to drugie co do wielkości miasto stanu Georgia, a jego obszar metropolitalny (CSA) obejmuje 483,1 tys. mieszkańców.
W mieście rozwinął się przemysł włókienniczy, meblarski, chemiczny oraz spożywczy.
Według spisu w 2020 roku, prawie połowa mieszkańców to osoby czarnoskóre lub Afroamerykanie.

</doc>
<doc id="1455117" url="https://pl.wikipedia.org/wiki?curid=1455117" title="Dolina Bobrowiecka Orawska">
Dolina Bobrowiecka Orawska

Dolina Bobrowiecka (słow. "Bobrovecká dolina", "Bobrovská dolina") – duża dolina na Orawie w słowackich Tatrach Zachodnich. Dla odróżnienia od innej Doliny Bobrowieckiej na Liptowie (też w Tatrach Zachodnich) na mapach nazywana jest Doliną Bobrowiecką Orawską.
Topografia.
Uchodzi do Kotliny Orawickiej na wysokości ok. 850 m, górą podchodzi pod Bobrowiecką Przełęcz (1356 m). Od wschodu obramowanie doliny tworzy odcinek północnej grani Wołowca (od Jamborowego Wierchu po Grzesia), orograficznie lewe północno-zachodnia grań Grzesia po Osobitą, i dalej opadający z masywu Osobitej w północno-wschodnim kierunku grzbiet przez Mihulczą Czubę po Kozi Gronik nad polaną Waniczka. Orograficznie prawe ograniczenie tworzy grzbiet Jambory odchodzący od Jamborowego Wierchu przez Jamborową Skałkę do Umarłej Kopki, dalej Umarła Przełęcz i grzbiet Jeżowego Wierchu. W prawych zboczach doliny brak bocznych odgałęzień, natomiast w lewych jest kilka. Największe z nich to Dolina Sucha Orawicka podchodząca pod Osobitą oraz jej odnoga – Dolinka Kwaśna. Pomiędzy Kiczorą Bobrowiecką a zboczami Jamborowej Skałki dolina zwiera się w ciasny, 250-metrowej długości wąwóz "Skalna brána". Dnem doliny spływa Bobrowiecki Potok. Zasilany jest kilkoma potokami spływającymi spod grani Grześ-Osobita. Największy z nich to Suchy Potok.
Opis doliny.
Jest to największa z wapiennych dolin Tatr Orawskich. Ma powierzchnię 9 km² i długość ponad 4 km. Cała dolina powstała na obszarze skał osadowych, głównie wapieni i dolomitów z okresu jury i kredy. Wietrzejące skały wapienne i dolomitowe tworzą charakterystyczne skałki o zróżnicowanych kształtach. Na niedostępnych turniach zachowały się fragmenty pierwotnego lasu dolnoreglowego. Bogata jest flora i fauna, żyją tutaj duże zwierzęta, włącznie z niedźwiedziem brunatnym. Dolina nie była w czasie ostatniego glacjału zlodowacona, została wyrzeźbiona przez wodę. Górna część doliny jest jednym z najbardziej klasycznych w Tatrach przykładów doliny rzecznej o V-kształtnym przekroju.
W dolinie występują źródła wód mineralnych i termalnych. Jednym z nich jest Jaszczurzyca. Dawniej, zanim wybudowano nowe kąpielisko termalne w Orawicach, funkcjonował na niej basenik kąpielowy. Po zachodniej stronie Bobrowieckiego Potoku, 3 km od Orawicy (przy Waniczce) bije źródło siarkowodorowe zwane Kisłą Wodą, woda z niego według miejscowych podań ma własności lecznicze.
Historia.
Nazwa doliny pochodzi od miejscowości Bobrów na Orawie, założonej około 1600 r. Dolina była od dawna wypasana, w 1615 wypasał na niej np. sołtys słowackiej miejscowości Trzciana ("Trstená"). Pasterstwo było tutaj silnie rozwinięte, przed II wojną światową duże były wpływy polskie. Znaczna część wypasanych stad pochodziła bowiem z Podhala (wypasał tutaj Witów i Chochołów), Polacy stanowili znaczną część obsady pasterskiej, posługiwano się polskim językiem, polskie było budownictwo. Polacy zatrudniali się przy wyrębie lasów, często tutaj również polowali.
Miała też dolina swoją przeszłość zbójnicką. Jej rejon, a szczególnie otoczenie jej odgałęzienia, Doliny Suchej Orawickiej, był jedną z głównych kolebek zbójników, uchodził za gniazdo, w którym ukrywali oni swoje skarby, a wiosną za pomocą rozpalanej na szczycie watry zwoływali się w zbójnickie drużyny. Tutaj np. pod Osobitą przez wiele lat ukrywał się polski zbójnik Tatar Myśliwiec, zaś inny, równie słynny Wojtek Mateja za pomocą sprytnego podstępu obrabował karczmę w Orawicach.
Obecnie cały obszar doliny wchodzi w skład TANAP-u. Główną bazę wypadową do zwiedzania doliny stanowią Orawice. Dnem doliny aż po wąwóz "Skalna brána" prowadzi wygodna, asfaltowana droga udostępniona również dla turystów niepełnosprawnych. Obowiązuje na niej zakaz wjazdu dla pojazdów samochodowych.

</doc>
<doc id="1455118" url="https://pl.wikipedia.org/wiki?curid=1455118" title="Obuwie deskorolkowe">
Obuwie deskorolkowe

Obuwie deskorolkowe – rodzaj obuwia sportowego, przeznaczonego do uprawiania jazdy na deskorolce.
Obuwie takie charakteryzuje się odpowiednio miękką podeszwą, specjalnie dobranymi materiałami oraz innowacjami w konstrukcję obuwia. Ze względu na fakt, iż podczas uprawiania sportu jakim jest skateboarding obuwie przez cały czas trze o papier ścierny na deskorolce, but musi być odpowiednio skonstruowany aby nie uległ zniszczeniu. W tym celu stosuje się specjalnie wzmocnioną przednią część cholewki (ang. ollie pad), podwójne szwy oraz inne systemy. Obuwie deskorolkowe można kupić głównie w skateshopach.

</doc>
<doc id="1455120" url="https://pl.wikipedia.org/wiki?curid=1455120" title="Bobrowiecka Dolina Orawska">
Bobrowiecka Dolina Orawska



</doc>
<doc id="1455121" url="https://pl.wikipedia.org/wiki?curid=1455121" title="Pro-choice">
Pro-choice

Pro-choice (ang. „za wyborem, na rzecz wyboru”) – ogół ruchów społecznych i organizacji opowiadających się za legalizacją aborcji.
Terminologia.
Podobnie jak wiele innych terminów używanych przez uczestników debaty aborcyjnej, także rozróżnienie na ruchy "pro-choice" i "pro-life" bywa uznawane za nacechowane emocjonalnie: pierwsza nazwa odwołuje się do prawa do wolności, druga do prawa do życia. Mogą być jednak odbierane także jako sugestia, że druga strona sporu jest danym wartościom przeciwna („anti-choice”, „anti-life”).
Rozróżnienia na ruchy pro-life i pro-choice wśród obywateli państw, gdzie toczy się debata publiczna na tematy związane z aborcją rzadko kiedy są jasne: przykładowo w sondażu dla amerykańskiego Public Religion Research Institute 70 proc. obywateli USA określiło siebie jako „pro-choice”, a jednocześnie niemal dwie trzecie jako „pro-life”. Jednocześnie respondenci zauważyli, że sam fakt opowiedzenia się po którejś ze stron sporu może być społecznie stygmatyzujący.
Z powodu problemów terminologicznych wiele redakcji i agencji prasowych sugeruje używanie neutralnych bądź opisowych terminów na określenie stron sporu o prawo do aborcji. Przykładowo Associated Press sugeruje w swoim podręczniku stylu użycie terminów ruch bądź działacz „na rzecz prawa do aborcji” i „przeciwko aborcji” ( i "anti-abortion").
Historia.
Początek zorganizowanych ruchów pro-choice sięga lat 60. XX wieku, kiedy w krajach Europy Zachodniej i Ameryki Północnej zaczęły powstawać organizacje stawiające sobie za cel depenalizację przerywania ciąży. 
W Polsce wiosną 2016 roku w ramach sprzeciwu wobec zarejestrowanej w Sejmie inicjatywie ustawodawczej „Stop aborcji” wprowadzającej całkowity zakaz aborcji została założona grupa internetowa Dziewuchy Dziewuchom, do której przystąpiło ponad 100 tysięcy kobiet. 
3 października 2016 w Warszawie i 147 innych miejscowościach w Polsce odbyły się demonstracje w ramach wydarzenia nazwanego Ogólnopolskim Strajkiem Kobiet nawiązującego do Strajku kobiet w Islandii z 1975 r. a w 60 miastach za granicą odbyły się akcje solidarnościowe. Pod wpływem Strajku Kobiet w Polsce powstały dziesiątki formalnych i nieformalnych inicjatyw koncertujących się na temacie praw kobiet. 
Argumenty.
Współczesne ruchy i organizacje pro-choice odwołują się do różnorodnych argumentów.
Główny argument stwierdza, iż płód lub embrion nie jest jeszcze osobą, i z tego względu nie posiada takich praw jak osoby. Do osiągnięcia pewnego etapu w rozwoju embrion/płód nie posiada mózgu rozwiniętego do tego stopnia, by mogła się wytworzyć świadomość, z tego względu nie należy, zdaniem tej argumentacji, traktować płodu lub embrionu tak, jak traktowane są osoby.
Inny argument zwraca uwagę na fakt, że cechą osoby jest tożsamość, tymczasem zarodek do 15. dnia ciąży może ulec podziałowi, co skutkuje powstaniem ciąży bliźniaczej. Z tego względu trudno wyciągać wniosek, że w przypadku bliźniąt zarodek przed podziałem jest tą samą osobą, co po podziale.
Argument głoszący, że płód nie jest osobą potwierdził Europejski Trybunał Praw Człowieka w Strasburgu wydając wyrok w sprawie „Vo przeciwko Francji”. Sąd uznał w niej, że sześciomiesięczny płód nie jest osobą i nie należy traktować aborcji jako zabójstwa. 
Inne formy argumentacji przywołują fundamentalne praw człowieka (m.in. decydowania o swoim życiu osobistym, prywatności). Zgodnie z tymi argumentami zakaz przerywania ciąży narusza prawo do życia kobiety w ciąży, prawo do wolności, prawo do samookreślenia i prawo do integralności cielesnej.
Zwolennicy legalizacji aborcji jako argument podają to że restrykcyjne prawo aborcyjne powoduje powstanie podziemia aborcyjnego.
Ważnym argumentem jest argument z dobra rodziny jako całości (przeważającego – zdaniem części kręgów pro-choice – nad dobrem płodu) a fizyczne i psychiczne zdrowie matki jest wg nich zawsze ważniejsze niż życie płodu a syndrom aborcyjny jest wytworem ”kultury opresyjnej”.

</doc>
<doc id="1455126" url="https://pl.wikipedia.org/wiki?curid=1455126" title="Maboula Ali Lukunku">
Maboula Ali Lukunku

Maboula Ali Lukunku (ur. 14 kwietnia 1976 w Kinszasie) - piłkarz z D.R. Konga. Posiada także francuski paszport. W przeszłości gracz m.in. AS Monaco, Lille OSC czy KAA Gent.

</doc>
<doc id="1455132" url="https://pl.wikipedia.org/wiki?curid=1455132" title="Pentagon Memorial">
Pentagon Memorial

Pentagon Memorial – instalacja-pomnik usytuowana tuż na południowy zachód od Pentagonu w Arlington (Wirginia), poświęcona miejscowym ofiarom zamachu na World Trade Center, Pentagon i Kapitol Stanów Zjednoczonych z 11 września 2001, zaistniałych w wyniku umyślnie spowodowanej katastrofy lotu American Airlines 77.
Jest to instalacja muzealna na wolnym powietrzu, powstała w wyniku konkursu architektonicznego, odsłonięta 11 września 2008.
Projekt i jego wykonanie.
Pentagon Memorial zaprojektowali nowojorczycy Julie Beckman i Keith Kaseman, pracownicy Kaseman Beckman Advanced Strategies. To ich projekt wygrał konkurs architektoniczny na pomnik-instalację stałą u boku Pentagonu. Jest to imienne upamiętnienie 184 ofiar śmiertelnych zamachu w Waszyngtonie. Składa się ze 184 podświetlonych ławek, ustawionych według wieku ofiar, od lat 3 do 71, na 1,93-akrowej działce. Każda zawiera wyryte na jej oparciu imię i nazwisko jednej ofiary. Ławki poświęcone pasażerom i załodze samolotu usytuowano w taki sposób, aby osoby odczytujące wyryte na niej nazwisko były zwrócone twarzą w kierunku nieba wzdłuż trajektorii lotu samolotu, a ławki poświęcone ofiarom z wewnątrz budynku, w odwrotnym kierunku, aby odczytujący z kolei te imiona i nazwiska byli zwróceni twarzą ku południowej elewacji Pentagonu, tam gdzie samolot uderzył weń. Zasadzenie osiemdziesięciu młodych klonów (odmiany "Acer griseum", klon strzępiastokory) uzupełnia powstały tu park.
Powołany fundusz The Pentagon Memorial Fund, Inc. miał zebrać 32 mln dolarów. Koszt budowy wyceniono na 22 mln, a dodatkowe $10 mln ustanowiono jako fundusz inwestycyjny, mający zapewnić konserwację i koszty utrzymania. Dary m.in. to 250 tys. dolarów od fundacji American Forests w celu obsadzenia terenu klonami i 1 mln od rządu Tajwanu.
Budowę Pentagon Memorial rozpoczęto 15 czerwca 2006. Gotową instalację zadedykowano i udostępniono publiczności w ceremonii 11 września 2008, z udziałem urzędującego podczas zamachu i czynnie biorącego udział w akcji ratowniczej sekretarza obrony USA Donalda Rumsfelda, jego następcy i aktualnego sekretarza, Roberta Gates, prezydenta USA George W. Busha i innych dygnitarzy.
Według doniesienia CNN, Donald Rumsfeld i jego żona są największymi prywatnymi dawcami na rzecz Pentagon Memoiral, jednak na ich życzenie ich wkład pozostaje anonimowy.

</doc>
<doc id="1455134" url="https://pl.wikipedia.org/wiki?curid=1455134" title="Esen">
Esen

Esen, chiń. 也先 "Yěxiān", (albo: Esen-tajsz, Esen-tajdż; zm. 1455) – wódz Ojratów i krótkotrwały wielki chan Mongołów.
Młodość i dziedzictwo ojca.
Esen wykazał się zdolnościami militarnymi jeszcze za życia swojego ojca, Togona, w latach dwudziestych podejmując trzy kampanie przeciwko wschodniemu Mogolistanowi, w trakcie których dwukrotnie pojmał jego władcę Wais-chana. Rozszerzył wówczas wpływy Ojratów do Biszbałyku. W latach 30. Esen towarzyszył ojcu w jego walkach z "tajsz" Chałchasów, Arugtajem, które zakończyły się jego śmiercią w roku 1434. Dzięki temu zwycięstwu Togonowi udało się ustanowić marionetkowym wielkim chanem swojego kandydata, Tajsuna, za którego wydał starszą siostrę Esena. Sam Togon miał jedynie tytuł "tajsz" (albo "tajdż"), wywodzący się od chińskiego "taishi" (太師), oznaczającego następcę tronu, który w przypadku Mongołów stał się tytułem najwyższym po tytule chana, do którego Togon nie mógł pretendować, nie wywodził się bowiem z rodu Czyngis-chana. Tytuł "tajsz" na języki europejskie jest często przekładany jako główny albo pierwszy minister.
Pierwsze podboje.
Po śmierci Togona na przełomie roku 1439 i 1440 Esen przejął jego tytuł "tajsz" i zaczął naciskać na "strażników" ("wei") północno-zachodniej granicy Mingów. W roku 1443 trzy tysiące Ojratów zaatakowało Hami, ważną oazę uznającą zwierzchność Mingów, i pojmało matkę i żonę miejscowego księcia. Esen chciał go przekonać do złożenia wizyty w obozie Ojratów i zaakceptowania ich zwierzchności, ten jednak odmówił. Mingowie ostro protestowali przeciwko rajdowi Ojratów i Esen, nie chcąc w tym momencie rzucać wyzwania Chinom, ostatecznie zwolnił szlachetnych więźniów. Niemniej w roku 1445 powtórzył atak na Hami, znowu zagarniając matkę i żonę księcia oraz zapraszając go do złożenia wizyty. Ostatecznie po zapewnieniu Mingów, że nigdy nie przystanie na żądania Esena, książę Hami wyruszył na tereny Ojratów w roku 1448 i pozostał tam na dłuższy czas jako członek świty ich wodza.
W roku 1443 Esen próbował także zmusić do zawarcia przypieczętowanego małżeństwami sojuszu wodzów mongolskich plemion Shazhou i Qizhin w zachodnim Gansu. Ci odwlekli sprawę i poprosili o wsparcie dwór w Pekinie, ostrzegając przed zamiarami Esena, Chińczycy nie podjęli jednak żadnych kroków, tym samym zachęcając Esena do działania. Ten w roku 1445 zmusił wodzów Shazhou i Qizhin do zaakceptowania mongolskich tytułów oraz stworzył "prowincjonalny rząd Gansu", w ten sposób formalnie potwierdzając swoją chęć zawładnięcia tym terytorium. W roku 1446 większość plemienia Shazhou była tak przestraszona, że zdecydowała się uciec. Większość z nich znalazła schronienie w Chinach, nieliczni przyłączyli się do Esena. Qizhin pozostali na swoim terytorium mimo zagrożenia przez Ojratów. Powtarzali oni prośby o pozwolenie na opuszczenie swojej ziemi i schronienie się w Chinach, jednak cesarz Zhu Qizhen odrzucał te apele, stwierdzając, że jeśli: "będą uważnie obserwować sytuację na zachodzie i w przypadku bezpośredniego zagrożenia inwazją ostrzegą Mingowskich generałów otrzymają pomoc na czas i będą całkiem bezpieczni". Cesarz – żeby skłonić ich do pozostania – dał im także ziarno i inną potrzebną żywność. W rezultacie większość z nich znajdowała się na miejscu jeszcze w roku 1454, kiedy Esen próbował zmusić ich do sojuszu.
Esen podjął także agresywną politykę na północnym wschodzie. We wczesnych latach 40. zawarł sojusz z trzema "strażnikami" należącymi do Urianchajców, który przypieczętował, poślubiając córkę wodza jednego z nich – Taining. W następnych latach służyli mu oni jako jego szpiedzy w Chinach. Kiedy w roku 1444 Chińczycy, zmęczeni rajdami Urianchajców, przedsięwzięli przeciwko nim karną ekspedycję, Esen nie tylko im nie pomógł, ale wykorzystując ich słabość, splądrował ich terytorium. Do roku 1447 podbił "strażników" Taining i Duoyan, a Fuyu zmusił do migracji. Po tym ostatnim akcie agresji kontrolował terytorium od dzisiejszego Xinjiangu do Korei.
Wojna z Chinami.
Dwór Mingowski był zaniepokojony zdobyczami Esena, ale być może jeszcze bardziej martwiły go relacje związane z "trybutem" i handlem. Tradycyjnie Chińczycy uważali wszystkich władców za "wasali" podległych cesarzowi i przyjmowali od nich "trybut". W praktyce jednak "podarki" jakie cesarz przekazywał swoim wasalom najczęściej przewyższały wartość składanego przez nich "trybutu", szczególnie w okresie słabości Chin, które w ten sposób kupowały swoje bezpieczeństwo, a pod pozorem i przy okazji wymiany "trybutu" na "podarki" prowadzono po prostu handel międzynarodowy. Przed akcesją Esena większość misji "trybutarnych" (czyli "de facto" handlowych) Ojratów nie liczyła więcej niż 100 ludzi, jednak w roku 1442 wysłano 2302 ludzi, w 1444 roku 1867 i ponad 2000 w zimę 1448 na 1449. Ponieważ Chińczycy w dodatku do płacenia za przywożone w ramach "trybutu" konie byli zmuszeni do karmienia, kwaterowania i obdarowywania "posłów", takie zwiększenie ich liczby było zwykłym przymuszeniem do podwyższenia płaconej przez nich daniny i stało się uciążliwe dla ich finansów. Z drugiej strony złe czasem traktowanie wysłanników Esena i nędzne dary jakie niektórzy z nich otrzymali pozwoliły mu na stwierdzanie, że jego ludzie są oszukiwani przez urzędników i kupców podczas handlowych transakcji, a dwór nieuczciwie obniża cenę za jego konie. We wczesnych latach 40. wielki sekretarz Yang Shiqi ostrzegał przed rajdami Ojratów, naciskając na cesarza, by ten zapewnił wojskom frontowym większą liczbę koni, a wielu przygranicznych urzędników również prosiło o dodatkowych żołnierzy i zaopatrzenie. Ostatecznie dwór Mingowski ograniczył się jednak jedynie do próby poróżnienia Esena z Tajsunem, nie zdając sobie sprawy, że ten drugi nie ma za sobą żadnej realnej siły, która mogłaby zagrozić faktycznej władzy sprawowanej przez jego "tajsza". Chińczycy albo nie doceniali, albo nie byli świadomi wzrastającej potęgi Esena. Nawet kiedy dezerterzy donieśli, że Esen skupia swe siły do ataku, dwór Mingowski zwyczajnie wysłał do niego posła z zapytaniem, czy jest to prawda.
Dwa incydenty przerodziły te napięcia w zbrojny konflikt. Po pierwsze kiedy w roku 1448 do Pekinu przybyła Ojracka misja z "trybutem", jej członkowie, chcąc otrzymać więcej podarków, fałszywie zawyżyli swoją liczbę, twierdząc że jest ich ponad trzy tysiące. Dwór Mingowski, i w szczególności odgrywający na nim dominującą rolę eunuch Wang Zhen, wpadli w furię, kiedy dowiedzieli się o tym oszustwie i dali członkom misji tylko jedną piątą żądanych przez nich podarków. Po drugie, żeby jakoś naprawić tę zniewagę, kilku chińskich tłumaczy, podobno bez jakiejkolwiek autoryzacji, zapewniło Esena, że jego syn może pojąć za żonę kobietę z cesarskiej rodziny. Kiedy jednak Esen przysłał do Pekinu zwyczajowe prezenty dla przyszłego małżeństwa, dwór – który nic nie wiedział o jego rozmowach z tłumaczami – szorstko odrzucił matrymonialne porozumienie. Według tej brzmiącej mało prawdopodobnie historii ta druga już zniewaga doprowadziła Esena do wojny.
W lipcu 1449 roku Esen rozpoczął inwazję na Chiny na wielką skalę. Posłał Tajsuna na czele Urianchajców, żeby wykonali rajd w kierunku półwyspu Liaotung, podlegającemu mu "zhiyuan" Ali nakazał oblegać Xuanfu, a sam ruszył w kierunku Datongu, innego ważnego punktu Wielkiego Muru. 3 sierpnia Esen zniszczył źle zaopatrzoną i dowodzoną armię chińską w pobliżu Yanghe na północ od Datongu i ruszył w kierunku samego miasta. W tym czasie cesarz Zhu Qizhen, zachęcany do tego przez Wang Zhena, zdecydował się osobiście wyruszyć przeciwko Ojratom wraz z podobno półmilionową armią. 18 sierpnia dotarł do Datongu, jednak w obliczu uzyskanej świadomości klęski pod Yanghe oraz głodu nękającego armię dwa dni później nakazał odwrót. Chińska armia powracała tym samym spustoszonym szlakiem co poprzednio, stopniowo coraz bardziej zdezorganizowana. 30 sierpnia Ojraci zniszczyli chińską straż tylną oraz odsiecz w sile czterdziestu tysięcy koni. Następnego dnia Chińczycy rozbili obóz wokół stacji pocztowej Tumu, gdzie jednak pozbawieni byli dostatecznej ilości wody. Wang Zhen podobno odmówił udania się do pobliskiego obwarowanego Huailai, ponieważ musiano by wtedy porzucić jego osobisty bagaż. 1 września rano Mongołowie zaatakowali i dokonali masakry pozbawionych jedzenia i wody żołnierzy Zhu Qizhena, zabijając przy tym wielu najwyższych dostojników cesarstwa, w tym Wang Zhena. Kiedy przybył Esen cesarz "z niezmąconym spokojem, bez śladu jakiegokolwiek wzruszenia na twarzy siedział na dywanie, a dokoła leżały ciała wymordowanych członków jego straży przybocznej".
Rozmiary zwycięstwa były zaskoczeniem nawet dla samych Ojratów. Zamiast uderzyć na Pekin Esen wycofał się wraz ze swym cennym jeńcem do Datongu, żądając od dowódcy obleganego garnizonu okupu w złocie i jedwabiu. Z jego strony otrzymał trzydzieści tysięcy liangów srebra oraz spotkał się z nieudaną próbą odbicia cesarza. Wkrótce potem do Esena dotarła informacja, że władzę w Pekinie objął młodszy brat Zhu Qizhena, Jingtai. Świadomy, że wydatnie zmniejszyło to wartość jego zakładnika, Esen podjął próbę osadzenia go na tronie. Wyruszył teraz na Pekin, ale w tym czasie nowy chiński minister wojny, Yu Qian, zmobilizował rezerwy i opanował panikę tak, że kiedy Esen wysłał posła z żądaniem miliona liangów w złocie tytułem okupu, spotkał się z odmową. Po krótkim oblężeniu trwającym od 27 do 30 sierpnia Esen musiał wycofać się ze swoją siedemdziesięciotysięczną armią w obliczu trzykrotnej przewagi przeciwnika.
Chińczycy próbowali odciągnąć od Esena innych mongolskich przywódców, w szczególności zaś Tajsuna i Alę, z którymi rozpoczęli negocjacje. Oferowali także za zabicie Esena nagrodę w wysokości 50 tysięcy liangów srebra oraz dziesięciu tysięcy złota, oraz tytuł urzędniczy. W maju 1450 roku odmówili oni spotkania z delegacją Ojratów, która chciała omówić warunki zwolnienia cesarza. Yu Qian oświadczył, że ta tzw. pokojowa delegacja to zwykły podstęp i że Esen zamierza albo zaatakować Chiny, albo wysunąć w stosunku do nich wielkie finansowe żądania. Za tą odmową stał także fakt, że Jingtai bał się, iż jego powracający brat będzie zagrożeniem dla jego władzy i z niechęcią odnosił się do negocjacji mających na celu wypuszczenie go z niewoli. Esen tymczasem bardzo dobrze traktował swojego jeńca, wyprawiając na jego cześć bankiety, a nawet próbując wydać za niego swoją siostrę, oraz wysyłał strumień posłów oferujących wznowienie płacenia "trybutu" i porozumienie co do wypuszczenia cesarza. Starania te przyniosły pewne rezultaty, ponieważ w drugiej połowie 1450 roku Jingtai wysłał do Esena dwie misje na czele z Li Shi i Yang Shanem, które jednak w przekazanych listach w ogóle nie wspominały o cesarskim jeńcu. Ostatecznie Yang Shan, który wcześniej służył Zhu Qizhenowi, we wrześniu zabrał go do Chin na własną odpowiedzialność, gwarantując Esenowi, że przywrócone zostaną relacje "trybutarne", czyli handlowe.
Chanat, bunt i śmierć.
Po uwolnieniu Zhu Qizhena Esen aż do końca swojego życia utrzymywał dobre stosunki z Chińczykami, którzy według jednego ze źródeł potrzebowali koni, stąd zgadzali się nawet na nader wygórowane żądania Ojrackich posłów z "trybutem". Wówczas Esen skoncentrował się na swoich relacjach z Tajsunem. W zimie roku 1450 współdziałali oni w ataku na Dżurdżenów i najeździe na dzisiejszy Heilongjiang. Wkrótce jednak narosło pomiędzy nimi napięcie wokół wyboru następcy Tajsuna, ponieważ Esen naciskał na zaakceptowanie kandydata nie do przyjęcia dla chana. Tajsun sformował alians z Chińczykami i Alą, którego celem było obalenie hegemonii Ojratów nad Chałchasami. Początkowo zwycięski Tajsun doznał klęski, kiedy w zimie 1451 roku jego własny brat przeszedł na stronę Ojratów. Esen pokonał go w rejonie Kotliny Turfańskiej. Chan uciekł na północny wschód, jednak na początku 1452 roku lokalny wódz, prawdopodobnie Urianchajców, zabił go. W roku 1453 Esen ogłosił się wielkim chanem.
W swoim liście z tego roku do dworu Mingów użył tytułu "Dayuan Tiansheng Da Kehan" – Wielkiego Chana Niebiańskiej Roztropności Wielkiej [dynastii] Yuan. Esen nie pochodził jednak z rodu Czyngis-chana i obwołanie się przez niego wielkim chanem doprowadziło do jego upadku wskutek mongolskiego buntu. Według relacji chińskich jego źródłem był także coraz bardziej dekadencki tryb życia wodza Ojratów, a w szczególności zamiłowanie do alkoholu. Poza tym odmówił on tytułu "tajsz" zarówno Ali, jak i innemu ważnemu wodzowi biorącemu udział w międzyplemiennej wojnie. Co może zaskakiwać, Esen dał się łatwo pokonać człowiekowi o imieniu Bukun, którego ojca kazał kiedyś zabić, i to z jego rąk spotkała go śmierć. Po tym wydarzeniu państwo Ojratów rozpadło się.

</doc>
<doc id="1455140" url="https://pl.wikipedia.org/wiki?curid=1455140" title="Glossematyka">
Glossematyka

Glossematyka — (gr. "glōssa" – język i "mathē" – nauka) — terminem tym określa się teorię językoznawczą duńskiego lingwisty Louisa Hjelmsleva, rozwijaną dalej przez jego kolegów z Kopenhaskiego Koła Językoznawczego. Glossematyka jest odłamem strukturalizmu, zwana jest „neosaussuryzmem”. Językoznawstwo, według Hjelmsleva, musi badać strukturę języka jako taką, bez uciekania się do stref pozajęzykowych. Teoria języka jest poprawna jedynie wtedy, kiedy opiera się na „zasadzie empirii”, tj. jeżeli opis spełnia następujące trzy warunki:
Pierwszy warunek jak nadrzędny do drugiego, a drugi do trzeciego. Teoria językoznawcza powinna przewidywać wszystko to, co może wystąpić w danym języku. Teorii nie należy mylić z praktycznym jej zastosowaniem. Teoria lingwistyczna nie może być weryfikowana w oparciu o konkretne teksty czy języki, a jedynie w oparciu o to, czy jej rachunek (w znaczeniu logicznym) jest wyczerpujący i niesprzeczny. Jeżeli istnieje kilka teorii dających opis wyczerpujący i niesprzeczny właściwa będzie ta, której opis jest najprostszy. Hjelmslev rozróżnia dwie funkcje elementów językowych:
Funkcja oznacza zależność jednego terminu od drugiego. Oba terminy funkcji nazywają się funktywami.
Język dla Hjelmsleva jest to system znaków. Wyróżnia on w języku dwie współistniejące płaszczyzny, bez których proces komunikacji nie byłby możliwy – płaszczyznę treści i płaszczyznę wyrażenia. Badając język w obu płaszczyznach poszukujemy najmniejszych klas (inwariantów). Najmniejsze elementy językowe, dalej niepodzielne, nazywa Hjelmslev glossemami. Pomiędzy formą wyrażenia i treści istnieje współzależność poprzez funkcję znaku, ale nie ma między płaszczyznami bezwzględnej symetryczności. Tym się różni język od systemów niesemiotycznych, np. gier. Ilość znaków w języku jest nieograniczona, ponieważ można budować ciągle coraz to inne znaki złożone. Ograniczona jest jednak ilość figur, które są częściami składowymi znaków. Język łączy w sobie płaszczyznę wyrażenia i płaszczyznę treści. Jeśli wydajemy dźwięki mowy, które nie formułują przy tym treści, myśli — otrzymujemy jedynie serię dźwięków bez znaczenia, jakiś abstrakcyjny twór.
Zadaniem językoznawstwa według glossematyków jest badanie formy wyrażenia i formy treści oraz stosunków między nimi zachodzących.

</doc>
<doc id="1455141" url="https://pl.wikipedia.org/wiki?curid=1455141" title="Richard Mirando">
Richard Mirando



</doc>
<doc id="1455143" url="https://pl.wikipedia.org/wiki?curid=1455143" title="Zasada włączania i wyłączania">
Zasada włączania i wyłączania



</doc>
<doc id="1455144" url="https://pl.wikipedia.org/wiki?curid=1455144" title="Jan Radomiński">
Jan Radomiński

Jan Radomiński (ur. 10 czerwca 1687, zm. 18 stycznia 1756 w Wersalu) – jezuita, filozof, teolog, uczeń i wykładowca w kolegium jezuitów w Krośnie, sędzia w Trybunale Królewskim Ludwika XV w Wersalu. 
Życiorys.
Urodził się w Prusach. Ukończył klasę retoryki i wstąpił w 1702 do zakonu jezuitów. Po odbyciu nowicjatu w Krakowie studiował w latach 1704-1707 filozofię w Kolegium Jezuickim w Lublinie pod kierunkiem Andrzeja Ozgi.
Praktykę nauczycielską odbywał kolegium jezuitów w Krośnie, Samborze i Ostrogu. W latach 1711-1715 studiował teologię w Krakowie. W 1714 otrzymał święcenia kapłańskie. Prawo zakonne studiował w 1716/17 w Jarosławiu.
Pracował w szkolnictwie jezuickim w Krośnie, Jarosławiu, Poznaniu i Kaliszu. Jan Radomiński został wieloletnim spowiednikiem królowej Polski, księżnej Lotaryngii i Baru Katarzyny Opalińskiej h. Łodzia (1680 - 1747 w Lunéville) – żony Stanisława Leszczyńskiego oraz królowej Francji - żony Ludwika XV Marii Leszczyńskiej i centralnej postać "parti dévot" – konserwatywno-religijnego koła królowej. 
Jan Radomiński wyjechał w 1714 do nadanego Leszczyńskiemu księstwa Zweibrücken. W 1719 z nim i jego rodziną do Francji w Wissembourgu. Gdy w 1725 córka Stanisława Maria Leszczyńska została żoną Ludwika XV i królową Francji, przebywał w Chambord. W 1732, gdy Leszczyńscy uzyskali z nadania Ludwika XV tytuł książąt Lotaryngii i Baru, zamieszkał z nimi w Lunéville. Był w "Parti dévot" – w konserwatywno-chrześcijańskiej frakcji na dworze francuskim w XVIII wieku, w opozycyjnej wobec filozofów ("les philosophes" "Parti philosophique" - Voltaire, Diderot) i ich protektorki Madame de Pompadour. 
Przebywał też na tym dworze, gdy walka stronnictw rozpoczęła się, a po przyjeździe na dwór Madame de Pompadour (1745), przybrała na sile szczególnie w latach pięćdziesiątych, gdy powstawała Wielka Encyklopedia Francuska. Szefem "parti dévot" była "de facto" pobożna królowa Maria Leszczyńska, a należał do niej m.in. Emmanuel de Vignerot du Plessis i Jan Radomiński, który był ważnym przeciwnikiem oświeceniowego projektu Diderota i d’Alemberta.

</doc>
<doc id="1455145" url="https://pl.wikipedia.org/wiki?curid=1455145" title="Ostryż (Pogórze Rożnowskie)">
Ostryż (Pogórze Rożnowskie)

Ostryż (447 m) – w większości zalesiony i bogato urzeźbiony szczyt na Pogórzu Rożnowskim między drogą wojewódzką nr 975 a doliną potoku Paleśnianka. Prowadzi przez niego znakowany szlak turystyczny.

</doc>
<doc id="1455146" url="https://pl.wikipedia.org/wiki?curid=1455146" title="Wodorotlenek strontu">
Wodorotlenek strontu

Wodorotlenek strontu – nieorganiczny związek chemiczny strontu z grupy wodorotlenków. .
Monokryształy związku można otrzymać poprzez wolne schładzanie jego roztworu w stężonym gorącym ługu sodowym. W sieci krystalicznej jon otoczony jest siedmioma jonami , a średnia odległość Sr–O wynosi 2,60 Å.

</doc>
<doc id="1455148" url="https://pl.wikipedia.org/wiki?curid=1455148" title="Edward Szczepanek">
Edward Szczepanek

Edward Szczepanek (ur. 19 sierpnia 1949) – polski lekkoatleta specjalizujący się w rzucie oszczepem.
Brązowy medalista mistrzostw Polski (1977). Reprezentował klub Górnik Wałbrzych. W czasie kariery ważył 82 kg i miał 179 cm. wzrostu. Rekord życiowy: 81,72 (27 sierpnia 1978, Lublin).

</doc>
<doc id="1455153" url="https://pl.wikipedia.org/wiki?curid=1455153" title="Wodorotlenek ołowiu(II)">
Wodorotlenek ołowiu(II)

Wodorotlenek ołowiu(II), – nieorganiczny związek chemiczny, wodorotlenek ołowiu na II stopniu utlenienia. Powstaje jako biały osad w wyniku dodania alkaliów do roztworów soli ołowiu(II). Ogrzewany powyżej 145 °C rozkłada się do PbO i wody. W wodzie rozpuszcza się słabo, tworząc roztwór o odczynie słabo zasadowym. Ma charakter amfoteryczny, z kwasami daje sole ołowiu(II), a z alkaliami tworzy ołowiany(II) ("ołowiny"), np. :
Istnienie prostego związku w stanie stałym jest podawane w wątpliwość. Z badań analitycznych i krystalograficznych wynika, że osady opisywane wzorem mają w rzeczywistości bardziej złożony skład, np. lub (w przypadku prowadzenia reakcji w obecności ).

</doc>
<doc id="1455157" url="https://pl.wikipedia.org/wiki?curid=1455157" title="Amanda Palmer">
Amanda Palmer

Amanda MacKinnon Gaiman Palmer (ur. 30 kwietnia 1976 w Lexington k. Bostonu w stanie Massachusetts) – amerykańska wokalistka, kompozytorka i pianistka. Palmer znana jest z występów jako kobieca połowa duetu muzycznego („kabaretu punkowego”) The Dresden Dolls, w ramach którego nagrała cztery albumy.
W 2008 ukazał się debiutancki album wokalistki pt. "Who Killed Amanda Palmer" z udziałem m.in. innej niekonwencjonalnej amerykańskiej wokalistki, muzyka i kompozytorki Annie Clark (działającej i nagrywającej pod pseudonimem St. Vincent). W 2010 Amanda wydała album z coverami utworów zespołu Radiohead zatytułowany "Amanda Palmer performs the popular hits of Radiohead on her magical ukulele", dostępny jedynie przez Internet.
W 2011 roku wyszła za mąż za brytyjskiego pisarza Neila Gaimana, z którym ma syna Anthony'ego. 

</doc>
<doc id="1455158" url="https://pl.wikipedia.org/wiki?curid=1455158" title="7 Armia (ZSRR)">
7 Armia (ZSRR)

7 Armia () – związek operacyjny Armii Czerwonej podczas II wojny światowej.
Historia.
7 Armia została utworzona 14 września 1939 roku w Leningradzkim Okręgu Wojskowym. Pierwszym działaniem wojennym, w którym 7 Armia wzięła udział, była wojna zimowa przeciwko Finlandii w latach 1939–1940. W listopadzie 1939 roku, tuż przed radzieckim atakiem na Finlandię, armia składała się z 19 Korpusu Strzeleckiego (24., 43., 70. i 123 Dywizja Strzelecka), 50 Korpusu Strzeleckiego (49., 90. i 142 Dywizja Strzelecka), 10 Korpusu Pancernego, 138 Dywizji Strzeleckiej i samodzielnej brygady pancernej. Początkowo była ona dowodzona przez komandarma II rangi Wsiewołoda Jakowlewa, został on jednak usunięty z dowództwa i powrócił do Leningradu. Dowódca operacji wojskowych Kiriłł Mierieckow został odwołany ze stanowiska dowódcy 7 Armii z powodu powtarzających się porażek i ciężkich strat oraz zastąpiony przez Jakowlewa na tym stanowisku.
7 Armia została ponownie sformowana w drugiej połowie wiosny 1940 roku w Leningradzkim Okręgu Wojskowym. Przed rozpoczęciem niemieckiej operacji Barbarossa armia ta ochraniała odcinek granicy ZSRR na północ od jeziora Ładoga. Od 24 czerwca 1941 roku armia posiadała w swoim składzie 54., 71., 168. i 237 Dywizję Strzelecką, 26. Rejon Umocniony i kilka jednostek artyleryjskich, lotniczych i inżynieryjnych, a cała armia wchodziła w skład Frontu Północnego, później Karelskiego, i przeprowadzała operacje obronne w Karelii, jednakże wycofała się z niej pod naporem armii Fińskiej pomiędzy lipcem a sierpniem 1941 roku. 
25 września 1941 roku została przemianowana na 7 Samodzielną Armię oraz podporządkowana Stawce i pozostawała pod jej dowództwem do lutego 1944 roku. Od połowy października 1941 do czerwca 1944 roku armia ta broniła linii rzeki Świr pomiędzy jeziorami Onega a Ładoga.
Od czerwca do sierpnia 1944 roku armia, składająca się tym razem z 37., 4., 94. i 99 Gwardyjskiego Korpusu Strzeleckiego, 150. i 162 Rejonu umocnionego oraz pewnej ilości jednostek artyleryjskich, pancernych, inżynieryjnych i innych, wchodząc w skład Frontu Karelskiego, brała udział w operacji świrsko-pietrozawodzkiej. 7 Armia została rozwiązana na początku stycznia 1945 roku. Na bazie jej dowództwa 18 grudnia 1944 roku stworzono 9 Gwardyjską Armię wojsk powietrznodesantowych.
Skład armii.
podczas wojny zimowej:
w dniu ataku III rzeszy na ZSRR:

</doc>
<doc id="1455159" url="https://pl.wikipedia.org/wiki?curid=1455159" title="Samuel Eidels">
Samuel Eidels

Samuel Eliezer Eidels (Hebr: שמואל אליעזר הלוי איידלס) znany również jako Maharsza (מהרש"א) (ur. 1555 w Krakowie, zm. 1631 w Ostrogu) – rabin, komentator talmudu.
W Ostrogu był rabinem i przełożonym wyższej szkoły talmudycznej zwanej Jeszybak. 
Był autorem dwóch dzieł "Chiddushei Halachot" (חידושי הלכות) (Praga 1598) i "Chiddushei Aggadot" (חידושי אגדות) będących wykładem mitycznej i poetyckiej części Talmudu.

</doc>
<doc id="1455160" url="https://pl.wikipedia.org/wiki?curid=1455160" title="8 Armia (ZSRR)">
8 Armia (ZSRR)

8 Armia () – związek operacyjny Armii Czerwonej z czasów II wojny światowej.
Historia.
8 Armia została sformowana w październiku 1939 (lub 14 września 1939) z Nowogrodzkiej Grupy Armijnej Leningradzkiego Okręgu Wojskowego z zadaniem chronienia północno-zachodnich granic Związku Radzieckiego (Nowogrodzka Grupa Armijna została sformowana miesiąc wcześniej 13 sierpnia 1939 z rozkazu nr 0129 ludowego komisarza obrony ZSRR marsz. Klimienta Woroszyłowa. Grupa ta została stworzona dla operacji na terenie Estonii i Łotwy).
Wojna zimowa.
30 listopada 1939 roku Związek Radziecki zaatakował Finlandię rozpoczynając wojnę zimową. Siła 8. Armii lub ogólnie Armii Czerwonej na północ od jeziora Ładoga zaskoczyła fiński sztab generalny. Finowie wystawili tylko dwie dywizje, mając także grupę wsparcia składającą się z trzech brygad o łącznej sile 30 000 żołnierzy. Rosjanie posiadali jedną dywizję dla wszystkich dróg prowadzących na zachód w kierunku granicy z Finlandią. 8. Armia była dowodzona przez gen. Iwana Chabarowa, jednak 13 grudnia został on zastąpiony przez gen. Grigorija Szterna. Zastępcą dowódcy Południowej Grupy od grudnia 1939 roku był Władimir Kurdiumow. W późniejszym czasie został on mianowany na zastępcę dowódcy 15 Armii.
Zadaniem 8. Armii było zniszczenie wojsk fińskich w rejonie jeziora Ładoga i dotarcie do rejonu pomiędzy Sortawałą a Joensuu w ciągu dziesięciu dni. Rosjanie posiadali przewagę 3:1 w ludziach, 5:1 w artylerii oraz także przewagę powietrzną.
Wojska fińskie przeprowadziły wcześniej zaplanowany odwrót przed przytłaczającymi siłami wroga. 7 grudnia na środkowym odcinku linii frontu karelskiego Finowie wycofali się w pobliżu małego strumienia rzeki Kollaa. Sam strumień nie dawał żadnej ochrony przed wrogiem, ale wzdłuż niego znajdowały się grzbiety górskie o wysokości do 10 m. Bitwa nad Kollaa trwała do końca wojny. Na północy 5 grudnia Finowie wycofali się z rejonu jeziora Ägläjärvi do jeziora Tolvajärvi i powstrzymali ataki radzieckich 139. i 75 Dywizji Strzeleckiej w bitwie koło Tolvajärvi w dniu 12 grudnia.
Na południu dwie radzieckie dywizje były połączone razem na północnej stronie drogi przebiegającej wzdłuż brzegu jeziora Ładoga. Tak jak wcześniej dywizje te były w pułapce, ponieważ Finowie mogli wykonywać kontrataki od północy na flanki. Finowie przeprowadzali kontrataki ze wszystkich stron, jednak bezskutecznie. Armia Czerwona utrzymywała wtedy pozycję obronną niż ofensywną. 19 grudnia Finowie chwilowo zaprzestali ataków, ponieważ ich żołnierze byli wyczerpani. Dopiero pomiędzy 6 a 16 stycznia 1940 roku Finowie przeprowadzili kolejną generalną ofensywę, rozdzielając radzieckie dywizje na mniejsze grupy o różnych wielkościach dzięki tzw. taktyce motti.
W przeciwieństwie do fińskich oczekiwań okrążone radzieckie dywizje nie próbowały wyrwać się z kotła, zamiast tego twardo stawiały opór i okopały się. Rosjanie oczekiwali dodatkowych żołnierzy i zaopatrzenia z powietrza. Mimo to Finowie powstrzymywali wszystkie próby radzieckiej 8. Armii w celu wsparcia okrążonych żołnierzy, którzy nie otrzymali wystarczającego wsparcia z powietrza. Ponieważ Finom brakowało odpowiedniego wyposażenia dla własnej ciężkiej artylerii – brakowało im też ludzi – nie przeprowadzili oni z tych powodów żadnych bezpośrednich ataków na kotły, które stworzyli, a skupiali się na eliminowaniu najbardziej niebezpiecznych zagrożeń i czekali na swój czas.
II wojna światowa.
W 1940 roku armia stała się częścią Nadbałtyckiego Specjalnego Okręgu Wojskowego. 
W czerwcu 1941 roku w składzie Frontu Północno-Zachodniego. 
W czerwcu 1941 Armia brała udział w ciężkich walkach z wojskami niemieckim (Grupa Armii Północ) w rejonie Szawli. W dniach 23–25 czerwca 12. Korpus Zmechanizowany 8. Armii razem z 3 Korpusem Zmechanizowanym 11 Armii przeprowadził na południowy wschód od Szawli kontratak na wojska nieprzyjacielskiej 4 Grupy Pancernej (Bitwa pod Rosieniami), przez co jej natarcie zostało opóźnione o kilka dni. Między lipcem a sierpniem wojska 8. Armia walczyła na terenie Estonii. 14 lipca armia została przekazana Frontowi Północnemu, a 27 sierpnia Frontowi Leningradzkiemu. Armia została odcięta od sił głównych na wybrzeżu Bałtyku w okolicach Oranienbaumu (oblężenia Leningradu). Na początku listopada dowództwo armii i niektóre jej jednostki przebiły się do Leningradu i zostały rozlokowane we wschodnim rejonie obrony Frontu Leningradzkiego i na przyczółku mostowym na rzece Newa w Moskiewskiej Dubrowce. W okresie od listopada do grudnia armia przeprowadzała kontrataki w celu przerwania blokady Leningradu. Pod koniec stycznia 1942 roku dowództwo armii przeszło przez zamarznięte jezioro Ładoga do rejonu Wołchowa tworząc dowództwo Siniawińskiej Grupy Operacyjnej z 54. Armii, która zajmowała pozycje obronne na południe od jeziora Ładoga do kirowskiej linii kolejowej.
9 czerwca armia została przydzielona do Frontu Wołchowskiego. Pomiędzy sierpniem a wrześniem brała udział w nieudanej operacji siniawińskiej jako część grupy uderzeniowej frontu. W styczniu 1943 roku 8 Armia brała udział w operacji przełamania blokady Leningradu osłaniając południową flankę grupy uderzeniowej frontu. Między lipcem a sierpniem armia prowadziła zacięte walki w operacji zajęcia miasta Mga.
W styczniu 1944 roku dowództwo armii i jej jednostki wspierające zostały przesunięte w rejon pomiędzy Nowogrodem a jeziorem Pejpus.
Po otrzymaniu nowych jednostek armia wzięła udział w nowogrodzko-łuskiej operacji ofensywnej. Po przegrupowaniu jako część Frontu Leningradzkiego (od 16 lutego) armia podejmowała próby okrążenia niemieckiego Oddziału Armijnego "Narwa" w bitwie o narewski przyczółek mostowy. Po niepowodzeniu tej operacji armia zajmowała pozycje obronne od końca marca do lipca. Armia brała udział w operacji narewskiej i w bitwie o linię Tannenberga (25 lipca – 10 sierpnia 1944). We wrześniu razem z 2. Armią Uderzeniową i Flotą Bałtycką przeprowadziła operację tallińską, w wyniku której Estonia i jej stolica zostały zdobyte.
W okresie od października do listopada armia razem z Flotą Bałtycką przeprowadziła moonsundzką operację desantową w celu zdobycia archipelagu Moonsundzkiego.
Od grudnia 1944 roku do końca wojny armia ustanowiła wojska obrony wybrzeża na terytorium Estonii.
We wrześniu 1945 roku armia została rozwiązana stając się dowództwem Zachodniosyberyjskiego Okręgu Wojskowego w Nowosybirsku.
Skład armii.
podczas wojny zimowej:
w dniu agresji III Rzeszy na ZSRR :

</doc>
<doc id="1455162" url="https://pl.wikipedia.org/wiki?curid=1455162" title="9 Armia (ZSRR)">
9 Armia (ZSRR)

9 Armia () – związek operacyjny Armii Czerwonej.
Jej żołnierze wzięli udział m.in. w wojnie zimowej przeciw Finlandii 1939–1940.
Dowódcą radzieckiej 9 Armii był wówczas komkor Michaił P. Duchanow. W czasie niemieckiej agresji na ZSRR 9 Armia walczyła w składzie Frontu Południowego. W 1942 przy Armii działały 2 samodzielne kompanie karne. 
Skład armii.
podczas wojny zimowej 1939–1940:
22 czerwca 1941:

</doc>
<doc id="1455164" url="https://pl.wikipedia.org/wiki?curid=1455164" title="Aleksander Saków">
Aleksander Saków

Aleksander Saków (ur. 10 stycznia 1939, zm. 26 stycznia 2022) – polski lekkoatleta specjalizujący się w rzucie oszczepem.
Brązowy medalista mistrzostw Polski (1966). Jego kariera trwała aż 23 lata (od 1957 do 1980 roku). Bronił barw Błękitnych Stargard Szczeciński (1957 - 59), Zawiszy Bydgoszcz (1960), LKS Pomorze Stargard (1961 - 1979) oraz Orła Wałcz (1980). Rekord życiowy: 75,82 (15 października 1965, Stargard Szczeciński).

</doc>
<doc id="1455165" url="https://pl.wikipedia.org/wiki?curid=1455165" title="14 Armia (ZSRR)">
14 Armia (ZSRR)

14 Armia () – związek operacyjny Armii Czerwonej.
Jej żołnierze wzięli udział m.in. w wojnie zimowej (1939–1940) i wojnie ojczyźnianej (1941-1945).
Skład.
podczas wojny zimowej 1939–1940:
w dniu ataku III Rzeszy na ZSRR:

</doc>
<doc id="1455168" url="https://pl.wikipedia.org/wiki?curid=1455168" title="Within a Mile of Home">
Within a Mile of Home

Within a Mile of Home – trzeci album studyjny grupy Flogging Molly, wydany 14 września 2004 roku.

</doc>
<doc id="1455171" url="https://pl.wikipedia.org/wiki?curid=1455171" title="Float (album)">
Float (album)

Float jest czwartym albumem studyjnym grupy Flogging Molly, wydanym 4 marca 2008 roku.

</doc>
<doc id="1455173" url="https://pl.wikipedia.org/wiki?curid=1455173" title="Zaproszenie na egzekucję">
Zaproszenie na egzekucję

Zaproszenie na egzekucję (ros. "Приглашение на казнь") – rosyjska powieść Vladimira Nabokova opublikowana w odcinkach w Paryżu w 1935 r. i w formie książkowej w 1938 r. Utwór jest antyutopią, której akcja dzieje się w bliżej nieokreślonej przyszłości. Opowiada o ostatnich dniach Cyncynata C., skazanego na śmierć za "gnozeologiczną zgniliznę", za bycie "nieprzenikalnym", w świecie wypełnionym pozbawionymi indywidualności ludźmi.
Recenzenci często przyrównywali "Zaproszenie na egzekucję" do utworów Franza Kafki, jednak w okresie jej tworzenia Nabokov nie zetknął się jeszcze z powieściami tego autora i nie mógł podlegać jego wpływowi.
Powstanie i publikacja powieści.
Aby napisać "Zaproszenie na egzekucję" Nabokov zawiesił prace nad powieścią "Dar". Napisanie pierwszej wersji antyutopii zajęło mu zaledwie dwa tygodnie i miało miejsce w 1934 r., prawdopodobnie około 24 czerwca. Ostateczna wersja utworu była gotowa w styczniu 1935 r.. 
Treść powieści.
Miejsce i czas akcji.
Miejsce akcji.
Akcja powieści dzieje się w nienazwanym państwie, w którym używa się języka rosyjskiego (można więc podejrzewać, że chodzi o Rosję). 
Większość wydarzeń rozgrywa się w umieszczonej na potężnej skale twierdzy, w której uwięziony jest bohater. Oprócz jego celi mieszczą się w niej korytarze, obszerny taras, cela innego więźnia - M'sieur Pierre’a i mieszkanie dyrektora. Twierdza oddzielona jest wyschniętym korytem rzeki od sąsiedniego wzgórza, na którym znajduje się nienazwane miasto. Na zachodzie miasta rozciągają się Ogrody Tamary, w których znajduje się willa. Inne wymienione obiekty miejskie to: pomnik nieznanego poety, mauzoleum kapitana Sennego, Pierwszy i Drugi Bulwar, Plac Atrakcji.
Czas akcji.
Akcja powieści rozgrywa się w bliżej nieokreślonej przyszłości. Wskazuje na to: określenie XIX wieku jako "mityczny" i uznanie czasopism z około 1929 r. za "tygodniki starożytnych". Z tego czasu pozostało niewiele zabytków - dawna fabryka, stary samolot, kilka maszyn, fontann i mostków, trochę literatury i prasy. Mimo że akcja dzieje się w przyszłości, technologia jest znacznie słabiej rozwinięta niż w wieku XX - transport odbywa się prawie wyłącznie konno (nieliczne samochody określane są jako "zwyrodniali potomkowie" dawnych aut), zamiast fabryk istnieją manufaktury. Istnieje jednak oświetlenie elektryczne.
Fabuła powieści.
Cyncynat C. oczekuje w więzieniu na wykonanie wyroku śmierci. Skazany został za "gnozeologiczną zgniliznę", za "nieprzenikalność" i "nieprzezroczystość", które sprawiają, że jest jedynym prawdziwym człowiekiem w świecie zaludnionym przez pozbawionych indywidualności ludzi-kukły. Osoby takie jak on zdarzają się niezwykle rzadko - poprzedni był jego ojciec, napisy na ścianach celi wskazują na istnienie jeszcze kilku osób. 
Cyncynat od dzieciństwa miał świadomość swojej odrębności. Starał się ją ukrywać, czasem jednak, przez nieuwagę, odsłaniał się jako indywidualność, budząc tym niepokój i dyskomfort u otaczających go osób. 
Kiedy miał piętnaście lat rozpoczął pracę w fabryce zabawek. Tam poznał Marfińkę, z którą ożenił się mając dwadzieścia jeden lat. W tym wieku rozpoczął również pracę w przedszkolu. Po kilku donosach, Cyncynat został aresztowany i poddany serii testów, mających ujawnić jego "nieprzenikalność", jednak udało mu się uniknąć zdemaskowania i został wypuszczony na wolność. Tymczasem jego żona coraz częściej go zdradzała. Urodziła dwójkę kalekich i brzydkich dzieci (Diomedona i Polinę), z których żadne nie było dzieckiem Cyncynata. W tym czasie stawał się on coraz mniej ostrożny. Pewnego dnia na zebraniu w parku miejskim został rozpoznany przez tłum jako pojedyncza jednostka. Odszedł stamtąd, ale dziesięć dni później został aresztowany i skazany na śmierć. 
W więzieniu Cyncynat bezskutecznie próbuje poznać zaplanowaną datę wykonania wyroku. Jest to dla niego bardzo ważne, ponieważ pragnie wyrazić siebie poprzez pisanie, a nie może tego zrobić, nie wiedząc, ile czasu mu na to pozostało. Tej informacji nie chce mu udzielić ani jego adwokat (Roman Wissarionowicz), ani strażnik (Rodion) ani dyrektor więzienia. Tymczasem poznaje drugiego więźnia twierdzy - M'sieur Pierre’a, jowialnego i rozpieszczanego przez służbę więzienia mężczyznę. Nadchodzi również upragnione widzenie z żoną. Marfińka przybywa wraz z rodzicami, rodzeństwem, dziećmi i nowym kochankiem, tym samym niwecząc nadzieje Cyncynata na szczerą i bliską rozmowę. Inaczej odbywa się spotkanie z matką Cyncynata, Cecylią C. – podczas nic nieznaczącej rozmowy przez sekundę udaje mu się dostrzec w niej odrobinę prawdy. Cyncynat skrycie liczy na wydostanie się z więzienia – nadzieję pokłada w córce dyrektora placówki, Emmoczce, która narysowała obrazek przedstawiający ucieczkę z twierdzy i w tunelu, który jak sądzi Cyncynat, ktoś drąży do jego celi. Obie możliwości są fałszywe - tunel okazuje się być tylko korytarzem, który M'sieur Pierre wydrążył aby połączyć obie cele, a Emmoczka prowadzi Cyncynata nie na wolność, ale do domu swojego ojca na herbatę. Wkrótce okazuje się też, że M'sieur Pierre jest katem mającym zgładzić Cyncynata, a przebranie więźnia miało mu umożliwić nawiązanie więzi ze skazanym (więź ta miałaby nadać egzekucji charakter sakralny). M'sieur Pierre i Cyncynat składają, zgodnie z tradycją, wizytę w domu zastępcy zarządcy miasta, gdzie biorą udział w przyjęciu na swoją cześć. 
Niedługo potem Cyncynat zostaje zabrany z więzienia i zawieziony na plac, na którym ma się odbyć jego egzekucja. Po drodze orientuje się, że miasto wygląda jakby ulegało powolnemu rozpadowi. Kiedy trafia na plac czeka tam już publiczność i orkiestra. Cyncynat zbliża się do szafotu i orientuje się, że wszyscy zgromadzeni ludzie robią się przezroczyści, a przedmioty ulegają gwałtownej korozji - otaczający go świat rozpada się. Bohater postanawia odejść. Ostatnie zdanie powieści brzmi: "(...) Cyncynat ruszył - szedł pośród kurzu i przewróconych przedmiotów, i trzepoczącego płótna, kierując się w stronę, gdzie sądząc po głosach, stały istoty podobne do niego".

</doc>
<doc id="1455174" url="https://pl.wikipedia.org/wiki?curid=1455174" title="All-4-One">
All-4-One

All-4-One – amerykańska grupa rhythmandbluesowa założona na początku lat 90. w Kalifornii. Tworzą ją: Tony Borowiak, Jamie Jones, Delious Kennedy i Alfred Nevarez. Debiutancki longplay zespołu, zatytułowany „All-4-One” znalazł się w zestawieniu dziesięciu najlepszych płyt przede wszystkim dzięki doskonałemu utworowi „I Swear”. Piosenka zajmowała pierwsze miejsce notowania przez jedenaście tygodni. Kolejny album kwartetu „And the Music Speaks” ukazał się w roku 1995, kolejną płytę „On and On” zespół wydał w 1999. W 2002 roku zespół przypomniał o sobie krążkiem „A41”. W 2004 grupa wydała krążek „Split Personality”, a w 2007 płytę „7”.

</doc>
<doc id="1455175" url="https://pl.wikipedia.org/wiki?curid=1455175" title="Arkadiusz Lechowicz">
Arkadiusz Lechowicz

Arkadiusz Lechowicz (ur. 12 stycznia 1947) – polski lekkoatleta specjalizujący się w rzucie oszczepem.
Absolwent I Liceum Ogólnokształcącego im. Jarosława Dąbrowskiego w Tomaszowie Mazowieckim
Brązowy medalista mistrzostw kraju (1968). Reprezentant Polski w meczu międzypaństwowym przeciwko Bułgarii w 1968. Reprezentował kluby: Lechia Tomaszów Mazowiecki (1965), Włókniarz Pabianice (1966–1967), AZS Poznań (1968–1971), ŁKS Łódź (1972–1977) i ponownie Lechia Tomaszów Maz. (od 1979). W czasie kariery zawodniczej ważył 95 kg i mierzył 185 cm wzrostu. Rekord życiowy: 75,98 m (30 maja 1970, Poznań). Obecnie trener MKS Tomaszów Maz.

</doc>
<doc id="1455176" url="https://pl.wikipedia.org/wiki?curid=1455176" title="Alfred Ildefons Schuster">
Alfred Ildefons Schuster

Alfred Ildefons Schuster OSB, właśc. Alfredo Ludovico Schuster (ur. 18 stycznia 1880 w Rzymie, zm. 30 sierpnia 1954 w Venegono Inferiore) – włoski duchowny rzymskokatolicki, benedyktyn, doktor filozofii, arcybiskup Mediolanu w latach 1929–1954, kardynał prezbiter od 1929, przewodniczący Konferencji Episkopatu Włoch w latach 1952–1953. Błogosławiony Kościoła katolickiego.
Życiorys.
Przyszedł na świat w rodzinie niemieckiego imigranta. Ojciec pochodził z Bawarii i był krawcem. Alfredo był dzieckiem z drugiego małżeństwa. W dzieciństwie służył jako ministrant. W 1898 wstąpił do zakonu benedyktynów. Profesję złożył w listopadzie 1900. Uzyskał doktorat z filozofii w 1903, a następnie doktorat z teologii. Święcenia kapłańskie otrzymał 19 marca 1904 w bazylice laterańskiej z rąk kardynała Pietra Respighiego. Później był między innymi mistrzem nowicjatu i przeorem.
26 czerwca 1929 otrzymał nominację na arcybiskupa Mediolanu. Złożył przysięgę wierności przed królem Wiktorem Emmanuelem III jako pierwszy biskup po podpisaniu konkordatu między państwem włoskim a Watykanem. Sakry udzielił mu papież Pius XI w kaplicy Sykstyńskiej. Parę dni wcześniej otrzymał nominację kardynalską z tytułem prezbitera Santi Silvestro e Martino ai Monti. Popierał inwazję Włoch na Etiopię (wojna włosko-abisyńska), gdyż sądził, że za cenę krwi pomoże to nawrócić ten kraj na wiarę katolicką i pomóc w zaprowadzeniu tam rzymskiej cywilizacji (na terytorium Etiopii już w IV wieku istniało jedno z pierwszych państw chrześcijańskich na świecie i do dzisiaj chrześcijanie stanowią większość). Brał udział w konklawe 1939.
Wielokrotnie cenzurowany za krytykę faszyzmu i reżimu Benito Mussoliniego.
Zmarł w seminarium pod Mediolanem i pochowany został w mediolańskiej katedrze. Uroczystościom pogrzebowym przewodził patriarcha Wenecji Angelo Giuseppe Roncalli (przyszły papież Jan XXIII).
W roku 1957 otwarto jego proces beatyfikacyjny. Aktu beatyfikacji dokonał papież Jan Paweł II 12 maja 1996 roku.
Wspomnienie liturgiczne bł. Alfreda Ildefonsa obchodzone jest w dzienną pamiątkę śmierci.

</doc>
<doc id="1455177" url="https://pl.wikipedia.org/wiki?curid=1455177" title="Styr Północny">
Styr Północny

Styr Północny (460 m) – szczyt na Pogórzu Rożnowskim. Stanowi zakończenie grzbietu ciągnącego się od Suchej Góry (378 m) do przełomowej doliny rzeki Paleśnianki. W grzbiecie tym, w odległości 700 m na południowy wschód od Styru Północnego znajduje się drugi wierzchołek – Styr Południowy (468 m). Obydwa są mało wybitne i całkowicie zalesione. Pod szczytem widokowa platforma z panoramą Pogórza Rożnowskiego.
Zbocza i kulminację Styru Północnego i Południowego w 1998 r. objęto ochroną tworząc częściowy rezerwat przyrody Styr o powierzchni 97,83 ha. Ochroną objęto lasy porastające górę Styr i zbocza przełomowej doliny Paleśnianki z wieloma rzadkimi i chronionymi gatunkami roślin, fragment obszaru zalegania wód mineralnych z kilkoma źródłami oraz nieczynny kamieniołom „Bodzanty” z okresu I wojny światowej, jako interesujący obiekt geologiczno historyczny
Zbiorowiska leśne rezerwatu są zróżnicowane, występują tutaj następujące zbiorowiska roślinne tu: 
Południowymi stokami Styru Północnego, omijając jego wierzchołek, prowadzi szlak turystyki pieszej.

</doc>
<doc id="1455178" url="https://pl.wikipedia.org/wiki?curid=1455178" title="Saxon (transporter opancerzony)">
Saxon (transporter opancerzony)

Saxon – brytyjski transporter opancerzony używany przez British Army oraz w niewielkich ilościach przez oddziały wojska, policji i żandarmerii innych państw świata.
Służba.
Pierwsze pojazdy Saxon zostały w 1983 roku dostarczone do Republiki Federalnej Niemiec i przydzielone do batalionów piechoty zmechanizowanej. W Wielkiej Brytanii, pojazdy te służą obecnie w czterech batalionach piechoty zmechanizowanej 3. Dywizji Piechoty. Cena jednego pojazdu w 1984 roku wynosiła ponad £100 000 za sztukę.
Po rozpoczęciu faktycznej wojny rosyjsko-ukraińskiej 75 transporterów Saxon zostało w 2015 roku zakupione przez Wojska Lądowe Ukrainy.

</doc>
<doc id="1455183" url="https://pl.wikipedia.org/wiki?curid=1455183" title="Sucha Góra (Pogórze Rożnowskie)">
Sucha Góra (Pogórze Rożnowskie)

Sucha Góra (378 m), czasami również określana nazwą Budzyń – szczyt Pogórza Rożnowskiego.
Znajduje się w długim paśmie ciągnącym się od Czchowa po Gromnik. W pasmie tym wyróżniają się kolejno szczyty: Czubica (452 m), Mogiła (478 m), Styr Północny (460 m), Styr Południowy (469 m), Sucha Góra Zachodnia (406 m) i Sucha Góra. Ta ostatnia wznosi się nad miejscowościami Brzozowa i Polichty. Cieki spływające z masywu Suchej Góry zasilają potoki Brzozowianka i Kipsznianka. Dużą część stoków porastają lasy. 
Na stokach Suchej Góry znajdują się źródła wód siarczkowych, m.in. „Źródło Paweł”, „Źródło Jacek” i „Źródło Geologów”. Zawierają 17,8 mg/dm³ siarkowodoru. Wody z tych źródeł mają charakterystyczny, siarkowy zapach i pokrywa je biały osad. Mają działanie lecznicze, wykorzystywane są w leczeniu schorzeń przewodu pokarmowego i zapalenia stawów. W okresie międzywojennym istniał prywatny zakład zdrojowy, który systemem gospodarczym wykorzystywał wodę z tych źródeł. 
W okresie II wojny światowej lasy Suchej Góry i Suchej Góry Zachodniej stanowiły bazę partyzantów AK. We wrześniu 1944 Niemcy przystąpili do „oczyszczania terenu” z partyzantów, którzy podjęli walkę. Na stokach i wierzchowinie Suchej Góry partyzanci zabili 13 niemieckich żołnierzy. Niemcy w odwecie spalili 13 domów w rejonie Suchej Góry i Jastrzębi oraz zabili 3 mieszkańców. Dla uczczenia zamordowanych na Suchej Górze ustawiono krzyż poświęcony pamięci partyzantów poległych w walce z Niemcami w 1944 roku. Prowadzi do niego ścieżka edukacyjna „Pod Kurhan”.
Przez Suchą Górę poprowadzono 2 szlaki turystyczne, dwie ścieżki edukacyjne oraz wiele szlaków rowerowych:

</doc>
<doc id="1455184" url="https://pl.wikipedia.org/wiki?curid=1455184" title="Clavariadelphus pistillaris">
Clavariadelphus pistillaris



</doc>
<doc id="1455185" url="https://pl.wikipedia.org/wiki?curid=1455185" title="Charles Henry Martin">
Charles Henry Martin

Charles Henry Martin (ur. 1 października 1863, zm. 22 września 1946) – amerykański wojskowy i polityk związany z Partią Demokratyczną.
W 1887 roku ukończył Akademię Wojskową Stanów Zjednoczonych i przez czterdzieści lat służył w Armii Stanów Zjednoczonych biorąc udział między innymi w operacjach wojennych podczas wojny amerykańsko-hiszpańskiej, powstania bokserów oraz I wojny światowej. W 1927 roku po 40 latach czynnej służby wojskowej odszedł do rezerwy w stopniu generała majora i czynnie zajął się polityką.
W latach 1931–1935 przez dwie dwuletnie kadencje Kongresu Stanów Zjednoczonych reprezentował trzeci okręg wyborczy w stanie Oregon w Izbie Reprezentantów Stanów Zjednoczonych. Później, w latach 1935–1939 był gubernatorem stanu Oregon.

</doc>
<doc id="1455186" url="https://pl.wikipedia.org/wiki?curid=1455186" title="Gastropeksja">
Gastropeksja

Gastropeksja – zabieg chirurgiczny polegający na przyszyciu ściany żołądka do ściany jamy brzusznej. Taki zrost żołądka i ściany brzucha praktycznie uniemożliwia obrót żołądka, unieruchamiając go w jednym miejscu.

</doc>
<doc id="1455189" url="https://pl.wikipedia.org/wiki?curid=1455189" title="Tadeusz Alf-Tarczyński">
Tadeusz Alf-Tarczyński

Tadeusz Władysław Alf-Tarczyński (ur. 5 października 1889 w Krakowie, zm. 26 stycznia 1985 w Londynie) – pułkownik dyplomowany piechoty Wojska Polskiego II RP i Polskich Sił Zbrojnych, działacz niepodległościowy, kawaler Orderu Virtuti Militari, w 1964 mianowany przez Naczelnego Wodza generałem brygady, pisarz i publicysta.
Życiorys.
Ukończył Akademię Handlową w Krakowie. W roku 1910 wstąpił do paramilitarnej organizacji polskiej „Sokół”, wkrótce potem przystąpił do II Polskiej Drużyny Strzeleckiej w Krakowie, której został oficerem i komendantem. Ukończył kurs wyższy (szkołę oficerską) Związku Walki Czynnej. Był jednym z 66 słuchaczy kursu odznaczonych przez Józefa Piłsudskiego znakiem oficerskim tzw. „Parasolem”.
Od sierpnia 1914 pełnił służbę w I Brygadzie Legionów Polskich. Dowodził kompanią w 5 pułku piechoty Legionów. 2 lipca 1915 został awansowany na podporucznika piechoty. W lipcu 1916 został adiutantem V batalionu. Był ranny w bitwie pod Kostiuchnówką, gdzie został wzięty do niewoli rosyjskiej. Z niewoli uciekł i przedostał się do I Korpusu Polskiego w Rosji. Po rozbrojeniu Korpusu, przedostał się przez front niemiecki do Warszawy. Od czerwca do listopada 1918 pełnił funkcję komendanta garnizonu Polskiej Organizacji Wojskowej w Warszawie.
Służbę w Wojsku Polskim rozpoczął jako wykładowca i dowódca batalionu w Szkole Podchorążych w Komorowie koło Ostrowi Mazowieckiej. 2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 został skierowany na front celem odbycia praktyki sztabowej. W czasie wojny z bolszewikami był adiutantem sztabowym X Brygady Piechoty, a następnie szefem sztabu 5 Dywizji Piechoty. 
W okresie od stycznia do września 1921 kontynuował naukę w WSWoj. Po ukończeniu nauki otrzymał tytuł oficera Sztabu Generalnego i przydział na stanowisko szefa sztabu 11 Dywizji Piechoty w Stanisławowie. 3 maja 1922 został zweryfikowany w stopniu majora ze starszeństwem z 1 czerwca 1919 i 241. lokatą w korpusie oficerów piechoty. W okresie przebywania Józefa Piłsudskiego w Sulejówku pod Warszawą (do zamachu majowego w 1926) był jego adiutantem. W latach 1924–1926 pełnił służbę w Oddziale IV Sztabu Generalnego. 1 grudnia 1924 został awansowany na podpułkownika ze starszeństwem z 15 sierpnia 1924 i 62. lokatą w korpusie oficerów piechoty. W lutym 1926 przeniesiony został do 80 pułku piechoty w Słonimiu na stanowisko zastępcy dowódcy pułku.
W październiku 1927 objął stanowisko zastępcy dyrektora nauk Wyższej Szkoły Wojennej. W latach 1928–1932 dowodził 18 pułkiem piechoty w Skierniewicach. 24 grudnia 1929 awansował na pułkownika ze starszeństwem z 1 stycznia 1930 i 15. lokatą w korpusie oficerów piechoty. Od 7 listopada 1932 do 20 listopada 1935 pełnił służbę w Dowództwie Okręgu Korpusu Nr IV w Łodzi na stanowisku szefa sztabu. W lipcu 1935 został powołany przez komisarycznego prezydenta Łodzi Wacława Głazka do składu komisji teatralnej w tym mieście. W latach 1936–1938 był dowódcą piechoty dywizyjnej 17 Wielkopolskiej Dywizji Piechoty w Gnieźnie, po czym do wybuchu II wojny światowej był zastępcą dowódcy Dowództwa Okręgu Korpusu Nr II w Lublinie. W tym czasie pełnił również funkcję Przewodniczącego Zarządu Okręgu Związku Harcerstwa Polskiego w Lublinie.
Po kampanii wrześniowej przedostał się do Francji. Do czerwca 1940 przebywał w Ośrodku Oficerskim w Cerizay, po czyn zdołał się ewakuować do Wielkiej Brytanii. Od 14 sierpnia 1940 przebywał w Stacji Zbornej Oficerów Rothesay. W styczniu 1942 został przeniesiony w stan nieczynny. Od listopada 1943 do 1946 był zastępcą komendanta kursów i wykładowcą w Centrum Wyszkolenia Artylerii w Cowdenbeath.
Naczelny Wódz, generał broni Władysław Anders mianował go generałem brygady ze starszeństwem z 1 stycznia 1964 w korpusie generałów.
Z ramienia Ligi Niepodległości Polski wszedł do pozostającej w opozycji do Prezydenta RP Augusta Zaleskiego, utworzonej w 1954 Tymczasowej Rady Jedności Narodowej. Był jednym z założycieli i wieloletnim prezesem Instytutu Józefa Piłsudskiego w Londynie. Prowadził też ożywioną działalność publicystyczną na łamach tygodników „Orzeł Biały” i „Tygodnik Polski” w Londynie. Był z zamiłowania pisarzem i humanistą, ze szczególnym upodobaniem do epoki włoskiego renesansu. W 1969 Polska Fundacja Kulturalna wydała w Londynie jego książkę o życiu malarza Filippo Lippi pt. "Włosiennica na jedwabiu". W 1979, to samo wydawnictwo wydało jego autorstwa "Wspomnienia oficera Pierwszej Brygady". Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Od 21 lutego 1914 był mężem Stanisławy z Manaczyńskich.
Pochowany na Cmentarzu Rakowickim w Krakowie (urna z prochami złożona 21 września 1985) (kwatera X(iks)-13-13).

</doc>
<doc id="1455196" url="https://pl.wikipedia.org/wiki?curid=1455196" title="Ismael Blanco">
Ismael Blanco

Ismael Alfonso Blanco (ur. 19 stycznia 1983 w Santa Elena) – argentyński piłkarz występujący na pozycji napastnika w Club Ciudad de Bolívar.
Kariera klubowa.
Ismael Blanco zawodową karierę rozpoczynał w 2002 roku w CA Colón. Prezentował tam dobrą formę, jednak przez kontuzję kolana w 2004 roku zatracił dotychczasową skuteczność i stracił miejsce w podstawowej jedenastce. W 2005 roku został wypożyczony do Club Libertad. Razem z paragwajskim klubem występował między innymi w nieudanych dla Libertadu rozgrywkach Copa Libertadores 2005. W turnieju tym argentyński napastnik strzelił dwie bramki – w przegranym 4:2 meczu z Independiente Medellín oraz przegranym 1:2 spotkaniu przeciwko Athletico Paranaense.
Następnie Blanco został wypożyczony do drugoligowego Club Olimpo. W debiutanckim sezonie w nowej drużynie strzelił tylko pięć bramek, jednak kolejne rozgrywki zakończył z 28 trafieniami na koncie. Olimpo Bahía Blanca wywalczyło awans do argentyńskiej ekstraklasy, a sam Blanco został najlepszym strzelcem obu części sezonów – Apertura 2006 oraz Clausura 2007.
Znakomita forma prezentowana przez Argentyńczyka sprawiła, że działacze CA Colón postanowili wypożyczyć Blanco do greckiego klubu AEK Ateny. Kwota transferu wyniosła 450 tysięcy euro. W barwach nowego zespołu argentyński gracz zadebiutował 20 września 2007 roku, kiedy to wystąpił w pojedynku Pucharu UEFA przeciwko Red Bull Salzburg. Ligowy debiut Blanco zaliczył w wygranym 2:0 meczu z PAE Atromitos, w którym zdobył oba gole. Pierwszą bramkę w europejskich pucharach strzelił natomiast 13 lutego 2008 roku, kiedy to w pierwszym pojedynku 1/16 Pucharu UEFA AEK zremisowało z Getafe CF 1:1. W sezonie 2007/2008 Blanco w Alpha Ethniki zaliczył 20 goli w 29 spotkaniach i został królem strzelców rozgrywek. 28 kwietnia działacze AEK Ateny postanowili wykupić Blanco z CA Colón. Sezon 2008/09 Argentyńczyk rozpoczął strzelając zwycięską bramkę w derbowym meczu pierwszej kolejki z Panathinaikos AO. Łącznie w 30 meczach zdobył 14 goli i wspólnie z Luciano Gallettim został królem strzelców ligi.
Latem 2011 roku Blanco jako wolny zawodnik podpisał kontrakt z meksykańskim klubem San Luis FC, gdzie w 15 występach zdobył 2 gole. W lutym 2012 roku porozumiał się w sprawie transferu z Legią Warszawa. Warunkiem zmiany barw klubowych było rozwiązanie przez Argentyńczyka umowy z San Luis FC. na co jednak nie zgadzał się meksykański klub. 22 lutego 2012 oficjalna strona internetowa San Luis podała, że klub rozwiązał za porozumieniem stron kontrakt z Argentyńczykiem, aby ten bez przeszkód mógł przenieść się do Warszawy. Dwa dni później piłkarz pomyślnie przeszedł testy medyczne i związał się z Legią półroczną umową, z opcją przedłużenia o kolejny sezon. Blanco dostał koszulkę z numerem 22. W sezonie 2011/12 zdobył z Legią Puchar Polski.
Życie prywatne.
Jest bratem Sebastiána Blanco.

</doc>
<doc id="1455197" url="https://pl.wikipedia.org/wiki?curid=1455197" title="Dmitriy Polyunin">
Dmitriy Polyunin

Dmitriy Polyunin (ur. 6 kwietnia 1969) - uzbecki lekkoatleta specjalizujący się w rzucie oszczepem.
Uczestnik Igrzysk Olimpijskich w Barcelonie, gdzie odpadł w eliminacjach. Startował w barwach WNP. Rekord życiowy: 85,74 m (23 czerwca 1992, Moskwa).

</doc>
<doc id="1455203" url="https://pl.wikipedia.org/wiki?curid=1455203" title="Język kota (drawidyjski)">
Język kota (drawidyjski)

Język kota – język z rodziny drawidyjskiej, używany przez około 900 osób (2001) z plemienia Kota w krainie Nilgiri w indyjskim stanie Tamilnadu. Większość użytkowników języka kota jest niepiśmienna. Język jest blisko spokrewniony z językiem toda.

</doc>
<doc id="1455205" url="https://pl.wikipedia.org/wiki?curid=1455205" title="Wał (Pogórze Rożnowskie)">
Wał (Pogórze Rożnowskie)

Wał (523 m) – szczyt na Pogórzu Rożnowskim pomiędzy doliną Dunajca na zachodzie i doliną Białej od strony wschodniej. Znajdują się na nim dwa maszty przekaźników radiokomunikacyjnych. Partie szczytowe pokryte są polami, dzięki czemu z Wału rozciągają się rozległe panoramy na Pogórze Rożnowskie i Ciężkowickie, na Kotlinę Sandomierską na północy i na Beskidy oraz Tatry na południu.
Wał jest wielkim rozrogiem grzbietów. Jego ramiona i grzbiety opadają aż na 14 okolicznych wsi. Na niektórych grzbietach wyróżniono szczyty, ważniejsze z nich to: Wielkie Góry (458 m), Gródek lub Głowa Cukru (436 m), Lubinka (412 m), Kopaliny (394 m). W kierunku południowym stoki opadają ku drodze wojewódzkiej nr 980 na wysokości Siemiechowa, a na zachód w kierunku Wróblowic i Janowic.
Historia.
Podczas I wojny światowej na całym grzbiecie Wału i jego rozrogach toczyły się krwawe walki. Pod szczytem Wału znajdują się dwa cmentarze wojenne: cmentarz wojenny nr 186 i cmentarz wojenny nr 187. Na szczególną uwagę zasługuje położony na południowo-wschodnim grzbiecie cmentarz wojskowy nr 185 na wzgórzu o nazwie Głowa Cukru lub Gródek. Miejsce to jest również doskonałym punktem widokowym. W trakcie II wojny światowej na szczycie o nazwie Wielkie Góry (zwanym też Jurasówką, (485 m) rozegrała się ostatnia zwycięska bitwa Batalionu AK „"Barbara"”.
Szlaki turystyczne.
Przez Wał prowadzą dwa szlaki turystyki pieszej. Tuż pod szczytem Wału znajduje się gospodarstwo agroturystyczne „Chata pod Wałem” udostępniające noclegi.

</doc>
<doc id="1455211" url="https://pl.wikipedia.org/wiki?curid=1455211" title="Kazimierz Truchanowski">
Kazimierz Truchanowski

Kazimierz Truchanowski (ur. 9 października 1904 w Romanowie na Wołyniu, zm. 18 sierpnia 1994 w Warszawie) – polski prozaik, tłumacz literatury niemieckiej i rosyjskiej.
Życiorys.
Studiował medycynę na Uniwersytecie Św. Włodzimierza w Kijowie. Przyjechał w granice II Rzeczypospolitej w 1925. Debiutował na łamach czasopisma „Echa Leśne”. Był długoletnim urzędnikiem Dyrekcji Lasów Państwowych. W okresie okupacji był leśniczym na Kielecczyźnie oraz żołnierzem Armii Krajowej. Po wojnie mieszkał w Łodzi, a następnie w Warszawie. Od 1947 był redaktorem tygodnika „Nowiny Literackie”. Członek Rady Krajowej PRON w 1983 roku.
Jego córką jest ilustratorka Bożena Truchanowska, przedstawicielka Polskiej Szkoły Ilustracji.

</doc>
<doc id="1455212" url="https://pl.wikipedia.org/wiki?curid=1455212" title="Walter Marcus Pierce">
Walter Marcus Pierce

Walter Marcus Pierce (ur. 30 maja 1861, zm. 27 marca 1954) – prawnik, przedsiębiorca i polityk amerykański związany z Partią Demokratyczną.
W 1896 roku ukończył prawo na Uniwersytecie Northwestern i w latach 1895–1907 pracował jako prawnik w Pendleton w Oregonie. W latach 1898–1907 zajmował się również bankowością oraz pracował w sektorze energetycznym. W latach 1907–1937 zajmował się działalnością rolniczą.
Czynnie uczestniczył również w życiu politycznym stanu, służąc między innymi w stanowym senacie w latach 1903–1907 oraz ponownie w latach 1917–1921. W latach 1923–1927 pełnił funkcję gubernatora stanu Oregon. Karierę polityczną zakończył w Izbie Reprezentantów Stanów Zjednoczonych, gdzie zasiadał w latach 1933–1943 przez pięć dwuletnich kadencji Kongresu Stanów Zjednoczonych jako reprezentant drugiego okręgu wyborczego w stanie Oregon.

</doc>
<doc id="1455213" url="https://pl.wikipedia.org/wiki?curid=1455213" title="El Al Cargo">
El Al Cargo

El Al Cargo (hebr. משא אל על) (TASE: ELAL) – państwowe linie lotnicze Izraela (kod linii IATA: LY), obsługujące połączenia towarowe pomiędzy jej macierzystym portem lotniczym im. Ben Guriona a lotniskami w Ameryce Północnej, Europy i Bliskiego Wschodu.
Historia.
W 1997 linie lotnicze El Al utworzyły oddzielne przedsiębiorstwo przewozów towarowych El Al Cargo.
Porty docelowe.
Samoloty El Al Cargo docierają do portów lotniczych na czterech kontynentach, jednak stałe linie utrzymywane są na następujących trasach:
Flota El Al Cargo.
El Al Cargo obecnie posiadają:.

</doc>
<doc id="1455214" url="https://pl.wikipedia.org/wiki?curid=1455214" title="Jerzy Kubisz">
Jerzy Kubisz

Jerzy Kubisz (ur. 15 sierpnia 1862 w Końskiej, zm. 5 czerwca 1939 w Cieszynie) – pedagog i działacz społeczny na Śląsku Cieszyńskim. 
Życiorys.
Pochodził z chłopskiej rodziny Pawła i Zuzanny z Kłapsiów. Uczęszczał do szkoły ludowej w Końskiej pod Cieszynem, od 1875 do niższych klas gimnazjum niemieckiego w Cieszynie, a następnie do seminarium nauczycielskiego w Cieszynie. Pracował jako nauczyciel w wiejskich szkołach na Śląsku Cieszyńskim, m.in. w Wiśle-Czarnym, Datyń Dolnych, Wiśle-Równem. Wraz z Atanazym Pacułą i Wiktorem Terlidą opracował "Elementarz dla szkół ludowych" (1890). W latach 1897–1919 był kierownikiem szkoły w Kocobędzu. W Kocobędzu założył także Kółko Rolnicze, Straż Pożarną i Kasę Raiffeisena.
Był współzałożycielem Polskiego Kółka Pedagogicznego w Ustroniu założonego jesienią 1888 i przekształconego w 1896 w Polskie Towarzystwo Pedagogiczne na Śląsku Cieszyńskim. W latach 1892–1902 był redaktorem naczelnym organu prasowego tej organizacji wychodzącego pod tytułem „Miesięcznik Pedagogiczny”. W 1922 pełnił obowiązki zastępcy inspektora szkolnego w Cieszynie. Z dniem 1 lutego 1929 przeszedł na emeryturę.
Był mężem Anny z Michejdów, z którą miał 3 synów: Jerzego (zm. 1959), Władysława (1892–1941), Stanisława (1898–1940) i córkę Zofię.
Został pochowany na cmentarzu ewangelickim w Cieszynie.

</doc>
<doc id="1455215" url="https://pl.wikipedia.org/wiki?curid=1455215" title="Żebraczka (Pogórze Rożnowskie)">
Żebraczka (Pogórze Rożnowskie)

Żebraczka (502 m) – jedno z wyższych wzniesień Pogórza Rożnowskiego na długim grzbiecie od Jeziora Rożnowskiego na zachodzie po Kąśną Dolną i Bobową na wschodzie.
Północne stoki Żebraczki opadają do doliny Przydonickiego Potoku i są całkowicie porośnięte lasem. Sam szczyt również jest zalesiony, ale stoki południowe są bezleśne i opadają do doliny jednego z dopływów Przydonickiego Potoku. Znajduje się na nich zaraz pod szczytem Żebraczki osiedle Podole-Górowa.
Przez szczyt Żebraczki i grzbietem całego jej pasma prowadzi szlak turystyki pieszej.

</doc>
<doc id="1455219" url="https://pl.wikipedia.org/wiki?curid=1455219" title="Katedra Świętych Apostołów Piotra i Pawła w Brnie">
Katedra Świętych Apostołów Piotra i Pawła w Brnie

Katedra Świętych Apostołów Piotra i Pawła (czes. "Katedrála svatého Petra a Pavla", "Petrov") – katedra w Brnie, w Czechach, główna świątynia diecezji brneńskiej. 
Zbudowana najprawdopodobniej na miejscu pierwszego zamku w Brnie z XII wieku na szczycie wzgórza Petrov. Oryginalnie zbudowana w stylu romańskim została przebudowana w XIII wieku w stylu gotyckim. Przez kolejne przebudowa zatraciła czystość stylu architektonicznego – obecna forma to efekt przebudowy z przełomu XIX i XX stulecia, gdy nadano budynkowi neogotycki styl i ukończono wieże. Do zwiedzania przeznaczone jest barokowe wnętrze katedry, wieże ze skarbcem i krypta (jedyna zachowana romańska część kościoła) z ekspozycją dotyczącą historii katedry. Z wież rozciąga się widok na stare miasto. Sylwetka świątyni rozpoznawalna m.in. dzięki umieszczeniu jej na monecie 10-koronowej, jest jednym z symboli miasta.

</doc>
<doc id="1455224" url="https://pl.wikipedia.org/wiki?curid=1455224" title="Hugo Campagnaro">
Hugo Campagnaro

Hugo Campagnaro (ur. 27 czerwca 1980 w Córdobie) – argentyński piłkarz występujący na pozycji środkowego obrońcy. Zawodnik Pescary. Posiada również włoskie obywatelstwo.
Kariera klubowa.
Hugo Campagnaro zawodową karierę rozpoczął w 1998 w klubie Coronel Baigorria pod okiem trenera Jorgego Titarellego, by w 1996 r. przenięść się do grającego w argentyńskiej drugiej lidze Morónie Buenos Aires. W pierwszym sezonie wystąpił tylko w dwóch ligowych spotkaniach, jednak w kolejnych rozgrywkach był już podstawowym zawodnikiem swojego zespołu. Łącznie dla Morónu Buenos Aires Campagnaro zaliczył 103 ligowe występy.
Piacenza.
Latem 2002 odszedł do włoskiej Piacenzy. W Serie A zadebiutował 22 września w wygranym 2:0 spotkaniu z Udinese Calcio, jednak przez większą część rozgrywek pełnił rolę rezerwowego. Premierowe trafienie w nowych barwach przypadło na spotkanie z Perugią rozegrane 27 kwietnia 2003 r. Razem z Piacenzą Argentyńczyk spadł do drugiej ligi, gdzie zaczął grywać już regularnie. Przez trzy lata jego drużyna kończyła rozgrywki w środku tabeli (8;9;11), by w czwartym sezonie walczyć w play-offach o awans do Serie A, którego jednak nie osiągnęła. Nie chcąc dalej grać na poziomie drugoligowum Campagnaro zdecydował się opścić Piacenzę. Łącznie rozegrał dla niej 122 spotkania i zanotował dziesięć goli.
Sampdoria.
Po zakończeniu sezonu 2006/2007 Campagnaro podpisał kontrakt z pierwszoligową Sampdorią. Debiut dla nowej drużyny miał miejsce w potyczce z Hajdukiem rozegranej 16 sierpnia 2007 w eliminacjach do Pucharu UEFA. Strzelił wówczas swego pierwszego gola dla "Sampy", który okazał się jedynym w tym meczu. Razem z ekipą popularnych "Blucerchiatich" zajął szóste miejsce w tabeli Serie A i wywalczył awans do Pucharu UEFA. Sam argentyński zawodnik wystąpił wówczas w 22 meczach i nie strzelił ani jednego gola. Sezon 2008/2009 Campagnaro również rozpoczął jak rezerwowy gracz swojej drużyny, a o miejsce w podstawowym składzie rywalizował z Pietro Accardim, Stefano Lucchinim, Daniele Gastaldello, Mirko Pierim oraz Mariusem Stankevičiusem. Łącznie dla Sampdorii zagrał w 38 meczach ligowych w których zdobył jednego gola. 
Napoli.
9 lipca 2009 Campagnaro trafił do SSC Napoli, z którym podpisał czteroletnią umowę. "Partenopei" zapłacili za ten transfer 7 mln euro oraz oddali "Blucerchiatim" połowę praw Danielego Manniniego, który przeniósł się do klubu z Genui. Od początku pobytu w nowym klubie Argentyńczyk stał się jego podstawowym graczem. Pod wodzą Mazzarriego, argentyński obrońca występował na pozycji środkowego obrońcy i w każdym sezonie rozgrywał około 30 meczów. Debiut Campagnaro przypadł na starcie z Pucharu Włoch z Salernitaną. 16 sierpnia 21 marca 2009. 21 marca 2010 strzelił pierwszą bramkę dla Neapolitańczyków w zremisowanym 1:1 ligowym spotkaniu z Milanem. 9 lutego 2013 ładnym strzałem z powietrza pokonał bramkarza S.S. Lazio wyrównując stan meczu w końcówce na 1:1. Negocjacje w sprawie przedłużenia wygasającej w czerwcu 2013 umowy z Neaplitańczykami zakończyły się fiaskiem z powodu rozbieżności dotyczących czasu trwania nowego kontraktu, który klub chciał widzieć jednoroczny, a zawodnik dłuższy. Ogółem dla Napoli w Serie A zagrał w 118 meczach i strzelił 4 bramki.
Inter.
6 lipca 2013 r. Inter Mediolan poinformował, że Campagnaro stał się jego nowym piłkarzem po wygaśnięciu umowy wiążącej zawodnika z Napoli. Jako zawodnik Nerazzurrich otrzymał koszulkę z numerem 14, którą wcześniej przywdziewał Freddy Guarin oraz dwuletni kontrakt. Pierwszy oficjalny mecz Campagnaro dla Interu rozegrał 18 sierpnia 2013 z AS Cittadella w Pucharze Włoch.
Kariera reprezentacyjna.
Campagnaro zadebiutował w reprezentacji Argentyny 29 lutego 2012 r. w meczu ze Szwajcarią. Jak dotychczas rozegrał w niej 10 spotkań. Z powodu włoskiego pochodzenia i posiadania włoskiego obywatelstwa rozważano także jego przydatność do kadry "Azzurrich".
Życie prywatne.
9 czerwca 2011 r. o godzinie 6:15 czasu lokalnego pomiędzy Coronel Baigorria i Espinillo w prowincji Cordoba spowodował poważny wypadek drogowy. Zginął wówczas pasażer SUV-a kierowanego przez Campagnaro oraz dwóch innych w pozostałych uczestniczących w zdarzeniu autach. Campagnaro życie uratowały zapięte pasy i poduszka bezpieczeństwa. Obrońca został niegroźnie ranny i szybko opuścił szpital w Rio Cuarto.

</doc>
<doc id="1455226" url="https://pl.wikipedia.org/wiki?curid=1455226" title="Hugo Armando Campagnaro">
Hugo Armando Campagnaro



</doc>
<doc id="1455227" url="https://pl.wikipedia.org/wiki?curid=1455227" title="AMX International AMX">
AMX International AMX

AMX International AMX (Ghibli) – lekki samolot szturmowy produkowany przez włosko-brazylijską firmę joint-venture AMX International i oznaczony symbolem A-1 w brazylijskich siłach zbrojnych.
Samolot oblatano w 1984 roku. AMX służy we włoskich i brazylijskich siłach powietrznych. Jest wyposażony w działka lotnicze, dwie rakiety AIM-9 i do 3800 kg bomb. Jest zdolny do operowania z dużą prędkością poddźwiękową i na małej wysokości, w dzień i w nocy, oraz w razie konieczności z baz ze słabo wyposażonymi lub uszkodzonymi pasami startowymi.
Do służby w lotnictwie Brazylii został oficjalnie przyjęty 12 sierpnia 1989. Dostarczono ogółem 45 samolotów jednomiejscowych oznaczonych A-1A i 12 dwumiejscowych A-1B. Weszły w skład trzech eskadr (dwie ostatnie otrzymały je w 1998 i 1999. W 2009 roku podpisano umowę na modernizację 43 samolotów, pod oznaczeniem A-1M. Otrzymały m.in. stację radiolokacyjną SPC-01 Scipio, nowoczesną awionikę, obejmującą m.in. 3 wyświetlacze wielofunkcyjne, system walki radioelektronicznej i nawigacyjny układ obserwacji w podczerwieni. Gama uzbrojenia została rozszerzona o bomby kierowane naprowadzane laserowo lub systemem GPS oraz pociski przeciwradarowe MAR-I. Pierwszy zmodernizowany samolot oblatano 19 czerwca 2012, seryjne zmodernizowane samoloty rozpoczęto dostarczać w 2013 r.

</doc>
<doc id="1455233" url="https://pl.wikipedia.org/wiki?curid=1455233" title="Sofja Pierowska">
Sofja Pierowska

Sofja Lwowna Pierowska, ros. Софья Львовна Перовская (ur. 13 września 1853, zm. 15 kwietnia 1881) – rosyjska rewolucjonistka, działaczka Narodnej Woli. Współorganizatorka zamachów na cara Aleksandra II, w tym zakończonego powodzeniem ataku z 13 marca 1881 roku.
Życiorys.
Pierowska była córką generał-gubernatora Petersburga, jednak już w młodym wieku zaangażowała się w działalność w tajnych organizacjach antycarskich i przestała utrzymywać kontakt z rodziną. Ukończyła uniwersytet dla kobiet z dyplomem nauczycielki i lekarki, w latach 1872–1874 pracowała zawodowo w Samarze, Twerze i Symbirsku, cały czas będąc aktywną w ruchu narodnickim. Szczególnie angażowała się w organizację materiałów i spotkań propagandowych. W 1874 roku została z tego powodu osadzona w Twierdzy Pietropawłowskiej, a w 1878 roku sądzona w związku z tzw. procesem 193. Skazana na zesłanie do guberni ołonieckiej, zdołała zbiec z transportu. Rozczarowana co do dotychczasowych metod działania narodników, wstąpiła do Narodnej Woli, popierając terrorystyczne metody walki z caratem. Uczestniczyła w akcji organizowania ucieczek działaczy narodnickich z więzienia w Charkowie. Od jesieni roku 1879 była członkiem Komitetu Wykonawczego Narodnej Woli. Nadal zajmowała się głównie propagandą wśród studentów, robotników i żołnierzy, współredagowała nielegalną prasę. Brała udział w organizowaniu nieudanych zamachów na Aleksandra II na linii kolejowej pod Odessą, pod Moskwą i wreszcie udanej akcji z marca 1881 roku. Pierowska wynajmowała w Petersburgu lokal, w którym zbierali się narodowolcy, a w dniu ataku dała chusteczką sygnał do rzucenia bomby na carski powóz. Została aresztowana 10 dni po zamachu i skazana na karę śmierci przez powieszenie. Wyrok wykonano 3/15 kwietnia na Placu Siemionowskim w Petersburgu.
Żyła w nieformalnym związku z innym działaczem Narodnej Woli, Andriejem Żelabowem.

</doc>
<doc id="1455236" url="https://pl.wikipedia.org/wiki?curid=1455236" title="Aurora Cunha">
Aurora Cunha

Aurora Cunha (ur. 31 maja 1959 w Ronfe, koło Guimarães) – portugalska lekkoatletka, specjalizująca się w biegach długodystansowych.
Reprezentantka kraju na trzech z rzędu Letnich Igrzyskach Olimpijskich, począwszy od 1984 r. Wygrała kilka maratonów, między innymi w Paryżu (1988), Tokio (1988), Chicago (1990) i Rotterdamie (1992). Medalistka mistrzostw globu kobiet w biegach ulicznych.

</doc>
<doc id="1455238" url="https://pl.wikipedia.org/wiki?curid=1455238" title="Dominik Zbierski">
Dominik Zbierski

Dominik Jerzy Zbierski (ur. 3 sierpnia 1890 w Częstochowie, zm. 3 lipca 1940) - pedagog, senator IV kadencji w II RP, dyrektor gimnazjum męskiego im. Romualda Traugutta w Częstochowie zamordowany przez Niemców w ramach akcji AB w lesie w pobliżu wsi Apolonka pod Janowem. Ojciec Andrzeja Zbierskiego.
Życiorys.
Syn Jana i Agnieszki z Matejów. Od 1901 był uczniem gimnazjum rządowego w Częstochowie, z którego usunięty został w 1905 za udział w strajku, a od 1906 gimnazjum polskiego w Częstochowie. Od 1904 należał do Związku Młodzieży Polskiej "Przyszłość" (PET). W 1910 był aresztowany w Warszawie. W 1911 przystąpił do Polskich Drużyn Strzeleckich, a w październiku 1914 do Legionów Polskich, był podoficerem oraz dowódcą plutonu piechoty I Brygady.
W 1919 ukończył studia na Uniwersytecie Jagiellońskim, a następnie uczył języka polskiego i historii w gimnazjum w Ostrowie Wielkopolskim, po czym został także dyrektorem gimnazjum państwowego im. I. J. Paderewskiego w Poznaniu. W latach 1930–1937 działał na rzecz bezrobotnych.
W 1932 wstąpił do BBWR, a w 1934 został w Częstochowie radnym miejskim z listy Polskiego Bloku Gospodarczego. Od 1937 należał do Obozu Zjednoczenia Narodowego. W latach 1935–1938 był senatorem z województwa kieleckiego. W późniejszym okresie organizował struktury Organizacji Orła Białego.
30 marca 1940 został aresztowany przez gestapo, 9 czerwca tego samego roku skazany na karę śmierci, a 3 lipca rozstrzelany w zbiorowej egzekucji pod Apolonką. Pochowany na Cmentarzu Kule w Częstochowie.
Odznaczony m.in. Krzyżem Niepodległości i Krzyżem Oficerskim Orderu Odrodzenia Polski.

</doc>
<doc id="1455246" url="https://pl.wikipedia.org/wiki?curid=1455246" title="114 Pułk Artylerii Lekkiej">
114 Pułk Artylerii Lekkiej

114 Pułk Artylerii Lekkiej (114 pal) – oddział artylerii lekkiej ludowego Wojska Polskiego.
Formowanie i zmiany organizacyjne.
Pułk został sformowany w okresie od maja 1951 roku do 1 grudnia 1952 roku, w garnizonie Zgorzelec, koszarach położonych w dzielnicy Ujazd, w składzie 27 Dywizji Piechoty. Jednostka była formowana według etatu Nr 2/131 o stanie 560 żołnierzy i 20 pracowników cywilnych, lecz w grudniu 1952 roku została przeformowana na etat Nr 2/158 o stanie 461 wojskowych i 10 pracowników kontraktowych. W grudniu 1955 roku pułk został rozwiązany .
Struktura organizacyjna.
Dowództwo pułku 
Pułk w 1951 roku posiadał: 15 armat ZiS 3,13 haubic wz 38, 62 pojazdy samochodowe.

</doc>
<doc id="1455247" url="https://pl.wikipedia.org/wiki?curid=1455247" title="Gustave Boulanger">
Gustave Boulanger

Gustave Rodolphe Clarence Boulanger (ur. 25 kwietnia 1824 w Paryżu, zm. październik 1888 tamże) – francuski malarz akademicki, orientalista.
Życiorys.
Jego rodzice byli Kreolami. Osierocony w 14. roku życia wychowywany był przez wuja. Studiował w École des Beaux-Arts w Paryżu, jego nauczycielami byli Pierre-Jules Jollivet (1794-1871) i Paul Delaroche. W 1845 odbył pierwszą podróż do Algierii i zainteresował się Afryką i tematyką orientalną. W 1849 otrzymał nagrodę "Prix de Rome" i wyjechał do Rzymu. Uczył się w Ecole de Roma i wiele podróżował. Do Francji wrócił w 1856. Od 1882 pracował w Institut de France, gdzie został wpływowym nauczycielem. Jego uczniami byli m.in. Osman Hamdi Bey (1842-1910), Childe Hassam (1859-1935), George Hitchcock (1850-1913), Frederick William MacMonnies (1863-1937), Gari Melchers (1860-1932), Willard Leroy Metcalf (1858-1925), Elizabeth Nourse (1860-1938), Robert Reid (1862-1929) i Edmund Tarbell (1862-1938). Był znany z niechęci do impresjonistów i ich następców.
Oprócz tematyki orientalnej Boulanger interesował się życiem codziennym starożytnego Rzymu i Grecji, tworzył też dekoracje w budynkach publicznych m.in. w Opéra Garnier i kasynie w Monte Carlo.

</doc>
<doc id="1455248" url="https://pl.wikipedia.org/wiki?curid=1455248" title="117 Pułk Artylerii Lekkiej">
117 Pułk Artylerii Lekkiej

 117 Pułk Artylerii Lekkiej (117 pal) – oddział artylerii lekkiej Wojska Polskiego.
Formowanie i zmiany organizacyjne.
Pułk został sformowany w 1950 roku, w składzie 21 Dywizji Piechoty. Stacjonował w garnizonie Ostróda.
W 1952 roku jednostka podporządkowana została dowódcy 15 Dywizji Piechoty.
W 1954 roku oddział przedyslokowany został do Biskupca, gdzie powtórnie wszedł w skład 21 DP.
Na podstawie rozkazu Ministra Obrony Narodowej Nr 0025/Org. z dnia 2 marca 1957 roku pułk został rozformowany.
Skład organizacyjny.
Dowództwo pułku

</doc>
<doc id="1455249" url="https://pl.wikipedia.org/wiki?curid=1455249" title="Amaryllis belladonna">
Amaryllis belladonna



</doc>
<doc id="1455252" url="https://pl.wikipedia.org/wiki?curid=1455252" title="Gustave Rodolphe Clarence Boulanger">
Gustave Rodolphe Clarence Boulanger



</doc>
<doc id="1455253" url="https://pl.wikipedia.org/wiki?curid=1455253" title="Cmentarze w Kobryniu">
Cmentarze w Kobryniu

Cmentarze w Kobryniu – dwie zabytkowe nekropolie znajdujące się w Kobryniu przy ul. Pierszamajskiej i w dzielnicy położonej za rzeką Muchawcem. 
Stary cmentarz katolicki (biał. Могілкі старыя хрысьціянскія) jest najstarszym z zachowanych cmentarzy w Kobryniu. Znajduje się przy ul. Pierszamajskiej obok kościoła rzymskokatolickiego. Jest silnie zdewastowany i zarośnięty. W części narożnej zachowało się kolumbarium z początków XX wieku (z dwoma rzędami nisz grobowych). Do najciekawszych nagrobków należy grób rodziny Ptaszkiewiczów, gdzie pochowano zmarłego w 1863 syna Romualda Traugutta. Część cmentarza została przejęta przez cerkiew prawosławną, znajdują się na niej m.in. nagrobek rodziny Mickiewiczów, w którym spoczywają Aleksander Mickiewicz z żoną Teresą Terajewicz i synem Franciszkiem. 
W lipcu 1998 z okazji 200. rocznicy urodzin Adama Mickiewicza konserwatorzy z warszawskiej ASP poddali rzeźbę renowacji. Prace sfinansowała Rada Ochrony Pamięci Walk i Męczeństwa, grób jednak nie został włączony do wiodącego przez Białoruś "Szlaku Mickiewiczowskiego".
W części narożnej terenu przycerkiewnego mieści się kwatera 42 żołnierzy Wojska Polskiego poległych w walkach z armią radziecką w jesieni 1920. 
Cmentarz Katolicko–Prawosławny jest położony w dzielnicy znajdującej się za Muchawcem i linią kolejową – jego część centralną stanowi drewniana kaplica-cerkiew św. św. Piotra i Pawła, w której modlą się przedstawiciele obu wyznań. Na cmentarzu chowano od I połowy XIX wieku głównie przedstawicieli lokalnych elit: wojskowych, lekarzy, ziemian i duchownych. Znajdują się tu kwatery Kościuszków (wśród spoczywających jest m.in. Antonina z Kościuszków Trauguttowa Mickiewiczowa, żona Romualda Traugutta i Franciszka Mickiewicza) oraz Mirosław Kościuszko, według legendy ostatni ze sławnego rodu kresowego (zm. 1914). Godny uwagi jest także nagrobek rodziny Dziekońskich – najstarszy zachowany na cmentarzu, pochodzący z 1832.

</doc>
<doc id="1455255" url="https://pl.wikipedia.org/wiki?curid=1455255" title="119 Pułk Artylerii Lekkiej">
119 Pułk Artylerii Lekkiej

119 Pułk Artylerii Lekkiej (119 pal) – oddział artylerii lekkiej Wojska Polskiego.
Sformowany w 1951 dla 30 Dywizji Piechoty. Stacjonował w Przemyślu.
Skład organizacyjny.
Dowództwo pułku

</doc>
<doc id="1455257" url="https://pl.wikipedia.org/wiki?curid=1455257" title="Doepfer MS-404">
Doepfer MS-404

Doepfer MS-404 – analogowy syntezator, kontrolowany za pomocą interfejsu MIDI, produkowany przez niemiecką firmę Doepfer.
Latem 1994 Dieter Doepfer postanowił stworzyć dla własnej przyjemności syntezator analogowy. Efekt jego pracy stanowił prosty klon automatu Roland TB-303, przewyższający go jednak możliwościami brzmieniowymi. Był to monofoniczny syntezator kontrolowany poprzez MIDI i wyposażony w rezonujący filtr o tłumieniu 24dB/oktawę.
Produkcję MS-404 rozpoczęto w grudniu 1994. Pierwsze 50-100 egzemplarzy planowano przeznaczyć na rynek, jednak w przeciągu dwóch pierwszych miesięcy 1995 firma otrzymała 500 ofert kupna. Pod koniec 1997 sprzedano już 3000 sztuk instrumentu. W tym samym roku wypuszczono też limitowaną serię ok. 100 egzemplarzy MS-404, posiadających panel czołowy w kolorze zielonym. Została ona rozprowadzona podczas obchodów 25 rocznicy kolońskiego sklepu Music Store.
Sprzedaż MS-404 zakończono w marcu 2001 z powodu znacznego spadku zainteresowania. Firma Doepfer nadal jednak oferuje wsparcie techniczne.

</doc>
<doc id="1455260" url="https://pl.wikipedia.org/wiki?curid=1455260" title="121 Pułk Artylerii Lekkiej">
121 Pułk Artylerii Lekkiej

 121 Pułk Artylerii Lekkiej – oddział artylerii Wojska Polskiego.
Formowanie i zmiany organizacyjne.
Sformowany w 1951 dla 22 Dywizji Piechoty. Stacjonował w Suwałkach. W 1952 podporządkowany dowódcy 18 Dywizji Piechoty, a we wrześniu 1956 rozwiązany.
Skład organizacyjny.
Dowództwo pułku

</doc>
<doc id="1455261" url="https://pl.wikipedia.org/wiki?curid=1455261" title="Dariusz Czarny">
Dariusz Czarny

Dariusz Czarny (ur. 1963 w Kędzierzynie-Koźlu) – polski muzyk, gitarzysta, wokalista, kompozytor. 
Życiorys.
Członek zespołów country Konwój, Hagoka Band i zespołu Tomasza Szweda. Występował na festiwalu country w Mrągowie m.in. z Tomaszem Szwedem i George Hamiltonem. Były gitarzysta kędzierzyńskiej Bohemy. 
W latach 2006–2012 był członkiem zespołu Stare Dobre Małżeństwo. Od 2012 roku występuje w formacji pod nazwą U Studni.

</doc>
<doc id="1455262" url="https://pl.wikipedia.org/wiki?curid=1455262" title="New Milton">
New Milton

New Milton – miasteczko w południowym Hampshire w Anglii usytuowane na skraju Parku Narodowego New Forest, 19 km na wschód od Bournemouth.
New Milton składa się z czterech dzielnic: Old Milton, Bashley, Ashley i Barton-On-Sea. Liczba mieszkańców wynosi ok. 23000. Miasteczko posiada niewielką ulicę handlową, ponadto w każdą środę zjeżdżają się tu handlarze prowadzący handel obwoźny.
Historia.
Historia miasta sięga czasów wiktoriańskich i związana jest z otwarciem stacji kolejowej na trasie Londyn – Poole/Weymouth. W latach 1941–1943 miasto było bombardowane przez Luftwaffe. Podczas II wojny światowej był tutaj szpital dla rannych żołnierzy (Barton on Sea).
Zabytki:

</doc>
<doc id="1455264" url="https://pl.wikipedia.org/wiki?curid=1455264" title="Wydział Humanistyczno-Społeczny Akademii Techniczno-Humanistycznej w Bielsku-Białej">
Wydział Humanistyczno-Społeczny Akademii Techniczno-Humanistycznej w Bielsku-Białej

Wydział Humanistyczno-Społeczny Akademii Techniczno-Humanistycznej w Bielsku-Białej (WHS ATH) – jeden z 5 wydziałów Akademii Techniczno-Humanistycznej w Bielsku-Białej powstały w 2001 roku wraz z przekształceniem filii Politechniki Łódzkiej w tym mieście w samodzielną uczelnię. Kształci studentów na trzech podstawowych kierunkach zaliczanych do nauk humanistyczno-społecznych, na studiach stacjonarnych oraz niestacjonarnych.
Wydział Humanistyczno-Społeczny jest jednostką interdyscyplinarną. W jego ramach znajduje się 6 katedr. Siedziba wydziału znajduje się w Kampusie Głównym ATH przy ul. Willowej 2, w dzielnicy Mikuszowice. Aktualnie zatrudnionych jest 79 pracowników naukowo-dydaktycznych (z czego 8 na stanowisku profesora zwyczajnego, 12 na stanowisku profesora nadzwyczajnego ze stopniem doktora habilitowanego, 44 adiunktów ze stopniem doktora oraz 15 na stanowisku asystenta z tytułem zawodowym magistra.
Historia.
Początki Wydziału Humanistyczno-Społecznego Akademii Techniczno-Humanistycznej w Bielsku-Białej związane są z podjęciem pod koniec lat 90. XX wieku próby przekształcenia filii Politechniki Łódzkiej w Bielsku-Białej w samodzielną uczelnię wyższą. Od samego początku bielskie środowisko akademicki skłaniało się ku idei, aby powstała nie tyle nowa politechnika, co uczelnia wielokierunkowa. Wniosek ten zyskał przychylność władz województwa śląskiego w 1999 roku. Oficjalnie w 2001 roku powołano do życia Akademię Techniczno-Humanistyczną, a wśród jej wydziałów znalazł się nowo powstały Wydział Humanistyczno-Społeczny, który ulokowano w budynku Kuratorium Oświaty przy ul. Piastowskiej w Bielsku-Białej. Przełomowym wydarzeniem było przeniesienie siedziby wydziału w kwietniu 2004 roku do kampusu akademickiego na bielskich Błoniach.
Kierunki kształcenia.
Wydział Humanistyczno-Społeczny prowadzi następujące kierunki i specjalności studiów: 
Studia pierwszego stopnia (licencjackie, 3-letnie) 
Studia drugiego stopnia (magisterskie uzupełniające, 2-letnie): 
Ponadto wydział oferuje następujące studia podyplomowe:
Struktura organizacyjna.
Katedra Anglistyki.
W Katedrze Anglistyki ATH w Bielsku-Białej wykłada 16 pracowników naukowo-dydaktycznych:
Katedra Iberystyki.
W Katedrze Iberystyki ATH w Bielsku-Białej wykłada 9 pracowników naukowo-dydaktycznych:
Katedra Teorii i Praktyk Komunikacji.
W Katedrze Teorii i Praktyk Komunikacji ATH w Bielsku-Białej wykłada 6 pracowników naukowo-dydaktycznych:
Katedra Literatury i Kultury Polskiej.
W Katedrze Literatury i Kultury Polskiej ATH w Bielsku-Białej wykłada 11 pracowników naukowo-dydaktycznych:
Instytut Pedagogiki.
W Katedrze Pedagogiki ATH w Bielsku-Białej wykłada 19 pracowników naukowo-dydaktycznych:
Katedra Studiów Środkowoeuropejskich.
W Katedrze Studiów Środkowoeuropejskich ATH w Bielsku-Białej wykłada 17 pracowników naukowo-dydaktycznych:

</doc>
<doc id="1455265" url="https://pl.wikipedia.org/wiki?curid=1455265" title="5x2 pięć razy we dwoje">
5x2 pięć razy we dwoje

5x2 pięć razy we dwoje (fr. "5x2") – francuski dramat filmowy z 2004 roku w reżyserii François Ozona.
Zarys fabuły.
Film składa się z 5 segmentów pokazujących pięć najważniejszych momentów z historii związku pary głównych bohaterów: Marion i Gilles'a. Są one jednak pokazane w kolejności odwrotnej do chronologicznej. Pierwszy segment dotyczy ich rozwodu, drugi zawiera sceny z ich życia rodzinnego, trzeci poświęcony jest narodzinom ich dziecka, czwarty ślubowi, piąty zaś pokazuje, jak się poznali.
Nagrody.
Valeria Bruni Tedeschi została uhonorowana za swoją rolę Pucharem Volpiego dla najlepszej aktorki na 61. MFF w Wenecji w 2004 roku. Była również nominowana w tej samej kategorii do Europejskiej Nagrody Filmowej dla najlepszej aktorki.

</doc>
<doc id="1455267" url="https://pl.wikipedia.org/wiki?curid=1455267" title="132 Pułk Artylerii Lekkiej">
132 Pułk Artylerii Lekkiej

 132 Pułk Artylerii Lekkiej (132 pal) – oddział artylerii lekkiej Wojska Polskiego.
Formowanie i zmiany organizacyjne.
Pułk sformowany został w 1950 roku dla 25 Dywizji Piechoty. Stacjonował w Siedlcach. W 1952 roku rozwiązano dywizję, a pułk podporządkowano czasowo dowódcy 3 Dywizji Piechoty. W 1953 roku przedyslokowano jednostkę do Stargardu Szczecińskiego i podporządkowano dowódcy 14 Dywizji Piechoty. W 1955 roku rozformowano pułk.

</doc>
<doc id="1455268" url="https://pl.wikipedia.org/wiki?curid=1455268" title="Kyle Eastwood">
Kyle Eastwood

Kyle Eastwood (ur. 19 maja 1968 w Los Angeles, USA) – amerykański muzyk jazzowy (gra na kontrabasie i gitarze basowej), kompozytor, okazjonalnie aktor filmowy. 
Jest synem Clinta Eastwooda, amerykańskiego aktora i reżysera, a także niedoszłego pianisty jazzowego. To właśnie ojciec zaszczepił w nim muzyczną pasję. Co roku Clint Eastwood zabierał całą rodzinę na Monterey Jazz Festival, a będąc osobą znaną dawał możliwość spotkania wielu gwiazd muzyki, takich jak Dizzy Gillespie, Stan Getz, Buddy Rich, Ella Fitzgerald, Sarah Vaughan.
Zaczął od gry na gitarze basowej zasłyszanych utworów różnych gatunków. Przez 2 lata studiował filmoznawstwo na University of Southern California. W wieku 18 lat odkrył jednak, że jazz to jest to co najbardziej go pociąga. W latach 90. został muzykiem sesyjnym i założył własny kwartet (Kyle Eastwood Quartet), z którym wystąpił na koncercie „” honorującym jego ojca i jego zaangażowanie w promocję jazzu.
Pierwszy album Kyle’a "From There to Here" z 1998 to zbiór jazowych standardów. Jako wokalistka pojawiła się na nim Joni Mitchell. Drugim był "Paris Blue" (2004). Na tym albumie pojawia się jego córka Graylen Eastwood, która w wieku 9 lat napisała i nagrała wstęp do tytułowego utworu "Paris Blue". Natomiast w utworze "Big Noise" słychać gwiżdżącego Clinta Eastwooda. W 2006 wydał trzeci album "Now". Niektóre piosenki na tym albumie napisał i zaśpiewał Ben Cullum, a na fortepianie zagrał Andrew Mccormack. W roku 2010 wyszła jego czwarta płyta "Metropolitan".
Jako aktor zagrał m.in. u boku ojca w filmach "Pewnego lata", "Honkytonk man" oraz "Co się wydarzyło w Madison County".
Ma 193 cm wzrostu.

</doc>
<doc id="1455272" url="https://pl.wikipedia.org/wiki?curid=1455272" title="Seria GP2 – sezon 2008">
Seria GP2 – sezon 2008

Seria GP2 – sezon 2008 – rozpoczął się 26 kwietnia w Barcelonie, a skończył się 14 września na torze Monza. Był to czwarty sezon GP2.
Zmiany.
Po raz pierwszy w GP2 odbyły się dwa wyścigi w Monako.
Wyniki kierowców.
Punktacja:
Wygrana w kwalifikacjach (pole position do sobotniego wyścigu): 2 punkty
Punktacja w pierwszym wyścigu (Sobota): 10-8-6-5-4-3-2-1 (osiem pierwszych pozycji)
Punktacja w drugim wyścigu (Niedziela): 6-5-4-3-2-1 (sześć pierwszych pozycji)
Najszybsze okrążenie: 1 punkt (w każdym wyścigu; aby otrzymać punkt, kierowca musi przejechać przynajmniej 90% dystansu, ukończyć wyścig w pierwszej dziesiątce, a także wystartować do wyścigu z wyznaczonego pola startowego)

</doc>
<doc id="1455274" url="https://pl.wikipedia.org/wiki?curid=1455274" title="134 Pułk Artylerii Lekkiej">
134 Pułk Artylerii Lekkiej

134 Pułk Artylerii Lekkiej (134 pal) – oddział artylerii lekkiej Wojska Polskiego.
Pułk został sformowany w 1951 roku, w składzie 29 Dywizji Piechoty. Stacjonował w Nowym Sączu. W 1952 roku pułk wszedł w skład 6 Pomorskiej Dywizji Piechoty. W 1955 roku został rozformowany .

</doc>
<doc id="1455276" url="https://pl.wikipedia.org/wiki?curid=1455276" title="Zjawiska fizyczne">
Zjawiska fizyczne



</doc>
<doc id="1455278" url="https://pl.wikipedia.org/wiki?curid=1455278" title="138 Pułk Artylerii Lekkiej">
138 Pułk Artylerii Lekkiej

 138 Pułk Artylerii Lekkiej – oddział artylerii Wojska Polskiego.
Formowanie i zmiany organizacyjne.
Sformowany w 1950 dla 24 Dywizji Piechoty. Stacjonował w Łomży.
W 1952 pułk został przeniesiony na nowy etat i czasowo podporządkowany dowódcy 1 Dywizji Piechoty.
W 1953 został przedyslokowany do Szczecina i podporządkowany dowódcy 12 Dywizji Piechoty. 29 sierpnia 1955 pułk został rozformowany.

</doc>
<doc id="1455282" url="https://pl.wikipedia.org/wiki?curid=1455282" title="Zbysław Marek Maciejewski">
Zbysław Marek Maciejewski

Zbysław Marek Maciejewski (ur. 16 czerwca 1946 w Pohulance, zm. 2 października 1999 w Krakowie) – polski malarz, profesor Akademii Sztuk Pięknych w Krakowie.
Życiorys.
Maturę zdał w I Liceum Ogólnokształcącym w Tarnowie. Studia odbył w Akademii Sztuk Pięknych w Krakowie, dyplom uzyskał w 1969 roku w pracowni Wacława Taranczewskiego. Od 1973 był wykładowcą na Wydziale Grafiki macierzystej uczelni, w 1989 uzyskał tytuł profesora sztuk plastycznych. Pracował w Katedrze Rysunku i Malarstwa krakowskiej ASP, gdzie od 1989 prowadził Pracownię Malarstwa. Po 1990 wykładał również w warszawskiej Europejskiej Akademii Sztuk.
Podróżował po południowej Europie, gdzie tworzył obrazy przedstawiające egzotyczną roślinność i architekturę. Ponadto był autorem portretów, scen mitologicznych, alegorii i obrazów o tematyce sakralnej. Oddzielną część twórczości stanowi często podejmowana tematyka scen i wizerunków dziecięcych. Sam uważał swoją twórczość za współczesną kontynuację modernizmu.
W 1998 został wyróżniony Nagrodą im. Witolda Wojtkiewicza, nadawaną przez krakowski Okręg ZPAP.
Stryj dziennikarza Łukasza Maciejewskiego. W latach 60. XX w. był partnerem reżysera Krystiana Lupy.

</doc>
<doc id="1455285" url="https://pl.wikipedia.org/wiki?curid=1455285" title="Uniwersytet Leopolda i Franciszka w Innsbrucku">
Uniwersytet Leopolda i Franciszka w Innsbrucku

Uniwersytet Leopolda i Franciszka w Innsbrucku (niem. "Leopold-Franzens-Universität Innsbruck") – austriacki uniwersytet z siedzibą w Innsbrucku.

</doc>
<doc id="1455289" url="https://pl.wikipedia.org/wiki?curid=1455289" title="IEEE 802.11n">
IEEE 802.11n

IEEE 802.11n należy do grupy standardów IEEE, które określają metody transmisji w bezprzewodowych sieciach lokalnych. Został zatwierdzony w roku 2009. Standard 802.11n pracuje z szybkościami 100,35; 252,88; 540 Mb/s przy pasmie częstotliwości 2.4 lub 5.0 GHz. Osiąganie takich prędkości możliwe jest dzięki użyciu technologii Multiple Input Multiple Output (MIMO) wykorzystująca wiele anten do nadawania/odbioru sygnału, czyli sygnał jest nadawany z kilku źródeł i odbierany przez kilka odbiorników. Ponadto urządzenia 802.11n potrafią wykorzystywać wiele kanałów transmisyjnych do stworzenia jednego połączenia, co teoretycznie dodatkowo podwaja dostępną prędkość transmisji. Przepustowość, z nadmiarem kodowania przy wykorzystaniu wszystkich anten, sieci 802.11n sięga do 600 Mb/s.

</doc>
<doc id="1455294" url="https://pl.wikipedia.org/wiki?curid=1455294" title="John Robert Oosthuizen">
John Robert Oosthuizen

John Robert Oosthuizen (ur. 23 stycznia 1987 w Bloemfontein) – południowoafrykański lekkoatleta specjalizujący się w rzucie oszczepem.
Międzynarodową karierę zaczynał od zdobycia w 2003 srebrnego medalu mistrzostw świata juniorów młodszych. W 2005 został mistrzem Afryki juniorów, a rok później zdobył w Pekinie tytuł mistrza globu juniorów. Piąty zawodnik igrzysk Wspólnoty Narodów (2006). W 2007 po zdobyciu złota igrzysk afrykańskich zajął szóste miejsce na mistrzostwach świata. Bez powodzenia (nie awansował do finału) startował w igrzyskach olimpijskich w 2008 i mistrzostwach świata w 2009. Wiele razy zdobywał medale mistrzostw Republiki Południowej Afryki w różnych kategoriach wiekowych.
Rekord życiowy: 86,80 m (1 marca 2008, Oudtshoorn).

</doc>
<doc id="1455296" url="https://pl.wikipedia.org/wiki?curid=1455296" title="Kola (film)">
Kola (film)

Kola () – czeski komediodramat z 1996 roku.
Opis fabuły.
Socjalistyczna Czechosłowacja, Praga, koniec lat osiemdziesiątych XX wieku. František Louka, 55-letni wiolonczelista, którego wyrzucono z filharmonii, utrzymuje się z grania w kościele i w domach pogrzebowych. Kiedy kolega proponuje mu fikcyjne małżeństwo z Rosjanką Nadieżdą, Louka stanowczo odrzuca tę propozycję. Jednak później, nie widząc innego sposobu rozwiązania swoich problemów finansowych zgadza się. Układ jest prosty – Nadia dostaje obywatelstwo, Louka pieniądze.
Po jakimś czasie Nadia ucieka do Niemiec. Babcia, która opiekowała się jej pięcioletnim synem Kolą, trafia do szpitala. Do domu Louki przychodzą pielęgniarze, którzy wieźli babcię do szpitala i przyprowadzają chłopca. Babcia umiera. Samotnik i stary kawaler musi nauczyć się odpowiedzialności za malca.
Nagrody.
Film zdobył w roku 1996:

</doc>
<doc id="1455299" url="https://pl.wikipedia.org/wiki?curid=1455299" title="Decorated Style">
Decorated Style

Decorated Style – dojrzała faza gotyku angielskiego, według klasyfikacji Thomasa Rickmana. Najłatwiej fazy stylowe gotyku angielskiego można rozróżnić po maswerkach okien. Decorated Style charakteryzują maswerki krzywolinijne: falisty, strzelisty i siatkowy.

</doc>
<doc id="1455311" url="https://pl.wikipedia.org/wiki?curid=1455311" title="Monday Morning Apocalypse (singel)">
Monday Morning Apocalypse (singel)

Monday Morning Apocalypse - drugi singiel szwedzkiego zespołu Evergrey. Pochodzi on z albumu Monday Morning Apocalypse.

</doc>
<doc id="1455314" url="https://pl.wikipedia.org/wiki?curid=1455314" title="HAL9000">
HAL9000



</doc>
<doc id="1455321" url="https://pl.wikipedia.org/wiki?curid=1455321" title="Raimondas Šukys">
Raimondas Šukys

Raimondas Šukys (ur. 27 października 1966 w Szawlach) – litewski prawnik i polityk, minister spraw wewnętrznych w latach 2006–2007, minister zdrowia od 2010 do 2012.
Życiorys.
W 1992 ukończył studia na Wydziale Prawa Uniwersytetu Wileńskiego, a w 1996 ukończył tam studia doktoranckie. W latach 1992–2004 pracował jako asystent w Katedrze Prawa Cywilnego Wydziału Prawa Uniwersytetu Wileńskiego.
W latach 1985–1987 odbywał służbę wojskową w Armii Radzieckiej. Pracował jako prawnik w redakcji dziennika „Šiaulių kraštas” w latach 1991–1992 oraz w firmie doradczej „Verslo raktas” w latach 1992–1993. Przez rok był referentem frakcji parlamentarnej Litewskiej Demokratycznej Partii Pracy, zaś od 1994 do 1997 doradcą sejmowej komisji śledczej ds. przestępstw gospodarczych. W latach 1998–1999 zajmował stanowisko konsultanta prawnego w spółce „BNA grupė”, następnie do 2000 doradcy ds. prawa cywilnego w Departamencie Prawa i Ustawodawstwa Kancelarii Rządu.
Pracował w sztabach wyborczych Valdasa Adamkusa w trakcie kampanii prezydenckich. W 2000 został wybrany do Sejmu jako kandydat Litewskiego Związku Liberałów, do którego należał od 1997. Od 2000 do 2001 przewodniczył sejmowej Komisji Prawa i Ustawodawstwa, a w latach 2001–2004 pełnił funkcję jej wiceprzewodniczącego. W latach 2002–2003 był także radnym Wilna. W 2004 ponownie uzyskał mandat posła jako kandydat Związku Liberałów i Centrum, do ugrupowania tego wstąpił w 2003. W latach 2004–2006 był wiceprzewodniczącym Komisji Prawa i Ustawodawstwa.
18 lipca 2006 został powołany na stanowisko ministra spraw wewnętrznych w rządzie Gediminasa Kirkilasa. 12 listopada 2007 podał się do dymisji w związku z wypadkiem samochodowym spowodowanym przez funkcjonariusza policji. 16 listopada tego samego roku prezydent Valdas Adamkus przyjął dymisję. Raimondas Šukys pełnił obowiązki ministra do 10 grudnia 2007.
W wyborach parlamentarnych w 2008 ponownie został deputowanym (z listy partyjnej LiCS). 18 listopada 2008 objął stanowisko wiceprzewodniczącego Sejmu. 10 marca 2010 został ministrem zdrowia w rządzie Andriusa Kubiliusa. W 2012 nie został wybrany do Sejmu, a jego partia nie przekroczyła wyborczego progu. W grudniu tego samego roku Raimondas Šukys zakończył urzędowanie na stanowisku rządowym.
W latach 2013–2018 pełnił funkcję kontrolera sejmowego, a w 2019 został zatrudniony w oddziale urzędu pracy w Szawlach na stanowisku dyrektora departamentu obsługi klientów.

</doc>
<doc id="1455322" url="https://pl.wikipedia.org/wiki?curid=1455322" title="Moreno Valley">
Moreno Valley



</doc>
<doc id="1455328" url="https://pl.wikipedia.org/wiki?curid=1455328" title="Ludwik Maurycy Hirszfeld">
Ludwik Maurycy Hirszfeld

Ludwik Maurycy Hirszfeld (Hirschfeld) (ur. 3 kwietnia 1814 w Nadarzynie, zm. 10 maja 1876 w Warszawie) – polski anatom żydowskiego pochodzenia.
Życiorys.
Urodził się w biednej rodzinie w podwarszawskiej miejscowości Nadarzyn w 1814 roku (spotyka się również nieprawidłową datę 1816). Uczył się w elementarnej szkole żydowskiej. W 1825 Hirszfeldowie przenieśli się do Warszawy. Ojciec Ludwika Hirszfelda był szojchetem; syn chętnie towarzyszył mu podczas szechity, skąd wzięło się jego zainteresowanie anatomią.
Jego przyjacielem z lat młodości był Leon Grossheit: obaj chcieli studiować medycynę i postanowili wyjechać do Wrocławia w 1833. Nie zostali jednak dopuszczeni do egzaminów wstępnych na uczelnię. Hirszfeld pieszo, przez Wrocław, Lipsk i Berlin, nielegalnie przekraczając francuską granicę, dotarł do Paryża. Zarabiał na życie grą na skrzypcach. Mimo słabej znajomości języka francuskiego, otrzymał pracę w "École Pratique de Médecine". Niedługo później zatrudnił się w laboratorium Jeana-Baptiste'a Marca Bourgery'ego, gdzie przygotowywał preparaty anatomiczne na potrzeby zajęć w szkole medycznej. Jego praca została doceniona przez Bourgery’ego, który wybrał go na swojego asystenta. Dzięki rekomendacji nauczyciela Hirszfeld został następnie asystentem Mathieu Orfili i uczestniczył w przeprowadzanych przez Orfilę autopsjach.
W 1848 otrzymał tytuł doktora medycyny. Został członkiem Biologicznego Towarzystwa Polskich Lekarzy we Francji i w 1857 został asystentem profesorem w klinice Léona Rostana. W 1857 dr Cycuryn zaprosił Hirszfelda do Warszawy, by ten objął katedrę anatomii. 15 września 1859 miał wykład inauguracyjny na warszawskiej Akademii Medyko-Chirurgicznej. W latach 1865-1876 był członkiem honorowym Poznańskiego Towarzystwa Przyjaciół Nauk. Nauczał chirurgii prawie do końca życia, rezygnując z katedry 27 marca 1875. Zmarł nieco ponad rok później, 10 maja 1876. Został pochowany na cmentarzu żydowskim przy ulicy Okopowej w Warszawie (kwatera 20, rząd 9).

</doc>
<doc id="1455335" url="https://pl.wikipedia.org/wiki?curid=1455335" title="Somerfield">
Somerfield

Somerfield – dawna sieć supermarketów średniej wielkości działających w Wielkiej Brytanii. Główna siedziba firmy znajdowała się w Bristolu. W 2008 roku firma została wykupiona przez The Co-operative Group za kwotę 1,57 mld GBP. W latach 2009-2011 odbyła się stopniowa integracja obiektów sieci Somerfield z The Co-operative, po czym marka Somerfield została zlikwidowana.
W 2005 roku roczny obrót firmy wynosił 4676 mld GBP. Firma liczyła około 900 sklepów i zatrudniała 46 098 pracowników. Według stanu na 2006 roku Somerfield był szóstą pod względem wielkości brytyjską firmą zajmującą się handlem detalicznym produktami spożywczymi, z 4,1% udziałem w rynku.

</doc>
<doc id="1455336" url="https://pl.wikipedia.org/wiki?curid=1455336" title="Przymus państwowy">
Przymus państwowy

Przymus państwa – przymus łączy się z wymuszaniem posłuszeństwa jednostek ludzkich i grup społecznych wobec władzy publicznej. Jest nieodłącznym elementem państwa. Państwo nie może się obyć bez przymusu. Posłuszeństwo społeczeństwa jest możliwe poprzez stosowanie przymusu przez władzę publiczną.
Przymus występuje pod różnymi formami w każdym państwie i w każdym społeczeństwie. Nasilenie i intensywność przymusu zależy od rodzaju sprawowanych rządów.
Ustroje totalitaryzm i autokracja często mogą posługiwać się brutalnym środkami przymusu. Może dotyczyć zarówno całego społeczeństwa jak i pojedynczych jednostek.
Państwo demokratyczne również stosuje rozmaite formy przymusu, często brutalne, jednak są one ograniczone przepisami prawnymi odwołującymi się do zasad humanitaryzmu. W takim przypadku przymus państwa może się przejawiać pozbawieniu wolności, pozbawieniu praw, nałożeniu pewnych ograniczeń czy grzywny lub poprzez unieważnienie wcześniejszych aktów prawnych. Przemoc oraz groźba są podstawowymi środkami przymusu państwa. Przemoc dotyczy oddziaływania środkami fizycznymi. Ma doprowadzić do niedopuszczenia do powstania lub wykonania decyzji człowieka. Groźba jest oddziaływaniem, które ma na celu wzbudzenie obawy przed jakimś zdarzeniem, ocenianym negatywnie przez te osoby. Groźbę wyrażają najczęściej akty prawne. Stosowanie przez państwo środków przymusu pozwala organom państwowym na wymuszenie określonego zachowanie obywateli przewidzianego prawem i zapewnienie określonego ładu społecznego. Państwo, aby móc stosować różne formy przymusu wobec obywateli powołuje organy państwowe tj. policja, prokuratura, sądy, administracja publiczna itp. W sytuacjach gdy obywatel odmawia posłuszeństwa wobec państwa to organy państwowe mają prawo pozbawić go majątku, wolności a nawet życia. Przymus może być fizyczny, gospodarczy, psychologiczny. Za naruszenia prawa przewidziane są środki przymusu. Prawo jest zbiorem norm, które wskazują co jest dozwolone a co nie. Wyroki sądowe są formą przymusu stosowane w przypadku naruszenia prawa.
Wyłączność na stosowanie przymusu fizycznego mają organy państwowe. Dawniej istniały pewne grupy społeczne mające prawo do stosowanie przymusu fizycznego wobec innych warstw społecznych. Właściciel niewolnika mógł karać go fizycznie, a nawet zabić. W okresach gdy chłopi musieli odpracowywać pańszczyznę w folwarkach szlachcic mógł stosować przymus fizyczny, aby zmusić ich do pracy w swoim gospodarstwie. W obecnych czasach bardziej rozpowszechniony jest przymus ekonomiczny. Akty prawne chronią obywateli przed nadużyciami przymusu fizycznego przez funkcjonariuszy policji i administracji publicznej.

</doc>
<doc id="1455338" url="https://pl.wikipedia.org/wiki?curid=1455338" title="Władimir Sasimowicz">
Władimir Sasimowicz

Władimir Sasimowicz ros. Владимир Сасимович (ur. 14 września 1968) – białoruski lekkoatleta specjalizujący się w rzucie oszczepem. Na początku kariery startował w barwach Związku Radzieckiego.
Mistrz świata juniorów z 1986 (ustanowił wtedy, wynikiem 78,84, rekord świata juniorów), brązowy medalista mistrzostw świata w 1991. Dwukrotny uczestnik igrzysk olimpijskich: Atlanta 1996 i Sydney 2000. Rekord życiowy: 87,40 m (24 czerwca 1995, Kuortane) były rekord Białorusi. Od sierpnia 2004 do sierpnia 2006 był zawieszony przez IAAF za stosowanie dopingu.

</doc>
<doc id="1455346" url="https://pl.wikipedia.org/wiki?curid=1455346" title="Buy back">
Buy back

Buy back, buy-back, buyback (z ang. wykup, odkupienie czegoś) – wykup akcji w celu ich umorzenia. Buy back przeprowadza macierzyste przedsiębiorstwo w celu zwiększenia udziałów.
Metoda Buy-back pozwala na finansowanie projektu przez podmiot, który nie jest ani organizatorem projektu, ani jego wykonawcą. Podmiot ten zobowiązuje się zapewnić finansowanie projektu, pełni funkcję gwaranta spłaty środków finansowych na podstawie umowy zawartej z realizatorem i wykonawcą projektu. Pozyskuje on przyszłych najemców lub nabywców na okres zapewniający spłatę kredytów. W ten sposób ogranicza ryzyko podmiotu realizującego projekt. Dodatkowo będzie on, w okresie spłaty kredytu, pobierał czynsz oraz odpowiednie procentowe wynagrodzenie. Metoda ta ogranicza ryzyko inwestora.

</doc>
<doc id="1455347" url="https://pl.wikipedia.org/wiki?curid=1455347" title="Boone (Zagubieni)">
Boone (Zagubieni)



</doc>
<doc id="1455351" url="https://pl.wikipedia.org/wiki?curid=1455351" title="Anatozaur">
Anatozaur



</doc>
<doc id="1455353" url="https://pl.wikipedia.org/wiki?curid=1455353" title="Anatosaurus">
Anatosaurus



</doc>
<doc id="1455354" url="https://pl.wikipedia.org/wiki?curid=1455354" title="Vladimir Sasimovich">
Vladimir Sasimovich



</doc>
<doc id="1455356" url="https://pl.wikipedia.org/wiki?curid=1455356" title="The Promise (singel Girls Aloud)">
The Promise (singel Girls Aloud)

The Promise – dziewiętnasty singel brytyjskiego girls bandu Girls Aloud w ich karierze muzycznej, pochodzący z albumu "Out of Control". Wydany został 20 października 2008 roku na płyty CD i płyty winylowe. Pierwszy raz singiel został wykonany w programie radiowym "Jo Whiley's Live Lounge", w którym oprócz "The Promise" dziewczęta wykonały piosenkę zespołu OneRepublic "Apologize". Nadine Coyle nie była wtedy obecna w studio z powodu choroby. Singiel zadebiutował na miejscu 1 na liście UK Singles Chart. W ciągu 2 tygodni sprzedano ponad 77.000 egzemplarzy singla. Piosenka zdobył tytuł najlepszego singla na tegorocznym rozdaniu nagród Brit Awards.
Teledysk.
Nadine Coyle w programie SWITCH radia BBC 1 w dniu 11 września 2008 roku poinformowała, że teledysk kręcony będzie od 15 września 2008 r. Premiera klipu odbyła się na stronie internetowej AOL's 25 września 2008 roku. Teledysk przedstawia dziewczęta w kinie samochodowym z lat 60. Oglądają czarno-biały film, w którym główne role grają one same. Dziewczyny występują ubrane w sukienki z cekinami. Stroje te są podobne do wykorzystanych podczas trasy koncertowej pt.: Tangled Up Tour. Wtedy piosenkarki śpiewały takie utwory jak: "Fling", "Push It", "Wake Me Up", "Walk This Way", "Control of the Knife", "Call the Shots" i "Jump". W klipie występuje też , prowadzący brytyjską wersję telewizyjnego show X Factor. Siedzi on w samochodzie, obok którego stoi Nadine podczas wykonywania przez nią drugiej zwrotki.
Listy przebojów.
"The Promise" zadebiutował na miejscu 1 w UK Singles Chart, stając się tym samym 4 singlem w karierze Girls Aloud, który zajął tę pozycję (Sound of the Underground, I'll Stand By You, Walk this Way, The Promise). W Irlandii singiel zadebiutował na miejscu 4. Ostatni raz Girls Aloud znajdowało się w pierwszej czwórce w Irlandii w 2004 roku z singlem I'll Stand by You.

</doc>
<doc id="1455358" url="https://pl.wikipedia.org/wiki?curid=1455358" title="Gediminas Černiauskas">
Gediminas Černiauskas

Gediminas Černiauskas (ur. 15 maja 1957 w Wilnie) – litewski ekonomista i polityk, w 2008 minister zdrowia w rządzie Gediminasa Kirkilasa.
Życiorys.
W 1980 ukończył studia na Uniwersytecie Wileńskim ze specjalnością w dziedzinie planowania przemysłowego. W latach 1983-1986 odbył studia doktoranckie w instytucie ekonomiki Uniwersytetu Wileńskiego.
W latach 1980-1983 pracował jako wykładowca na Uniwersytecie Wileńskim, a następnie, do 1990 był pracownikiem naukowym w instytucie ekonomiki Litewskiej Akademii Nauk. Od 1990 do 1993 pracował w Ministerstwie Zdrowia jako dyrektor zarządu ekonomicznego. W latach 1993-2001 zajmował stanowisko dyrektora spółki "Sveikatos ekonomikos centro".
Od 2001 do 2004 pełnił funkcję wiceministra zdrowia. W latach 2004-2007 był docentem Uniwersytetu Michała Römera w Wilnie. W 2007 został doradcą premiera, a następnie powrócił na stanowisko wiceministra zdrowia. 14 lipca 2008 stanął na czele tego ministerstwa.
W wyborach parlamentarnych w tym samym roku bez powodzenia ubiegał się o mandat poselski z ramienia socjaldemokratów, a 9 grudnia zakończył urzędowanie na stanowisku ministra.

</doc>
<doc id="1455359" url="https://pl.wikipedia.org/wiki?curid=1455359" title="Korona Cesarstwa Niemieckiego">
Korona Cesarstwa Niemieckiego

Korona Cesarstwa Niemieckiego – korona cesarska zaprojektowana w 1871 roku dla Wilhelma I Hohenzollerna
Korona państwowa II Rzeszy była wzorowana na średniowiecznej koronie Rzeszy używanej od X do XVIII wieku przy koronacjach władców Niemiec i cesarzy rzymskich.
Korona Cesarstwa Niemieckiego nigdy nie powstała. W 1872 roku wykonano jedynie jej drewniany model, który przechowywany był do czasów II wojny światowej w pałacu Monbijou. W czasie nalotów alianckich na Berlin przedmiot ten uległ zniszczeniu.
W latach 1871-1918 korona Cesarstwa Niemieckiego była wykorzystywana w heraldyce niemieckiej.

</doc>
<doc id="1455361" url="https://pl.wikipedia.org/wiki?curid=1455361" title="Poprzednik">
Poprzednik

Poprzednik – w rachunku zdań pierwszy (w kolejności zapisu lub odczytywania) argument implikacji, w zapisie typu formula_1 oznaczany symbolem formula_2 Np. w zdaniu „Jeżeli pada deszcz, to na niebie są chmury” poprzednikiem jest zdanie „pada deszcz”. Drugi z argumentów implikacji nazywamy następnikiem.

</doc>
<doc id="1455363" url="https://pl.wikipedia.org/wiki?curid=1455363" title="Chirostenotes">
Chirostenotes



</doc>
<doc id="1455364" url="https://pl.wikipedia.org/wiki?curid=1455364" title="Everything Is Borrowed">
Everything Is Borrowed

Everything Is Borrowed – czwarty album studyjny brytyjskiego rapera The Streets, którego premiera w Wielkiej Brytanii miała miejsce 15 września 2008 roku, a w Stanach Zjednoczonych 7 października 2008
Pierwszym singlem promującym płytę jest utwór, o tym samym tytule co płyta - ""Everything Is Borrowed". Został on wydany 29 września 2008 r. Drugim singlem jest "Heaven For the Weather"". Jego premiera miała miejsce w listopadzie 2008 roku.

</doc>
<doc id="1455366" url="https://pl.wikipedia.org/wiki?curid=1455366" title="Przepiórki w płatkach róży (film)">
Przepiórki w płatkach róży (film)

Przepiórki w płatkach róży (hiszp. "Como agua para chocolate") – meksykański melodramat z 1992 w reżyserii Alfonso Araua. Jest ekranizacją popularnej powieści, wydanej trzy lata wcześniej przez żonę reżysera i zarazem scenarzystkę filmu, Laurę Esquivel.
Opis fabuły.
Film rozgrywa się na meksykańskiej prowincji na początku XX wieku. Pedro i Tita zakochują się w sobie, lecz nie mogą się pobrać ze względu na tradycję, która nakazuje Ticie – jako najmłodszej córce – pozostać w domu u boku swej matki aż do dnia jej śmierci, aby starsza kobieta nie została bez opieki. Aby być jak najbliżej ukochanej, Pedro poślubia więc jej starszą siostrę.
Nagrody.
Film okazał się zdecydowanym triumfatorem ceremonii rozdania Arieli – najważniejszych meksykańskich nagród filmowych – za rok 1992. Otrzymał Złotego Ariela dla meksykańskiego filmu roku, a także nagrody w 9 innych kategoriach: dla najlepszego aktora (Marco Leonardi), aktorki (Regina Torné), aktorki drugoplanowej (Claudette Maillé), aktorki epizodycznej (Margarita Isabel), za zdjęcia, reżyserię, scenografię, scenariusz i dekoracje. Łącznie otrzymał 14 nominacji do tych nagród.
Ponadto był nominowany do nagrody BAFTA i Złotych Globów w kategorii najlepszego filmu obcojęzycznego, a także do nagrody Goya dla najlepszego hiszpańskojęzycznego filmu zagranicznego.

</doc>
<doc id="1455368" url="https://pl.wikipedia.org/wiki?curid=1455368" title="Koolazuch">
Koolazuch



</doc>
<doc id="1455369" url="https://pl.wikipedia.org/wiki?curid=1455369" title="Protesty studenckie w Niemczech (1967–1968)">
Protesty studenckie w Niemczech (1967–1968)

Protesty studenckie (tak określane, chociaż nie tylko studenci brali w nich udział) w Republice Federalnej Niemiec i Berlinie Zachodnim w latach 60. mają podobną genezę co w Stanach Zjednoczonych i innych krajach zachodnich – sprzeciw wobec wojny wietnamskiej, bunt przeciwko starszemu pokoleniu (w Niemczech dodatkowo obciążonemu nazistowską przeszłością) i fascynację komunistyczną (zwłaszcza w wydaniu maoistowskim) i anarchistyczną ideologią. Protesty te w szczególne ostrej formie występowały w Berlinie Zachodnim, który formalnie nie był częścią RFN.
Protesty przeciwko wojnie w Wietnamie.
Pierwsze protesty przeciwko wojnie wietnamskiej w RFN pojawiły się już w 1964 r., kiedy to środowiska uniwersyteckie i lewicowe założyły Komitet Wietnamski ("Vietnam-Komitee"), aby walczyć z zaangażowaniem militarnym USA w tym kraju. Protesty nasiliły się w 1966 r., kiedy 7 stycznia 1966 r. rząd RFN oficjalnie ogłosił swoje poparcie dla wojny USA w Wietnamie. Demonstranci żądali cofnięcia tego poparcia oraz wycofania się ze współpracy z USA niemieckich przedsiębiorstw, które dla armii amerykańskiej produkowały materiały chemiczne i aparaturę elektroniczną.
Kommune 1.
Coraz silniejszy był też wpływ amerykańskich subkultur młodzieżowych – dzieci kwiatów, hipisów itp. – na młodzież w Niemczech.
1 stycznia 1967 r. w Berlinie Zachodnim powstała Kommune 1 ("Komuna 1"). Została założona przez członków SDS ("Sozialistischer Deutscher Studentenbund" – Socjalistyczny Niemiecki Związek Studentów), organizacji, która odegrała decydującą rolę w protestach studenckich w Niemczech w latach 60. Członkami Kommune 1 byli m.in. Dagrun, Tanaquil i Ulrich Enzensberger (była żona, córka i brat lewicującego pisarza Hansa Magnusa Enzensbergera), Dieter Kunzelmann (odgrywający rolę „patriarchy” w komunie), Rainer Langhans, Fritz Teufel i inni. Zdjęcie nagich członków Kommune 1, sfotografowanych od tyłu, stojących przy ścianie z podniesionymi rękoma i rozstawionymi nogami, w pozie, jak gdyby byli rewidowani przez policję, stało się jedną z ikon kontestacji lat 60. Od początku Kommune 1 angażowała się jednak też w akcje polityczne. W kwietniu 1967 r. planowała „zamach budyniowy” (obrzucenie bombami dymnymi, jajami oraz torebkami z bitą śmietaną, budyniem, lodami i jogurtem) na wiceprezydenta USA Huberta H. Humphreya odwiedzającego Berlin. Planowany „zamach” wykryto i w jego przeddzień (5 kwietnia) „zamachowcy” zostali zatrzymani przez policję.
Śmierć Benno Ohnesorga.
O wiele poważniejszym w skutkach wydarzeniem stała się wizyta szacha Iranu Rezy Pahlawiego w Berlinie Zachodnim. 2 czerwca 1967 roku, podczas burzliwych demonstracji przeciwko wizycie szacha przed ratuszem w Schönebergu i Operą Niemiecką w Berlinie, doszło do sprowokowanych przez służby porządkowe starć ulicznych pomiędzy protestującą młodzieżą, w tym studentami z Iranu, a agentami z ochrony szacha. W ich wyniku zginął student Benno Ohnesorg, postrzelony przez policjanta Karl-Heinza Kurrasa. Spowodowało to kolejne demonstracje, starcia z policją i akcje protestacyjne na niemieckich uczelniach. Działania te były koordynowane przez SDS i jego przywódcę Rudiego Dutschke oraz inne grupy skupione wokół tak zwanej Opozycji Pozaparlamentarnej (APO – "Außerparlamentarische Opposition"). Grupy te coraz bardziej się radykalizowały, czerpiąc z różnych ideologii lewicowych – Mao Zedonga, Che Guevary i innych. Głównego przeciwnika ideologicznego upatrywały w koncernie prasowym Axela Springera, wydawcy m.in. bulwarówki „Bild”, reprezentującego prawicową ideologię. Jednym z haseł propagandowych stało się „Enteignet Springer” – „wywłaszczyć Springera”, który był oskarżany m.in. o to, że zajmuje zbyt silną pozycję na rynku. Głównym organem kontestujących było natomiast (wspierane przez enerdowskie służby bezpieczeństwa) czasopismo „Konkret”.
Zamach na Rudiego Dutschke.
Protesty osiągnęły apogeum, kiedy 11 kwietnia 1968 r., tuż przed Wielkanocą, działający w pojedynkę prawicowy ekstremista Josef Bachmann dokonał w Berlinie Zachodnim zamachu na Rudiego Dutschke – przywódcę SDS. Dutschke zamach przeżył, choć został ciężko ranny i w 1979 r. zmarł – utonął w wannie w swoim mieszkaniu na skutek napadu epilepsji, która była późnym następstwem zamachu. Jeszcze tego samego wieczoru 11 kwietnia tysiące demonstrantów zaatakowały budynek wydawnictwa Axela Springera w Berlinie Zachodnim. Do demonstracji w okresie Wielkanocy doszło łącznie w 27 miastach RFN, wzięło w nich udział kilkadziesiąt tysięcy osób, w Monachium dwie osoby zginęły. W odpowiedzi Bundestag 30 maja 1968 r. uchwalił ustawy wyjątkowe, ograniczające wolności obywatelskie i umożliwiające władzy skuteczniejszą walkę z zamieszkami.
Bitwa przy Tegeler Weg.
Ostatnim poważnym starciem demonstrantów z policją stała się tak zwana „bitwa przy Tegeler Weg” przed Sądem Krajowym w Berlinie 4 listopada 1968 r., w którym to sądzie rozpatrywano sprawę cofnięcia prawa wykonywania zawodu przez adwokata Horsta Mahlera, ówczesnego działacza Opozycji Pozaparlamentarnej i jednocześnie obrońcy kontestujących studentów (późniejszego członka RAF, a obecnie prawicowego ekstremisty).
Dziedzictwo protestów.
Od jesieni 1968 r. protesty studentów wygasały, chociaż niektórzy działacze znaleźli nowe pole działania. Już 2 kwietnia 1968 r. Andreas Baader z grupą innych osób dokonał podpalenia dwóch domów towarowych we Frankfurcie nad Menem. Razem z Ulrike Meinhof, dziennikarką czasopisma „Konkret” stali się potem w latach 70. najbardziej znanymi terrorystami RAF ("Rote Armee Fraktion" – Frakcja Czerwonej Armii).
W 2008 roku z okazji 40-lecia protestów przez Niemcy przetoczyła się fala dyskusji na temat znaczenia tych wydarzeń dla historii Niemiec. Ich ocena wypada niejednoznacznie. Z jednej strony podkreśla się znaczenie ruchów kontestatorskich dla rewolucji obyczajowej w Europie Zachodniej i USA. Z drugiej strony ruchy te doprowadziły do działalności terrorystycznej RAF, która to organizacja zarówno pod względem ideologicznym, jak i kadrowym bazowała na doświadczeniach lat 1967–1968.

</doc>
<doc id="1455371" url="https://pl.wikipedia.org/wiki?curid=1455371" title="Mistrzostwa Świata Juniorów w Lekkoatletyce 1988">
Mistrzostwa Świata Juniorów w Lekkoatletyce 1988

Mistrzostwa Świata Juniorów w Lekkoatletyce 1988 - zawody sportowe zorganizowane przez IAAF w 
kanadyjskim mieście Greater Sudbury (na Laurentian University Stadium). Impreza trwała od 27 do 31 lipca 1988. Polacy zdobyli 5 medali w tym 2 złote.

</doc>
<doc id="1455372" url="https://pl.wikipedia.org/wiki?curid=1455372" title="1 Dywizja Strzelców Ardeńskich">
1 Dywizja Strzelców Ardeńskich

1 Dywizja Strzelców Ardeńskich – dywizja piechoty armii belgijskiej okresu II wojny światowej.
Dywizja ta brała udział w obronie Belgii przed siłami niemieckimi wiosną 1940.

</doc>
<doc id="1455373" url="https://pl.wikipedia.org/wiki?curid=1455373" title="2 Dywizja Strzelców Ardeńskich">
2 Dywizja Strzelców Ardeńskich

2 Dywizja Strzelców Ardeńskich – dywizja piechoty armii belgijskiej okresu II wojny światowej.
Dywizja ta brała udział w obronie Belgii przed siłami niemieckimi wiosną 1940.

</doc>
<doc id="1455376" url="https://pl.wikipedia.org/wiki?curid=1455376" title="Emotional Freedom Technique">
Emotional Freedom Technique



</doc>
<doc id="1455379" url="https://pl.wikipedia.org/wiki?curid=1455379" title="65 Pułk Strzelców Ardeńskich">
65 Pułk Strzelców Ardeńskich

65 Pułk Strzelców Ardeńskich – oddział piechoty armii belgijskiej okresu II wojny światowej. Żołnierze tego pułku brali udział w obronie Belgii przed siłami niemieckimi wiosną 1940.
65 Pułk Strzelców Ardeńskich wraz z częścią pułków 77. i 125. bronił belgijsko-francuskich pozycji nad Mozą w rejonie Dinant przed niemieckim uderzeniem dwóch batalionów 7 Pułku.

</doc>
<doc id="1455380" url="https://pl.wikipedia.org/wiki?curid=1455380" title="Ayvit">
Ayvit

Ayit Aviation and Tourism – prywatne izraelskie linie lotnicze (kod linii IATA: OO), obsługujące połączenia pomiędzy jej macierzystym portem lotniczym Sede Dow a innymi lotniskami w Izraelu.
Historia.
Przedsiębiorstwo powstało w 1985, jako krajowe linie lotnicze obsługujące połączenia czarterowe i turystyczne w Izraelu. W styczniu 2008 linie otrzymały zezwolenie na uruchomienie połączenia do Rosz Pina.
Obecny skład floty.
Ayit Aviation and Tourism obecnie posiadają:

</doc>
<doc id="1455381" url="https://pl.wikipedia.org/wiki?curid=1455381" title="Bartłomiej Matysiak">
Bartłomiej Matysiak

Bartłomiej Matysiak (ur. 11 września 1984) – polski kolarz szosowy. Medalista mistrzostw Polski na szosie i torze.
Za zasługi dla polskiego kolarstwa, za znaczące osiągnięcia sportowe 20 października 2014 roku został odznaczony przez prezydenta Bronisława Komorowskiego Brązowym Krzyżem Zasługi.
Życiorys.
Jest wychowankiem Kaliskiego Towarzystwa Kolarskiego. W barwach tego zespołu osiągał sukcesy torowe, zdobywając mistrzostwo Polski w wyścigu drużynowym na 4000 m na dochodzenie (2003, 2005) i brązowy medal w madisonie (2003). Od 2006 jeździł w barwach warszawskiej Legii. Od 2009 jest zawodnikiem CCC Polsat Polkowice.
Jego najważniejsze osiągnięcia sportowe na szosie to kolejno zwycięstwo w wyścigu Bałtyk-Karkonosze (2006) oraz wicemistrzostwo Polski w wyścigu szosowym ze startu wspólnego (2008) i jeździe drużynowej na czas (2012), a także mistrzostwo Polski w wyścigu szosowym ze startu wspólnego w 2014. Trzykrotnie wygrywał wyścig o Puchar Ministra Obrony Narodowej (2008, 2010, 2013), raz Memoriał Romana Ręgorowicza (2008). W 2009 zajął drugie miejsce w klasyfikacji końcowej Wyścigu dookoła Maroka. W 2006 startował bez sukcesu w młodzieżowych mistrzostwach Europy, zajmując 56 m. w wyścigu ze startu wspólnego.
W 2011 został wicemistrzem Polski w torowym wyścigu punktowym.
Na mistrzostwach świata w 2012 zajął 26. miejsce w drużynowej jeździe na czas (z drużyną CCC Polsat Polkowice).
Odznaczenie.
Postanowieniem prezydenta Bronisława Komorowskiego z 16 października 2014 został odznaczony Brązowym Krzyżem Zasługi "za zasługi dla polskiego kolarstwa, za znaczące osiągnięcia sportowe".

</doc>
<doc id="1455382" url="https://pl.wikipedia.org/wiki?curid=1455382" title="Tadeusz Chlipała">
Tadeusz Chlipała

Tadeusz Chlipała (ur. 14 lutego 1966 r. w Dzierżoniowie) – polski duchowny katolicki, teolog specjalizujący się w etyce życia gospodarczego, wprowadzeniu w chrześcijaństwo; nauczyciel akademicki związany z katolickimi uczelniami w Świdnicy i we Wrocławiu.
Życiorys.
Urodził się w 1966 roku w Dzierżonowie, w którym spędził dzieciństwo i wczesną młodość. Po uzyskaniu świadectwa maturalnego w 1986 roku wstąpił do Metropolitalnego Wyższego Seminarium Duchownego we Wrocławiu, które ukończył w 1992 roku zdobywając tytuł magistra teologii. Święcenia kapłańskie przyjął 23 maja 1992 roku z rąk arcybiskupa wrocławskiego, kardynała Henryka Gulbinowicza w archikatedrze św. Jana Chrzciciela we Wrocławiu. 
Przez pierwsze lata po święceniach pracował jako wikariusz w parafii Matki Bożej Królowej Polski i św. Maternusa w Stroniu Śląskim, następnie od 1994 do 1998 roku był wikariuszem w parafii katedralnej św. Jana Chrzciciela we Wrocławiu. W tym czasie odbył studia licencjackie w Papieskim Wydziale Teologicznym we Wrocławiu (teologia moralna).
W latach 1998–2003 pełnił funkcję rektora samodzielnego ośrodka duszpasterskiego św. Józefa Oblubieńca w Bolesławowie koło Stronia Śląskiego. Był także kapelanem strońskiego szpitala. W 2001 roku otrzymał przywilej noszenia rokiety i mantoletu. W latach 2003–2005 pełnił funkcję proboszcza parafii św. Michała Archanioła w Wirach koło Świdnicy.
W 2004 roku po ustanowieniu przez papieża Jana Pawła II diecezji świdnickiej w południowej części Dolnego Śląska został do niej inkardynowany. W 2005 roku biskup Ignacy Dec mianował go dyrektorem administracyjnym nowo utworzonego Wyższego Seminarium Duchownego Diecezji Świdnickiej. Funkcję tę sprawował do momentu mianowania dotychczasowego rektora seminarium, ks. Adama Bałabucha biskupem pomocniczym diecezji świdnickiej. 29 sierpnia 2008 roku został mianowany rektorem Wyższego Seminarium Duchownego Diecezji Świdnickiej. Funkcję tę zgodnie z dekretem zaczął pełnić od 1 września 2008 roku. Dnia 8 czerwca 2021 r. mianowany proboszczem parafii Świętych Apostołów Piotra i Pawła w Świebodzicach.
18 maja 2009 roku został mianowany kapelanem Jego Świątobliwości. W tym samym roku uzyskał stopień naukowy doktora teologii w zakresie teologii moralnej szczegółowej. W 2010 roku został wybrany kanonikiem gremialnym Świdnickiej Kapituły Katedralnej. Poza świdnickim seminarium jest adiunktem w Instytucie Teologii Systematycznej Papieskiego Wydziału Teologicznego we Wrocławiu.

</doc>
<doc id="1455385" url="https://pl.wikipedia.org/wiki?curid=1455385" title="Władimir Owczinnikow (lekkoatleta)">
Władimir Owczinnikow (lekkoatleta)

Władimir Owczinnikow "Владимир Овчинников" (ur. 2 sierpnia 1970 w Wołgogradzie) – reprezentujący początkowo Związek Radziecki rosyjski lekkoatleta, który specjalizował się w rzucie oszczepem.
Pierwszy międzynarodowy sukces odniósł w 1988 roku zdobywając złoto mistrzostw świata juniorów. Po tym osiągnięciu zajął – w tym samym sezonie – siódme miejsce na igrzyskach olimpijskich poprawiając w eliminacjach własny rekord świata juniorów (80,26, miesiąc przed igrzyskami uzyskał 80,18). W 1989 został mistrzem Europy juniorów, a rok później był szósty w seniorskim czempionacie Starego Kontynentu. Po zdobyciu, w 1991 roku, srebra na uniwersjadzie nie osiągał już znaczących sukcesów. W 1993 oraz 1995 nie wywalczył awansu do finału mistrzostw świata, a w 1996 i 2000 na eliminacjach kończył udział w igrzyskach olimpijskich. Medalista mistrzostw Rosji, w 1999 został międzynarodowym mistrzem Nowej Zelandii. Rekord życiowy: 88,00 (14 maja 1995, Togliatti).

</doc>
<doc id="1455391" url="https://pl.wikipedia.org/wiki?curid=1455391" title="Fry (ujednoznacznienie)">
Fry (ujednoznacznienie)



</doc>
<doc id="1455392" url="https://pl.wikipedia.org/wiki?curid=1455392" title="Kösem">
Kösem

Mahpeyker Kösem Sultan (ur. 1589, zm. 2 września 1651) – żona sułtana Ahmeda I.
Została sprowadzona z Grecji specjalnie na życzenie sułtana. Miała trzynaście lat, gdy trafiła do haremu sułtana Ahmeda I. Niewolnica greckiego pochodzenia, Haseki Sultan jako ulubiona nałożnica i prawdopodobnie prawowita żona sułtana Ahmeda I oraz Valide Sultan, jako matka sułtanów Murada IV i Ibrahima I. Regentka Imperium Osmańskiego, w latach 1623–1632 w imieniu Murada IV oraz w latach 1648–1651 w imieniu wnuka Mehmeda IV. Jedyna posiadaczka tytułów: Valide-i Muazzama oraz Valide-i Kebire, oznaczających Wielką Sułtankę Matkę.
Jest uznawana za jedną z najpotężniejszych i najbardziej wpływowych kobiet w historii Imperium Osmańskiego (obok Turhan Hatice).
Pochodzenie.
Kösem urodziła się najprawdopodobniej w 1589 roku na greckiej wyspie Tinos jako Anastazja, córka greckiego kapłana prawosławnego. Została porwana przez Turków, a następnie zakupiona przez bośniackiego beja, który podarował ją do haremu sułtana Ahmeda I. Miała jasną karnację, długie, czarne włosy i piękne, szare oczy. Ze względu na jej olśniewającą urodę nadano jej imię "Mahpeyker", co z perskiego oznacza „księżyc w pełni”, „twarz o kształcie księżyca” lub „piękna jak księżyc”. Później jej imię zostało zmienione przez samego Ahmeda, który nazwał ją "Kösem", co oznacza „wszystko, co najdroższe sercu” lub „przewodniczka”.
Główna konkubina (Haseki Sultan).
Kösem bardzo szybko stała się ulubienicą młodego sułtana i już w 1605 roku urodziła mu księcia Mehmeda i sułtankę Ayşe. Prawdopodobnie po narodzinach swojego pierwszego dziecka otrzymała tytuł Haseki Sultan – ulubionej żony sułtana, co znaczyło, że stała w hierarchii haremowej wyżej niż Mahfiruz, pierwsza żona Ahmeda i matka jego najstarszego syna, Osmana. Jako że babka Ahmeda, sułtanka Safiye została wygnana z pałacu w 1604 roku, a jego matka, sułtanka Handan zmarła prawdopodobnie na raka żołądka w 1605 roku, Kösem znacznie urosła w siłę i zdobyła wpływ zarówno na politykę, jak i na samego Ahmeda. Istnieją wzmianki i przypuszczenia, iż została prawowitą żoną władcy, nie ma na to jednak jednoznacznych dowodów.
Mahpeyker urodziła padyszachowi około dwanaścioro dzieci: Mehmeda, Ayse, Fatmę, Gevherhan, Hanzade, Murada, Kasima, Atike, Sulejmana, Ibrahima oraz zmarłych w dzieciństwie Orhana i Selima. Miała bardzo dobre relacje ze swoimi pasierbami, Osmanem i Bajazydem. Zdawała sobie jednak sprawę, że jeśli Osman zostanie w przyszłości władcą, skaże jej synów na śmierć. Zabiegała więc o prawa do tronu dla chorego psychicznie Mustafy, młodszego brata Ahmeda, obawiając się o życie swoich dzieci.
Rywalizowała z Mahfiruz, Fatmą i Şahzaman – pozostałymi żonami Ahmeda. Ponoć podczas jednej z uroczystości, Mahfiruz oblała włosy Kösem szerbetem za nie okazanie jej szacunku, innym razem Haseki spoliczkowała matkę Osmana podczas kłótni. Mówi się, że nawet sam Ahmed uderzył Şahzaman w twarz w obecności pozostałych nałożnic, a następnie wygnał ją z pałacu za lekceważącą postawę wobec jego ulubienicy.
Wygnanie.
Sułtan Ahmed I zmarł 22 listopada 1617 roku na tyfus. Zgodnie z nowym prawem senioratu i przy pomocy samej Haseki na tron wstąpił Mustafa I. Kösem zgodnie z tradycją wyjechała do Starego Pałacu, jednakże wciąż wywierała duży wpływ na politykę, kontaktując się z Halime, matką Mustafy.
Po zdetronizowaniu szalonego padyszacha, na tron wstąpił sułtan Osman II, syn Mahfiruz. W 1621 roku wydał on rozkaz egzekucji Mehmeda, swojego przyrodniego brata, a najstarszego syna Kösem. Możliwe, że w zemście sułtanka, posiadająca ogromne poparcie janczarów, była jedną z osób odpowiedzialnych za wywołanie buntu w 1622 roku i śmierć Osmana. Prawdopodobnie też, to z jej rozkazu zamordowano sułtankę Mahfiruz.
Sułtanka Matka (Valide Sultan).
Po śmierci Osmana, na tron ponownie wstąpił jego stryj, Mustafa. Jego rządy skończyły się jednak po kilku miesiącach, a nowym padyszachem został jedenastoletni syn Mahpeyker, Murad IV. Sama Kösem została nową Sułtanką Matką, a także oficjalną regentką Imperium Osmańskiego ("naib-i-sultanat").
Mahpeyker Kösem samodzielnie sprawowała rządy w imieniu swojego małoletniego syna. Uczestniczyła w obradach divanu, siedząc za kurtyną, nawet kiedy jej regencja już dobiegła końca. Jej panowanie było okresem korupcji, łapówkarstwa, chaosu w państwie, a także spustoszenia skarbca, jako że Kösem udzielała się charytatywnie na ogromną skalę, zyskując sobie tym samym miłość ludu.
Sułtanka Kösem utraciła tytuł regentki w 1632 roku, a Murad zaczął sprawować własne, krwawe rządy. Jego stosunki z matką uległy znacznemu pogorszeniu, jednak Mahpeyker wciąż rządziła państwem pod nieobecność sułtana. Nie ostrzegła swojego syna, Sulejmana przed śmiercią w 1635 roku oraz doprowadziła do zamordowania swojego najzdolniejszego dziecka, Kasima w 1638 roku. Wszystkie swoje córki wydawała wielokrotnie za mąż, nawet w wieku trzech lat, czerpiąc ogromne korzyści z ich małżeństw politycznych.
Sułtan Murad zmarł 8 lutego 1640 roku z powodu marskości wątroby. Na łożu śmierci rozkazał zabić swojego najmłodszego brata, księcia Ibrahima, ostatniego męskiego członka dynastii osmańskiej. Nie chcąc dopuścić do wygaśnięcia rodu, Kösem przekupiła katów i wmówiła Muradowi, że jego brat nie żyje. Następnie wyciągnęła Ibrahima z klatki i posadziła go na tronie, zostając tym samym po raz kolejny Sułtanką Matką. Skutecznie zajmowała się rządzeniem Imperium, podczas gdy jej syn, zdegenerowany, psychicznie chory i wyuzdany seksualnie człowiek, rzucił się w wir zabaw haremowych.
W 1647 roku Kösem zawiązała spisek mający na celu obalenie swojego szalonego syna. Fortel jednak spalił na panewce, Ibrahim rozkazał ściąć wszystkie osoby zamieszane, zaś matkę wygnał z pałacu. Rok później Ibrahim wymordował harem złożony z trzystu nałożnic, aby uśmierzyć zazdrość swojej konkubiny. Ludność turecka wznieciła powstanie. Za zgodą sułtanki Mahpeyker, padyszach został zdetronizowany, a następnie uduszony cięciwą łuku 18 sierpnia 1648 roku.
Po śmierci Ibrahima, Kösem posadziła na tronie swojego najstarszego wnuka, siedmioletniego Mehmeda i ponownie ogłosiła się regentką Imperium. Jako że matka małego sułtana, Sułtanka Turhan, była młoda i niedoświadczona, tytuł Sułtanki Matki ponownie przeszedł w ręce sułtanki Kösem, która piastowała tę funkcję za panowania jej dwóch synów. Od tamtej pory tytułowano ją: Büyük Valide Sultan (Babka Sułtana), Valide-i Muazzama (Wielka Sułtanka Matka, Najwspanialsza Sułtanka Matka), Valide-i Kebire (Wielka Sułtanka Matka, Starsza Sułtanka Matka).
Śmierć.
Konflikt między Kösem a Turhan zaogniał się. Rosjanka nie chciała oddać należnych jej zaszczytów i tytułu Sułtanki Matki. Miała poparcie zarówno wielkiego wezyra, jak i szefa czarnych eunuchów, podczas gdy babka sułtana cieszyła się uznaniem janczarów i ludu.
Podczas zmagań o władzę, Mahpeyker planowała zamordować młodego sułtana i jego matkę, zastępując go swoim ulubionym wnukiem, księciem Sulejmanem. Intryga jednak się nie udała, gdyż jedna ze służących, Melek Hatun, doniosła o wszystkim Turhan. To prawdopodobnie Rosjanka, w obronie dziecka, wydała rozkaz zabicia teściowej.
Mahpeyker Kösem została zamordowana 2 września 1651 roku. Legendy podają, że została uduszona własnymi włosami lub haremową zasłoną przez Sulejmana, głównego czarnego eunucha, a jej zakrwawione zwłoki rzucono pod nogi idącym jej na pomoc janczarom.
Sułtankę pochowano w Błękitnym Meczecie, mauzoleum jej męża Ahmeda I. Cały Stambuł przez trzy dni opłakiwał śmierć uwielbianej władczyni. Po jej śmierci nazywana była Valide-i Maktule (Zamordowana Matka).
Kultura i sztuka.
Od 12 listopada 2015 w tureckiej telewizji emitowany jest serial "". Sułtankę Kösem zagrały Anastasia Tsilimpiou, Beren Saat i Nurgül Yeşilçay.

</doc>
<doc id="1455394" url="https://pl.wikipedia.org/wiki?curid=1455394" title="Ustrój terytorialny państwa">
Ustrój terytorialny państwa

Ustrój terytorialny państwa.
Ustrój terytorialny państwa jest to rozczłonkowanie kraju na jednostki terytorialne, obejmujące część terytorium, które służy sprawowaniu funkcji publicznych. Wszystkie wspólnoty terytorialno-polityczne składają się z mniejszych lub większych części terytorialnych ułatwiających rządzenie i pozwalających na objęcie rządem politycznym całego obszaru państwa.
Jednostki terytorialne państwa mogą być ściśle ze sobą powiązane i tworzyć jednolitą wspólnotę terytorialną, bądź pozostawić w luźniejszych związkach i tworzyć wspólnotę zespoloną.
Państwa unitarne.
Przykładem państwa jednolitego terytorialno-politycznego oraz jego wyznacznikiem jest państwo unitarne. Cechą charakterystyczną państwa unitarnego jest brak występowania części wykazujących znamiona znacznej samodzielności. W państwie unitaryzm istnieje jednolita i wspólna dla wszystkich części składowych władza centralna oraz jednolity system organów państwowych, kształtowany na jednolitych zasadach. Państwo unitarne przyjmuje mniej lub bardziej scentralizowaną postać. Scentralizowane wiąże się ze stworzeniem zwartej struktury organizacyjnej władzy i ześrodkowaniem mechanizmu decyzyjnego. w tego rodzaju państwie większość decyzji podejmuje się na szczeblu władzy centralnej. 
Państwa unitarne dzielą się na jednostki terytorialne funkcjonalnie w sprawowaniu administracji. Jednostki te przybierają różne nazwy np. gmina, powiat, województwo. Celem podziału terytorialnego jest stworzenie właściwości miejscowej jednostek organizacyjnych, dla których tworzy się dany podział. Służyć ma wprowadzeniu ładu przestrzennego.
Państwa unitarne stanowią większość państw nie tylko w Europie, ale i w świecie. Proces powstawania nowych państw unitarnych wciąż trwa. Przykładem jest wiele państw powstałych w latach 90. XX wieku.
Państwa federalne.
Cechą znamienną państwa federalnego jest złożoność tego organizmu państwowego składającego się z różnych jednostek państwowych o znacznym stopniu niezależności. Państwa federalne stanowią swoisty związek państw, które częściowo zrzekają się suwerenności na rzecz państwa federalnego.
Państwa federalne powstają na podłożu narodowościowym i etnicznym. Przykładem tego rodzaju państw są Szwajcaria, Belgia, Rosja. Jednakże pewne państwa federalne powstały w wyniku jednoczenia się mniejszych wspólnot terytorialno-politycznych. Przykładem klasycznym są Stany Zjednoczone czy Brazylia. 
Wybór państwa federalnego jako ustroju wpływa wiele czynników takich jak, m.in. narodowość, język, religia, wspólna historia. W pewnym okresie dziejowym przesądziły one o zespoleniu narodów i narodowości oraz stworzenia wspólnoty federalnej oraz wspólnego dzielenia losów bytu narodowego.
Autonomia regionalna.
Autonomia regionalna jest jednostką terytorialną państwa występującą w ustroju terytorialnym państwa, której władze centralne przyznają specyficzny sposób samodzielności. Ta wspólnota społeczna zamieszkująca wydzielony obszar i jej organy korzysta z pewnych uprawnień w zakresie podejmowania decyzji odnoszących się do zaspokajania potrzeb zbiorowych natury gospodarczej i kulturalnej, łącznie z możliwością stanowienia prawa dla danej jednostki terytorialnej. Autonomia regionalna jest związana z tendencją zadość uczynienia wspólnotom społecznym przyznania prawa do załatwiania spraw na niższych szczeblach jednostek terytorialnych oraz przeniesienia odpowiedzialności za sprawy publiczne na organy wyłaniane bezpośrednio przez zainteresowane społeczności
Autonomia regionalna ma szczególne znaczenie w krajach, w których podstawę wyodrębnienia regionu jest zamieszkiwane go przez mniejszość narodową lub etniczną albo religijną. Przyznanie autonomii dowodzi uznania przez władze centralne państwa materialnych i kulturalnych aspiracji tych mniejszości i rezygnacji z rozciągania rozwiązań centralnych na region. Realizacja aspiracji do autonomii regionalnej prowadzi do zmian w formie państwa mechanizmach jego funkcjonowania. Przykładem zmian z formy unitarnej państwa do formy federalnej jest Belgia. Trzy regiony Flandria, Walonia i Bruksela oraz trzy wspólnoty językowe flamandzka, frankofońska oraz niemieckojęzyczna uzyskała możliwość samodzielnego decydowania o własnych sprawach. w regionach utworzono parlamenty i rządy z samodzielnymi kompetencjami, zwłaszcza w zakresie spraw gospodarczych i kulturalnych.
Główny składnik ustroju terytorialnego.
Samorząd terytorialny jako składnik ustroju terytorialnego państwa występuje w formie lokalnej wspólnoty terytorialnej ludzi na szczeblu gmin i wyższych jednostek terytorialnych. Samorząd terytorialny powołany zostaje w celu wykonywania funkcji administracji publicznej w formach zdecentralizowanych.
W polskich warunkach samorząd terytorialny zyskał gwarancję konstytucyjną. O istocie samorządu terytorialnego decydują podmiot i przedmiot samorządu oraz sposób wykonywania zadań administracji publicznej. Podmiotem samorządu terytorialnego jest społeczność zamieszkała na określonym terytorium, zorganizowanym w terytorialny związek samorządowy. Tworzy ona wyodrębnioną organizację. Organizacja ta nie jest w stanie realizować swych zadań przy udziale wszystkich mieszkańców drogą demokracji bezpośredniej. Dlatego też społeczność lokalna powołuje w drodze wyborów kolegialne organy związku. Organy te, a nie cała społeczność lokalna, wykonują zadania administracji publicznej. Społeczności lokalnej przysługuje natomiast prawo do organu przedstawicielskiego samorządu. Wybór organu jest warunkiem niezbędnym uznania organizacji społeczności lokalnej za instytucje samorządową
Samorząd korzysta ze środków właściwych władzy państwowej w wykonywaniu przyznanych zadań, czyli środków władczych. Wykonywanie zadań administracji publicznej, z możliwością stosowania władzy administracyjnej, należy do istoty samorządu terytorialnego. Sposób wykonywania administracji publicznej jest właściwy samorządowi i polega na samodzielnym spełnianiu tych zadań w bezpośredniej styczności ze społecznością lokalną. Organy państwowe mogą wkraczać i nadzorować działalność samorządu jedynie w zakresie określonym prawem.

</doc>
<doc id="1455395" url="https://pl.wikipedia.org/wiki?curid=1455395" title="Droga krajowa B122a (Austria)">
Droga krajowa B122a (Austria)



</doc>
<doc id="1455397" url="https://pl.wikipedia.org/wiki?curid=1455397" title="Dunant">
Dunant



</doc>
<doc id="1455403" url="https://pl.wikipedia.org/wiki?curid=1455403" title="Barbara Zdunk">
Barbara Zdunk

Barbara Zdunk (Sdunk) (ur. 1769, zm. 21 sierpnia 1811 w Reszlu) – ostatnia osoba w Europie, stracona przez spalenie na stosie.
Życiorys.
Barbara Zdunk miała urodzić się koło Bartoszyc, w rodzinie pastucha Urbana. Gdy miała 9 lat opuściła dom i zaczęła pracować. Mając 17 lat wdała się w romans z bliżej nieznanym żołnierzem, ale do zawarcia małżeństwa nie doszło. Jakiś czas później poślubiła innego żołnierza, nazwiskiem Sdunk, lecz po sześciu tygodniach jej małżeństwo się rozpadło. W późniejszym okresie miała wielu kochanków. Jednym z nich został dwudziestodwuletni parobek Jakob Auster, młodszy od niej o 16 lat. Była matką kilkorga dzieci ze związków pozamałżeńskich.
Zdunk, nieszczęśliwie zakochana w znacznie młodszym od siebie mężczyźnie miała podłożyć ogień, który wybuchł w Reszlu w nocy z 16 na 17 września 1807. Została oskarżona o wzniecenie z zemsty pożaru domu, w którym nocował Auster, w wyniku którego zajęło się sześć budynków i zginęło dwoje ludzi. W wyniku śledztwa aresztowana została oskarżona o wywołanie pożaru za pomocą czarów, a sąd miejski skazał ją na śmierć przez spalenie na stosie. Oskarżenia i skazanie Zdunk wywołało wiele kontrowersji – możliwe było, że Zdunk była upośledzona umysłowo, a w rzeczywistości Reszel podpalili polscy żołnierze armii napoleońskiej. Jej sprawa przeszła przez wszystkie instancje sądownictwa pruskiego, aż do króla Fryderyka Wilhelma III Pruskiego, który ostatecznie wyrok zatwierdził. Przez cały okres trwania procesu oskarżona przebywała w areszcie. W tym czasie była przez dozorców więziennych wykorzystywana do świadczenia nierządu obywatelom Reszla. W więzieniu urodziła dwoje dzieci, z których to urodzone jesienią 1809 zmarło. 21 sierpnia 1811 Zdunk została spalona na ostatnim w Europie stosie. Według niektórych przekazów, Zdunk została uduszona przez kata jeszcze przed podłożeniem ognia, aby oszczędzić jej cierpień. Uduszono ją jednak dyskretnie by nie psuć widowiska zgromadzonym gapiom.
Według ówczesnego pruskiego kodeksu karnego, czarnoksięstwo nie było karalne.
W kulturze.
Sprawa procesu Barbary Zdunk jest często wykorzystywana w promocji miasta Reszel. W 1981 podczas Reszeliady (Dni Reszla) przedstawiono inscenizację, w której w rolę Barbary Zdunk wcieliła się Ewa Lewandowska. 9 września 2004 spektakl „Barbara Zdunk – Ostatnia Czarownica” zaprezentowała grupa taneczna „Reszka”. 20 czerwca 2009 na dziedzińcu zamku w Reszlu uczniowie Szkoły Podstawowej nr 3 w Reszlu przedstawili inscenizację procesu Barbary Zdunk. Kolejna inscenizacja, wystawiona 21 sierpnia 2011, została oprotestowana przez Elżbietę Radziszewską, pełnomocnika rządu ds. równego traktowania, uważającą, że inscenizacja tak drastycznych wydarzeń z przeszłości może być odebrana jako dyskryminacja kobiet i wezwała organizatorów do odwołania przedstawienia.
Na podstawie historii Barbary Zdunk Anna Koprowska-Głowacka napisała opowiadanie, które opublikowała w 2010 w swojej pracy "Czarownice z Pomorza i Kujaw".

</doc>
<doc id="1455405" url="https://pl.wikipedia.org/wiki?curid=1455405" title="Joanna Rudniańska">
Joanna Rudniańska

Joanna Rudniańska-Zalejska (ur. 1948) – polska pisarka.
Ukończyła studia na Uniwersytecie Warszawskim. Z wykształcenia jest matematykiem. Dziesięć lat pracowała w Polskiej Akademii Nauk.
Pierwszymi utworami literackimi były bajki dla dzieci. Opublikowała je w czasopiśmie „List”, a następnie współpracowała z „Fantastyką”. Jest autorem czterech powieści, z których jedna – "Mój tata z obcej planety" ukazała się najpierw w 2000 r. w Japonii, a dopiero potem w Polsce (2008).
Jest laureatką m.in. Międzynarodowej Nagrody imienia Janusza Korczaka. Otrzymała ją za "Rok smoka" w 1992 roku. Książka otrzymała również nagrodę Książka Roku 1991.
W 2007 r. "Kotka Brygidy" Joanny Rudniańskiej została uhonorowana Głównym Wyróżnieniem Literackim w konkursie Książka Roku 2007 Polskiej Sekcji IBBY.
W 2012 XY była nominowana do Nagrody Literackiej Miasta Warszawy.
Za książkę "Bajka o Wojnie" otrzymała wyróżnienie honorowe w konkursie „Książka Roku 2015” Polskiej Sekcji IBBY.
Książki "XY" i "Bajka o Wojnie" zostały wpisane na Listę Skarbów Muzeum Książki Dziecięcej.
Życie prywatne.
Joanna Rudniańska urodziła się w rodzinie pedagogów. Jej ojciec, Jarosław Rudniański, był autorem książki "Jak się uczyć". Jej dziadkiem był Stefan Rudniański.

</doc>
<doc id="1455406" url="https://pl.wikipedia.org/wiki?curid=1455406" title="Śląski Oktet Gitarowy">
Śląski Oktet Gitarowy

Śląski Oktet Gitarowy (Silesian Guitar Octet) – gitarowy oktet tworzony przez pedagogów, absolwentów i studentów Akademii Muzycznej w Katowicach.
Historia.
Zespół powstał w 2001 z inicjatywy Franciszka Wieczorka. W założeniu miał być to możliwie największy skład niebędący orkiestrą gitarową – każdy z gitarzystów miał grać własną, autonomiczną partię. Oktet tworzą nauczyciele śląskich szkół muzycznych oraz absolwenci i najlepsi studenci Akademii Muzycznej w Katowicach.
Oprócz koncertów w kraju, Śląski Oktet Gitarowy występował dotychczas na Słowacji, Węgrzech, w Czechach, Grecji, Szwecji, Serbii, Austrii, Danii i Wielkiej Brytanii oraz we Włoszech.
Oktet zdobył I nagrodę oraz tytuł Artist of the Year na International Festival InterArtia 2008 w kategorii zespołów kameralnych.
Pierwsza płyta zespołu „Oct.Opus” była nominowana do nagrody Fryderyki 2009. Na początku 2011 została wydana druga płyta „The XXth Century” z muzyką XX stulecia.
Repertuar.
Niewielka liczba utworów napisanych w oryginale na oktet zmusiła Franciszka Wieczorka do dokonania szeregu transkrypcji najwspanialszych perełek muzyki orkiestrowej. Śląski Oktet Gitarowy wykonuje transkrypcje utworów m.in. Bacha, Mozarta, Czajkowskiego, Griega, Ravela, Turiny, Gershwina, Chaczaturiana, Bernsteina, Brouwera, Kilara, jak również oryginalne kompozycje m.in. Dyensa, Bauera, Grzeszczaka, Fujiie czy Budzyńskiego.

</doc>
<doc id="1455413" url="https://pl.wikipedia.org/wiki?curid=1455413" title="Władysław Tomczak">
Władysław Tomczak

Władysław Tomczak, ps. "Śmigielski", (ur. 30 maja 1897 w Pabianicach, zm. 22 kwietnia 1943 w Łodzi) – legionista, oficer rezerwy WP, działacz społeczny.
Życiorys.
Syn Andrzeja i Marii z d. Śmigielskiej, brat Mieczysława Tomczaka. Legionista 2 i 4 pp Legionów Polskich (1914 - 1917), internowany w Szczypiornie, podoficer i oficer Wojska Polskiego (4 pp LP, 14 pp WP), obrońca Włocławka w 1920 r. (jako oficer w bat.zapasowym 14 pp WP). Po 1921 r. przeniesiony do rezerwy, kierownik Ubezpieczalni Społecznej w Pabianicach. Założyciel i Prezes Związku Legionistów Polskich w Pabianicach, członek Związku Strzeleckiego i Pabianickiego Towarzystwa Cyklistów. Odznaczony m.in. Krzyżem Niepodległości i Srebrnym Krzyżem Zasługi. 22 kwietnia 1943 roku zamordowany przez Niemców w obozie Radogoszcz (Łódź).

</doc>
<doc id="1455418" url="https://pl.wikipedia.org/wiki?curid=1455418" title="Niszczyciele min typu Oksøy">
Niszczyciele min typu Oksøy

Niszczyciele min typu Oksøy – norweskie niszczyciele min, które zaczęły wchodzić do służby w 1994. Zbudowano cztery okręty tego typu.
Historia.
Prace koncepcyjne nad nowym typem okrętów przeznaczonych do zadań przeciwminowych rozpoczęły się w Norwegii w 1984. Okręty miały zastąpić w służbie amerykańskie trałowce typu "Sauda". Na podstawie wymagań norweskiego ministerstwa obrony firma projektowo – konsultingowa opracowała projekt okrętu, który następnie został dopracowany w stoczni Kvaerner Mandal. 3 sierpnia 1987 podjęto decyzje o zleceniu budowy okrętów tej stoczni. Kontrakt na budowę okrętów podpisano 9 listopada 1989. Budowa pierwszego okrętu "Oksøy" (M 340) rozpoczęła się 1 grudnia 1990. Z powodu problemów z finansowaniem budowę okrętu zawieszono na 15 miesięcy. Nowe okręty zaprojektowano jako poduszkowce bocznościenne z kadłubem wykonanym z tworzyw sztucznych. Układ konstrukcyjny i materiał z którego zbudowano kadłub, mają zapewnić okrętowi skuteczniejsze w porównaniu do klasycznych rozwiązań wykonywanie zadań związanych z unieszkodliwianiem min morskich. Dzięki pędnikom strugowodnym osiągnięto dużą zwrotność jednostek. Niewielkie zanurzenie dodatkowo zwiększyło odporność okrętu na wybuchy podwodne. Znaczna część zadań związanych ze zwalczaniem min morskich wykonywana jest przy pomocy zdalnie sterowanych pojazdów podwodnych "Pluto". Bazując na doświadczeniach z budowy niszczycieli min typu "Oksøy" w latach 1996 – 1997 w Norwegii zbudowano pięć zbliżonych pod względem konstrukcyjnym trałowców typu "Alta".
Opis.
Okręty powstały jako poduszkowce bocznościenne o dwóch kadłubach. Kadłub wykonany metodą przekładkową składającą się z maty szklanej laminowanej żywicami. Duża szerokość okrętów pozwoliła na znaczne zwiększenie powierzchni użytkowej będącej do dyspozycji załogi. W konstrukcji nadbudówki znajduje się miedziana siatka, która ma uodpornić jednostkę na skutki działania środków walki elektronicznej. Napęd okrętów składa się z dwóch silników wysokoprężnych MTU 12V, każdy o mocy 140 kW które dzięki przekładni redukcyjnej napędzają pędniki strugowodne.

</doc>
<doc id="1455422" url="https://pl.wikipedia.org/wiki?curid=1455422" title="Karol Ernest Wedel">
Karol Ernest Wedel



</doc>
<doc id="1455424" url="https://pl.wikipedia.org/wiki?curid=1455424" title="Republika Łokocka">
Republika Łokocka

Republika Łokocka, Łokocki Okręg Autonomiczny (ros. Локотское самоуправление) – wydzielony z obszaru ZSRR okupowanego przez Wehrmacht, rejon autonomiczny lub quasi-państwo, w całości administrowane przez Rosjan. Istniało w okresie od jesieni 1941 do lata 1943. Teren Republiki Łokockiej obejmował początkowo jedynie gminę Łokoć w obwodzie briańskim. W szczytowym okresie obszar republiki wynosił 10 280 km² i był zamieszkany przez ok. 1700 tys. obywateli.
Współcześnie wśród rosyjskich historyków i publicystów trwają silne spory dotyczące stosunku do Republiki Łokockiej, bowiem istnienie tego administrowanego przed ludność rosyjską tworu państwowego, jawnie podważało nazistowskie teorie rasowe oraz politykę eksterminacyjną III Rzeszy na okupowanych terenach Związku Radzieckiego.
Powstanie Republiki Łokockiej.
4 października 1941 zwiadowczy oddział niemieckich motocyklistów wjechał do niewielkiego osiedla fabrycznego Łokoć, położonego w rejonie brasowskim obwodu briańskiego. Kilka dni później miejscowość została zajęta przez główne siły 2. Armii Pancernej Wehrmachtu. Dowództwo niemieckich oddziałów wojskowych wyznaczyło na starostę zajętego obszaru Konstantina Woskobojnika, byłego nauczyciela fizyki miejscowego technikum leśno-chemicznego, który w połowie lat 30. XX wieku odbywał karę zesłania na Syberii. Byłych zesłańców i represjonowanych przez władze stalinowskie kułaków w okolicach Łokocia było bardzo wielu, gdyż po ataku wojsk niemieckich na Związek Sowiecki, wielu z nich zgromadziło się w okolicznych wsiach, oczekując z nadzieją na przybycie Niemców. Nieoczekiwana szybkość ofensywy niemieckiej uniemożliwiła władzom partyjnym przeprowadzenie ewakuacji na wschód miejscowej ludności i dobytku. W obliczu kolejnych klęsk Armii Czerwonej chłopi zaczynali nawet tu i ówdzie dzielić pomiędzy siebie ziemię w kołchozach. Część mężczyzn tworzyła z kolei oddziały samoobrony, wyposażone w broń porzucaną przez uciekających czerwonoarmistów. Owe oddziały miały ochraniać okoliczne miejscowości przed dezerterami, bandami rabunkowymi i pojawiającymi się pierwszymi sowieckimi oddziałami partyzanckimi.
Momentem decydującym dla przyszłości inicjatywy Woskobojnika była dwutygodniowa wizyta jego zastępcy, Bronisława Kamińskiego w dowództwie 532. Obszaru Tyłowego 2. Armii Pancernej w okupowanym Orle. Kamiński roztoczył przed Niemcami obraz tysięcy Rosjan gotowych z bronią w ręku walczyć z Sowietami i pracować na rzecz swoich wyzwolicieli. W efekcie okupanci wycofali z terytorium łokockiego wszelkie swoje oddziały i komendantury wojskowe, pozostawiając jedynie niewielką grupę łącznikową. Ponadto obiecali dostarczyć powstającym coraz liczniej oddziałom samoobrony zdobyczne uzbrojenie posowieckie. W zamian władze rejonu łokockiego zobowiązały się przekazywać Niemcom określoną ilość produktów rolno-spożywczych i zwalczać partyzantkę sowiecką. W skład autonomicznego rejonu weszły południowe tereny obwodu briańskiego, zachodnie obwodu orłowskiego i północno-zachodnie obwodu kurskiego z ludnością obliczaną, według różnych źródeł, do 1700 tys. mieszkańców.
Alexander Dallin, amerykański historyk rosyjskiego pochodzenia, w swojej książce pt. "The Kaminsky Brigade 1941-1944: a case study of German military exploitation of Soviet disaffection", wydanej w 1952, starał się dowieść, że utworzenie autonomicznego organizmu administracyjnego było pomysłem samego Adolfa Hitlera. Faktycznie jednak niemieccy wojskowi, z których część okazywała pewne sympatie do narodu rosyjskiego, postanowili pragmatycznie zabezpieczyć sobie w ten sposób część okupowanych przez siebie terenów. Uznali, że sami Rosjanie będą w stanie przeciwstawić się partyzantce sowieckiej, dzięki czemu większa liczba żołnierzy trafi na front. Swoją rolę odgrywały także względy propagandowe.
System administracyjny.
8 stycznia 1942, podczas niespodziewanego ataku sowieckich partyzantów na Łokoć, został zabity Woskobojnik. Jego miejsce zajął Bronisław Kamiński, kontynuując dzieło swojego poprzednika. W odróżnieniu od dotychczasowego burmistrza wprowadził on surowe porządki na podległym terytorium. Wybujałe ambicje Kamińskiego spowodowały, że zgromadził w swoim ręku nieograniczoną władzę dyktatorską, likwidując kolegializm wprowadzony wcześniej przez Woskobojnika. W lipcu 1942, rozkazem dowódcy 2. Armii Pancernej, został oficjalnie utworzony Łokocki Okręg Autonomiczny. Jednocześnie nakazał on podległym organom nie mieszać się do wewnętrznych spraw Rosjan, ograniczając się jedynie do pomocy i doradztwa. Bronisław Kamiński otrzymał tytuł ober-burmistrza i stopień wojskowy dowódcy brygady. Na kierownicze stanowiska w swoim okręgu mianował przedstawicieli miejscowej inteligencji, m.in. Stiepana Mosina, byłego dyrektora szkoły i Michaiła Morozowa, byłego buchaltera rejonowego związku spożywczego. W ten sposób udało się utworzyć w pełni rosyjski organizm administracyjny, który faktycznie reprezentował miejscową ludność.
System władz administracyjnych Łokockiego Okręgu Autonomicznego powielał wzorce stworzone przez Niemców na pozostałej części okupowanych terenów ZSRR, z tą różnicą, że tutaj pełnia władzy znajdowała się w rękach miejscowych organów samorządowych. Okręg dzielił się na 8 rejonów na czele z zarządami rejonowymi kierowanymi przez burmistrzów. Stolicą Okręgu była miejscowość Łokoć, która otrzymała prawa miejskie. Łokocki zarząd rejonowy składał się z oddziału samorządowego, kancelarii burmistrza, oddziału policji, oddziału agitacji i propagandy, oddziału administracyjnego, oddziału pracy, oddziału wojskowego, oddziału oświatowego, oddziału zdrowia, oddziału spraw socjalnych, oddziału prawnego, oddziału kontroli państwowej, oddziału rolniczego, oddziału handlowego, oddziału przemysłowego, oddziału finansowego i oddziału drogowo-transportowego. Podobna struktura dotyczyła pozostałych zarządów rejonowych. Każdy rejon dzielił się na 5-6 wołości (odpowiednik polskiej gminy), kierowanych przez zarządy gminne. Na czele wsi stali starostowie, który byli wybierani w powszechnych wyborach wszystkich mieszkańców danej wsi. Element ten zdecydowanie różnił system administracyjny Łokockiego Okręgu Autonomicznego od systemu obowiązującego poza jego granicami, gdzie starostowie byli po prostu mianowani przez Niemców. Okresowo odbywały się także zjazdy, na których starostowie rozpatrywali problemy zgłaszane przez miejscową ludność. Przydawało to administracji Okręgu charakteru republikańskiego. Choć cały aparat został utworzony praktycznie od zera, to kadra urzędnicza pochodziła w większości z okresu sowieckiego, dlatego wykazywała wszystkie ówczesne negatywne cechy, takie jak zbytni formalizm i przewlekłość prowadzenia spraw, aż po korupcję i alkoholizm.
Ważną rolę odgrywał ponadto system prawny, od sądów pokoju przy zarządach gminnych, poprzez sądy rejonowe, obsadzane przez burmistrzów, po sąd okręgowy, stanowiący instancję kasacyjną. Procesy odbywały się w sposób otwarty. Przestępstwami o charakterze politycznym, noszącym piętno zdrady państwa, zajmowało się kolegium wojskowe. Po przeprowadzeniu śledztwa jego członkowie przekazywali daną sprawę polowemu sądowi wojskowemu. Trafiali przed niego schwytani partyzanci, przedstawiciele miejscowej ludności wspierający partyzantkę oraz dezerterzy z oddziałów wojskowych podległych władzom okręgu. Partyzanci otrzymywali zazwyczaj karę śmierci, cywile – od trzech do dziesięciu lat więzienia, zaś dezerterzy – trzy lata z konfiskatą własności. 20 kwietnia 1943, czyli w dzień urodzin Adolfa Hitlera, Bronisław Kamiński ogłosił amnestię dla części więźniów. Inaczej ten system oceniali Sowieci, którzy – po zajęciu terytorium Łokockiego Okręgu Autonomicznego – starali się kłamliwie udowadniać, że, po pierwsze, o wszelkich karach decydowali Niemcy, zaś po drugie, zdecydowana większość kar to była kara śmierci. Do ofiar podwładnych Kamińskiego byli zaliczani nawet ci, którzy zginęli podczas walk frontowych bądź nalotów lotnictwa sowieckiego. Ten sam status uzyskali także wszyscy zabici w atakach partyzanckich.
Ideologia i propaganda.
Założyciele Łokockiego Okręgu Autonomicznego postanowili stworzyć system ideologiczny, który na poziomie wyższych wartości spajałby wszystkich podległych im mieszkańców. Dlatego oficjalną ideologią stał się rosyjski nacjonalizm reprezentowany przez Narodowo-Socjalistyczną Partię Rosji, powołana już pod koniec listopada 1941. W części kwestii wzorowała się ona na programie hitlerowskiej NSDAP. Jednym z ważnych elementów programowych NSPR był antysemityzm, znajdujący w miejscowych warunkach swoje odbicie w haśle żydokomuny. Zarówno Woskobojnik, jak i Kamiński dowodzili, że Żydzi "przekształcili socjalizm w marksizm, komunizm i bolszewizm". Pozostałymi punktami programu było: całkowite zniszczenie w Rosji ustroju komunistycznego i kołchozowego, bezpłatny zwrot chłopom w wieczne użytkowanie odebranej im ziemi z prawem wymiany (choć bez prawa sprzedaży), wprowadzenie prawa własności prywatnej z prawem swobodnego zajmowania się rzemiosłem i przemysłem oraz budowy fabryk i zakładów przemysłowych, objęcie własnością państwową lasów, kolei, zasobów ziemskich i wszystkich najważniejszych fabryk i zakładów przemysłowych, wprowadzenie we wszystkich gałęziach produkcji dwumiesięcznego urlopu w ciągu każdego roku w celu wykonywania prac polowych, nadanie chłopom prawa bezpłatnego użytkowania zasobów leśnych dla budowy domów oraz ogłoszenie amnestii dla wszystkich komsomolców, szeregowych członków partii komunistycznej i tych komunistów, którzy z bronią w ręku uczestniczyli w likwidacji reżimu stalinowskiego. Twórcy Republiki Łokockiej liczyli na wprowadzenie swoich haseł na terytorium całego państwa rosyjskiego po wygranej wojnie przez III Rzeszę.
Jedną z pierwszych decyzji władz okręgu było założenie organu prasowego w postaci gazety „Głos Ludu”, drukowanej w Łokoci. W okresie rządów Kamińskiego pismo to stało się wręcz wyrazicielem jego kultu wodzowskiego, aczkolwiek pojawiały się także artykuły piętnujące wybrane negatywy rzeczywistości łokockiej. Ważną rolę odgrywały ponadto felietony zachwalające w duchu propagandowym sytuację wewnętrzną III Rzeszy i opisujące jej walki frontowe z Armią Czerwoną. W szczytowym okresie popularności nakład gazety doszedł do 8 tysięcy egzemplarzy (niektóre źródła podają liczbę 14,5 tysiąca egzemplarzy). Miejscową prasę uzupełniały dodatkowo gazety „Biuletyn. Organ łokockiego samorządu okręgowego” (mający bardziej formalny charakter), ukazujący się dwa razy w miesiącu i „Bojewoj put'”, przeznaczona dla żołnierzy RONA. Głównym tematem publikowanych tekstów była walka z partyzantką sowiecką i problemy ekonomiczne. Obrona przed partyzantami opisywana była jako "walka z bandytyzmem". Ponadto starano się podważyć hasła sowieckie w zakresie odwoływania się przez nich do tradycji walk partyzanckich z 1812 r.
Dzięki pracy oddziału agitacji i propagandy władz okręgowych, którym kierował Stiepan Mosin, powstała sieć domów ludowych, teatrów i kinoteatrów, wiejskich klubów i izb czytelniczych. Oprócz publicznego czytania gazet odbywały się w nich spotkania propagandowe z wykładami i odczytami dla miejscowej ludności. Duże znaczenie miały różnego rodzaju uroczystości, jak pierwsza rocznica wyzwolenia od bolszewizmu, obchodzona wyjątkowo uroczyście 5 listopada 1942 w Łokoci. W mieście tym utworzono ponadto miejski artystyczny teatr dramatyczny im. Konstantina Woskobojnika, liczący ponad dwudziestu aktorów. Ogółem wystawiano do 60 spektakli miesięcznie. Wśród tradycyjnych sztuk rosyjskich pojawiały się także sztuki miejscowych pisarzy, w dużym stopniu poświęcone walce z partyzantami sowieckimi. Kilka mniejszych teatrów powstało w innych miejscowościach. Duże poparcie społeczne, jakim cieszyły się władze okręgowe u miejscowej ludności, spowodowało kontrakcję ze strony sowieckiej. W licznych wsiach i miejscowościach okręgu partyzanci i ich sympatycy kolportowali ulotki, gazetki partyjne i inne materiały propagandowe. Zwolenników Kamińskiego nazywano w nich "najemnymi psami", "przestępcami", "trockistami" czy "zdrajcami". Apelowano do patriotyzmu ludności, ale starając się jak najmniej odwoływać do idei komunistycznych. W tego typu materiałach nie występowało także prawie w ogóle nazwisko Stalina.
Szkolnictwo i ochrona zdrowia.
Działalność Kamińskiego i jego podwładnych przejawiała się również w odbudowie systemu szkolnego, ochrony zdrowia i innych instytucji społecznych. Starano się powrócić do przedrewolucyjnych wzorców pedagogicznych. Przede wszystkim uznano, że nauczyciel nie ma pełnić roli aktywisty partyjnego, a być całkowicie niezawisłym w swoich działaniach wobec uczniów. Inspektorzy szkolni oceniali pracę nauczycieli jedynie pod kątem poziomu nauczania i wyników uczniów. Podstawą wychowania dzieci i młodzieży miała być chrześcijańska moralność oraz duchowa spuścizna wielkich rosyjskich poetów i pisarzy. Wobec braku innych podręczników używano jednak książek z okresu sowieckiego. Starostowie otrzymali polecenie władz okręgowych zorganizowania sieci szkół podstawowych i internatów. W rezultacie do jesieni 1942 otworzono 345 szkół, w tym 10 średnich, w których uczyło się prawie 44 tysięcy uczniów. Przy niektórych z nich powołano teatralne, muzyczne i chóralne kółka zainteresowań. Ponadto w Siewsku istniały kursy dla agronomów i pedagogów.
W skład systemu ochrony zdrowia wchodziło 9 szpitali i 37 punktów ambulatoryjnych. Brakowało jednak lekarzy i sióstr medycznych, a także lekarstw. Z kolei pomoc socjalną organizowały oddziały opieki socjalnej, do zadań których należała m.in. wypłata rent i emerytur, pomoc dzieciom – sierotom i ubogim rodzinom. Dodatkową pomoc otrzymywały rodziny, które straciły kogoś w napadach partyzantów. Zimą 1942 na 1943 wzorem Niemiec władze okręgowe zorganizowały akcję tzw. zimowej pomocy, polegającej na zbiórce obuwia, odzieży, pościeli czy produktów rolno-spożywczych dla potrzebujących.
System gospodarczy.
Jednym z podstawowych zadań władz Łokockiego Okręgu Autonomicznego było odbudowanie systemu gospodarczego, mocno naruszonego z powodu zniszczeń dokonanych na rozkaz Stalina w momencie pospiesznej ewakuacji urzędników i działaczy partyjnych na wschód. Pomimo szybkiego postępu Wehrmachtu Sowietom udało się wysadzić zakłady spirytusowe w Łokoci i łopandynski kombinat cukrowniczy, czyli 2 największe ośrodki przemysłowe na tym obszarze. Straty poniosło także wiele mniejszych zakładów w innych miejscowościach. Zdarzały się jednak przypadki sabotowania stalinowskich dyrektyw (np. dyrektor jednego z niedużych zakładów spożywczych polecił wybranym robotnikom rozebranie, spakowanie i zakopanie najcenniejszych maszyn). Ponadto czasami miejscowe kierownictwo sabotowało rozkazy o ewakuacji, przeciągając prace do czasu przybycia wojsk niemieckich. W ten sposób łokockie władze miały częściowo ułatwioną sprawę. Jednym z pierwszych poleceń Woskobojnika była odbudowa zakładu spirytusowego w Łokoci, dodatkowo rozbudowanego. Ponadto uruchomiono 2 ważne fabryczki: garbarnię i zakłady obuwnicze, dzięki czemu przed zimą udało się dostarczyć mieszkańcom osiedla, jak też nowo formowanym oddziałom samoobrony, odzież i obuwie w postaci walonek. W późniejszym okresie uruchomiono m.in. 2 elektrownie i 2 warsztaty mechaniczne, gdzie remontowano pojazdy, samochody pancerne i czołgi, a także broń maszynową RONA. Taki sam proces odbywał się na całym obszarze Okręgu, co spowodowało, że jesienią 1942 pracowało tam już 249 wiatraków, w tym 32 o napędzie parowym. Najważniejszym ośrodkiem przemysłowym Okręgu był jednak Siewsk, w którym w tym okresie działały zakłady spożywcze produkujące rocznie 1,5 tys. ton masła i innych produktów, fabryka krochmalu z działem spirytusowym i produkcji melasy, suszarnia z działami krochmalnym, wódczanym, mącznym i produkcji melasy, duże warsztaty mechaniczne przeznaczone do remontów sprzętu rolniczego oraz kopalnia wapnia i cegielnia.
Dużą rolę w rozwoju gospodarczym okręgu odegrało przywrócenie prywatnej własności i inicjatywy ekonomicznej, co zaowocowało utworzeniem różnego rodzaju warsztatów rzemieślniczych we wszystkich miastach i wsiach Łokockiego Okręgu Autonomicznego. Powstawały także prywatne fabryczki. Wszyscy rzemieślnicy i właściciele zakładów mieli obowiązek wykupywać co kwartał u miejscowych władz prawo na prowadzenie swojej działalności. Kontrolę nad życiem ekonomicznym Okręgu sprawował osobiście ober-burmistrz Kamiński, doprowadzając do coraz większej centralizacji przemysłu. Szczególną rolę zajmował u niego rozwój rolnictwa, bardzo ważny ze względu na konieczność realizacji dostaw obowiązkowych dla Niemców. Zgodnie z głoszonymi hasłami władze Okręgu zlikwidowały system kołchozów, powracając do prywatnej własności rolnej. Dodatkowe ilości ziemi otrzymały ofiary kolektywizacji sowieckiej, a także urzędnicy i pracownicy administracji oraz żołnierze i oficerowie RONA. Część budynków kołchozowych przejęły władze Okręgu, urządzając w nich siedziby administracji, szkoły, szpitale, kluby wiejskie bądź np. koszary wojskowe. Ponadto zapoczątkowano tworzenie rolniczych kas oszczędnościowych. Bronisław Kamiński nie odszedł całkowicie od systemu spółdzielni rolniczych, kierujących się obecnie interesem swoich członków. W rezultacie takiej polityki rolnej plony zebrane jesienią 1942 były o wiele większe, niż w okresie sowieckim.
Życie religijne.
Działania władz Łokockiego Okręgu Autonomicznego przyczyniły się do odnowienia życia duchowego miejscowej ludności. Wielu mieszkańców Łokoci pomagało w pracach remontowych miejskiej cerkwi. Szczególnie uroczystą oprawę miało zainstalowanie krzyża na jej dachu. Z kolei we wrześniu 1942 w Siewsku odbyła się kilkutysięczna procesja z ikoną Matki Bożej. Cerkwie, chramy i domy modlitewne były otwierane we wszystkich miejscowościach okręgu. W miasteczku Nowozybkow uaktywniła się ponadto duża wspólnota tzw. staroobrzędowców. Działalność misyjną prowadzili także baptyści i ewangelicy. Władze okręgu poza ogólnym nadzorem starały się nie ingerować w działalność cerkiewną. Propaganda sowiecka z kolei prowadziła kampanię mającą odwodzić szczególnie młodzież i młodych ludzi od życia religijnego, ale była ona z góry skazana na klęskę w tej dziedzinie.
Siły zbrojne Republiki Łokockiej.
Istnienie Łokockiego Okręgu Autonomicznego było faktycznie uzależnione od prowadzenia aktywnej walki z partyzantką sowiecką, dlatego formowanie własnej siły zbrojnej stało się głównym celem Bronisława Kamińskiego. Zimą 1942 r. liczebność oddziałów samoobrony, zwących się milicją ludową, osiągnęła liczbę ponad 1600 ludzi, zgrupowanych w cztery bataliony. Po utworzeniu władz okręgowych w lipcu 1942 powołano w ich składzie referat wojskowy z sekcją mobilizacyjną, który miał za zadanie przede wszystkim prowadzenie szkoleń członków milicji ludowej. Jesienią 1942 Kamiński ogłosił powszechną mobilizację mężczyzn urodzonych w latach 1922–1925. Funkcje dowódcze w RONA objęli byli oficerowie Armii Czerwonej, zwolnieni z niemieckiej niewoli. Formacja ta osiągnęła liczebność ok. 20 tys. żołnierzy podzielonych na pięć pułków strzeleckich w sile czternastu batalionów i mniejszych pododdziałów. Pomimo faktu, że wyszkolenie i dyscyplina wojskowa, a także wyposażenie oddziałów pozostawiały wiele do życzenia, RONA z reguły odnosiła sukcesy w ciągłych walkach z sowiecką partyzantką. Pomimo różnych incydentów, stosunki z okupantami kształtowały się na zasadach autonomicznych, do tego wręcz stopnia, że kiedy latem 1942 doszło do grabieży w jednym z młynów w Łokoci, zakończonej zabójstwem przez dwóch niemieckich wojskowych osoby tam pracującej, Bronisław Kamiński zdołał wymusić na Niemcach osądzenie ich na karę śmierci, a następnie wykonanie jej publicznie na głównym placu miasteczka.
W sierpniu 1943 Armia Czerwona przerwała front na odcinku Orzeł – Kursk, co doprowadziło do tego, że ofensywa sowiecka wkrótce dotarła do wschodnich granic Łokockiego Okręgu Autonomicznego. W tej sytuacji siewskie zgrupowanie RONA w składzie 4. i 5. Pułków zmuszone zostało do przeciwstawienia się czerwonoarmistom wraz z wojskami niemieckimi i węgierskimi. Przeznaczone do zwalczania partyzantki oddziały RONA poniosły wielkie straty (część żołnierzy zdezerterowała na sowiecką stronę), aczkolwiek udało im się pomimo tego doprowadzić do pewnych strat po stronie Armii Czerwonej. Wiadomo, że na jednym z odcinków frontu podkomendni Kamińskiego zniszczyli kilka sowieckich czołgów, zdobywając 4 moździerze, kilkanaście karabinów maszynowych i ok. 70 karabinów ręcznych. Najbardziej zawzięte walki miały miejsce na początku sierpnia 1943 r. w rejonie Siewska. Obronę miasta prowadziły 10. i 14. Bataliony 4. Pułku RONA wraz z baterią artylerii i dwoma osłabionymi batalionami węgierskiej 108. Dywizji Lekkiej oraz resztkami niemieckiego 459. Pułku Piechoty 251. Dywizji Piechoty. Tak więc główny ciężar walk obronnych spadł na barki ronowców Wobec przygniatającej przewagi Armii Czerwonej miasto padło po 8 godzinach wyjątkowo krwawej i ciężkiej walki niemalże o każdy dom. Ci żołnierze RONA, którzy ocaleli w ruinach, a także ranni przebywający w szpitalu polowym, zostali wymordowani.
Upadek.
Do sierpnia 1943 trwało opanowywanie przez wojska radzieckie całego terytorium Łokockiego Okręgu Autonomicznego. W tym czasie Kamińskiemu przy pomocy Niemców udało się zorganizować ewakuację dużej części żołnierzy RONA i ludności cywilnej wraz z dobytkiem w rejon miasta Lepel na okupowanej Białorusi. Wczesną jesienią 1943 rozśrodkowano ich w pięciu rejonach obwodu witebskiego na tyłach Grupy Armii „Środek”. Dowódca RONA próbował tam zorganizować organizm administracyjny na wzór Republiki Łokockiej, ale uniemożliwiał mu to bardzo mocny opór miejscowej partyzantki (o wiele silniejszej, niż na poprzednim terytorium), a także parcie na zachód Armii Czerwonej. Doprowadziło to do kolejnej ewakuacji ronowców, najpierw na Podlasie, a potem w okolice Częstochowy, gdzie pod koniec lipca 1944 zostali włączeni w skład Waffen-SS jako Brygada Szturmowa SS „RONA”. Po wybuchu powstania warszawskiego Niemcy wydzielili do jego spacyfikowania pułk szturmowy RONA w sile ok. 1700 żołnierzy. Od 4 sierpnia 1944 brali oni udział w krwawych walkach w Warszawie, zapisując się wyjątkową brutalnością i licznymi zbrodniami na powstańcach i ludności cywilnej. Pod koniec sierpnia silnie osłabiony pułk RONA został przeniesiony do Puszczy Kampinoskiej, gdzie w pierwszych dniach września poniósł kolejne straty. W tym czasie Bronisław Kamiński, odznaczony przez Niemców Krzyżami Żelaznymi II i I klasy za sukcesy w walkach z partyzantami na Białorusi, udał się z kilkoma swoimi podkomendnymi do Łodzi. Po drodze został jednak zabity w niewyjaśnionych okolicznościach. Jego dywizja w listopadzie 1944 została przeniesiona na poligon wojskowy w Münsingen w Wirtembergii, gdzie po rozformowaniu weszła w skład nowo utworzonej 1. Dywizji Sił Zbrojnych Komitetu Wyzwolenia Narodów Rosji.
Ostatnim akordem historii Łokockiego Okręgu Autonomicznego była działalność antysowieckich oddziałów partyzanckich na obszarze Briańszczyzny, utworzonych przez byłych członków RONA. Część z nich została na miejscu po wkroczeniu Armii Czerwonej, inni zaś powrócili tam z Białorusi. Najbardziej znanym był oddział G. J. Chomutowa, który podczas okupacji niemieckiej kierował organizacją młodzieżową w Republice Łokockiej. Pod koniec 1944 oddział został rozbity, zaś dowódca schwytany. Ostatni antykomunistyczny oddział byłych ronowców został zniszczony przez siły podlegające MGB dopiero w 1951, we wsi Łagieriewka w rejonie komaryczskim.
W latach powojennych władze ZSRR zorganizowały kilka procesów byłych podkomendnych Kamińskiego. Miały one propagandowy charakter, za każdym razem kończąc się wyrokami śmierci lub długoletnich łagrów.

</doc>
<doc id="1455427" url="https://pl.wikipedia.org/wiki?curid=1455427" title="Verbrennungskommando">
Verbrennungskommando



</doc>
<doc id="1455432" url="https://pl.wikipedia.org/wiki?curid=1455432" title="HMS Dorsetshire (40)">
HMS Dorsetshire (40)



</doc>
<doc id="1455433" url="https://pl.wikipedia.org/wiki?curid=1455433" title="Freshwater">
Freshwater

Freshwater - miasto w Wielkiej Brytanii, na Wyspie Wight, nad Zatoką Freshwater, największy ośrodek zachodniej części Wyspy. 
Urodził się tutaj przyrodnik Robert Hooke.
Turystyka.
Miasto jest położone na drodze między Newport a przylądkiem Needles. Niedaleko znajdujące się kredowe klify powodują, że Freshwater jest punktem wypadowym w malownicze rejony zachodniej części Wyspy Wight. Miasto składa się z dwóch części - Freshwater - miasta i części zatokowej.

</doc>
<doc id="1455434" url="https://pl.wikipedia.org/wiki?curid=1455434" title="Pałac Tyszkiewiczów w Wace Trockiej">
Pałac Tyszkiewiczów w Wace Trockiej

Pałac Tyszkiewiczów w Wace Trockiej (lit. "Trakų Vokės grafų Tiškevičių rūmai") – pałac należący do rodziny Tyszkiewiczów położony w Wace Trockiej.
Historia.
W latach 40. XIX w. od Ludwika Dąbrowskiego kupił Wakę Józef hr. Tyszkiewicz (1805-1844) herbu Leliwa, marszałek szlachty powiatu oszmiańskiego, właściciel Wołożyna i Połągi, Znajdował się tu drewniany dwór zbudowany przez Dąbrowskich. Po śmierci Józefa Tyszkiewicza w 1844 r. Wakę odziedziczył jego syn, Jan Witold Emanuel hr. Tyszkiewicz (1831-1892), marszałek powiatu wileńskiego. Postanowił zbudować nową siedzibę w Wace i przenieść się do niej. Obiekt zbudowano według projektu arch. Leandra Marconiego. Wzniósł on rezydencję wzorowaną na pałacu w warszawskich Łazienkach.
Ostatni właściciel, Jan Michał Tyszkiewicz, był osobą powszechnie szanowaną, posłem do Sejmu II Rzeczypospolitej. Zginął 31 maja 1939 r. w katastrofie lotniczej, wracając do rodziny w Wace Trockiej z rekolekcji w Międzyrzecu Podlaskim. Został pochowany w Wace Trockiej, przy kaplicy w rodzinnym majątku. Po wybuchu wojny hrabina Anna Tyszkiewiczowa wraz z trójką dzieci: Izabelą, Zygmuntem i Anną uciekła do Anglii. Zmarła w 1983 r. w Brighton. W pałacu zainstalowała się sowiecka komenda wojskowa, dzięki której cały majątek został rozgrabiony i zniszczony. W latach 1941-44 Niemcy zorganizowali tu szkołę rolniczą "Niederlandische Ost Compani", prowadzoną przez Holendrów. Całym majątkiem zarządzał arystokrata holenderski von Vorenkampf.
Po zakończeniu II wojny światowej majątek w Wace Trockiej (lit. Trakų Vokė) stał się kołchozem. W 1970 r. litewski Instytut Konserwacji Zabytków doprowadził do restauracji pałacu. Po jej zakończeniu zajęła go filia Litewskiego Naukowo-Badawczego Instytutu Rolnictwa. 
Na początku lat 90. XX wieku Instytut Rolnictwa wyprowadził się z pałacu i stał on opuszczony aż do 2005 r. Wtedy to najwyższe władze Litwy przekazały go na lat 99 Związkowi Szlachty Litewskiej, który urządził w jego wnętrzach Centrum Kultury Dworskiej. Odbywały się w nim różne imprezy kulturalne, doroczne święto "Szlachta na koniach", organizowane były wystawy prac młodych malarzy itp. (Dvaru Kulturos Centras). Zorganizowana została wystawa pokazująca dzieje Waki Trockiej i rodu Tyszkiewiczów.
W 2014 roku pałac został przekazany do gestii samorządu miasta Wilna, który po długich dyskusjach, podjął decyzję o przekazaniu pałacu w Wace Trockiej w zarządzanie Instytucji Pożytku Publicznego "Trakų Vokės dvaro sodyba". Instytucja ta ubiega się obecnie o środki unijne na odrestaurowanie pałacu i przywrócenie dawnego wyglądu parku.
Architektura.
Pałac posiada bogato rzeźbione, intarsjowane stropy w dwóch salach - odkryto je dopiero w 1970 r., gdy litewskie władze zwróciły się do polskich urzędów konserwatorskich w Warszawie z prośbą o dokumentację pałacu, potrzebną dla przeprowadzenia remontu. Dopiero z tych planów Litwini zorientowali się, że nad gładkim, podwieszonym przez Rosjan stropem zbitym z desek i wielokrotnie malowanym wapnem, znajdują się piękne kasetony i obrzeża sufitu zdobione stiukami.
Park.
Autorem parku był francuski architekt krajobrazu Édouard André. Park o powierzchni 23 ha, znajdujący się w pobliżu trasy wiodącej z Wilna do Trok, został otwarty w 1900 roku. Na jego terytorium znajdują się aleje, plac widokowy, trzy stawy oraz płynie rzeczka Waka.

</doc>
<doc id="1455438" url="https://pl.wikipedia.org/wiki?curid=1455438" title="Franklin Frederick Korell">
Franklin Frederick Korell

Franklin Frederick Korell (ur. 23 lipca 1889 w Portland, Oregon, zm. 7 czerwca 1965 w Arlington, Wirginia) – amerykański wojskowy, prawnik i polityk związany z Partią Republikańską.
W latach 1927–1931 reprezentował trzeci okręg wyborczy w stanie Oregon w Izbie Reprezentantów Stanów Zjednoczonych. Po śmierci jego ciało zostało pochowane na Narodowym Cmentarzu w Arlington w Wirginii.

</doc>
<doc id="1455440" url="https://pl.wikipedia.org/wiki?curid=1455440" title="Shanklin (stacja kolejowa)">
Shanklin (stacja kolejowa)

Shanklin – stacja kolejowa w miejscowości Shanklin na Wyspie Wight. Od roku 1966 jest stacją końcową linii kolejowej Ryde - Shanklin. Linia kolejowa jest zelektryfikowana, zasilanie następuje trzecim torem. 
Ruch pasażerski.
Stacja obsługuje 383 000 pasażerów rocznie (dane na rok 2007). Łączy popularny kurort nadmorski z innymi miastami - Sandown i Ryde oraz z przystanią promów pasażerskich w Ryde. Jest również atrakcją turystyczną wyspy.
Obsługa pasażerów.
Kasa biletowa, informacja elektroniczna, postój taksówek, przystanek autobusowy, bufet.

</doc>
<doc id="1455442" url="https://pl.wikipedia.org/wiki?curid=1455442" title="Ryde Esplanade">
Ryde Esplanade

Ryde Esplanade – stacja kolejowa w miejscowości Ryde na Wyspie Wight. Przedostatnia stacja kolejowa linii Shanklin - Ryde. Linia kolejowa jest od roku 1967 zelektryfikowana, zasilanie następuje trzecim torem. 
Ruch pasażerski.
Stacja obsługuje 46 880 pasażerów rocznie (dane za okres od kwietnia 2020 do marca 2021). Łączy popularny kurort z nadmorski miastami - Sandown i Shanklin oraz z przystanią promów pasażerskich w Ryde. 
Obsługa pasażerów.
Kasa biletowa, informacja elektroniczna, WC, postój taksówek, dworzec autobusowy, bufet.

</doc>
<doc id="1455445" url="https://pl.wikipedia.org/wiki?curid=1455445" title="Lynton and Lynmouth">
Lynton and Lynmouth

Lynton and Lynmouth – miasto i civil parish w Anglii, w Devon, w dystrykcie North Devon, położone na jego północno-zachodnim krańcu nad Kanałem Bristolskim, na górnej krawędzi klifu, przy ujściu rzeki Lyn. W 2011 civil parish liczyła 1441 mieszkańców 
Administracja.
Lynton, wraz z położonym u dołu klifu, bezpośrednio nad brzegiem morza Lynmouth zarządzana jest przez "Lynton and Lynmouth Town Council". Konurbacja ta stanowi zatem formalnie organizm miejski. 
Kolej klifowa Lynton - Lynmouth.
Obie wsie są połączone koleją linowo-terenową napędzaną na wodę. Pierwsze prace nad jej budową, sfinansowane przez posiadającego tu swój dom wydawcę George Newnesa rozpoczęto w roku 1887, zakończono w roku 1890. Specjalny akt brytyjskiego parlamentu zapewnia kolei wieczne prawo do korzystania z wody z doliny rzeki Lyn nad jej budową. Kolej doprowadziła do rozwoju niżej położonego Lynmouth. 
Kolej jest w stanie zabrać jednorazowo 40 pasażerów. Poruszanie wagonów połączonych liną umożliwia mechanizm wodny – podczas podróży woda opróżniana jest z wyższego wagonu, wprawiając w ruch niżej położony. Prędkość kontrolowana jest przez obsługę. Różnica poziomów między stacjami wynosi 500 stóp (152 metry), a długość trasy – 263 metry.

</doc>
<doc id="1455446" url="https://pl.wikipedia.org/wiki?curid=1455446" title="Lynmouth">
Lynmouth



</doc>
<doc id="1455449" url="https://pl.wikipedia.org/wiki?curid=1455449" title="Igrzyska nemejskie">
Igrzyska nemejskie

Igrzyska nemejskie – jedne z czterech wielkich igrzysk panhelleńskich odbywających się w starożytnej Grecji. 
Początki igrzysk nemejskich sięgają bardzo odległych czasów, lecz w okresie historycznym straciły na znaczeniu. Pierwotnie były to igrzyska pogrzebowe ku czci bóstwa natury Archemora. Inna wersja głosi, że ustanowił je Herakles po pokonaniu lwa nemejskiego – pierwszej ze swoich 12 prac. W późniejszych czasach Dorowie poświęcili te igrzyska Zeusowi. 
Igrzyska nemejskie odbywały się co dwa lata, czyli dwa razy w ciągu każdej olimpiady: w jej pierwszym roku latem, zaś w czwartym roku – zimą. Ich miejscem był teren doliny i sanktuarium, zwanego Nemeą, w północno-wschodniej części Peloponezu, w rejonie Argos, jednak bliżej miasta Kleonaj. 
Igrzyska nemejskie nabrały znaczenia ogólnogreckiego (panhelleńskiego) w 573 p.n.e., kiedy Argos przejęło ich organizację od Kleonaj i rozbudowało je na wzór igrzysk olimpijskich. W ramach igrzysk odbywały się tam zawody gimnastyczne, wyścigi konne i konkursy gry na kitarze. Zwycięzcy igrzysk nemejskich otrzymywali wieniec z liści dzikiego selera.

</doc>
<doc id="1455451" url="https://pl.wikipedia.org/wiki?curid=1455451" title="Atlas of Peculiar Galaxies">
Atlas of Peculiar Galaxies



</doc>
<doc id="1455452" url="https://pl.wikipedia.org/wiki?curid=1455452" title="Castle Cary">
Castle Cary

Castle Cary - miasto w Wielkiej Brytanii, w Anglii, w hrabstwie Somerset, położone 8 km na północny zachód od Wincanton i 12 km na południe od Shepton Mallet. Przez miasto przepływa rzeka Cary, dopływ Parrettu. 
Historia.
Miasto było w XII wieku siedzibą zamku wybudowanego przez Waltera Douaia, choć niektórzy historycy podważają jego istnienie aż do XV wieku. W średniowieczu miasto było znane jako ośrodek tkactwa o znaczeniu krajowym i ośrodek tkactwa z końskiej sierści. Po upadku miasto zyskało na znaczeniu po wybudowaniu linii kolejowej Londyn - Penzance.

</doc>
<doc id="1455456" url="https://pl.wikipedia.org/wiki?curid=1455456" title="Portishead (miasto)">
Portishead (miasto)

Portishead – miasto w Wielkiej Brytanii, w Anglii, w hrabstwie Somerset, w jednostce administracyjnej North Somerset, położone nad Kanałem Bristolskim, przy granicy z miastem Bristol (18 km od centrum miasta).
Historia.
Miasto o korzeniach rzymskich, wymienione w "Domesday Book". Wartość miasta oceniono tam na 70 szylingów. W roku 1813 miastu przyznano prawo do posiadania własnej stoczni. Prawdziwy rozwój nastąpił wraz z wybudowaniem linii kolejowej z Bristolu. Port mógł zacząć przyjmować statki, które ze względu na rozmiar nie mogły wpłynąć do portu bristolskiego. Na początku XX wieku wybudowano elektrownię dla Bristolu.

</doc>
<doc id="1455457" url="https://pl.wikipedia.org/wiki?curid=1455457" title="Sara Palin">
Sara Palin



</doc>
<doc id="1455459" url="https://pl.wikipedia.org/wiki?curid=1455459" title="Laskowski">
Laskowski

Laskowski – polskie nazwisko. Osoby o tym nazwisku:

</doc>
<doc id="1455462" url="https://pl.wikipedia.org/wiki?curid=1455462" title="Sipan">
Sipan



</doc>
<doc id="1455463" url="https://pl.wikipedia.org/wiki?curid=1455463" title="Swanage">
Swanage

Swanage - miasto w Wielkiej Brytanii, w Anglii, w hrabstwie Dorset, w południowo-wschodniej części hrabstwa, nad kanałem La Manche. Położone jest na półwyspie Purbeck, w jego wschodnim końcu. Początkowo niewielki port, dziś miasto jest ośrodkiem turystycznym o znaczeniu ponadregionalnym.
Turystyka.
Miasto leży na wschodnim końcu Wybrzeża Jurajskiego, znajdującego się na Liście światowego dziedzictwa UNESCO. Znane jest również z szerokich, piaszczystych plaż. W jego pobliżu znajduje się latarnia morska Anvil Point.

</doc>
<doc id="1455466" url="https://pl.wikipedia.org/wiki?curid=1455466" title="Dwójka dzieciom">
Dwójka dzieciom

Dwójka dzieciom – poranne pasmo dla dzieci, emitowane w TVP2 od poniedziałku do soboty około godziny 7. Emitowane są tu seriale animowane i seriale telewizyjne. W czasie wakacji pasmo zmienia nazwę na "Wakacje z Dwójką".

</doc>
<doc id="1455468" url="https://pl.wikipedia.org/wiki?curid=1455468" title="Ameryka (singel)">
Ameryka (singel)

Ameryka – singel grupy Aya RL, wydany w 1996 roku, nakładem wytwórni Mercury Polska.

</doc>
<doc id="1455471" url="https://pl.wikipedia.org/wiki?curid=1455471" title="Mathieu Orfila">
Mathieu Orfila



</doc>
<doc id="1455473" url="https://pl.wikipedia.org/wiki?curid=1455473" title="Higgs">
Higgs



</doc>
<doc id="1455474" url="https://pl.wikipedia.org/wiki?curid=1455474" title="Maksim Dyłdin">
Maksim Dyłdin

Maksim Siergiejewicz Dyłdin (ros. Максим Сергеевич Дылдин; ur. 19 maja 1987 w Permie) – rosyjski lekkoatleta, sprinter, srebrny medalista halowych mistrzostw Europy (2007) w sztafecie 4 × 400 m. Złoty medalista w "sztafecie 4 × 400 m" na mistrzostwach Europy w Barcelonie, mistrz Rosji w biegu na 400 metrów (2007).
W 2016 roku wykryto u Denisa Aleksiejewa, z którym Dyłdin biegł w sztafecie środki niedozwolone i w konsekwencji odebrano sztafecie rosyjskiej 4 × 400 brązowy medal.
Rekordy życiowe.
Dyłdin, razem z kolegami z reprezentacji jest aktualnym rekordzistą Rosji w sztafecie 4 × 400 metrów – 2:58,06 (2008).

</doc>
<doc id="1455477" url="https://pl.wikipedia.org/wiki?curid=1455477" title="Władisław Frołow">
Władisław Frołow

Władisław Jurjewicz Frołow, ros. Владислав Юрьевич Фролов (ur. 24 lipca 1980 w Tambowie) - rosyjski lekkoatleta, sprinter, wicemistrz Europy w biegu na 400 m (2006) oraz halowych mistrzostw Europy (2007) w sztafecie 4 x 400 m.
W 2016 roku wykryto u Denisa Aleksiejewa, z którym Frołow biegł w sztafecie środki niedozwolone i w konsekwencji odebrano sztafecie rosyjskiej 4 x 400 brązowy medal.

</doc>
<doc id="1455478" url="https://pl.wikipedia.org/wiki?curid=1455478" title="The Needles">
The Needles

The Needles – skalisty przylądek w zachodniej części wyspy Wight w zatoce Alum Bay. Przylądek stanowi szereg trzech oddzielnych skał kredowych. Na ich końcu znajduje się miniaturowa latarnia morska Needles postawiona tam w roku 1859 przez szkockiego inżyniera Jamesa Walkera.
Nazwa.
Nazwa wywodzi się z pierwotnego wyglądu skał. Początkowo formacja skalna składała się z czterech szpiczasto zakończonych skał, z których najwyższa, zwana "żoną Lota", została zniszczona przez sztorm w roku 1764.
Turystyka.
Przylądek jest siedzibą parku rozrywki Alum Bay. Do dyspozycji turystów jest wyciąg krzesełkowy kursujący w dół klifu w pobliże skał. Znajduje się również pamiątkowy monument Guglielmo Marconiego, który z wysokości The Needles nawiązał w roku 1897 po raz pierwszy łączność z oddalonym o 30 km Poole.

</doc>
<doc id="1455479" url="https://pl.wikipedia.org/wiki?curid=1455479" title="Alik Gershon">
Alik Gershon

Alik Gershon (ur. 3 czerwca 1980 w Dniepropetrowsku) – izraelski szachista, arcymistrz od 2000 roku.
Kariera szachowa.
Urodził się na Ukrainie. Pod koniec 1990 r. jego rodzina wyemigrowała do Izraela. W 1993 r. zdobył tytuł mistrza kraju juniorów do 16 lat. Pomiędzy 1992 a 2000 r. dziesięciokrotnie reprezentował Izrael na mistrzostwach świata juniorów, dwukrotnie zdobywając złote medale: w 1994 r. w Segedynie (w kategorii do 14 lat) oraz w 1996 r. w Cala Galdana (do 16 lat). W 2000 r. zdobył dwa tytuły mistrza Izraela: mężczyzn (wspólnie z Borysem Awruchem) oraz juniorów do 20 lat.
Do sukcesów Alika Gershona w turniejach międzynarodowych należą:
Najwyższy ranking w karierze osiągnął 1 stycznia 2003 r., z wynikiem 2573 punkty zajmował wówczas 8. miejsce wśród izraelskich szachistów.
W dniach 21-22 października 2010 r. Alik Gershon pobił rekord świata w pod względem największej jednoczesnej liczby partii w seansie symultanicznym. W tych dniach rozegrał 523 pojedynki, z których 454 wygrał, 58 zremisował, a 11 przegrał. Jego rekord został pobity w lutym 2011 r. przez irańskiego arcymistrza Ehsana Ghaema Maghamiego.

</doc>
<doc id="1455480" url="https://pl.wikipedia.org/wiki?curid=1455480" title="Johann Nathanael Lieberkühn">
Johann Nathanael Lieberkühn

Johann Nathanael Lieberkühn (ur. 5 września 1711 w Berlinie, zm. 7 października 1756 tamże) – niemiecki lekarz, anatom i fizyk.
Urodził się w 1711 roku w Berlinie jako syn złotnika Johannesa Christianusa Lieberkühna. Początkowo planował zostać, zgodnie z życzeniem ojca, teologiem, i podjął naukę w gimnazjum w Halle. Później jednak zdecydował się studiować matematykę, mechanikę i historię naturalną w Jenie. Pod wpływem nauczyciela G. E. Hambergera (1697-1755) rozpoczął naukę chemii, anatomii i fizjologii u Hermanna Friedricha Teichmeyera (1686-1744) i Johanna Adolpha Wedla (1675-1747). W 1733 roku opuścił Jenę i wyjechał do brata w Rostocku, gdzie kontynuował studia teologiczne. Tam jego zamiłowanie do nauk przyrodniczych dostrzegł Johann Gustav Reinbech (1683-1741), który przedstawił go pruskiemu królowi Fryderykowi Wilhelmowi I (1688-1740). Król zwolnił Lieberkühna z obietnicy zostania duchownym danej ojcu, tak więc mógł on poświęcić się od tej chwili studiom przyrodniczym. Lieberkühn przebywał przez pewien czas w Berlinie, gdzie został członkiem tamtejszej akademii nauk, i powrócił do Jeny w 1735 roku. Później przebywał w Erfurcie, Lejdzie i Amsterdamie. W Lejdzie uczył się u Hermanna Boerhaavego (1668-1738), Bernarda Albinusa (1697-1770), Hieronymusa Gaubiusa (1705-1780) i Gerarda van Swietena (1700-1772).
W 1739 roku otrzymał doktorat na Uniwersytecie w Lejdzie na podstawie dysertacji "De valvula coli et usu processus vermicularis". Od 1734 należał do "Churfürstlich Brandenburgischen Societät der Wissenschaft", od 1737 do "Deutschen Akademie für Naturkunde". Po otrzymaniu doktoratu wyjechał na pewien czas do Londynu, gdzie został członkiem Royal Society of London (1740). Później powrócił do Berlina i prowadził praktykę lekarską, zmarł w 1756 roku w wieku 45 lat.
Nazwisko uczonego upamiętnione jest w eponimicznej nazwie krypt Lieberkühna w jelicie cienkim i grubym.
Linki zewnętrzne.
 

</doc>
<doc id="1455481" url="https://pl.wikipedia.org/wiki?curid=1455481" title="Cmentarz żydowski w Choroszczy">
Cmentarz żydowski w Choroszczy

Cmentarz żydowski w Choroszczy – został założony w XVIII wieku. Do naszych czasów zachowało się około stu kamiennych nagrobków, z których najstarszy pochodzi z 1834 roku. Teren nekropolii o powierzchni 0,8 ha jest ogrodzony i uporządkowany.

</doc>
<doc id="1455483" url="https://pl.wikipedia.org/wiki?curid=1455483" title="Maksym Dyldin">
Maksym Dyldin



</doc>
<doc id="1455484" url="https://pl.wikipedia.org/wiki?curid=1455484" title="Chim-Nir">
Chim-Nir

Chim-Nir Aviation - prywatne izraelskie linie lotnicze (kod linii ICAO: ETN), specjalizujące się w organizacji wycieczek i prywatnych przelotów małymi samolotami dyspozycyjnymi oraz helikopterami. Jej macierzystym lotniskiem jest port lotniczy Herclijja.
Obecny skład floty.
Chim-Nir Aviation obecnie posiadają:

</doc>
<doc id="1455485" url="https://pl.wikipedia.org/wiki?curid=1455485" title="Cmentarz żydowski w Jasionówce">
Cmentarz żydowski w Jasionówce

Cmentarz żydowski w Jasionówce – nekropolia żydowska założona w 1800. 
Opis.
Cmentarz ma powierzchnię 4,18 ha. Znajduje się na północ od miejscowości przy cmentarzu katolickim. Do naszych czasów zachowało się około 400 nagrobków i fragmenty ogrodzenia. 
Na cmentarzu umieszczono pomnik ku czci zamordowanych w czasie II wojny światowej na cmentarzu przez Niemców 300 Żydów.
Przypuszczalnie w Jasionówce znajdował się jeszcze stary cmentarz żydowski.

</doc>
<doc id="1455488" url="https://pl.wikipedia.org/wiki?curid=1455488" title="Shepparton">
Shepparton

Shepparton – miasto w Australii, w stanie Wiktoria nad rzeką Goulburn, położone 184 km na północ do Melbourne. Około 44 tys. mieszkańców. 
Miasto zostało założone w miejscu przeprawy przez rzekę Goulburn na szlaku poszukiwaczy złota wiodącym ze złotonośnych pól Bendigo w kierunku Beechworth.

</doc>
<doc id="1455489" url="https://pl.wikipedia.org/wiki?curid=1455489" title="Instrukcja prosta">
Instrukcja prosta

Instrukcja prosta – instrukcja zdefiniowana w składni określonego języka programowania, wykonująca pojedynczą akcję.
Rodzaje.
Do najczęściej spotykanych instrukcji prostych zalicza się:
Charakterystyka.
Instrukcje proste, w odróżnieniu od instrukcji strukturalnych, charakteryzują się tym, że stanowią zlecenie wykonania pojedynczej akcji i nie zawierają innych instrukcji jako swoich składowych. Instrukcja prosta jest zapisana w kodzie źródłowym, w ciągu instrukcji (prostych lub strukturalnych) i oddzielona od nich separatorem bądź terminatorem instrukcji.
W niektórych językach, do instrukcji prostych zalicza się także deklarację jako "instrukcję bierną", nie wykonującą akcji lecz tworzącej określone obiekty programu (np. zmienne, ingresje itp.). Tak jest np. w języku PL/I.
Niejednoznaczność klasyfikacji.
Pewne specyficzne instrukcje są różnie klasyfikowane przez literaturę przedmiotu. Przykładem są instrukcje ukierunkowane na programowanie hybrydowe. Np. w Turbo Pascalu instrukcja codice_1 umożliwiająca wprowadzenie fragmentu kodu w języku maszynowym, mimo że składa się z ciągu instrukcji (maszynowych) jest zaliczana do instrukcji prostych, natomiast instrukcja codice_2, która "de facto" może składać się z tych samych poleceń ale zapisanych za pomocą mnemoników asemblera, zaliczana jest do instrukcji strukturalnej – grupującej.

</doc>
<doc id="1455490" url="https://pl.wikipedia.org/wiki?curid=1455490" title="Synagoga Neve Shalom w Paramaribo">
Synagoga Neve Shalom w Paramaribo

Synagoga Neve Shalom w Paramaribo (nid. "Synagoge Neve Shalom in Paramaribo", hebr. בית הכנסת נווה שלום) – synagoga znajdująca się w Paramaribo, stolicy Surinamu przy Keizerstraat 82. Jest obecnie jedyną czynną w kraju oraz jedną z najstarszych synagog w obu Amerykach.
Synagoga została zbudowana z drewna w 1665 roku. W 1832 roku została przebudowana i uzyskała dzisiejszy wygląd. Korzystają z niej głównie pochodzący z Holandii, sefardyjscy Żydzi. Synagoga znajduje się zaraz obok Meczetu Keizerstraat.

</doc>
<doc id="1455491" url="https://pl.wikipedia.org/wiki?curid=1455491" title="Elrom">
Elrom

Elrom Airways – prywatne izraelskie linie lotnicze (kod linii IATA: OO), oferująca usługi przewozowe na trasie pomiędzy portami lotniczymi Sede Dow w Tel Awiwie a En Jahaw przy moszawie En Jahaw na pustyni Negew.
Obecny skład floty.
Elrom Airways obecnie posiadają:

</doc>
<doc id="1455492" url="https://pl.wikipedia.org/wiki?curid=1455492" title="Anton Kokorin">
Anton Kokorin

Anton Siergiejewicz Kokorin (ros. Антон Сергеевич Кокорин; ur. 5 kwietnia 1987 w Taszkencie) – rosyjski lekkoatleta, sprinter.
W 2016 roku wykryto u Denisa Aleksiejewa, z którym Kokorin biegł w sztafecie środki niedozwolone i w konsekwencji odebrano sztafecie rosyjskiej 4 x 400 brązowy medal.
Sukcesy.
Medalista mistrzostw NCAA.
Rekordy życiowe.
Kokorin, razem z kolegami z reprezentacji jest aktualnym rekordzistą Rosji w sztafecie 4 x 400 metrów (2:58,06 2008).

</doc>
<doc id="1455497" url="https://pl.wikipedia.org/wiki?curid=1455497" title="Dienis Aleksiejew">
Dienis Aleksiejew

Dienis Siergiejewicz Aleksiejew (ros. Денис Сергеевич Алексеев; ur. 21 grudnia 1987 w Leningradzie) – rosyjski lekkoatleta, sprinter.
W 2016 roku po ponownym przebadaniu próbek z 2008 roku wykryto u niego środki niedozwolone i w konsekwencji anulowano jego wszystkie wyniki olimpijskie.

</doc>
<doc id="1455499" url="https://pl.wikipedia.org/wiki?curid=1455499" title="Instrukcja strukturalna">
Instrukcja strukturalna

Instrukcja strukturalna, to instrukcja zdefiniowana w składni określonego języka programowania, zbudowana ze składowych instrukcji prostych i strukturalnych, sterująca przebiegiem realizacji algorytmu. Instrukcja taka budowana jest w kodzie źródłowym w oparciu o nawiasy syntaktyczne.
Rodzaje instrukcji strukturalnych.
Do najczęściej spotykanych instrukcji strukturalnych zalicza się:
Charakterystyka instrukcji strukturalnych.
Instrukcje strukturalne, w odróżnieniu od instrukcji prostych, nie zlecają wykonania pojedynczej, konkretnej akcji, lecz sterują realizacją grupy instrukcji ujętej w logiczną strukturę algorytmu. Instrukcje strukturalne, często również służą do ograniczenia zakresu istnienia, dostępności i przesłaniania pewnych obiektów programu, np. zmiennych.
Instrukcje strukturalne wykształciły się wraz z rozwojem języków programowania wysokiego poziomu, w których kształt ukierunkowany został na zasady programowania strukturalnego.

</doc>
<doc id="1455500" url="https://pl.wikipedia.org/wiki?curid=1455500" title="Stacja Zborna Oficerów">
Stacja Zborna Oficerów



</doc>
<doc id="1455501" url="https://pl.wikipedia.org/wiki?curid=1455501" title="Żebraczka (ujednoznacznienie)">
Żebraczka (ujednoznacznienie)



</doc>
<doc id="1455502" url="https://pl.wikipedia.org/wiki?curid=1455502" title="Cmentarz żydowski w Kleszczelach">
Cmentarz żydowski w Kleszczelach

Cmentarz żydowski w Kleszczelach – nekropolia żydowska Kleszczelach założona w XIX wieku. 
Cmentarz ma powierzchnię 0,27 ha. Do naszych czasów zachowało się około 250 nagrobków.

</doc>
<doc id="1455504" url="https://pl.wikipedia.org/wiki?curid=1455504" title="Styr (ujednoznacznienie)">
Styr (ujednoznacznienie)



</doc>
<doc id="1455505" url="https://pl.wikipedia.org/wiki?curid=1455505" title="Instrukcja sterująca">
Instrukcja sterująca

Instrukcja sterująca – instrukcja zdefiniowana w składni określonego języka programowania, umożliwiająca wyznaczenie i zmianę kolejności wykonania instrukcji zawartych w kodzie źródłowym.
Wyznaczenie kolejności wykonywania instrukcji.
Istnieją następujące możliwości wyznaczania kolejności wykonywania instrukcji:
Rodzaje.
Powyższe sposoby wyznaczania kolejności wykonania instrukcji determinują rodzaje instrukcji sterujących, do których zalicza się:
Charakterystyka instrukcji sterujących.
Instrukcje sterujące służą w kodzie źródłowym do kierowania kolejnością wykonywania kolejnych czynności, z których złożony jest dany algorytm. Bogactwo struktur sterujących ułatwia implementowanie złożonych algorytmów, ale zbyt rozbudowane sterowanie w składni języka, wg wielu autorów literatury przedmiotu, może prowadzić do zaciemnienia czytelności kodu. W większości języków programowania wysokiego poziomu dostępny jest pewien podzbiór typowych instrukcji sterujących, o określonej funkcjonalności. Tylko niektóre, nieliczne języki wprowadzają nietypowe konstrukcje bądź rozszerzają znaczenie istniejących konstrukcji przez specyficzną modyfikację ich działania. Pojęcie instrukcji sterujących wyodrębnia więc grupę instrukcji, spośród innych instrukcji dostępnych w językach programowania, ze względu na ich przeznaczenie.
Odpowiedni zestaw instrukcji sterujących w konkretnym języku umożliwia programowanie strukturalne. Należy jednak zaznaczyć, że nie wszystkie instrukcje sterujące są uznawane za zgodne z ideą programowania strukturalnego. Literatura przedmiotu poleca tu konstrukcje złożone z jednym wejściem i jednym wyjściem, i ewentualnie dopuszcza pewne bardziej rozbudowane struktury. Natomiast zdecydowana większość autorów nie zaleca stosowania instrukcji skoku, a nawet instrukcji opuszczenie i kontynuacji, jako że w swej istocie stanowią niemalże jedynie składniowy substytut instrukcji skoku.

</doc>
<doc id="1455506" url="https://pl.wikipedia.org/wiki?curid=1455506" title="Rosochatka (ujednoznacznienie)">
Rosochatka (ujednoznacznienie)



</doc>
<doc id="1455508" url="https://pl.wikipedia.org/wiki?curid=1455508" title="Olivia Borlée">
Olivia Borlée

Olivia Borlée (ur. 10 kwietnia 1986 w Woluwe-Saint-Lambert) – belgijska lekkoatletka, sprinterka, srebrna medalistka igrzysk olimpijskich z Pekinu oraz brązowa medalistka mistrzostw świata z Osaki (2007) w sztafecie 4 × 100 metrów.
Reprezentantka kraju podczas Mistrzostw Europy, Pucharu Europy oraz drużynowych mistrzostw Europy. Wielokrotna mistrzyni i rekordzistka Belgii.
Olivia Borlée pochodzi z usportowionej rodziny. Jej matka Edith Demaertlaere była mistrzynią Belgii w biegu na 200 metrów, ojciec – Jacques Borlée halowym wicemistrzem Europy także na 200 m (1983), a bracia bliźniacy Kevin i Jonathan również są lekkoatletami (medaliści mistrzostw świata, halowych mistrzostw świata oraz mistrzostw Europy). Lekkoatletykę uprawia także najmłodszy z nich – Dylan.

</doc>
<doc id="1455509" url="https://pl.wikipedia.org/wiki?curid=1455509" title="Olivia Borlee">
Olivia Borlee



</doc>
<doc id="1455511" url="https://pl.wikipedia.org/wiki?curid=1455511" title="Jaszczurzyca (źródło)">
Jaszczurzyca (źródło)

Jaszczurzyca (słow. "Jašteričô", "Jašteričie") – dwa źródła cieplicowe w masywie Osobitej w słowackich Tatrach Zachodnich. Położone są na wysokości 847 m, u podnóży Koziego Gronika i Mihulczej Czuby – wzniesień w jednym z grzbietów masywu Osobitej. Administracyjnie należą do miejscowości Orawice. Źródła znane były od dawna, pisemna notka dla poszukiwaczy skarbów z około 1659 wspomina o występowaniu w tej okolicy „rozmaitych jaszczurów”. W 1918 badał źródła polski naukowiec Ludwik Kowalski. W lutym znalazł w nich bardzo dużo salamander, przez lud nazywanych jaszczurami. Ze źródeł wypływała wzbogacona w dwutlenek węgla i słabo zmineralizowana woda o temperaturze 14,3–15,9 °C. Wykorzystując wodę z silniejszego źródła, w 1922 wykonano przy nim basenik kąpielowy oraz altankę. W 1979 odwiertem o głębokości 600 m otworzono wypływ cieplejszej wody (29,5 °C) i wykonano nowy, dwukomorowy basen. Był używany do czasu otwarcia nowego, obecnie czynnego kąpieliska w Orawicach.
Ze źródeł wypływa potok Jaszczurzyca uchodzący do Bobrowieckiego Potoku. Poniżej rozdroża szlaków w Waniczce odchodzi przez Bobrowiecki Potok ścieżka na Jaszczurzycę, podejście nią trwa ok. 7 min, jednak obowiązuje zakaz wejścia. Źródła znajdują się na obszarze TANAP-u, poza znakowanymi szlakami turystycznymi.

</doc>
<doc id="1455512" url="https://pl.wikipedia.org/wiki?curid=1455512" title="Barbara Pikiewicz">
Barbara Pikiewicz

Barbara Pikiewicz (ur. 5 maja 1938, zm. 15 maja 2020) – polska pedagog.
Absolwentka Wyższej Szkoły Pedagogicznej w Krakowie. Polonistka, a następnie (od 1974 do 1984) dyrektor III LO w Dąbrowie Górniczej. Po 1989 zajęła się organizacją szkół niepublicznych, w 1993 utworzyła pomaturalny Prywatny College Businessu i Języków Obcych, a następnie Wyższej Szkoły Biznesu w Dąbrowie Górniczej, jest kanclerzem tej uczelni. Za działalność na rzecz rozwoju regionu oraz zasługi dla edukacji odznaczona Krzyżem Oficerskim Orderu Odrodzenia Polski.
Zmarła 15 maja 2020, pochowana na cmentarzu parafialnym pw. Najświętszej Marii Panny Anielskiej w Dąbrowie Górniczej.

</doc>
<doc id="1455515" url="https://pl.wikipedia.org/wiki?curid=1455515" title="Hanna Mariën">
Hanna Mariën

Hanna Mariën (ur. 16 maja 1982 w Herentals) – belgijska lekkoatletka, sprinterka, srebrna medalistka igrzysk olimpijskich z Pekinu oraz brązowa medalistka mistrzostw świata z Osaki (2007) w sztafecie 4 x 100 metrów. Wielokrotna mistrzyni i rekordzistka kraju.
Po niezakwalifikowaniu się na igrzyska olimpijskie w Londynie (2012) zdecydowała się na karierę bobsleistki. W nowej dyscyplinie zajęła 6. miejsce w rywalizacji bobslejowych dwójek podczas igrzysk w Soczi (2014).
Rekordy życiowe.
Mariën, razem z koleżnkaami z reprezentacji, jest także aktualną rekordzistką kraju w sztafecie 4 × 100 metrów (42,54 w 2008).

</doc>
<doc id="1455516" url="https://pl.wikipedia.org/wiki?curid=1455516" title="Hanna Marien">
Hanna Marien



</doc>
<doc id="1455517" url="https://pl.wikipedia.org/wiki?curid=1455517" title="Mundial 2010">
Mundial 2010



</doc>
<doc id="1455518" url="https://pl.wikipedia.org/wiki?curid=1455518" title="Élodie Ouédraogo">
Élodie Ouédraogo

Élodie Ouédraogo (ur. 27 lutego 1981 w Saint-Josse-ten-Noode) – belgijska lekkoatletka, sprinterka.
Do 1999 roku reprezentowała Burkina Faso, ustanawiając rekordy tego kraju na różnych dystansach.
Srebrna medalistka igrzysk olimpijskich z Pekinu oraz brązowa medalistka mistrzostw świata z Osaki (2007) w sztafecie 4 × 100 metrów.

</doc>
<doc id="1455519" url="https://pl.wikipedia.org/wiki?curid=1455519" title="Elodie Ouedraogo">
Elodie Ouedraogo



</doc>
<doc id="1455520" url="https://pl.wikipedia.org/wiki?curid=1455520" title="Sos supreme">
Sos supreme

Sos supreme − rodzaj francuskiego sosu.
Sos ten jest przyrządzany z białej zasmażki, rosołu z kury, pieczarek oraz śmietanki.
Sos supreme podaje się do potraw drobiowych.

</doc>
<doc id="1455523" url="https://pl.wikipedia.org/wiki?curid=1455523" title="Historia Żydów w Estonii">
Historia Żydów w Estonii

Historia Żydów w Estonii sięga XIV wieku, gdy w Tallinnie (ówczesny Rewel) osiedlili się pierwsi przedstawiciele tego narodu. Źródła podają imię lekarza Johannesa, przybyłego tu w 1333 roku z terenu Niemiec.
Wiadomo, że kilkudziesięciu Żydów zamieszkiwało na początku XVIII wieku w Dorpacie. Pewna liczba Żydów-rzemieślników żyła także w Rewelu. Wszyscy oni musieli opuścić te tereny, gdy cesarzowa Elżbieta Romanowa wydała w 1742 ukaz o wygnaniu Żydów z Imperium.
Intensywne osadnictwo żydowskie datuje jednak dopiero od 1865, gdy Aleksander II wydał ukaz umożliwiający Żydom swobodne osiedlanie się w regionie. Byli to głównie Żydzi służący w armii rosyjskiej i ich potomkowie, kupcy, rzemieślnicy i przedstawiciele inteligencji.
Pierwsza gmina żydowska powstała w 1830 roku w Tallinnie, kolejną założono w Tartu w 1866 roku. W tych miastach społeczność żydowska wzniosła również najokazalsze synagogi: w Tallinnie w 1883 roku, a w Tartu – w 1901.
Żydzi mieli też swoje domy modlitwy i cmentarze w innych miastach Estonii, stworzyli swoją sieć edukacyjną. Byli też wśród studentów Uniwersytetu w Tartu, gdzie stworzyli nawet Żydowski Klub Dramatyczny (1917). Około 200 Żydów brało udział w walkach o niepodległość Estonii, z czego około 70 było ochotnikami. W dniach 11-16 maja 1919 roku odbył się Kongres Żydów Estonii. Organizacje żydowskie szybko się rozwijały, utworzono m.in. Gimnazjum Żydowskie w Tallinnie. W 1925 roku przyjęto ustawę przyznającą mniejszościom autonomię kulturalną, z której korzystali także Żydzi. W latach 30. XX wieku 100 Żydów studiowało na Uniwersytecie w Tartu, z czego 44 studiowało prawo a 18 medycynę. W 1934 roku utworzono na uczelni Katedrę Studiów Żydowskich.
Spis ludności z 1934 wykazał, iż w Estonii zamieszkuje 4381 Żydów, co stanowiło 0,4% ludności państwa. Z tej grupy w Tallinnie mieszkało 2203 Żydów, 920 przedstawicieli tego narodu odnotowano natomiast w Tartu. 57,4% Żydów zajmowało się handlem, 30,7% pracowało w przemyśle bądź było zatrudnionych w rzemiośle, 9,9% stanowili natomiast przedstawiciele wolnych zawodów. Istniał szereg żydowskich organizacji społecznych, politycznych i sportowych. Zostały one zlikwidowane po aneksji Estonii przez Związek Radziecki.
Żydowską ludność Estonii dotknęły, podobnie jak przedstawicieli narodowości tytularnej, represje stalinowskie. 439 estońskich Żydów zostało 14 czerwca 1941 wysiedlonych (wraz z Estończykami i przedstawicielami innych narodowości) w oddalone regiony Związku Radzieckiego. Liczba wysiedlonych stanowiła 10% całej ówczesnej żydowskiej wspólnoty Estonii.
22 sierpnia 1941 niemieckie wojska rozpoczęły okupację Estonii i zajęły ją w całości na początku września. Do tego czasu około 2-3 tys. estońskich Żydów (około ⅔ żydowskiej ludności Estonii) zdołało ewakuować się w głąb ZSRR. Do końca 1942 praktycznie wszyscy pozostający na okupowanym terytorium miejscowi Żydzi zostali zgładzeni. W ten sposób Estonia stała się pierwszym państwem w Europie, w którym w pełni zrealizowano „ostateczne rozwiązanie kwestii żydowskiej”, a sama Estonia została ogłoszona jako teren Judenfrei.
Według różnych danych niemieccy okupanci ogółem zamordowali od 921 do 963 estońskich Żydów. Wojnę na terytorium Estonii przeżyło nie więcej niż 12 osób żydowskiego pochodzenia.
W drugiej połowie lat 40. do Estonii powróciło wielu Żydów spośród tych, którzy w obawie przed nadciągającymi wojskami niemieckimi ewakuowali się w odległe rejony ZSRR. Od 1956 na teren Estońskiej SRR zaczęli powracać Żydzi deportowani 14 czerwca 1941. Spis powszechny z 1959 wykazał, iż w Estonii zamieszkiwało wówczas 5500 Żydów.
Aż do 1988 Żydzi w Estonii, podobnie jak ich pobratymcy w innych republikach Związku Radzieckiego, nie posiadali żadnych organizacji ani stowarzyszeń. Nie działała ani jedna synagoga, a obrzędu sprawowane były w ubogim domu modlitewnym. Ze względu na fakt, iż władze sowieckie utrudniały Żydom dostęp do wyższych uczelni Moskwy, Kijowa i Leningradu wielu z nich wybierało studia na uczelniach wyższych Estonii, gdzie tego typu dyskryminacja nie istniała.
W marcu 1988 roku założono w Tallinnie Żydowskie Towarzystwo Kulturalne. W 1990 roku utworzono Szkołę Żydowską w Tallinnie. Po odzyskaniu przez Estonię niepodległości otwarto synagogę w Tallinnie, a w 1993 roku przyjęto ustawę przyznającą niektórym mniejszościom (w tym Żydom) autonomię kulturalną. Od 2007 roku żydowska społeczność Estonii dysponuje nową obszerną synagogą w Tallinnie.
Według danych z 2013 w Estonii zamieszkuje 1958 Żydów.

</doc>
<doc id="1455524" url="https://pl.wikipedia.org/wiki?curid=1455524" title="Kazimierz Wolny-Zmorzyński">
Kazimierz Wolny-Zmorzyński

Kazimierz Wolny-Zmorzyński (ur. 7 sierpnia 1957 roku w Kielcach) – polski medioznawca i literaturoznawca, profesor związany z Uniwersytetem Jagiellońskim, Uniwersytetem Warszawskim, Uniwersytetem Wrocławskim, Uniwersytetem Śląskim oraz Uniwersytetem Papieskim Jana Pawła II w Krakowie. Od października 2012 r. profesor tytularny.
Życiorys.
Urodzony w rodzinie nauczycieli akademickich. Jego matką jest Helena Wolny, a prapradziadkiem Józef Wolny.
Absolwent I Liceum Ogólnokształcącego im. Stefana Żeromskiego w Kielcach (1976), absolwent filologii polskiej Uniwersytetu Jagiellońskiego w Krakowie (studia indywidualne pod opieką naukową prof. dr Henryka Markiewicza 1976-1980); doktorat w 1988 roku na Wydziale Humanistycznym Uniwersytetu Marii Curie-Skłodowskiej w Lublinie na podstawie dysertacji pt. "O poetyce współczesnego reportażu polskiego 1945-1985"; habilitacja na Wydziale Dziennikarstwa i Nauk Politycznych Uniwersytetu Warszawskiego w 2003 roku na podstawie książki pt. "Wobec świata i mediów. Ryszarda Kapuścińskiego dylematy dziennikarskie, literackie, społeczno polityczne" (1999).
Kariera zawodowa.
1980-1983 – nauczyciel języka niemieckiego w II Liceum Ekonomicznym oraz Młodzieżowym Domu Kultury w Kielcach;
1983-1990 początkowo asystent, następnie adiunkt w Instytucie Filologii Polskiej w Wyższej Szkole Pedagogicznej w Rzeszowie;
1984-1986 – dyrektor Wydawnictwa Wyższej Szkoły Pedagogicznej w Rzeszowie;
1990-1994 roku wykładowca na Wydziale Slawistyki Uniwersytetu Budapeszteńskiego;
1996-2007 dyrektor Studium Dziennikarstwa Uniwersytetu Rzeszowskiego;
1998- 2014 roku w Instytucie Dziennikarstwa i Komunikacji Społecznej Uniwersytetu Jagiellońskiego (w latach 1999-2001 i 2007-2008 wicedyrektor Instytutu Dziennikarstwa i Komunikacji Społecznej UJ, od 2004 do 2014 kierownik Katedry Genologii Dziennikarskiej i Komunikacji Wizualnej w tymże Instytucie;
1999-2007 - kierownik Zakładu Gatunków Dziennikarskich i profesor Wyższej Szkoły Zarządzania w Rzeszowie (dziennikarstwo i komunikacja społeczna);
2004-2006 - kierownik Zakładu Mediów i Komunikacji Społecznej w Instytucie Politologii Uniwersytetu Rzeszowskiego.
2007-2013 - profesor w Wyższej Szkole Ekonomii i Prawa im. prof. Lipińskiego w Kielcach (dziennikarstwo i komunikacja społeczna).
2009-2012 - profesor w Państwowej Wyższej Szkole Zawodowej im. Witolda Pileckiego w Oświęcimiu.
Od 2008 roku współpracuje z Instytutem Dziennikarstwa i Komunikacji Społecznej Uniwersytetu Wrocławskiego
2014-2017 – kierownik Katedry Fotografii i Genologii Dziennikarskiej na Wydziale Dziennikarstwa i Bibliologii Uniwersytetu Warszawskiego;
2017-2019 – kierownik Katedry Gatunków Medialnych na Wydziale Nauk Społecznych Uniwersytetu Papieskiego Jana Pawła II w Krakowie;
Od 2019 w Instytucie Dziennikarstwa i Komunikacji Medialnej Uniwersytetu Śląskiego.
Ponadto:
1984-2000 roku tłumacz przysięgły języka niemieckiego przy Sądzie Wojewódzkim w Rzeszowie;
1994-1996 – recenzent i felietonista "Gazety Wyborczej" oddział w Rzeszowie („Lektury Gazety” i „Codzienność”;
od 2001 - wiceprezes Towarzystwa Studiów Dziennikarskich;
2002-2004 felietonista "Gazety Krakowskiej" („O Krakowie w mediach”);
2006-2017 przewodniczący Kapituły Nagrody Tygodnika "ANGORA";
2004-2010 pomysłodawca i organizator "Piwnicy Medialnej" w "Piwnicy pod Baranami" oraz "Salonu Medialnego" w Klubie Dziennikarza "Pod Gruszką" w Krakowie;
od 2008 - ekspert Państwowej Komisji Akredytacyjnej oraz Uniwersyteckiej Komisji Akredytacyjnej;
od 2012 - redaktor naczelny kwartalnika Naukowy Przegląd Dziennikarski;
od 2012 – dyrektor Międzynarodowego Instytutu Badań nad Reportażem;
od 2016 – pomysłodawca i kierownik Kliniki Dziennikarstwa na Uniwersytecie Wrocławskim
od 2022 – członek Rady Narodowego Programu Rozwoju Humanistyki przy Ministrze Edukacji i Nauki
Dorobek.
Twórca polskiej genologii dziennikarskiej, autor (wraz z prof. Andrzejem Kaliszewskim) systematyki gatunków dziennikarskich jak również samodzielnie: systematyki reportażu, twórca genoteologii reportażu systematyki fotograficznych gatunków dziennikarskich, modelu odbiorcy fotografii dziennikarskiej, oraz metody oceny i wartościowania fotograficznych gatunków dziennikarskich.

</doc>
<doc id="1455535" url="https://pl.wikipedia.org/wiki?curid=1455535" title="Radiowysokościomierz">
Radiowysokościomierz

Radiowysokościomierz, wysokościomierz radiowy, wysokościomierz radarowy – rodzaj lotniczego przyrządu pokładowego, który wskazuje rzeczywistą wysokość lotu nad powierzchnią Ziemi.
Radiowysokościomierz składa się z nadajnika, odbiornika, ich anten oraz układu przeliczeniowego.
Radiowysokościomierz mierzy czas powrotu do statku powietrznego sygnału odbitego od powierzchni Ziemi.

</doc>
<doc id="1455538" url="https://pl.wikipedia.org/wiki?curid=1455538" title="Bolesław Koskowski">
Bolesław Koskowski

Bolesław Koskowski (ur. 20 maja 1870 w Tyszowcach, zm. 23 stycznia 1938 w Warszawie) – polski ekonomista, dziennikarz, publicysta, senator.
Życiorys.
Do szkół średnich uczęszczał w Zamościu i Chełmie oraz do Gimnazjum Męskiego w Lublinie. Studiował na Uniwersytetach Warszawskim i Wrocławskim. Na Uniwersytecie w Brukseli uzyskał licencjat w zakresie nauk ekonomicznych i doktorat. Od 1890 należał do tajnej Ligi Polskiej. W latach 1896–1899 był członkiem Komisji Krajowej Ligi Narodowej w Królestwie Polskim. Należał do tajnego Koła Wydawniczego Towarzystwa Oświaty Narodowej. Od 1889 był dziennikarzem „Gazety Lubelskiej” i „Głosu”. Związany był w tym czasie z Narodową Demokracją. Od 1892 zamieszczał w „Głosie” publikacje o problematyce ekonomicznej i społecznej. Odszedł z redakcji w 1899, kiedy to „Głos” zmienił orientację polityczną na socjaldemokratyczną. W latach 1892–1895 publikował artykuły o treściach krajoznawczych i etnograficznych na łamach „Przeglądu Tygodniowego”. W 1898 przeszedł do „Gazety Polskiej”, a od 1906 był jej redaktorem naczelnym. Od 1905 pracował w „Kurierze Warszawskim”, będąc m.in. korespondentem w Berlinie i Petersburgu. W 1906 został skazany na cztery miesiące wieży za oszczerstwo. W latach 1915–1917 był w Komitecie Redakcyjnym Międzypartyjnego Koła Politycznego (jako bezpartyjny). W latach 1916–1917 zasiadał w radzie miasta Warszawy. W latach 1922–1927 był senatorem z listy Związku Ludowo-Narodowego. Wykładał w Szkole Nauk Politycznych w Warszawie, był prezesem Związku Dziennikarzy RP. 
Został pochowany na cmentarzu Powązkowskim w Warszawie (kwatera 190-3-19).
Na początku 1939 w Kościele Zbawiciela w Warszawie została ustanowiona tablica upamiętniająca B. Koskowskiego.

</doc>
<doc id="1455539" url="https://pl.wikipedia.org/wiki?curid=1455539" title="Apokalipsa Barucha">
Apokalipsa Barucha



</doc>
<doc id="1455540" url="https://pl.wikipedia.org/wiki?curid=1455540" title="Świadkowie Jehowy w Burundi">
Świadkowie Jehowy w Burundi

Świadkowie Jehowy w Burundi – społeczność wyznaniowa w Burundi, należąca do ogólnoświatowej wspólnoty Świadków Jehowy, licząca w 2022 roku 17 019 głosicieli, należących do 281 zborów. Na dorocznej uroczystości Wieczerzy Pańskiej w 2022 roku zgromadziło się 53 130 osób. Działalność miejscowych głosicieli koordynuje Biuro Oddziału w Bujumburze, gdzie znajduje się również Sala Zgromadzeń.
Historia.
Początki.
W 1963 roku do Burundi skierowano dwóch Świadków Jehowy z Rodezji Północnej (obecna Zambia). Rok później do Burundi przybyło czterech misjonarzy z Biblijnej Szkoły Strażnicy Gilead, którzy prowadzili działalność zaledwie przez kilka miesięcy, gdyż władze nakazały im opuścić kraj. Jeden z nich podtrzymywał kontakt listowny z zainteresowanym i dowiedział się, że studiuje on Biblię z 26 osobami. Działalność kaznodziejską pilnie kontynuował też Świadek Jehowy z Tanzanii, który przeniósł się do Burundi.
Brutalne prześladowania.
W lipcu 1972 roku czterech Świadków Jehowy uwięziono za przekonania religijne, a następnie zamordowano. Działalność prowadziło dalej 51 głosicieli.
W 1975 roku Świadkowie Jehowy wnieśli prośbę o legalizację działalności, jednakże w marcu 1977 działalność Świadków Jehowy obłożono oficjalnym zakazem. Współwyznawcy z całego świata nie szczędzili starań, by wyjaśnić tę sprawę członkom gabinetu prezydenta Jean-Baptiste'a Bagazy, ale listy i wizyty w ambasadzie Burundi we Francji i w Belgii oraz spotkania z przedstawicielami rządu nie dały rezultatu. 16 lutego 1989 roku prezydent Republiki Burundi, Pierre Buyoya, odbył konferencję z gubernatorami prowincji. W wyniku tego spotkania wybuchły zaciekłe prześladowania religijne wymierzone przeciw Świadkom Jehowy; objęły one swym zasięgiem znaczne obszary kraju. Wkrótce na mężczyzn, kobiety, a nawet na dzieci posypały się niesłuszne aresztowania, którym towarzyszyło bicie, głodzenie, tortury. Czytelnicy „Strażnicy” z należnym władzom szacunkiem pisali apele bezpośrednio do prezydenta Buyoyi, apelując o powstrzymanie prześladowań religijnych i o zalegalizowanie działalności Świadków Jehowy. W 1990 roku kierowano dalsze apele do prezydenta Burundi o zaprzestanie prześladowań tego wyznania.
Rejestracja prawna.
W 1993 roku zalegalizowano działalność Świadków Jehowy w Burundi. W roku 1999, dzięki międzynarodowej pomocy, w kraju postawiono w ciągu zaledwie kilku miesięcy 11 Sal Królestwa. W mieście Gitega Sala Królestwa była pierwszym budynkiem wzniesionym na pewnym wzgórzu. Zgodnie z tamtejszym zwyczajem mieszkańcy tej okolicy nazywają je teraz "Górą Jehowy". 8 września "Państwowe Biuro do spraw Alfabetyzacji Dorosłych" (wydział "Ministerstwa Edukacji") nagrodziło 4 zaangażowanych wolontariuszy szkolenia zorganizowanego przez Świadków Jehowy, za „wielki trud włożony w zwalczanie analfabetyzmu”. 75% uczestników szkoleń stanowiły dorosłe kobiety, grupa zazwyczaj wzbraniająca się od udziału w takich programach.
W lipcu 1994 roku Świadkowie Jehowy z Belgii, Francji i Szwajcarii zorganizowali pomoc humanitarną dla Świadków Jehowy w Burundi i w Rwandzie.
W roku 2000 liczba Świadków Jehowy w Burundi wynosiła 4698 osób (0,07% ludności). 25 listopada 2006 roku oddano do użytku Biura Oddziału w Bujumburze, a uroczystości przewodził członek Ciała Kierowniczego Guy H. Pierce. W biurze tym podjęto tłumaczenie literatury biblijnej na język rundi. W 2007 roku wydano Chrześcijańskie Pisma Greckie w Przekładzie Nowego Świata (Nowy Testament) w języku rundi (całe Pismo Święte wydano w 2013 roku). Zanotowano też liczbę 7457 głosicieli w 128 zborach, a na uroczystości Wieczerzy Pańskiej zebrało się 37 471 osób. Rok później liczba Świadków Jehowy wynosiła 8233 osoby. Pod koniec 2009 roku do kraju dotarli kolejni misjonarze, absolwenci 127. klasy Szkoły Gilead. Dwa lata później przyjechała kolejna grupa misjonarzy – w 2015 roku w Burundi działało 14 misjonarzy. W roku 2009 zanotowano liczbę 10 552 głosicieli (0,1% ludności). Zorganizowano pomoc medyczną dla przebywających w obozach dla uchodźców. W 2010 roku liczba głosicieli wzrosła do 11 802, a w 2019 roku do 15 565.
5 marca 2016 roku Biuro Oddziału odwiedził przedstawiciel Biura Głównego Świadków Jehowy. Specjalny program był w całości transmitowany do zborów w całym kraju za pośrednictwem głównej państwowej stacji radiowej. Liczbę słuchaczy oszacowano na cztery miliony osób.
Zebrania zborowe odbywają się językach: rundi, amerykańskim języku migowym, burundyjskim języku migowym, francuskim, suahili i kongo-suahili, a kongresy regionalne w językach: rundi, amerykańskim języku migowym, francuskim i suahili.

</doc>
<doc id="1455542" url="https://pl.wikipedia.org/wiki?curid=1455542" title="Podgląd">
Podgląd

Podgląd w rozmaitych algorytmach polega na wczytywaniu danych wejściowych "na zapas" przed podejmowaniem kosztownej obliczeniowo decyzji.
Podgląd jest często stosowany w analizatorach składniowych. Polega wówczas na wczytywaniu ustalonej liczby symboli terminalnych przed zadecydowaniem, której reguły parsowania użyć. Dotyczy to zwłaszcza parserów LL, LR i LALR. Często oznacza się go jawnie, dodając do nazwy algorytmu liczbę podglądanych symboli w nawiasach, np. LALR(1). Wiele języków programowania zdefiniowano w ten sposób, aby móc je analizować za pomocą parserów o ograniczonym podglądzie, zwykle równym jeden.
Zalety stosowania podglądu przy parsowaniu są następujące:

</doc>
<doc id="1455544" url="https://pl.wikipedia.org/wiki?curid=1455544" title="Juan Carlos Arce (pisarz)">
Juan Carlos Arce (pisarz)

Juan Carlos Arce (ur. 1958 w Albacete w Hiszpanii) – hiszpański powieściopisarz i dramaturg. Pracował także w Madrycie jako prawnik.
Jest laureatem nagrody "Fernando Lara" (2002) za powieść "Kolory wojny", a także uniwersyteckiej nagrody teatralnej za powieść "Żeby dalej męczyć pytaniami".

</doc>
<doc id="1455545" url="https://pl.wikipedia.org/wiki?curid=1455545" title="Erigeron hungaricus">
Erigeron hungaricus



</doc>
<doc id="1455548" url="https://pl.wikipedia.org/wiki?curid=1455548" title="Cmentarz żydowski w Kocku">
Cmentarz żydowski w Kocku

Cmentarz żydowski w Kocku – nieczynny cmentarz ma powierzchnię 1,75 ha. Data założenia nekropolii pozostaje nieznana. Wskutek dewastacji z okresu II wojny światowej do naszych czasów zachowało się niewiele nagrobków, w tym ohel kryjący szczątki cadyków z rodziny Morgensternów. Cmentarz jest ogrodzony metalowym parkanem.

</doc>
<doc id="1455550" url="https://pl.wikipedia.org/wiki?curid=1455550" title="Wartownik">
Wartownik

Wartownik – specjalny rodzaj obiektu, oznaczający koniec struktury danych. Jest stosowany do przyspieszania operacji m.in. na tablicach, listach, drzewach. W listach i drzewach implementowanych za pomocą wskaźników wartownikiem jest często wskaźnik pusty. W wielu językach programowania łańcuchy znaków są zakończone wartownikiem – znakiem o kodzie 0.

</doc>
<doc id="1455553" url="https://pl.wikipedia.org/wiki?curid=1455553" title="Cerkiew „Sweta Nedela” w Sofii">
Cerkiew „Sweta Nedela” w Sofii

Cerkiew „Sweta Nedela” (bułg. "Света Неделя") – prawosławna cerkiew należąca do Bułgarskiego Kościoła Prawosławnego, obecnie katedra biskupia w Sofii, położona w centrum miasta. Wybudowana prawdopodobnie ok. X w., przebudowana w połowie XIX w. i na przełomie XIX i XX w. W 1925 poważnie uszkodzona podczas zamachu terrorystycznego, którego celem miał być car Borys III. 
Nazwa cerkwi odnosi się do św. Niedzieli, męczennicy z III w., w Polsce znanej pod imieniem św. Dominiki z Nikomedii.
Historia cerkwi.
Dokładna data powstania cerkwi jest nieznana, przypuszcza się, że jej początki sięgają X wieku. Budynek miał kamienne fundamenty, poza tym był wykonany z drewna. W przeciwieństwie do większości innych kościołów w Sofii, drewniana konstrukcja przetrwała aż do połowy XIX wieku, kiedy to zastąpiono ją murowaną. Cerkiew została wspomniana przez Stefana Gerlacha, niemieckiego podróżnika, który odwiedził miasto w 1578.
W XVIII wieku cerkiew uzyskała status kościoła biskupiego. W budynku złożono prochy serbskiego króla Stefana II Milutina, przywiezione do Bułgarii już w 1460 i przez wiele lat przechowywane w różnych cerkwiach i monasterach. Fakt spoczywania w murach świątyni monarchy spowodował, że pod koniec XIX i na początku XX wieku była ona znana pod nazwą „Sweti Kral” (bułg. "Свети Крал" czyli „Święty Król”).
25 kwietnia 1856 stary budynek świątyni został rozebrany, po czym w lecie tego samego roku rozpoczęto budowę nowego, o długości 35,5 m i szerokości 19 m. W 1858 nieukończony jeszcze gmach uszkodziło trzęsienie ziemi, na skutek czego prace konstrukcyjne przedłużyły się do 1863. 11 maja 1867 w obecności ok. 20 tys. ludzi dokonano uroczystego poświęcenia cerkwi. W 1879 do użytku oddano także nową dzwonnicę, w której umieszczono osiem dzwonów podarowanych dla świątyni przez rosyjskiego księcia Dondukowa-Korsakowa. W latach 1898–1901 przeprowadzono renowację obiektu według planu sporządzonego przez architekta Nikołę Łazarowa, dodając przy tej okazji pięć nowych kopuł, w tym dużą centralną i cztery mniejsze. W 1915 w południowej części cerkwi pochowano egzarchę Bułgarii Józefa I.
16 kwietnia 1925 grupa radykalnych działaczy komunistycznych zdetonowała w budynku materiały wybuchowe w celu zabicia cara Borysa III oraz likwidacji wojskowych i politycznych elit kraju. W efekcie wybuchu zginęło ponad 150 ludzi, zaś cerkiew została poważnie uszkodzona. W lecie 1927 rozpoczęto odbudowę obiektu, ponownie pod kierunkiem architekta Łazarowa, która trwała do 1933. 7 kwietnia 1933 dokonano powtórnego poświęcenia cerkwi, oddając do użytku budynek o długości 30 m, szerokości 15,5 m i wysokości 31 m. W świątyni umieszczono pozłacany ikonostas, który ocalał z eksplozji.
Freski, które obecnie można oglądać w cerkwi, zostały wykonane przez zespół pod przewodnictwem Nikołaja Rostowcewa między 1971 i 1973. W latach 1992–1994 dokonano renowacji podłogi oraz pokryto glazurą północną perystazę, zaś w 2000 starannie oczyszczono fasadę świątyni. W 2002 zainstalowano urządzenie do automatycznego uruchamiania dzwonów, których jest jedenaście: osiem od księcia Dondukowa-Korsakowa, dwa przywiezione z Serbii i jeden odlany w Bułgarii.

</doc>
<doc id="1455556" url="https://pl.wikipedia.org/wiki?curid=1455556" title="Kancelaria parafialna">
Kancelaria parafialna

Kancelaria parafialna lub kancelaria zboru – biuro lub pokój urzędowy przeznaczony do spraw administracyjnych lub duszpasterskich parafii bądź zboru. Zazwyczaj jest to pomieszczenie wydzielone na plebanii lub w kościele. Jest miejscem składowania ksiąg parafialnych/zborowych.

</doc>
<doc id="1455557" url="https://pl.wikipedia.org/wiki?curid=1455557" title="Dziesięcioro przykazań – opowieści dla dzieci">
Dziesięcioro przykazań – opowieści dla dzieci

Dziesięcioro przykazań – opowieści dla dzieci (oryg. "Kids Ten Commandments") – brytyjski serial animowany z 1998 roku, emitowany w TVP1 od 6 września 2008 roku. Zawiera 5 odcinków. Serial przybliża dzieciom Dziesięcioro przykazań. Każdy z odcinków zajmuje się dwoma przykazaniami.
Wersja polska.
Wersja polska: TVP Agencja Filmowa
Reżyseria: Dorota Kawęcka
Dialogi: Stanisława Dziedziczak
Dźwięk i montaż: Jakub Milencki
Kierownictwo produkcji: Monika Wojtysiak
Teksty piosenek: Wiesława Sujkowska
Kierownictwo muzyczne: Piotr Gogol
Udział wzięli:
i inni

</doc>
<doc id="1455561" url="https://pl.wikipedia.org/wiki?curid=1455561" title="Cmentarz żydowski w Sośnicowicach">
Cmentarz żydowski w Sośnicowicach

Cmentarz żydowski w Sośnicowicach – został założony w 1829 r. Wskutek dewastacji z czasów III Rzeszy zachowały się jedynie pojedyncze fragmenty macew. Jest to najmniejszy zachowany kirkut na terenie województwa Śląskiego.

</doc>
<doc id="1455563" url="https://pl.wikipedia.org/wiki?curid=1455563" title="José Óscar Herrera">
José Óscar Herrera

José Óscar Herrera Corominas (ur. 17 czerwca 1965) – urugwajski piłkarz, prawy obrońca. Wzrost 181 cm, waga 71 kg.
Życiorys.
Herrera rozpoczął karierę w klubie CA Peñarol, z którym dwukrotnie zdobył mistrzostwo Urugwaju (w 1985 i 1986) oraz zwyciężył w turnieju Copa Libertadores 1987.
Jako gracz Peñarolu wziął udział w turnieju Copa América 1989, gdzie Urugwaj został wicemistrzem Ameryki Południowej. Herrera wystąpił we wszystkich 7 meczach - w 4 grupowych z Ekwadorem, Boliwią, Chile i Argentyną, oraz w 3 finałowych z Paragwajem, Argentyną i Brazylią.
W 1989 przeniósł się do Hiszpanii, gdzie przez rok grał w klubie UE Figueres. Jako piłkarz tego klubu wziął udział w finałach mistrzostw świata w 1990 roku, gdzie Urugwaj dotarł do 1/8 finału. Herrera zagrał w 3 meczach grupowych - z Hiszpanią, Belgią i Koreą Południową.
Po mistrzostwach został piłkarzem włoskiego klubu Cagliari Calcio, w którym rozegrał ponad 100 meczów. Jako piłkarz Cagliari był w kadrze Urugwaju podczas turnieju Copa América 1993, gdzie Urugwaj dotarł do ćwierćfinału. Herrera nie wystąpił jednak w żadnym ze spotkań.
Wciąż jako gracz Cagliari wziął udział w turnieju Copa América 1995, gdzie Urugwaj zdobył tytuł mistrza Ameryki Południowej. Zagrał we wszystkich 6 meczach - z Wenezuelą, Paragwajem, Meksykiem, Boliwią, Kolumbią i Brazylią. W meczu finałowym przeciwko Brazylii strzelił bramkę w decydującej o tytule rozgrywce rzutów karnch.
Po zwycięskim turnieju został piłkarzem klubu Atalanta BC, a w 1996 opuścił Włochy i przeszedł do meksykańskiego klubu Cruz Azul. Rok później grał już w Argentynie, w klubie Newell’s Old Boys Rosario.
W końcowej fazie swojej kariery Herrera grał w klubach urugwajskich - w Peñarolu, Racing Montevideo i Montevideo Wanderers. W 2001 zdołał także zaliczyć sezon w chińskim klubie Shandong Luneng Taishan.
Herrera od 7 sierpnia 1988 do 30 kwietnia 1997 rozegrał w reprezentacji Urugwaju 57 meczów i zdobył 4 bramki.

</doc>
<doc id="1455566" url="https://pl.wikipedia.org/wiki?curid=1455566" title="Reakcja nuklearna">
Reakcja nuklearna



</doc>
<doc id="1455569" url="https://pl.wikipedia.org/wiki?curid=1455569" title="Parser GLR">
Parser GLR

Parser GLR (ang. "Generalized Left-to-right Rightmost derivation parser") – rozszerzenie parsera LR, umożliwiające analizę składniową z użyciem gramatyk niejednoznacznych i niedeterministycznych. Parsery GLR wprowadził w 1986 roku Masaru Tomita, dlatego czasem nazywa się je też "parserami Tomity". Głównym celem dla Tomity była wydajna analiza języka naturalnego.
Algorytm.
Parser GLR działa podobnie do zwykłego parsera LR, ale zamiast budować jedną interpretację przetwarzanego słowa, przeszukuje wszerz przestrzeń możliwych interpretacji. Zwykły parser LR musi być deterministyczny, czyli w każdej komórce tabeli parsingu może znajdować się najwyżej jedna akcja, co oznacza brak konfliktów przesunięcie-redukcja i redukcja-redukcja.
Parser GLR może mieć kilka akcji w jednej komórce. W trakcie pracy, w momencie napotkania takiego konfliktu, stos parsera jest rozwidlany. Na każdym nowym wierzchołku umieszczany efekt zastosowania innej z dozwolonych w danej sytuacji akcji. Praca jest kontynuowana równolegle dla każdego wierzchołka stosu (co może prowadzić do dalszych rozwidleń). Jeśli któryś z wierzchołków i wczytywany symbol nie pozwalają na dalsze przejście (w normalnym parserze LR wystąpiłby błąd) to dana ścieżka jest po prostu odrzucana i analiza jest kontynuowana na pozostałych wierzchołkach.
Zalety.
Dobrze zaimplementowany GLR ma taką samą złożoność pesymistyczną jak np. algorytm CYK, czyli O(n3). Jednak ma dwie ważne zalety:

</doc>
<doc id="1455570" url="https://pl.wikipedia.org/wiki?curid=1455570" title="Cmentarz żydowski w Kozienicach">
Cmentarz żydowski w Kozienicach

Cmentarz żydowski w Kozienicach – został założony przed 1633 rokiem. Kirkut znajduje się pomiędzy ul. Radomską i Wójcików. Ma powierzchnię 3,6 ha. Wskutek dewastacji z okresu II wojny światowej do naszych czasów zachowały się tylko fragmenty macew. W okresie PRL na cmentarzu wzniesiono pomnik ku czci ofiar Holocaustu, w 1984 ogrodzono cmentarz siatką, a na przełomie XX i XXI wieku odbudowano, staraniem przez rabina Mendla Reichberga, założyciel Amerykańskiego Towarzystwa Ochrony Cmentarzy Żydowskich i obiektów zabytkowych w Polsce. ohel cadyka Izraela Hopsztajna.

</doc>
<doc id="1455571" url="https://pl.wikipedia.org/wiki?curid=1455571" title="Świadkowie Jehowy w Togo">
Świadkowie Jehowy w Togo

Świadkowie Jehowy w Togo – społeczność wyznaniowa w Togo, należąca do ogólnoświatowej wspólnoty Świadków Jehowy, licząca w 2022 roku 22 500 głosicieli, należących do 349 zborów. Na dorocznej uroczystości Wieczerzy Pańskiej w 2022 roku zgromadziło się 54 625 osób (około 0,8% mieszkańców . Od 2012 roku działalność miejscowych głosicieli koordynuje Biuro Oddziału w Abomey-Calavi w Beninie.
Historia.
Początek działalności.
W latach 40. XX wieku pierwszym wyznawcą, który głosił w obecnym Togo, był pochodzący z Jamajki William R. Brown (nazywany często "Brown-Biblia" [Bible Brown]). Regularnie zatrzymywał się w Lomé w czasie podróży z Nigerii w drodze na Złote Wybrzeże (obecnie Ghana), aby dostarczać tam zainteresowanym osobom publikacje Świadków Jehowy.
Od maja 1948 roku Ayité Sessi, pionier z Dahomeju (dzisiejszy Benin), przez krótki czas głosił w Togo, lecz władze zmusiły go do opuszczenia kraju. W roku 1950 powrócił do kraju wraz ze swym bratem Akakpo Agbetor, byłym bokserem. Ponieważ tu się urodził, mógł dość swobodnie prowadzić działalność kaznodziejską, a nawet urządzać zebrania. Przez pewien czas działalność w Togo była nadzorowana przez Biuro Oddziału w Nigerii, w 1954 roku nadzór przyjęło Biuro Oddziału w Ghanie. W latach 50. XX wieku do Togo przybyli pierwsi misjonarze Szkoły Gilead.
W 1966 roku zanotowano w Togo liczbę 319 głosicieli, powstało też miejscowe Biuro Oddziału. Trzy lata później liczba głosicieli wynosiła 1099. W roku 1970 w Lomé odbył się kongres międzynarodowy pod hasłem „Ludzie dobrej woli”, na który przybyło 4000 osób, w tym Nathan Homer Knorr i Frederick William Franz.
W latach 70. XX wieku pojawiła się kwestia neutralności politycznej. Każdy obywatel musiał dołączyć do jedynej partii politycznej w kraju. Od tego momentu Świadkowie Jehowy zmagali się z wieloma trudnościami: utratą pracy, wydaleniem ze szkół i nękaniem. Trudności te pogorszyły się do tego stopnia, że pionierzy specjalni zostali wydaleni z niektórych miejscowości. Świadkom Jehowy zabroniono kupowania lub sprzedawania na rynku, a nawet odmówiono im dostępu do opieki zdrowotnej. W celu ograniczenia rozprzestrzeniania się różnych kościołów pod koniec lat siedemdziesiątych władze zakazały działalności 15 wspólnotom religijnym. W maju 1978 roku władze zakazały działalności tego wyznania. Biuro Oddziału zostało zamknięte, a misjonarze otrzymali polecenie opuszczenia kraju.
Legalizacja i rozwój.
10 grudnia 1991 roku oficjalnie uznano Świadków Jehowy w Togo. W styczniu 1992 odbyło się zgromadzenie okręgowe pod hasłem „Lud miłujący wolność”. Liczba wyznawców w kraju wynosiła 6443, a w kongresie wzięło udział 25 467 osób. 556 osób przyjęło chrzest, co stanowiło 8,6 procent ogółu głosicieli.
1 czerwca 1993 roku ponownie otwarto Biuro Oddziału. W kraju działało 7125 głosicieli, z tego w stolicy kraju Lomé 4200 w 33 zborach, którzy spotykali się w 6 Salach Królestwa. Do Togo powrócili misjonarze.
W 2003 roku oddano do użytku Salę Zgromadzeń w Lomé. W 2007 roku zanotowano liczbę 14 693 głosicieli, a na uroczystości Wieczerzy Pańskiej zebrało się 60 916 osób.
W 2008 roku oddano do użytku Salę Zgromadzeń w Kpalimé. W 2008 roku liczba głosicieli przekroczyła 15 000 osób, a dwa lata później 16 000. W 2011 roku w kraju działało 17 240 głosicieli, a w roku 2015 liczba ta wzrosła do 23 112. Od marca 2011 roku działalność w Togo koordynuje Biuro Oddziału w Beninie. W grudniu 2014 roku na kongresach pod hasłem „Szukajmy najpierw Królestwa Bożego!” w Ghanie ogłoszono wydanie Pisma Świętego w Przekładzie Nowego Świata w języku ewe. Program był transmitowany na kongres, który odbył się na stadionie Kegué w Lomé. 
16 grudnia 2018 roku w mieście Kara ogłoszono wydanie Chrześcijańskich Pism Greckich w Przekładzie Nowego Świata w języku kabre.
Z powodu pandemii COVID-19 zaplanowany na grudzień 2020 roku kongres specjalny pod hasłem „Zawsze się radujcie!” w Lomé został odwołany.
Zebrania zborowe odbywają się w 8 językach.
Kongresy odbywają się w języku angielskim, amerykańskim migowym, ewe, francuskim i kabre (kabije).
Biuro Tłumaczeń znajduje się w Lomé, a zespół tłumaczy w języku kabiye, w mieście Kara. W 2019 roku w Togo funkcjonowały 164 Sale Królestwa.

</doc>
<doc id="1455574" url="https://pl.wikipedia.org/wiki?curid=1455574" title="Andriej Saharow">
Andriej Saharow



</doc>
<doc id="1455578" url="https://pl.wikipedia.org/wiki?curid=1455578" title="Basilisk">
Basilisk

 – manga autorstwa Masakiego Segawy, publikowana na łamach magazynu „Young Magazine Uppers” wydawnictwa Kōdansha w latach 2003–2004. Jest oparta na powieści "Kōga ninpō chō" z 1958 roku autorstwa Fūtarō Yamady, na podstawie której powstał również film live action z 2005 roku.
W oparciu o mangę studio Gonzo wyprodukowało 24-ocinkowy serial anime, który był emitowany od kwietnia do września 2005.
W 2004 roku seria zdobyła nagrodę Kōdansha Manga w kategorii ogólnej.
Fabuła.
Historia toczy się w roku 1614. Iga Tsubagakure oraz Kōga Manjidani to dwa od lat zwaśnione ze sobą klany ninja. Były szogun Tokugawa Ieyasu, nie mogąc zdecydować, który z jego wnuków powinien objąć w przyszłości tron, starszy Takechiyo popierany przez Igę, czy też młodszy Kunichiyo wspierany przez Kōgę, idzie za radą kapłana i organizuje turniej, w którym każdy z klanów wystawia dziesięciu reprezentantów do walki na śmierć i życie. Przywódcy frakcji z radością akceptują walkę, nie musząc dłużej przestrzegać rozejmu, do którego zawarcia zmusił ich Hattori Hanzō. Szogun zapisuje na dwóch identycznych zwojach imiona wybranych przez nich wojowników, które po śmierci zostaną skreślone krwią. Klan, który zabije wybraną dziesiątkę drugiego, otrzyma tysiąc lat chwały, zaś wnuk, którego reprezentują, zostanie ogłoszony kolejnym spadkobiercą szogunatu. 
Manga.
Seria ukazywała się w magazynie „Young Magazine Uppers” od 4 lutego 2003 do 15 czerwca 2004. Została również opublikowana w pięciu tankōbonach, wydanych między 30 kwietnia 2003 a 7 sierpnia 2004 nakładem wydawnictwa Kōdansha.
W Polsce manga została wydana nakładem wydawnictwa Japonica Polonica Fantastica w wersji kolekcjonerskiej.
Sequel mangi, zatytułowany "Basilisk: Ōka ninpō chō", ukazywał się w magazynie „Shūkan Young Magazine” wydawnictwa Kōdansha od 24 lipca 2017 do 8 kwietnia 2019. Seria ta oparta jest na podstawie powieści z 2015 roku autorstwa Masakiego Yamady. Pierwszy tom tankōbon został wydany 6 listopada 2017, natomiast ostatni 6 czerwca 2019.
Anime.
Na podstawie mangi powstał telewizyjny 24-ocinkowy telewizyjny serial anime wyprodukowany przez studio Gonzo, który był emitowany od 12 kwietnia do 20 września 2005.
Drugi sezon, zatytułowany "Basilisk: Ōka ninpō chō", został wyprodukowany przez studio Seven Arcs Pictures i wyreżyserowany przez Junjiego Nishimurę. Scenariusz napisał Shinsuke Ōnishi, postacie zaprojektował Takao Maki, zaś muzykę skomponował Gō Sakabe. Seria była emitowana od 8 stycznia do 18 czerwca 2018 w stacjach Tokyo MX, TVK, Sun TV, KBS Kyoto, BS11 i AT-X.

</doc>
<doc id="1455579" url="https://pl.wikipedia.org/wiki?curid=1455579" title="Cmentarz żydowski w Tomaszowie Lubelskim">
Cmentarz żydowski w Tomaszowie Lubelskim

Cmentarz żydowski w Tomaszowie Lubelskim – cmentarz znajduje się przy ul. Starozamojskiej.
Zajmuje powierzchnię 2 ha, na której znajduje się około trzydziestu nagrobków i dwa ohele. W 1993 na cmentarzu przeprowadzono prace restauracyjne i porządkowe oraz wybudowano pomnik ku czci ofiar Holocaustu. 

</doc>
<doc id="1455581" url="https://pl.wikipedia.org/wiki?curid=1455581" title="Richland (Waszyngton)">
Richland (Waszyngton)

Richland – miasto USA, w stanie Waszyngton, w hrabstwie Benton. W 2000 r. miasto to na powierzchni 110,4 km² (w tym tereny wodne 8,8 km²) zamieszkiwało 60 560 osób.
Richland to ośrodek badań nad energią atomową.
Z Richland pochodzi Leilani Mitchell, amerykańska koszykarka.

</doc>
<doc id="1455582" url="https://pl.wikipedia.org/wiki?curid=1455582" title="Nicola Albani">
Nicola Albani

Nicola Albani (ur. 15 kwietnia 1981 w San Marino) – sanmaryński piłkarz występujący na pozycji obrońcy, reprezentant San Marino w latach 2001–2011.
Kariera klubowa.
W trakcie swojej kariery Albani występował w klubach Campionato Sammarinese i zespołach z niższych lig włoskich.
Kariera reprezentacyjna.
W reprezentacji San Marino rozegrał 40 spotkań i strzelił bramkę w zremisowanym 1:1 meczu z Łotwą w Rydze. Był to pierwszy wyjazdowy remis w meczu o punkty w historii reprezentacji San Marino. Jako jedyny zawodnik Albani był w kadrze meczowej na wszystkie mecze w ramach eliminacji Mistrzostw Europy 2008.

</doc>
<doc id="1455584" url="https://pl.wikipedia.org/wiki?curid=1455584" title="Jeanne Cherhal">
Jeanne Cherhal

Jeanne Cherhal (ur. 28 lutego 1978) – francuska piosenkarka, autorka tekstów.

</doc>
<doc id="1455585" url="https://pl.wikipedia.org/wiki?curid=1455585" title="Nowy cmentarz żydowski w Krasnobrodzie">
Nowy cmentarz żydowski w Krasnobrodzie

Nowy cmentarz żydowski w Krasnobrodzie – został założony na początku XIX wieku w Krasnobrodzie na niewielkim wzgórzu przy ulicy Kościuszki (dawnej św. Rocha), na drodze prowadzącej do Józefowa. Wskutek dewastacji z okresu II wojny światowej do naszych czasów zachowały się jedynie fragmenty dwóch nagrobków. Teren kirkutu porośnięty jest obecnie lasem. Powierzchnia cmentarza wynosi 2,92 ha.

</doc>
<doc id="1455586" url="https://pl.wikipedia.org/wiki?curid=1455586" title="Pauline Croze">
Pauline Croze

Pauline Croze (ur. 4 maja 1979 w Noisy-le-Sec) – francuska piosenkarka.

</doc>
<doc id="1455587" url="https://pl.wikipedia.org/wiki?curid=1455587" title="Umarła Przełęcz">
Umarła Przełęcz

Umarła Przełęcz (słow. "Umrlé sedlo", "Umrlá", "sedielko pod Umrlou", "Grúnik") – położona na wysokości 983 m n.p.m. przełęcz w grzbiecie Jambory w słowackich Tatrach Zachodnich, pomiędzy Umarłą Kopką (1048 m) a Jeżowym Wierchem (1090 m). Wschodnie zbocza spod przełęczy opadają do Doliny Juraniowej, zachodnie do Doliny Bobrowieckiej. Rejon przełęczy jest zalesiony, znajduje się tutaj wiata dla turystów i ławki. Dawniej na przełęczy było skrzyżowanie szlaków turystycznych, jednak w 2008 zielony szlak przez Juraniową Przełęcz i Bobrowiec do Bobrowieckiej Przełęczy został zamknięty, a cały ten rejon uzyskał status obszaru ochrony ścisłej. TANAP i TPN uzasadniają to potrzebą ochrony siedlisk dużych zwierząt. Zmieniono również kolor szlaku do Doliny Bobrowieckiej z zielonego na czerwony. Wcześniejsze pomiary określały wysokość przełęczy na 981 lub 988 m.

</doc>
<doc id="1455589" url="https://pl.wikipedia.org/wiki?curid=1455589" title="Nagroda Kōdansha Manga">
Nagroda Kōdansha Manga

 – doroczna nagroda wydawnictwa Kōdansha, przyznawana za najlepszą mangę.
Nagradzane są anime i mangi opublikowane w roku poprzednim, sponsorowane przez jedno z największych wydawnictw w Japonii – Kōdansha. Nagrody przyznawane są w kategoriach "kodomo-muke" („dla dzieci”), "shōnen" („dla chłopców”), "shōjo" („dla dziewcząt”) oraz general („ogólna”). Pierwszy konkurs odbył się w 1977 roku z kategoriami shōnen and shōjo. Pierwszy konkurs z kategorią „general” odbył się w 1982 roku, a kategorię „dla dzieci” wprowadzono w 2003 roku.
W 2019 roku, z okazji obchodów 110-lecia istnienia firmy Kōdansha, przyznano także nagrodę specjalną, wyróżniającą tytuły, które przez lata miały ogromny wkład w świat mangi.

</doc>
<doc id="1455590" url="https://pl.wikipedia.org/wiki?curid=1455590" title="Aleksander Okorski">
Aleksander Okorski

Aleksander Okorski (ur. 24 sierpnia 1803, zm. 5 lutego 1875), lekarz, uczestnik powstania listopadowego, emigrant, naczelny lekarz Szpitala Św. Wincentego a Paulo, społecznik. 
Życiorys.
Ur. 24 sierpnia 1803 r. w Podlodowie k. Łukowa (Podlasie), syn Józefa, ekonoma, szlachcica, i Elżbiety z Besslów. Uczył się w lubelskiej Szkole Wojewódzkiej w Lublinie, przemianowanej później w Liceum Wojewódzkie. Po otrzymaniu „patentu dojrzałości", studiował na Wydziale Lekarskim UW (1824—1830) uzyskując stopień magistra medycyny i chirurgii. W czasie Powstania Listopadowego był lekarzem szwadronu pułku krakusów lubelskich, a następnie lekarzem sztabowym w korpusie gen. Macieja Rybińskiego. Był wówczas członkiem Towarzystwa Wychowania Dzieci po Poległych Rycerzach Polskich. Po upadku powstania znalazł się na emigracji. Wrócił do kraju po amnestii i został zastępcą chirurga powiatu kraśnickiego. W 1835 r. otrzymał nominację na zastępcę lekarza obwodu lubelskiego.
Od 1836 r. praktykował prywatnie, a następnie objął stanowisko naczelnego lekarza Szpitala Św. Wincentego w Lublinie. W latach 1839-1869 pełnił funkcję lekarza miejskiego i akuszera gubernialnego, po czym ze względu na zły stan zdrowia przeszedł na emeryturę. Zyskał dużą popularność dzięki działalności w Lubelskim Towarzystwie Dobroczynności.
Otrzymał wiele odznaczeń za wzorową pracę.
Zmarł 5 lutego 1875 r. w Lublinie.

</doc>
<doc id="1455591" url="https://pl.wikipedia.org/wiki?curid=1455591" title="Richmond (Kentucky)">
Richmond (Kentucky)

Richmond – miasto w Stanach Zjednoczonych, w stanie Kentucky, w hrabstwie Madison. W 2000 r. miasto to na powierzchni 49,9 km² zamieszkiwało 27 152 osób

</doc>
<doc id="1455594" url="https://pl.wikipedia.org/wiki?curid=1455594" title="Joanna Rudniańska-Zalejska">
Joanna Rudniańska-Zalejska



</doc>
<doc id="1455596" url="https://pl.wikipedia.org/wiki?curid=1455596" title="Maurice Edgar Crumpacker">
Maurice Edgar Crumpacker

Maurice Edgar Crumpacker (ur. 19 grudnia 1886 w Valparaiso, Indiana, zm. 24 lipca 1927 w San Francisco, Kalifornia) – amerykański wojskowy, prawnik i polityk związany z Partią Republikańską.
Od 1925 aż do śmierci w 1927 reprezentował trzeci okręg wyborczy w stanie Oregon w Izbie Reprezentantów Stanów Zjednoczonych.
Crumpacker zmarł w zagadkowych okolicznościach w wieku 40 lat. Dzień przed śmiercią został znaleziony w pozycji siedzącej na chodniku w San Francisco i twierdził, że ktoś próbował go otruć, po czym spędził noc w szpitalu. Według nekrologu zmarł po tym jak wskoczył do zatoki San Francisco i utonął.

</doc>
<doc id="1455597" url="https://pl.wikipedia.org/wiki?curid=1455597" title="Komisja Nikołaja Burdenki">
Komisja Nikołaja Burdenki

Komisja Nikołaja Burdenki – radziecka specjalna komisja śledcza powołana 13 stycznia 1944 przez Biuro Polityczne KC Wszechzwiązkowej Partii Komunistycznej (bolszewików) (WKP(b)) w celu udowodnienia tezy, że zbrodnia katyńska na oficerach Wojska Polskiego dokonana wiosną 1940 przez NKWD na polecenie tego samego Biura Politycznego KC WKP(b) została popełniona przez Niemców w 1941. Przewodniczącym Komisji był Nikołaj Burdenko, członek Akademii Nauk ZSRR, który pod koniec życia przyznał, że rozstrzelania polskich oficerów dokonało NKWD w 1940. 
Tzw. „dochodzenie wstępne” NKWD.
We wrześniu 1943, po wyparciu armii niemieckiej z rejonu Smoleńska, w Katyniu przystąpiła do pracy specjalna ekipa funkcjonariuszy operacyjnych i śledczych NKWD oraz kontrwywiadu wojskowego Smiersz kierowana przez Wsiewołoda Mierkułowa (w 1940 jednego z głównych realizatorów zbrodni katyńskiej), Siergieja Krugłowa i Leonida Rajchmana (w 1940 zajmował się on polskimi jeńcami wojennymi i miał związek ze zbrodnią katyńską). Jej celem było przeprowadzenie tzw. „dochodzenia wstępnego” i przygotowanie materiałów dla przyszłej oficjalnej komisji śledczej. Ekipa ta składała się z funkcjonariuszy centralnego aparatu NKWD i Ludowego Komisariatu Bezpieczeństwa Państwowego przybyłych z Moskwy, współpracujących z personelem Obwodowego Zarządu NKWD w Smoleńsku. Jednym z jej kierowników był pułkownik bezpieczeństwa państwowego Jakow Naumowicz Matusow (1908–1967), któremu podlegali podpułkownik bezpieczeństwa państwowego A. S. Kozłow, major bezpieczeństwa państwowego Gordiejew oraz liczna grupa pracowników operacyjnych (A.A. Kozyriow, M. M. Kołdajew, D.W. Grebelski, W. M. Tumanow, Mierietiukow i inni). Działaniami ekipy kierował na co dzień zastępca szefa wydziału kontrwywiadu Ludowego Komisariatu Bezpieczeństwa Państwowego, Leonid Rajchman.
Ekipa funkcjonariuszy NKWD i Smiersza odgrodziła miejsce pochówku w Katyniu i rozpoczęła intensywne prace ziemne – otwarła mogiły i utworzyła dwa nowe miejsca pochowania zwłok. Funkcjonariusze NKWD umieszczali w grobach sfałszowane dokumenty, przygotowywali fałszywych świadków, a niewygodnych likwidowali lub skazywali na wieloletnie więzienie. Działania te trwały trzy miesiące, do stycznia 1944; w tym okresie dostęp do mogił mieli wyłącznie funkcjonariusze NKWD. Efekty pracy ekipy NKWD do 10–11 stycznia 1944 zostały opisane w dokumencie „Informacja w sprawie dochodzenia wstępnego w tak zwanej sprawie katyńskiej”, podpisanym przez Wsiewołoda Mierkułowa i Siergieja Krugłowa, który miał być podstawą komunikatu przyszłej oficjalnej komisji.
Powołanie Komisji Burdenki i jej skład.
13 stycznia 1944, po zakończeniu przygotowań prowadzonych przez służby specjalne, Biuro Polityczne KC WKP(b) podjęło uchwałę powołującą komisję śledczą i określiło jej skład: 
Oficjalna nazwa Komisji określona w uchwale Biura Politycznego KC WKP(b) brzmiała: „Specjalna komisja ds. ustalenia i przeprowadzenia śledztwa okoliczności rozstrzelania w lesie katyńskim polskich jeńców wojennych przez niemiecko-faszystowskich najeźdźców”. W projekcie uchwały Biura Politycznego, opracowanym przez Andrieja Wyszynskiego i uzgodnionym przez Wiaczesława Mołotowa z Ławrientijem Berią, znajdowały się nazwiska także dwóch osób narodowości polskiej: Wandy Wasilewskiej i Bolesława Drobnera, lecz przed przyjęciem uchwały zostały one wykreślone przez Józefa Stalina.
Na pierwszym posiedzeniu Komisji zatwierdzono jako jej sekretarza Władimira Makarowa, a w charakterze ekspertów medycyny sądowej Wiktora Pozorowskiego, W. M. Smoljaninowa, P. S. Siemianowskiego, M. D. Szwajkowa i Dmitrija Wyropajewa.
Działania Komisji i komunikat końcowy.
Komisja Burdenki pracowała w Katyniu w dniach 13–24 stycznia 1944 (wcześniej jej członkowie nie mieli dostępu do miejsca pochowania zwłok), przeprowadziła pewną liczbę ekshumacji i przesłuchań przygotowanych przez NKWD świadków, a także odnalazła sfałszowane przez NKWD dokumenty. Na tej podstawie członkowie Komisji podpisali w dniu 24 stycznia 1944 końcowy komunikat, opublikowany 26 stycznia 1944, wskazujący na winę Niemców i zawierający fałszywe dane na temat liczby ofiar zbrodni pochowanych w Katyniu (komunikat Komisji Burdenki podawał, że w Katyniu pochowano około 11 tysięcy jeńców polskich, choć faktycznie pochowano ich tam około 4400). Komunikat ten stanowił rozbudowany i przeredagowany wariant „Informacji w sprawie dochodzenia wstępnego w tak zwanej sprawie katyńskiej”, sporządzonego na początku stycznia 1944 przez Wsiewołoda Mierkułowa i Siergieja Krugłowa (w obu dokumentach zbieżne są nawet błędy w pisowni nazwisk i inicjałach świadków).
Wizyta dziennikarzy zagranicznych w Katyniu.
20 stycznia 1944, w czasie prac Komisji Burdenki, do Katynia zaproszono grupę około 20 dziennikarzy zagranicznych (m.in. ze Stanów Zjednoczonych i Wielkiej Brytanii) oraz przedstawicieli ambasady amerykańskiej w Moskwie, którym pokazano ekshumowane zwłoki. Na podstawie tych oględzin ówczesny ambasador USA w Moskwie, William Averell Harriman, 25 stycznia 1944 przesłał do Sekretarza Stanu w Waszyngtonie depeszę, w której napisał m.in.: "większość zwłok, jakie widzieli zwiedzający, była zwłokami szeregowców, a nie oficerów, jak utrzymywali Niemcy". O szeregowcach pogrzebanych w Katyniu pisał również m.in. Jerzy Borejsza w artykule opublikowanym 1 lutego 1944 w tygodniku „Wolna Polska” (20 stycznia 1944 Borejsza był w grupie dziennikarzy przewiezionych do Katynia). Kwestia, skąd w styczniu 1944 w Katyniu wzięły się zwłoki szeregowców w polskich mundurach pokazywane zagranicznym korespondentom, nie została jak dotąd wyjaśniona; według niektórych historyków zwłoki badane przez Komisję Burdenki w 1944 mogły w ogóle nie mieć nic wspólnego z oficerami zamordowanymi w 1940.
Próba wykorzystania raportu Komisji w Norymberdze.
W 1946 prokuratorzy radzieccy próbowali wykorzystać raport Komisji Burdenki, by oskarżyć Niemców o ludobójstwo przed Międzynarodowym Trybunałem Wojskowym w Norymberdze. Raport Komisji został włączony do akt sądowych (jako tzw. dokument ZSRR-54) i oskarżyciele radzieccy domagali się, by Trybunał uznał go za dowód niewymagający potwierdzenia, a przesłuchiwanie świadków za zbyteczne. Sędziowie nie wyrazili na to zgody i mimo protestów prokuratorów radzieckich przychylili się do wniosku obrony o powołanie świadków. Wywołało to zaniepokojenie władz ZSRR, które rozpoczęły przygotowywanie świadków mających wystąpić na procesie. W przygotowaniach tych uczestniczyli prokuratorzy oraz funkcjonariusze służb specjalnych, w tym Wiktor Abakumow, Wsiewołod Mierkułow i Leonid Rajchman. Ostatecznie Trybunał postanowił przesłuchać trzech świadków obrony i trzech świadków oskarżenia. Po przesłuchaniu tych świadków sędziowie nie uwzględnili kwestii odpowiedzialności za zbrodnię katyńską w Wyroku Trybunału Norymberskiego – sprawa ta została pominięta.
Analizy komunikatu Komisji przez polski rząd emigracyjny.
W 1946 polski rząd na uchodźstwie opracował oficjalny raport w sprawie zbrodni katyńskiej zatytułowany „Masowe morderstwo polskich jeńców wojennych w Katyniu”, przygotowany w trzech wersjach językowych (w języku polskim, angielskim i włoskim) i zawierający krytyczną analizę komunikatu Komisji Burdenki; tekst tego raportu został opublikowano po raz pierwszy w 1990. 
W 1948 komunikat Komisji Burdenki został poddany analizie w kolejnym oficjalnym raporcie polskiego rządu emigracyjnego, „Zbrodnia katyńska w świetle dokumentów”, wydanym w tym samym roku w Londynie. W raporcie tym wskazano m.in. fałszywe informacje zawarte w komunikacie Komisji Burdenki (nieprawdziwe dane na temat pochowania w Katyniu około 11 tysięcy osób).
Amerykańskie śledztwo w sprawie Komisji Burdenki.
W latach 1951–1952 raport Komisji Burdenki został przeanalizowany przez Specjalną Komisję Śledczą Kongresu Stanów Zjednoczonych do Zbadania Zbrodni Katyńskiej, tak zwaną Komisję Maddena, która orzekła, że jest on pełen niepotwierdzonych domysłów, fałszywych danych i sprzecznych ze sobą informacji. W 1952 Komisja Maddena wydała raport końcowy, w którym uznała władze radzieckie za winne zbrodni katyńskiej i wezwała do powołania międzynarodowego trybunału dla osądzenia tej zbrodni.
Ekspertyza polskich historyków z komisji dwustronnej.
W 1988, w trakcie prac mieszanej polsko-radzieckiej komisji historyków ds. badania białych plam (tzw. Wspólna Komisja Historyków Partyjnych PRL i ZSRR), polscy historycy Jarema Maciszewski, Czesław Madajczyk, Ryszard Nazarewicz i Marian Wojciechowski przedstawili ekspertyzę wniosków Komisji Burdenki, dowodząc, że były bezpodstawne. Tekst tej ekspertyzy opublikowano w Polsce w 1989, a w Rosji w 1991. We wstępie do ekspertyzy Jarema Maciszewski stwierdził m.in.: "W świetle przedstawionej szerokim rzeszom czytelników argumentacji zawartej w ekspertyzie nie może budzić wątpliwości ani niezgodność z prawdą orzeczeń Komisji Burdenki, ani też pełna odpowiedzialność NKWD za mord katyński i zagładę więźniów Starobielska i Ostaszkowa, chociaż jak dotąd miejsce ich wiecznego spoczynku nie może być – bez znajomości dokumentów sowieckich – bezspornie ustalone".
Rosyjskie śledztwo w sprawie Komisji Burdenki.
W latach 1992–1993, w trakcie śledztwa w sprawie zbrodni katyńskiej prowadzonego przez rosyjską Główną Prokuraturę Wojskową, komunikat Komisji Burdenki został przeanalizowany przez zespół rosyjskich naukowców (B. N. Topornin, A. M. Jakowlew, I. S. Jażborowska, W. S. Parsadanowa, J. N. Zoria, L. W. Bielajew) powołanych przez prokuraturę w celu przygotowania ekspertyzy na temat kwalifikacji prawnej tej zbrodni. W swoim końcowym orzeczeniu z 2 sierpnia 1993 eksperci ci stwierdzili: "Komunikat komisji specjalnej pod przewodnictwem N. Burdenki, wnioski i orzeczenie komisji pod przewodnictwem W. Pozorowskiego ignorujące rezultaty poprzedniej ekshumacji, ze względu na ich nieobiektywny charakter, fałszowanie dowodów rzeczowych, dokumentów i zeznań świadków – należy uznać za nieodpowiadające wymogom nauki, a orzeczenia – za nie odpowiadające prawdzie".
Ponadto w latach 1990–1994 rosyjska grupa śledcza pod kierunkiem pułkownika Aleksandra Trietieckiego przestudiowała oryginalne dowody zebrane przez Komisję Burdenki i przesłuchała świadków, po czym ustaliła, że Komisja dopuszczała się fałszerstw, by wykazać winę Niemców (m.in. 9 dokumentów wymienionych w komunikacie Komisji okazało się sfabrykowanych). Z tych powodów w 1994 w uzasadnieniu decyzji o umorzeniu śledztwa w sprawie katyńskiej (decyzja ta nie weszła w życie) prokurator podpułkownik Anatolij Jabłokow za winnych ukrywania zbrodni katyńskiej uznał również dopuszczających się falsyfikacji członków Komisji Burdenki.
Wykorzystanie propagandowe raportu Komisji.
Komunikat Komisji Burdenki był wielokrotnie wykorzystywany przez władze radzieckie do celów propagandy politycznej określanej przez historyków mianem „kłamstwa katyńskiego”. W 1944, po kilku dniach od pierwszej publikacji w dniu 26 stycznia, wydano go w ZSRR w postaci osobnej broszury w języku rosyjskim. VII Wydział Głównego Zarządu Politycznego Armii Czerwonej opublikował w nakładzie 25 tysięcy egzemplarzy broszurę z przekładem komunikatu na język polski, którą rozpowszechniano wśród jeńców wojennych i na terytorium Polski. W 1944 ukazał się również przekład komunikatu na język angielski, opublikowany w Londynie przez radziecką agencję Soviet War News pod tytułem „The Truth about Katyn. Report of Special Commission for Ascertaining and Investigating the Circumstances of the Shooting of Polish Officers by the German-Fascist Invaders in the Katyn Forest”.
Na początku lat 50. XX wieku, po powstaniu amerykańskiej Komisji Maddena, komunikat Komisji Burdenki ponownie zaczęto wykorzystywać w celach propagandowych: wydano go w dziesiątkach publikacji w zależnych od ZSRR krajach bloku wschodniego. W Polsce ukazał się m.in. w „Trybunie Ludu” z 4 marca 1952, zasygnalizowany w specjalnej ramce na pierwszej stronie i ciągnący się wewnątrz numeru na trzy strony.
Wykorzystywanie przez władze ZSRR komunikatu Komisji Burdenki do celów propagandowych zakończyło się w 1990, gdy 13 kwietnia 1990 strona radziecka w oficjalnym komunikacie agencji TASS, zatwierdzonym uchwałą Biura Politycznego KC KPZR z 7 kwietnia 1990, przyznała, że zbrodnia katyńska jest "jedną z ciężkich zbrodni stalinizmu".

</doc>
<doc id="1455603" url="https://pl.wikipedia.org/wiki?curid=1455603" title="Tadeusz Pasek">
Tadeusz Pasek

Tadeusz Pasek (ur. 21 września 1925 w Poznaniu, zm. 22 marca 2011 w Toronto) – polski jogin, terapeuta, naukowiec, jeden z pierwszych popularyzatorów i nauczycieli jogi w powojennej Polsce. Absolwent Akademii Ekonomicznej w Poznaniu, Bihar School of Yoga w Munger (w stanie Bihar w Indiach), doktorant AWF w Warszawie, pracownik Kliniki Psychiatrycznej Akademii Medycznej w Poznaniu i Uniwersytetu Toronto w Kanadzie. Twórca programów leczenia nerwic za pomocą jogi i współorganizator kursów instruktorskich pierwszego stopnia dla instruktorów jogi w Polsce. Prowadził prace badawcze w zakresie medycyny psychosomatycznej i psychokinezyterapii. Od 1981 roku mieszkał w Toronto w Kanadzie.
Życiorys.
Ukończył Akademię Ekonomiczną w Poznaniu z tytułem magistra ekonomii.
W latach 1968−1972 odbył studia doktoranckie w AWF Warszawa pod kierunkiem prof. Dr n.med. Wiesława Romanowskiego, w czasie których przebywał też w Indiach (przechodząc roczny kurs w Bihar School of Yoga, Mungyr), zapoznając się z systemami zdrowotnymi jogi, a szczególnie z bezruchowymi pozycjami hathajogi (asanami) i ćwiczeniami oddechowymi (pranajamami).
Był uczniem sławnego współczesnego jogina Swamiego Śiwanady z Rishikesh w Indiach, z którym utrzymywał korespondencję.
Wyjechał z Polski w 1981 roku, by podjąć pracę naukową na Uniwersytecie Toronto w Kanadzie. Zmarł 22 marca 2011 roku w Toronto.

</doc>
<doc id="1455604" url="https://pl.wikipedia.org/wiki?curid=1455604" title="Specjalna Komisja Śledcza Kongresu Stanów Zjednoczonych do Zbadania Zbrodni Katyńskiej">
Specjalna Komisja Śledcza Kongresu Stanów Zjednoczonych do Zbadania Zbrodni Katyńskiej

Specjalna Komisja Śledcza Kongresu Stanów Zjednoczonych do Zbadania Zbrodni Katyńskiej (ang. "Select Committee to Investigate and Study the Facts, Evidence, and Circumstances of the Katyn Forest Massacre") – specjalna komisja śledcza powołana przez Kongres Stanów Zjednoczonych (Rezolucje Nr 390 i 539) dla przeprowadzenia śledztwa w sprawie zbrodni katyńskiej na oficerach Wojska Polskiego. Przewodniczącym komisji został Ray John Madden z Indiany.
Skład osobowy Komisji.
Stałymi pracownikami Komisji byli: John Mitchell (Główny Doradca), Roman C. Pucinski (Główny Śledczy) i Lucile S. Biebighauser (Sekretarz).
Rezultaty i wnioski końcowe.
22 grudnia 1952 Komisja ogłosiła końcowy raport, tzw. Raport Maddena, w którym za winnych zbrodni katyńskiej uznała Sowietów i wezwała społeczność międzynarodową do powołania międzynarodowego trybunału dla osądzenia tej zbrodni.
We wstępie do Raportu napisano:
Prace Komisji.
Prace Komisji trwały ponad 9 miesięcy i składały się z analizy dostępnych Komisji materiałów zgromadzonych w archiwach rządu Stanów Zjednoczonych, armii amerykańskiej, dokumentów procesu norymberskiego i przesłuchania wielu świadków związanych bezpośrednio z problemem zbrodni katyńskiej (łącznie 81 świadków głównych i 200 świadków dodatkowych). Do współpracy poproszono organa zagraniczne: rządy polskie w Warszawie (Polska Ludowa) i Londynie (Rząd RP na uchodźstwie), rząd Republiki Federalnej Niemiec i rząd ZSRR. Jedynie rząd polski w Londynie i rząd RFN przyjęły zaproszenie. Zorganizowano przesłuchania w licznych miejscach: w Waszyngtonie (październik 1951, luty 1952 i czerwiec 1952), Chicago (marzec 1952), Londynie (kwiecień 1952), we Frankfurcie (kwiecień 1952), w Berlinie (kwiecień 1952) i Neapolu (kwiecień 1952). Jednym z dokładnie studiowanych był raport sowieckiej tzw. Komisji Burdenki, opublikowany w Moskwie w 1944. Raport ten zdaniem Komisji Kongresu USA jest pełnym niepotwierdzonych domysłów, fałszywych danych i sprzecznych ze sobą informacji. W wyjaśnieniach szczegółów tego raportu rządu sowieckiego Komisja kongresowa USA posiłkowała się zeznaniami Józefa Mackiewicza, jednego z pierwszych Polaków, którzy w 1943 obserwowali ekshumację zwłok oficerów polskich w Katyniu. W swoim Raporcie końcowym zaznaczyła też, że dużą pomocą dokumentalną był dla niej raport PCK opracowany przez Kazimierza Skarżyńskiego i jego zeznania na przesłuchaniach Komitetu w Chicago.
W konkluzji Komitet opiniował Kongres Stanów Zjednoczonych do uchwalenia rezolucji polecającej prezydentowi USA złożenie formalnego wniosku do ONZ o powołanie międzynarodowej komisji badającej zbrodnię katyńską. We własnej opinii, opartej na wszechstronnym badaniu dokumentów i przesłuchań świadków i rzeczoznawców Komisja stwierdza, że pełną odpowiedzialność za tę zbrodnię ponoszą władze Związku Socjalistycznych Republik Radzieckich.

</doc>
<doc id="1455606" url="https://pl.wikipedia.org/wiki?curid=1455606" title="Valparaiso (Indiana)">
Valparaiso (Indiana)

Valparaiso – miasto w amerykańskim stanie Indiana, siedziba administracyjna hrabstwa Porter. W 2000 roku liczyło 27 428 mieszkańców. W mieście ma swoją siedzibę uniwersytet Valparaiso. Zarówno uniwersytet, jak i samo miasto lokalni mieszkańcy określają w skrócie jako Valpo.
Nazwa miasta pochodzi od nazwy miasta Valparaíso w Chile.

</doc>
<doc id="1455607" url="https://pl.wikipedia.org/wiki?curid=1455607" title="United States Congress Joint Committee on the Conduct of the War">
United States Congress Joint Committee on the Conduct of the War



</doc>
<doc id="1455608" url="https://pl.wikipedia.org/wiki?curid=1455608" title="Anvil (zespół muzyczny)">
Anvil (zespół muzyczny)

Anvil – kanadyjski zespół heavymetalowy, który mimo niewielkiego rozgłosu wywarł wpływ na muzykę takich zespołów jak Metallica, Slayer, Pantera i wielu innych zespołów nowofalowych.
Historia zespołu.
Ich początki sięgają kwietnia roku 1973, kiedy to dwaj przyjaciele z liceum: Steve "Lips" Kudlow i Robb Reiner zaczęli grać razem. Pierwotnie "Anvil" został sformowany w roku 1978. Jeszcze wtedy, Kudlow (główny wokal, wiodąca gitara), Reiner (perkusja), Dave Allison (wokal, gitara rytmiczna) i Ian Dickson (gitara basowa) byli znani jako "LIPS".
W 1981 roku światło dzienne ujrzał pierwszy niezależny album zespołu pt. "Hard 'N Heavy". Krótko po tym, jak podpisali kontrakt z kanadyjską wytwórnią Attic Records, zmienili swą nazwę na "ANVIL" (pol. "kowadło"), a album "Hard 'N Heavy" wydany przez tę wytwórnię stał się ich debiutanckim. W latach 1983-1986 zespół nie był aktywny. W roku 1987 amerykańska wytwórnia płytowa Metal Blade Records zaproponowała im współpracę. Po tym jak wypuścili na amerykański rynek album "Strength Of Steel" (1991), który sprzedał się w niewielkich ilościach, Anvil został zmuszony podpisać kontrakt z nową wytwórnią Maximum Records (kanadyjska, niezależna wytwórnia płytowa założona przez ówczesnego menadżera "Helix" - Williama Seipa). Od 1996 roku współpracowali jeszcze z dwoma innymi wytwórniami: Hypnotic Records z Kanady oraz Massacre Records z Niemiec.
Anvil: The Story of Anvil.
"Anvil! The stroy of Anvil" jest dokumentem opowiadającym historię zespołu wyreżyserowanym przez Sachę Gervasiego, który współpracował m.in. ze Stevenem Spielbergiem przy filmie "Terminal" (napisał scenariusz). Premiera filmu miała miejsce na Sundance Film Festival w styczniu 2008 roku. "The Daily Telegraph" wówczas napisał: "widownia unosiła się z zachwytu". Anthony Kaufman z tygodnika "Wall Street Journal" powiedział: '"Żaden z filmów, który widziałem na festiwalu w Sundance nie doprowadził mnie do łez, tak jak "Anvil!"". Film zdobył nagrodę publiczności na Filmowym Festiwalu w Sydney i Los Angeles.
Gervasi, pierwszy raz zobaczył Anvil w klubie "Marquee" w Londynie, we wrześniu 1982 roku. Od tamtej pory był zauroczony ich "speedmetalową intensywnością". Potem uczestniczył jako tzw. roadie w ich dwóch trasach koncertowych: "Forged In Fire" i "Backwaxed". Gdy w 2005 roku odnowił znajomość z zespołem poprzez Internet, był "zdumiony odkrywając, iż oni wciąż grają" i zdecydował się nakręcić film jako "walentynkę dla chłopaków, którzy nigdy nie zrezygnowali ze swojego marzenia".
Ów film ukazuje zespół podczas trasy koncertowej po Europie, filmowanej w listopadzie 2005 i czerwcu 2006 roku, oraz nagrywania ostatniego albumu zespołu w Anglii: "This Is Thirteen". Zawiera również dowody uznania od takich sław jak Lemmy z Motorhead, Lars Ulrich z Metalliki, czy Slash z Guns N’ Roses.
Recenzje na temat tego filmu były jednoznacznie pozytywne. "Los Angeles Times" nazwał ten film "jedynym takim, powstałym o heavymetalowej kapeli, który potrafi rozgrzać serca widzów". "Variety" napisał: ""Anvil!" to zaskakująco inspirująca opowieść, po której obejrzeniu nawet nie-metalowcy z zachwytem będą patrzeć na ten zespół". Magazyn "Rolling Stone" napisał: "Niektóre sceny z "Anvil!" są tak niezwykłe, że sprawia wrażenie, że to musi być sequel filmu o Spinal Tap. Ale tak nie jest. Ci chłopcy są prawdziwi. "Anvil! Historia Anvil" : najlepszy metalowy film roku?". Pomimo sukcesu artystycznego i komercyjnego jaki odniósł film, według lidera zespołu Steve'a "Lipsa" Kudlowa w osiem lat od premiery zespół nadal boryka się z niewielkim zainteresowaniem publiczności.

</doc>
<doc id="1455609" url="https://pl.wikipedia.org/wiki?curid=1455609" title="Justin Huish">
Justin Huish

Justin Huish (ur. 9 lutego 1975 w Fountain Valley), amerykański łucznik sportowy. Dwukrotny złoty medalista olimpijski z Atlanty.
Do drużyny narodowej awansował w wieku 18 lat. W 1996 w Atlancie wywalczył dwa złote krążki olimpijskie. Zakwalifikował się do kadry na IO 2000, jednak 15 lutego tego roku został przyłapany na posiadaniu marihuany i zrezygnował ze startu. Bez powodzenia starał się o kwalifikację olimpijską w 2004.

</doc>
<doc id="1455610" url="https://pl.wikipedia.org/wiki?curid=1455610" title="Specjalna Komisja Śledcza Kongresu Amerykańskiego do Zbadania Zbrodni Katyńskiej">
Specjalna Komisja Śledcza Kongresu Amerykańskiego do Zbadania Zbrodni Katyńskiej



</doc>
<doc id="1455611" url="https://pl.wikipedia.org/wiki?curid=1455611" title="Świadkowie Jehowy w Armenii">
Świadkowie Jehowy w Armenii

Świadkowie Jehowy w Armenii – społeczność wyznaniowa w Armenii, należąca do ogólnoświatowej wspólnoty Świadków Jehowy, licząca w 2022 roku 11 191 głosicieli, należących do 135 zborów. Na dorocznej uroczystości Wieczerzy Pańskiej w 2022 roku zgromadziły się 26 543 osoby. Biuro Oddziału koordynujące działalność w Armenii znajduje się w Erywaniu.
Historia.
Początki.
Pierwsi Ormianie zainteresowali się wierzeniami Badaczy Pisma Świętego na początku XX wieku podczas emigracji w Stanach Zjednoczonych. W roku 1916 odbyła się pierwsza konwencja w języku ormiańskim w Rhode Island.
W roku 1921 w Stanach Zjednoczonych zaczęła ukazywać się „Strażnica” w języku ormiańskim. W roku 1924 w Bejrucie w Libanie otworzono Biuro Oddziału, które nadzorowało działalność ewangelizacyjną również na terenie Armenii. W roku 1936 Vartuhi Terteryan powrócił do rodzinnej Armenii.
W roku 1974 Sergey Avetisyan poznał wierzenia Świadków Jehowy w Rosji. W tym samym roku 16 osób zostało ochrzczonych. W następnym roku rozpoczęła się regularna działalność Świadków Jehowy w Armenii. W roku 1989 około 100 osób regularnie uczestniczyło w zebraniach. 27 marca 1991 roku Świadkowie Jehowy zostali prawnie zarejestrowani w całym Związku Radzieckim. Rok później liczni delegaci z Armenii byli obecni na kongresie międzynarodowym pod hasłem „Nosiciele światła”, odbywającym się w Petersburgu.
W 1993 roku ze względu na podyktowaną sumieniem odmowę pełnienia służby wojskowej zaczęto wtrącać Świadków Jehowy do więzień. W roku 1993 około 600 osób przyjęło chrzest, a dwa lat później jakieś 6000 osób było obecnych na uroczystości Wieczerzy Pańskiej. W 1999 roku rząd armeński odmówił rejestracji wyznania, co wiązało się z wyrokami skazującymi dla młodych Świadków za odmowę pełnienia służby wojskowej, podyktowaną względami religijnymi. Dwa lata później korzystne wyroki sądowe uwolniły Świadków Jehowy od zarzutu bezprawnej działalności religijnej. W tym czasie w Armenii działało ponad 7 tysięcy głosicieli.
Rejestracja wyznania.
8 października 2004 roku – po złożeniu piętnastego wniosku o rejestrację – Świadkowie Jehowy zostali zalegalizowani. Nie spowodowało to jednak zakończenia procesów wytaczanych za odmowę służby wojskowej.
W czerwcu 2005 roku po raz pierwszy do Armenii oficjalnie dotarła przesyłka z literaturą religijną Świadków Jehowy. Rok później 100 armeńskich delegatów brało udział w kongresie międzynarodowym pod hasłem „Wyzwolenie jest blisko!” w Chorzowie. W 2007 roku w kraju działało 9618 wyznawców, a na uroczystości Wieczerzy Pańskiej "(Pamiątce)" zebrało się 23 977 osób. W 2007 roku wydano Chrześcijańskie Pisma Greckie w Przekładzie Nowego Świata (Nowy Testament) w języku ormiańskim.
W tym samym roku Zgromadzenie Parlamentarne Rady Europy zobowiązało Armenię do przyjęcia ustawy o zastępczej służbie wojskowej. W tym czasie 73 wyznawców przebywało w więzieniach za odmowę służby wojskowej, a wyroki sięgały nawet 3 lat. Jeden z uwięzionych Świadków, Wahan Bajatjan, złożył skargę do Europejskiego Trybunału Praw Człowieka na decyzję armeńskiego Sądu Najwyższego, odmawiającą mu odbycia w Armenii alternatywnej cywilnej służby zastępczej pomimo nakazu "Parlamentu Europejskiego" (co skutkuje orzekaniem kar więzienia dla odmawiających służby wojskowej). W kolejnym roku 83 Świadków Jehowy dalej było uwięzionych za swe przekonania religijne. W Armenii zanotowano liczbę 100 zborów, a łączna liczba głosicieli przekroczyła 10 000.
W 2009 roku 74 Świadków Jehowy było nadal uwięzionych za odmowę pełnienia służby wojskowej ze względów religijnych (dane za sierpień). Ponieważ wszystkie miejscowe sądy wydały wyroki skazujące, czterech młodych Świadków Jehowy skierowało pozwy do Europejskiego Trybunału Praw Człowieka. 8 października 2009 roku armeńscy Świadkowie Jehowy zwrócili się z prośbą do prezydenta Armenii Serża Sarkisjana o to, by mogli korzystać w praktyce ze swojego konstytucyjnego prawa do swobodnego zgromadzania się zgodnie z Europejską Konwencją Praw Człowieka. Rok później zanotowano liczbę 11 123 głosicieli. W 2010 roku wydano Pismo Święte w Przekładzie Nowego Świata w języku ormiańskim.
W marcu 2011 roku 74 Świadków Jehowy wciąż przebywało w więzieniach z powodu odmowy pełnienia służby wojskowej ze względu na przekonania religijne (nadal odmawiano im możliwości odbycia alternatywnej służby zastępczej). Wiosną tego samego roku do kraju przybyli misjonarze, absolwenci Szkoły Gilead. 27 czerwca ponownie wysłano petycję do prezydenta odnośnie do prawa do zgromadzania się. Na przełomie czerwca i lipca pod wpływem urzędników państwowych i duchownych Apostolskiego Kościoła Ormiańskiego właściciele obiektów, w których miały się odbyć kongresy, wypowiedzieli umowy o wynajęcie obiektów. 7 lipca 2011 roku Wielka Izba Europejskiego Trybunału Praw Człowieka większością głosów szesnaście do jednego (przedstawiciela Armenii) orzekła, że Armenia narusza prawo do wolności sumienia miejscowego Świadka Jehowy – Wahana Bajatjana, skazanego i uwięzionego za odmowę pełnienia służby wojskowej ze względu na sprzeciw sumienia. Orzeczenie to oznacza ostateczne określenie definicji ochrony praw osób odmawiających pełnienia służby wojskowej ze względu na sprzeciw sumienia w 44-letniej historii orzecznictwa w tej kwestii.
Wprowadzenie służby zastępczej.
10 stycznia 2012 roku ETPC wydał dwa wyroki, kontynuując ochronę praw osób odmawiających pełnienia służby wojskowej ze względu na sprzeciw sumienia. Jednak władze Armenii nadal ignorowały dyrektywy ETPC i w styczniu uwięziły kolejnych pięć osób. 27 listopada 2012 roku ETPC orzekł, „że rząd Armenii naruszył prawa człowieka i musi wypłacić 112 000 euro odszkodowania i kosztów procesu 17 osobom, które ze względu na sumienie odmówiły pełnienia służby wojskowej”. Jednocześnie liczba Świadków Jehowy skazanych za odmowę pełnienia służby wojskowej od 1991 roku przekroczyła 450 osób, a w 2012 roku 58 młodych mężczyzn nadal odbywało wyroki za przekonania religijne.
8 czerwca 2013 roku rząd Armenii przyjął zmiany, na podstawie których 25 lipca weszły w życie przepisy umożliwiające wprowadzenie alternatywnej służby cywilnej odbywającej się poza kontrolą wojskową. Zobowiązują one ubiegających się o taką służbę do wykonywania prac zastępczych w okresie 36 miesięcy, po 48 godzin w tygodniu, z prawem do 10 dni urlopu w ciągu roku. 8 i 9 października 2013 roku – na podstawie amnestii z 3 października 2013 roku, dotyczącej skazanych za odmowę pełnienia służby wojskowej ze względu na sprzeciw sumienia, wypuszczono z więzień ośmiu Świadków Jehowy, których czas do zakończenia odbywania kary był krótszy niż sześć miesięcy.
23 października 2013 roku Komisja reprezentująca rząd Armenii po wysłuchaniu uwzględniła wnioski dotyczące alternatywnej służby cywilnej 51 z ponad 90 Świadków Jehowy, którzy złożyli wnioski do nowego programu zgodnego z zaleceniami ETPC. Następnego dnia ta sama Komisja w więzieniu w Erebuni uwzględniła wnioski złożone przez 6 z 20 jeszcze uwięzionych Świadków. Komisja rozpatrzy również pozostałe wnioski dotyczące zarówno uwięzionych, jak i przebywających na wolności Świadków Jehowy, ubiegających się o służbę cywilną, będącą poza kontrolą wojskową. Od lipca 2011 roku (gdy zapadł ostateczny wyrok Wielkiej Izby Europejskiego Trybunału Praw Człowieka w sprawie "Bajatjan przeciwko Armenii") do października 2013 roku 86 mężczyzn spędziło w armeńskich więzieniach łącznie 168 lat, pozostały więc do rozwiązania kwestie wymazania wyroków oraz odszkodowań za sprawy, które odbyły się po ostatecznym wyroku ETPC. 12 listopada 2013 roku zwolniono ostatnich 14 Świadków Jehowy pozostających w więzieniach za odmowę pełnienia służby wojskowej. Decyzje te zakończyły problem Świadków Jehowy w Armenii, spośród których, począwszy od 1993 roku, ponad 450 znalazło się z tego powodu w więzieniach. Łącznie pod koniec 2014 roku służbę cywilną pełniło co najmniej 126 Świadków Jehowy, a do 2016 roku w tej służbie uczestniczyło ponad 200. Komisja Wenecka Rady Europy udzieliła Armenii pochwały za wprowadzenie tej zmiany, nazywając ją „znakomitym sposobem zastosowania się do orzeczenia w sprawie Bajatjan przeciw Armenii”.
12 października 2017 roku Europejski Trybunał Praw Człowieka w sprawie "Adian i inni przeciwko Armenii" orzekł, że czterech Świadków Jehowy zostało niesłusznie skazanych na więzienie za odmowę wykonania alternatywnej służby, mającej odbywać się pod nadzorem wojskowym. Dotyczyła ona Artura Adiana, Wahana Margariana, Hariutiuna Chaczatriana i Garegina Awetisjana, których latem 2011 roku skazano na dwa i pół roku więzienia. Trybunał orzekł, że Armenia nie zapewniła im możliwości wykonywania alternatywnej służby o charakterze czysto cywilnym, a skazanie miało miejsce już po ogłoszeniu przez Wielką Izbę ETPC wyroku w sprawie "Bajatjan przeciw Armenii". Decyzja ta stwierdza, że działania władz naruszyły ich prawo do wolności sumienia i religii, zagwarantowane w art. 9 Europejskiej Konwencji Praw Człowieka. Armenii nakazano wypłacić każdemu z wnioskodawców po 12 000 euro zadośćuczynienia. ETPC orzekł, że Armenia musi zapewnić obdżektorom „możliwość odbycia służby alternatywnej o charakterze czysto cywilnym, która nie nosi znamion sankcji odstraszających ani karnych”. 5 grudnia 2019 roku Europejski Trybunał Praw Człowieka jednomyślnie orzekł na korzyść 22 Świadków Jehowy z Armenii, których niesłusznie skazano w 2012 roku za uchylanie się od obowiązkowej służby wojskowej. Przyznał im łącznie ponad 242 000 euro odszkodowania.
Rozwój działalności.
W 2015 roku zorganizowano specjalną trzytygodniową kampanię kaznodziejską, w której brały udział również ormiańskojęzyczne grupy z 6 krajów. Szczególną uwagę poświęcono grupie uchodźców posługujących się językiem zachodnioormiańskim.
14 maja 2016 roku 6435 osób wzięło udział w uroczystości oddania do użytku Biura Oddziału, Sali Zgromadzeń oraz obiektów szkoleniowych. Przemówienie okolicznościowe wygłosił David Splane z Ciała Kierowniczego. W lipcu 2018 roku w Tbilisi w Gruzji odbył się kongres specjalny pod hasłem „Bądź odważny!” z udziałem zagranicznych delegacji, w tym z Armenii. W 2019 roku osiągnięto liczbę 10 924 głosicieli. W 2021 roku w kraju działało 9618 wyznawców, a na uroczystości Wieczerzy Pańskiej (Pamiątce) zebrały się 32 022 osob.
W Biurze Oddziału tłumaczy się literaturę biblijną na język ormiański, ormiański alfabet Braille’a, ormiański język migowy oraz język ormiański (Górski Karabach).
Zebrania zborowe i kongresy odbywają się w języku ormiańskim, angielskim, kurdyjskim (kurmandżi), perskim, rosyjskim, zachodnioormiańskim i rosyjskim migowym.
Władze niektórych miast nie wydają zgody na budowę Sal Królestwa, celnicy nakładają ogromne podatki na sprowadzaną literaturę religijną, a przeciwnicy szerzą oszczerstwa pod adresem Świadków Jehowy, korzystając z mediów i innych form przekazu. Świadkowie Jehowy zwrócili się zarówno do krajowych, jak i międzynarodowych sądów w celu rozwiązania tych problemów.

</doc>
<doc id="1455613" url="https://pl.wikipedia.org/wiki?curid=1455613" title="Instytut Badań Spraw Narodowościowych">
Instytut Badań Spraw Narodowościowych

Instytut Badań Spraw Narodowościowych − stowarzyszenie powstałe w 1921 r. w II Rzeczypospolitej, którego celem statutowym było prowadzenie badań naukowych nad sytuacją mniejszości narodowych, przede wszystkim na terenie Polski.
Historia i działalność.
Działał do września 1939 r. Instytut koncentrował się na problemach narodów, grup etnicznych i mniejszości narodowych zarówno w przeszłości, jak i w teraźniejszości ujmowanych w sposób obiektywny z uwzględnieniem takich czynników, jak historyczne, socjologiczne i etnologiczne, kulturowe i językowe, demograficzne, polityczne, gospodarcze, medialne i inne. Instytut wydawał w latach 1927–1939 znany kwartalnik/dwumiesięcznik „Sprawy Narodowościowe”, który szybko zdobył renomę jednego z najlepszych polskich czasopism poświęconych tematyce antropologicznej.
Instytut był think tankiem dla polityki narodowościowej II Rzeczypospolitej, zwłaszcza po przewrocie majowym. Ściśle współpracował z politykami i naukowcami należącymi do mniejszości narodowych, ale także z Wydziałem Narodowościowym w Ministerstwie Spraw Wewnętrznych i innymi agencjami państwowymi. Wśród członków i współpracowników oraz partnerów Instytutu znajdowali się Tadeusz Hołówko, Stanisław J. Paprocki, Majer Bałaban, Mojżesz Schorr, Aleksander Hafftka, Roman Smal-Stocki, Iwan Kedryn-Rudnycki i wielu innych.

</doc>
<doc id="1455614" url="https://pl.wikipedia.org/wiki?curid=1455614" title="Cyanide (singel Metalliki)">
Cyanide (singel Metalliki)

Cyanide – singel amerykańskiego zespołu heavymetalowego Metallica, pochodzący z dziewiątego albumu grupy - Death Magnetic. Ukazał się on 21 sierpnia 2008. Premiera koncertowa miała miejsce 9 sierpnia 2008 w Dallas na festiwalu Ozzfest.

</doc>
<doc id="1455615" url="https://pl.wikipedia.org/wiki?curid=1455615" title="HMS Monarch (1868)">
HMS Monarch (1868)

HMS Monarch – wczesny pancernik wieżowy należący do Royal Navy, w służbie od 1869 do końca XIX wieku. Był to pierwszy pełnomorski okręt uzbrojony w działa umieszczone w wieżach, a także pierwszy brytyjski okręt uzbrojony w działa kalibru 305 mm.
Projekt.
Okręt został zaprojektowany przez Głównego Konstruktora marynarki brytyjskiej sir Edwarda Reeda w okresie, gdy koncepcja jednostek będących podstawą flot – dawnych okrętów liniowych, zmieniała się jednocześnie w wielu aspektach. Żagle ustępowały maszynom parowym, drewniane kadłuby były zastępowane przez żelazne, gładkolufowa artyleria wystrzeliwująca kuliste pociski była zastępowana przez gwintowane działa strzelające wydłużonymi pociskami, montowano grubsze i cięższe pancerze. Pojawiały się wreszcie głosy w kręgach morskich, by odejść od uzbrojenia umieszczonego na burtach na korzyść rozwiązania, w których działa umieszczone byłyby w wieżach. Dawało to przewagę nad poprzednio budowanymi pancernikami kazamatowymi, w postaci możliwości użycia całej artylerii w kierunku jednej z burt oraz uzyskania szerszego pola ostrzału. Na skutek takich zmian każdy okręt był kompromisem pomiędzy starą technologią i przyzwyczajeniami a nowościami – w tym także projekt "Monarch".
Po przyjęciu założenia, że główna artyleria okrętu powinna być umieszczona w wieżach, Admiralicja stwierdziła, że skoro okręt jest przeznaczony do służby zamorskiej, a silniki parowe nie oferują pełnej niezawodności, jednostka musi być wyposażona w pełne ożaglowanie i dziobówkę dla polepszenia dzielności morskiej, więc dla montowania wież pozostaje śródokręcie. Reed sprzeciwiał się temu pomysłowi, ponieważ ograniczał pole ostrzału wież działowych do niewielkiego kąta w kierunku prostopadłym do burt; został jednak przegłosowany. W 1869 napisał "żaden dobrze zaprojektowany okręt z wieżami artyleryjskimi nie został jeszcze zbudowany ani nawet nie położono jego stępki (...) środek górnego pokładu okrętu wyposażonego w pełne ożaglowanie nie jest odpowiednim miejscem dla dużych dział". Bezpośrednim konkurentem "Monarcha" był drugi brytyjski pancernik wieżowy tego okresu, , projektu Colesa, o niższych burtach, lecz jego projekt okazał się wadliwy. Dopiero w 1868 Reed przekonał Komitet Projektów (ang. "Committee on Designs") do budowy okrętu wyposażonego w wieże na dziobie i rufie, bez dziobówki i rufówki oraz ożaglowania, by działa mogły strzelać w kierunku rufy, dziobu i na burty (pancerniki typu Devastation).
Okręt miał trzymasztowe ożaglowanie typu fregata, od 1872 zamienione na typu bark.
Uzbrojenie i opancerzenie.
Cztery 12-calowe (305 mm) gwintowane działa odprzodowe, będące głównym uzbrojeniem okrętu, były umieszczone parami w dwóch wieżach znajdujących się na górnym pokładzie na śródokręciu, w osi podłużnej jednostki, przed i za kominem. Każde z dział, ważących po 25 ton, mogło wystrzeliwać pociski ważące 270 kg z prędkością wylotową 421 m/s. Poprzez umieszczenie na górnym pokładzie, ponad 5 m ponad powierzchnią wody, znajdowały się ponad 2 metry wyżej niż jakakolwiek bateria dział we flocie. Było to znaczącą zaletą zwiększającą zasięg oraz polepszającą warunki obsługi dział w złej pogodzie. W przeciwieństwie do poprzednich wież znajdujących się na okrętach obrony wybrzeża, obrót odbywał się za pomocą pary.
Dobrze wyszkolona załoga mogła wystrzelić pocisk co dwie minuty.
By skompensować brak możliwości strzału bezpośrednio przed dziób i za rufę, dwa mniejsze działa kal. 178 mm zostały umieszczone na dziobie, a jedno na rufie (za tarczami grubości 127 mm). W 1878 dodano dwie wyrzutnie torpedowe.
Wieże miały opancerzenie 254 mm z przodu i 203 mm po bokach i z tyłu. Ich podstawy obejmowała cytadela pancerna w formie pudełka, o pancerzu grubości 178 mm na burtach i 102-114 mm z przodu i tyłu, rozciągająca się między głównym a górnym pokładem. W dół, poniżej głównego pokładu rozciągał się burtowy pas pancerny, sięgający 1,5 m poniżej linii wodnej. Jego grubość wynosiła 178 mm pod cytadelą, a 152 mm poza nią, z tym, że na samym dziobie i rufie 114 mm. Oprócz tego, pancerzem 203 mm chroniona była wieża dowodzenia przed kominem.
Modernizacja.
W 1890 HMS "Monarch" został zmodernizowany. Otrzymał nowe maszyny parowe potrójnego rozprężania i nowe cylindryczne kotły. Moc wzrosła do 8216 indykowanych KM i mógł wtedy osiągnąć szybkość maksymalną 15,75 węzła – prawie o węzeł lepiej, w porównaniu z pierwszymi próbami. Nie podjęto jednak prób unowocześnienia uzbrojenia głównego, choć działa odprzodowe, w jakie był uzbrojony, były całkowicie przestarzałe, a wymiana ich na działa odtylcowe nie była znacząco trudna. W tym czasie otrzymał cztery działa 12-funtowe (76 mm) i dziesięć szybkostrzelnych dział 3-funtowych (47 mm) do obrony przed torpedowcami.
Służba.
Okręt został wcielony do służby we "Channel Fleet" (Flocie kanału La Manche) w Chatham i służył w niej do 1872. W tym okresie przepłynął przez Atlantyk w towarzystwie slupa , przewożąc do USA szczątki George'a Peabody, amerykańskiego handlarza, finansisty i filantropa. W drodze powrotnej pokonał w ciągu jednego dnia 242 mile morskie, co było wynikiem o jedną milę gorszym od rekordowego – ustalonego przez . Po okresie wycofania ze służby na czas remontu, do Floty Kanału dołączył ponownie w 1874. W 1876 został przeniesiony na Morze Śródziemne, gdzie służył do 1885, z krótkim okresem remontu na Wyspach Brytyjskich w 1877. Brał udział w zbombardowaniu Aleksandrii w 1882, wystrzeliwując 125 pocisków kal. 305 mm na egipskie forty. W 1885 otrzymał rozkaz udania się na Maltę, ale został uszkodzony w drodze i jego losy były nieznane przez kilka dni. W końcu został odnaleziony, zaholowany na Maltę, naprawiony i wysłany do domu pod eskortą. Po remoncie służył ponownie na kanale La Manche pomiędzy 1885 a 1890. W latach 1890–1897 przeszedł długotrwałą modernizację, po której pełnił rolę jednostki strażniczej w Simon's Bay do 1902. Następnie jego rola została zredukowana do pełnienia funkcji hulka magazynowego pod nazwą HMS "Simoom", od 1904. Sprowadzony do macierzystego portu w 1904, został sprzedany w 1905.

</doc>
<doc id="1455618" url="https://pl.wikipedia.org/wiki?curid=1455618" title="John Williams (łucznik)">
John Williams (łucznik)

John Chester Williams (ur. 12 września 1953 w Cranesville) – amerykański łucznik sportowy. Złoty medalista olimpijski z Monachium.
W 1971 wywalczył tytuł indywidualnego mistrza świata. Rok później zwyciężył na igrzyskach olimpijskich – łucznictwo wróciło w tym roku do programu igrzysk po ponad pięćdziesięcioletniej przerwie.

</doc>
<doc id="1455619" url="https://pl.wikipedia.org/wiki?curid=1455619" title="Stanisław Jaworski (aktor)">
Stanisław Jaworski (aktor)

Stanisław Jaworski (ur. 12 lutego 1895 w Dolinie, zm. 28 października 1970 w Warszawie) – polski aktor teatralny i filmowy.
Życiorys.
Aktorstwa uczył się na prywatnych kursach u dyrektora teatru lwowskiego. Na scenie zadebiutował w Teatrze Nowym we Lwowie w 1913. W czasie I wojny światowej służył w armii austriackiej. Przed wojną występował m.in. w teatrach Krakowa, Torunia i Poznania.
W czasie okupacji grał w teatrach jawnych Warszawy. Po wyzwoleniu związał się początkowo ze scenami krakowskimi, by po dziesięciu latach osiąść już na stałe w Warszawie.
Był aktorem charakterystycznym, jego warunki zewnętrzne predysponowały go do grania ról zwykłych, „szarych ludzi”, często zasklepiających się w swojej samotności. Na scenie kreował m.in. takie role jak: Pagatowicza w "Grubych Rybach", Dyndalskiego w "Zemście", Szwejka w "Przygodach dobrego wojaka Szwejka", Twardosza w "Dożywociu", Malvolia w "Wieczorze Trzech Króli", Chłopowa w "Rewizorze", Don Bazylia w "Weselu Figara" czy Króla Ignacego w "Iwonie, księżniczce Burgunda".
W filmie debiutował w 1937. Miał w swoim dorobku około 30 ról filmowych. Ogromną popularność przyniosła mu rola Klemensa Kolasińskiego w radiowej powieści "Matysiakowie". Za rolę w "Matysiakach" w 1958 otrzymał Nagrody Radia i Telewizji (zespołową i indywidualną). Często występował także w "Podwieczorku przy mikrofonie".
Zmarł 28 października 1970 w Warszawie i został pochowany na cmentarzu Stare Powązki (kwatera 45-6-9).

</doc>
<doc id="1455620" url="https://pl.wikipedia.org/wiki?curid=1455620" title="Pozłacana rybka">
Pozłacana rybka

Pozłacana rybka – powieść dla młodzieży autorstwa Barbary Kosmowskiej. Książka ta zajęła I miejsce w kategorii książek dla młodzieży w Konkursie Literackim im. Astrid Lindgren, zorganizowanym przez "Fundację ABCXXI - Cała Polska czyta dzieciom" oraz zdobyła nagrodę literacką Książka Roku 2007 przyznaną przez Stowarzyszenie Przyjaciół Książki dla Młodych – Polska Sekcja IBBY.

</doc>
<doc id="1455621" url="https://pl.wikipedia.org/wiki?curid=1455621" title="Gottfried Keller Preis">
Gottfried Keller Preis



</doc>
<doc id="1455625" url="https://pl.wikipedia.org/wiki?curid=1455625" title="Grand Central Railway">
Grand Central Railway

Grand Central Railway - brytyjski przewoźnik kolejowy działający na zasadzie tzw. otwartego dostępu (poza systemem koncesyjnym). Firma uzyskała pozwolenie na obsługę trasy z Londynu do Sunderlandu na lata 2007 - 2011. Później jej oferta została rozszerzona również o połączenie z Bradford do brytyjskiej stolicy. Właścicielem przewoźnika jest fundusz inwestycyjny Equishare Partners. 
Tabor.
Firma posiada obecnie sześć lokomotyw British Rail Class 43 oraz 24 wagony typu British Rail Mark 3.

</doc>
<doc id="1455628" url="https://pl.wikipedia.org/wiki?curid=1455628" title="3 Oddział NKWD Obwodu Nowosybirskiego">
3 Oddział NKWD Obwodu Nowosybirskiego

3 Oddział NKWD Obwodu Nowosybirskiego - jeden z oddziałów NKWD obwodu nowosybirskiego w azjatyckiej części ZSRR.
Instruktorami oddziału odnośnie do technik prowadzenia przesłuchań byli niejacy Tołmaczew i Kolesnikow .
Dzieje 3 Oddziału NKWD Obwodu Nowosybirskiego znane są m.in. dzięki relacjom byłego pracownika Sybłagu NKWD Aleksandra Szupikowa, który w lutym 1938 trafił do tej jednostki.

</doc>
<doc id="1455629" url="https://pl.wikipedia.org/wiki?curid=1455629" title="Lonavla">
Lonavla

Lonavla (marathi लोणावळा) – indyjska górska miejscowość położona niedaleko Puny w stanie Maharashtra (120 km na wschód od Bombaju), ok. 55 tys. mieszkańców.

</doc>
<doc id="1455631" url="https://pl.wikipedia.org/wiki?curid=1455631" title="Ged">
Ged

Ged – postać fikcyjna, bohater powieściowego cyklu "Ziemiomorze" Ursuli K. Le Guin. Dzieje Geda, zwanego Krogulcem, od jego dzieciństwa do starości, zawarte są we wszystkich częściach cyklu, choć protagonistą jest tylko w pierwszej powieści - "Czarnoksiężniku z Archipelagu" i ostatnim opowiadaniu - "Blask ognia".
Opis postaci.
Ged miał, podobnie jak większość mieszkańców Archipelagu, brązową skórę. Nie ma, charakterystycznej dla archetypu czarnoksiężnika, brody. Gdy dorósł był wysoki i silny, lecz jego twarz i bark poznaczone były bliznami. Był bardzo zdolny i dysponował wielkim talentem magicznym. Jednym z przejawów jego zdolności było to, że jego moc nie słabła nawet daleko poza obszarem Archipelagu. Został wielkim podróżnikiem; dopłynął morzem m.in. do granic krainy umarłych na wschodzie i do położonej najdalej na zachód wyspy Selidor. Stał się także Władcą Smoków, czyli człowiekiem z którym chciały one rozmawiać, oraz Arcymagiem Ziemiomorza.
Życiorys.
Młodość.
Urodził się na wyspie Gont, w rodzinie wioskowego kowala. W dzieciństwie mówiono na niego Duny, zajmował się pasaniem kóz. Ciotka, wiejska czarownica, odkryła w nim talent magiczny i nauczyła go większości tego, co sama umiała. Kiedy chłopiec swoją magią uratował wioskę od najazdu korsarzy, zapadając przy tym w śpiączkę, przybył do niego mieszkający na wyspie czarodziej Ogion. Chciał go uleczyć, nadać dorastającemu chłopcu prawdziwe imię i uczynić go swoim uczniem. Duny otrzymał imię Ged, ale całe Ziemiomorze poznało go pod imieniem użytkowym - Krogulec.
Już na początku nauki, skuszony przez podstępną dziewczynę, Krogulec ujrzał widmo Cienia. Ogion tym razem uratował chłopca, ale widząc w nim olbrzymi potencjał, wysłał go do słynnej szkoły magów na wyspie Roke.
W szkole Krogulec uczył się magii u największych żyjących mistrzów tej sztuki. Podczas szczeniackiego pojedynku na czary z nielubianym przez niego Jasperem, Krogulec popełnił czyn, który położy się cieniem na całym jego życiu, a nawet na losach magii w całym Ziemiomorzu - otworzył przejście do świata umarłych, którym Cień przedostał się do świata żywych. Od śmierci uratował Geda sam przełożony szkoły, arcymag Nemmerle, ale rany zadane przez Cień pozostały na zawsze na ciele i duszy chłopca. Magia, której trzeba było użyć, aby pokonać zło, była tak wielka, że Nemmerle wkrótce umarł, a pokiereszowany Ged dochodził do zdrowia miesiącami. 
Po latach Krogulec ukończył naukę zostając Czarnoksiężnikiem i osiadł w wyspiarskiej gminie Low Torning. Tam, ratując syna zaprzyjaźnionego cieśli, przedostał się do krainy umarłych, a wracając znów spotkał zmorę z przeszłości, Cień. Walka z nim znów wiele kosztowała Geda. Po dojściu do siebie postanowił wreszcie uczynić coś pożytecznego - uwolnić mieszkańców od zagrażających im smoków z wyspy Pendor. Popłynął tam i dobił targu ze starym smokiem, zabezpieczając na zawsze mieszkańców wysp. Od smoka dowiedział się, że cień ma także swoje imię, a znając jego imię, mógłby go pokonać.
W swoich podróżach Krogulec trafił na wyspę Osskil, gdzie znów spotkał Cień, lecz nie udało mu się go zwyciężyć. Uciekając z wyspy pod postacią sokoła, Ged wrócił do swojego starego mistrza, Ogiona, który znów go uleczył. Mag, zgodnie z radą starca, postanowił nie uciekać więcej przed prześladowcą, lecz wręcz przeciwnie, samemu zacząć go ścigać. Wypłynął na morze i tam wyzwał Cień. Ścigając go przez sztormowe morze, trafił na zapomnianą wysepkę, gdzie znalazł parę niemych staruszków. Przerażeni widokiem człowieka staruszkowie początkowo unikali go, potem jednak staruszka pokazała mu swój największy skarb - wyszywaną perłami sukienkę, w której zapewne została zesłana na tę wysepkę jako dziecko. Obdarowała także Geda kawałkiem metalowej ozdoby, który kiedyś okaże się połową wielkiego talizmanu - pierścienia Erreth-Akbego.
W dalszej podróży Ged najpierw zdobył "Bystre Oko", łódź, która od tej pory będzie mu zawsze towarzyszyć, a potem na wyspie Iffish spotkał przyjaciela ze szkoły - maga Vetcha, który postanowił go wspierać w poszukiwaniu Cienia. Po długim pościgu, na krańcu świata mag wreszcie dopadł swojego przeciwnika i pokonał go, mówiąc jego imię i łącząc się z nim. Imię brzmiało "Ged", bowiem Cień był cieniem jego własnej śmierci.
Władca Smoków i Arcymag.
Jako dojrzały mag Ged popłynął do grobowców Atuanu, na wyspach Kargadu, gdzie przy pomocy Tenar wykradł drugą połowę pierścienia Erreth-Akbego. Zabrał ze sobą nie tylko połówkę amuletu, ale i Tenar, którą uwolnił spod władzy Bezimiennych. Pierścień Erreth-Akbego został teraz ponownie scalony. Połączony amulet to klucz do pokoju w całym Archipelagu. 
Po latach Ged został Arcymagiem - przełożonym szkoły magów na Roke i wszystkich magów Ziemiomorza. Wkrótce po objęciu władzy pomógł Mistrzowi Przywołań, Thorionowi, pokonać potężnego maga o imieniu Irioth, który wykorzystując swą moc chciał zdobyć władzę nad całą szkołą. Kilka lat później przybył do niego Arren, syn księcia Enladów, który przyniósł niedobre wieści - na krańcach Archipelagu magia zanika. Czary nie działają, a magowie zapominają zaklęć. Tron króla w Havnorze od ośmiuset lat wciąż stoi pusty, mimo odnalezienia pierścienia Erreth-Akbego.
Arcymag Krogulec podjął więc wyprawę po morzach Archipelagu w poszukiwaniu króla i pokoju. Towarzyszył mu młody Arren. Podróżni wszędzie napotykali to samo - zanikającą magię i przygnębionych ludzi, którzy zapominali nawet swoje pieśni. Płynąc na krańce poznanego świata, spotkali smoka o imieniu Orm Embar, który wskazał im miejsce, gdzie przebywa mag czyniący zło. Na wyspie Selidor napotkali Coba, który zyskał ogromną potęgę i pseudo-nieśmiertelność. Orm Embar ginąc zniszczył jego powłokę cielesną, a Krogulec i Arren ścigając go, weszli do krainy umarłych. Tam arcymag ostatecznie zamknął drzwi między światem żywych i umarłych oraz dał Cobowi śmierć - uwalniając go spod czarów, które nie pozwalały mu umrzeć. Niestety stracił przy tym swoją moc i przestał być magiem. Arren wyniósł Krogulca z Suchej Krainy, a najstarszy z żyjących smoków, Kalessin, zabrał go do domu, na Gont do mieszkającej tam Tenar.
Starość.
Na rodzinnej wyspie Krogulec powoli dochodził do siebie. Wkrótce przybyli na Gont posłańcy od Arrena, który został pierwszym od kilkuset lat królem całego Ziemiomorza i ujawnił swoje prawdziwe imię: Lebannen. Jednak Krogulec nie chciał się z nimi widzieć. Stracił moc, nie był już magiem. Tenar ukryła go więc w górach u pasterzy. Para starszych ludzi przebywając razem, zaprzyjaźniła się, a w końcu Tenar uczyniła Krogulca swoim partnerem. Nareszcie, w jesieni życia, Ged stał się prawdziwym mężczyzną, bowiem jako mag żył w celibacie. Razem opiekowali się przybraną córkę Tenar - Therru. Dziecko było wielką tajemnicą, nikt nie znał jej przeszłości, wiadomo było tylko, że nosi w sobie wielką moc.
Gdy dworski mag, Aspen, wyznawca Coba, zniewolił Geda i Tenar, Therru, widząc upokorzenie swych przybranych rodziców, ujawniła swą prawdziwą naturę i wezwała smoka Kalessina. Smok przybył, uwalniając Tenar i Krogulca i przynosząc zagładę czarnemu magowi i jego stronnikom. W małej Therru, o prawdziwym imieniu Tehanu, odnalazł od dawna poszukiwaną przedstawicielkę zapomnianego rodu ludzi-smoków. Tehanu postanowiła na razie zostać razem ze swoimi najbliższymi, Tenar i Krogulcem, w starym domu Ogiona.
Po jakimś czasie na Gont przybył wędrowny czarodziej, Olcha, by zasięgnąć rady byłego arcymaga Geda. Żona Olchy zmarła niedawno, pozostawiając go w wielkim żalu. Kiedy więc przeniósł się we śnie do krainy zmarłych, przyzwał ją, a ona przyszła do niego. Teraz wszyscy zmarli chcieli, tak jak żona Olchy, spróbować wrócić do życia, a bronił im tego jedynie niski mur na granicy światów. Sam Olcha od tej pory prawie nie mógł sypiać - zawsze przenosił się do koszmaru suchej krainy. Mistrzowie Roke przysłali go tu, bo nikt inny nie wiedział tyle o tej krainie, co Ged. Jednak stary człowiek nie mógł mu pomóc, wysłał go za to do swojej żony i córki, Tenar i Tehanu, które gościły na Havnorze u króla Lebannena. Kobiety, wraz z dworem królewskim, by rozwiązać nawarstwiające się tajemnice, udały się na Roke, gdzie odkryły ostateczną prawdę, przechowaną w legendzie - kiedyś ludzie i smoki byli jednym plemieniem, po czym część wybrała wolność, wieczne życie i odleciała na zachód, stając się smokami, a część wybrała dobrobyt i stała się ludźmi, a aby nie umierać na zawsze, stworzyła magię, która zatrzymuje dusze zmarłych w suchej krainie. W krainie zmarłych Olcha wraz z Tehanu zburzyli mur i uwolnili zmarłych, pozwalając im umrzeć naprawdę i odejść do krainy poza zachodem. Tenar po skończonej misji wróciła do swojego mężczyzny, Geda, na Gont.
Adaptacje.
Shawn Ashmore zagrał Geda w "Ziemiomorzu". W "Opowieściach z Ziemiomorza" głosu Krogulcowi użyczyli Timothy Dalton (ang. wersja jęz.) i Bunta Sugawara (wersja oryginalna).
Znaczenie.
Magia Geda została opisana jako podobna do taoistycznej koncepcji magii lub filozofii. W tym kontekście badano również rozwój jego postaci. Głównym tematem całej serii Ziemiomorze jest rytuał przejścia i przemiany Geda z dziecka w dorosłego.

</doc>
<doc id="1455632" url="https://pl.wikipedia.org/wiki?curid=1455632" title="Mohamed Nasheed">
Mohamed Nasheed

Mohamed „Anni” Nasheed (div. މުހައްމަދު ނަޝީދު) (ur. 17 maja 1967 w Male) – malediwski polityk, były parlamentarzysta, założyciel i były przewodniczący opozycyjnej Demokratycznej Partii Malediwów (2005–2008). Pierwszy demokratycznie wybrany prezydent Malediwów od 11 listopada 2008 do 7 lutego 2012.
Edukacja.
Mohamed Nasheed urodził się w 1967 w Male. Ukończył szkołę podstawową na Malediwach. Edukację na poziomie średnim kontynuował w szkole Overseas School of Colombo w Kolombo na Sri Lance (1981-1982), a następnie w szkole Dautsey’s School w Wiltshire w Wielkiej Brytanii (1982-1984). W latach 1984–1989 studiował nauki morskie na Liverpool John Moores University w Liverpoolu.
Tuż po zakończeniu studiów powrócił do kraju i rozpoczął pracę w Ministerstwie Transportu. W styczniu 1990 został dziennikarzem w gazecie "Sangu".
Praca dziennikarska i represje.
W swoich artykułach krytykował politykę i długoletnie rządy prezydenta Maumoona Abdula Gayooma. Doprowadziło to do likwidacji gazety. Za krytykę reżimu został w 1991 zatrzymany. W kwietniu 1992 został skazany na trzy lata więzienia za „zatajanie informacji”. W czerwcu 1993 opuścił więzienie, jednak w 1994 oraz w 1995 był powtórnie zatrzymywany. W 1996 został skazany na dwa lata więzienia za artykuł krytyczny względem władz.
W 1997 Amnesty International uznała go więźniem sumienia. W czasie pobytu w więzieniu był poddawany torturom przez służbę bezpieczeństwa, m.in. odmawiano mu snu i polewano wodą, karmiono jedzeniem z pokruszonym szkłem czy wystawiano na zewnątrz przywiązanego do krzesła na kilkanaście dni.
Działalność polityczna.
W lutym 2000 został wybrany do parlamentu z okręgu Male. Jednak już w 2001 wysunięto przeciwko niemu zarzuty "kradzieży własności państwowej" z rezydencji byłego prezydenta Ibrahima Nasira i nałożono 2,5-letni zakaz pełnienia funkcji publicznych.
W listopadzie 2003 opuścił Malediwy i udał się do Sri Lanki. Tam 10 listopada 2003 wziął udział w powołaniu Malediwskiej Partii Demokratycznej (MDP, "Maledivian Democratic Party"). Już wcześniej, w lutym 2001, był jednym z sygnatariuszy powołania ugrupowania, jednakże ówczesne władze Malediwów odrzuciły wniosek o rejestrację partii.
Na Malediwy powrócił 30 kwietnia 2005. 2 czerwca 2005 Malediwska Partia Demokratyczna uzyskała zgodę parlamentu na swoją działalność i 26 czerwca 2005 została oficjalnie zarejestrowana. W grudniu 2005 Nasheed został wybrany przewodniczącym MDP, którym pozostał do lutego 2008.
12 sierpnia 2005, w celu uczczenia rocznicy „Czarnego piątku” (stłumienie siłą demonstracji, zorganizowanej po uwięzieniu działaczy opozycyjnych), wraz z pozostałymi działaczami MDP, był organizatorem protestu na Placu Republikańskim w Male. Po kilku godzinach protestujący zostali siłą usunięci z placu i uwięzieni w siedzibie służb bezpieczeństwa. W odpowiedzi, w stolicy wybuchły trzydniowe zamieszki, spacyfikowane ostatecznie przez siły wojskowe. 23 sierpnia 2006, za swój udział w demonstracji, został oskarżony o „terroryzm, wrogą działalność i podburzanie do przemocy przeciw prezydentowi”. Został osadzony w areszcie domowym, w którym pozostał do 21 września 2006.
Wybory prezydenckie w 2008.
Ze względu na coraz częstsze protesty społeczne i głosy domagające się demokratyzacji kraju, prezydent Gayoom postanowił zorganizować 18 sierpnia 2007 referendum na temat systemu rządów na Malediwach. Wyborcy mieli dokonać wyboru pomiędzy dotychczasowym systemem prezydenckim, preferowanym przez Gayooma, a systemem parlamentarnym, popieranym przez Malediwską Partię Demokratyczną. Według oficjalnych wyników, 62% głosujących opowiedziało się za prezydencką formą sprawowania władzy.
7 sierpnia 2008 prezydent Gayoom podpisał nową konstytucję, uchwaloną wcześniej przez parlament. Nowa konstytucja wprowadzała po raz pierwszy wielopartyjne wybory prezydenckie.
14 kwietnia 2007 Malediwska Partia Demokratyczna wybrała Mohameda Nasheeda swoim kandydatem w wyborach prezydenckich w 2008. Pierwsze demokratyczne wybory prezydenckie na Malediwach odbyły się 8 października 2008. W pierwszej turze głosowania Nasheed zmierzył się z 5 innymi kandydatami. Zajął w niej drugie miejsce z wynikiem 24,9% głosów poparcia, za urzędującym prezydentem Maumoonem Abdulem Gayoomem, który zdobył 40,3% głosów.
Po pierwszej turze wyborów otrzymał poparcie od wszystkich pozostałych kandydatów opozycji. W drugiej turze wyborów, która miała miejsce 28 października 2008, pokonał prezydenta Gayooma, zdobywając 53,65% głosów. Urząd trzeciego, a pierwszego demokratycznie wybranego, prezydenta Malediwów objął 1 listopada 2008.
Prezydentura.
17 października 2009 prezydent Nasheed, wraz z 11 ministrami swego gabinetu, odbył posiedzenie rządu cztery metry pod powierzchnią wody. Wydarzenie to miało na celu zwrócenie uwagi opinii publicznej i decydentom na całym świecie na problem ocieplania się klimatu i związanego z tym podnoszenia się poziomu mórz i oceanów, zagrażającym wielu wyspiarskim państwom.
Po objęciu urzędu przez Nasheeda w kraju dochodziło do napięć między organami władzy wykonawczej i ustawodawczej. Dysponująca większością mandatów w parlamencie partia byłego prezydenta Gayooma skutecznie blokowała politykę legislacyjną rządu. W czerwcu 2010, po oskarżeniach parlamentu o sabotowanie działań gabinetu, do dymisji podało się w proteście 13 ministrów. W lipcu 2010 zostali oni jednak ponownie zaprzysiężeni na stanowiskach.
1 maja 2011 na wyspach doszło do wybuchu kilkudniowych masowych protestów społecznych przeciwko pogarszającej się sytuacji życiowej, złej sytuacji gospodarczej kraju oraz wzrostowi cen. W Male doszło do starć demonstrujących z policją. Rząd o podsycanie niepokojów społecznych oskarżył opozycję na czele z partią byłego prezydenta Gayooma. Demonstrujący domagali się dymisji prezydenta, zarzucając mu prowadzenie nieskutecznej polityki gospodarczej.
W styczniu 2012 na Malediwach doszło do wybuchu kryzysu politycznego i kolejnych antyrządowych protestów po tym, jak na wniosek rządu armia 16 stycznia 2012 aresztowała sędziego Abdullę Mohameda pod zarzutami korupcji i stronniczości. Przeciwko jego aresztowaniu zaprotestowała opozycja na czele z byłym prezydentem Gayoomem, która uznała działania rządu za sprzeczne z konstytucją. W proteście przeciwko aresztowaniu sędziego na ulice stolicy wyszło tysiące demonstrujących, protestujących przy tej okazji również przeciwko złej sytuacji gospodarczej. Wśród nich znajdowało się wielu zwolenników partii opozycyjnych.
7 lutego 2012 do demonstrujących przyłączyła się część oddziałów policji, która opanowała m.in. siedzibę publicznej telewizji, rozpoczynając nadawanie propagandowych treści na rzecz byłego prezydenta Gayooma. Policja i demonstrujący próbowali opanować także siedzibę Narodowych Malediwskich Sił Obrony. W celu załagodzenia napięć, Mohamed Nasheed zrezygnował ze stanowiska szefa państwa. Nowym prezydentem kraju został zaprzysiężony wiceprezydent Mohammed Waheed Hassan. Rządząca Malediwska Partia Demokratyczna określiła wydarzenia mianem „zamachem stanu dawnego reżimu”. Mohammed Waheed Hassan odrzucił oskarżenia o zamachu stanu i zapowiedział przestrzeganie "rządów prawa". Zadeklarował powołanie nowego rządu jedności narodowej, złożonego z przedstawicieli różnych partii politycznych i przeprowadzenie wyborów prezydenckich zgodnie z konstytucją w 2013. Tego samego dnia nakazał zwolnienie aresztowanego sędziego.
W 2013 wziął udział w wyborach prezydenckich, jednak przegrał w II turze z Abdullahem Jaminem.

</doc>
<doc id="1455634" url="https://pl.wikipedia.org/wiki?curid=1455634" title="İbrahim Edhem Pasza">
İbrahim Edhem Pasza

İbrahim Edhem Pasza (ur. 1818 na wyspie Chinos - zm. 1893) - turecki polityk.
Po upadku Midhat Paszy został mianowany wielkim wezyrem. Na tym stanowisku był od 15 lutego 1877 do 11 stycznia 1878.

</doc>
<doc id="1455637" url="https://pl.wikipedia.org/wiki?curid=1455637" title="Flegon z Tralles">
Flegon z Tralles

Flegon(t) z Tralles (, ) w Lidii, w Azji Mniejszej (dzisiejsza Turcja) – grecki pisarz, historyk, wyzwoleniec cesarza Hadriana, żył w II w. n.e. Mieszkał przez wiele lat na Sycylii.
Twórczość pisarska.
O twórczości Flegona wspominają między innym Juliusz Afrykański, Orygenes, Hieronim ze Strydonu.
Flegon a zaćmienie Słońca w czasie Paschy.
"Fragment 16" z dzieła Flegonta "Zestawienie olimpijskich zwycięzców i czasów", który dotyczy 4 roku 202 olimpiady (rok 32/33), podaje, że "słońce uległo zaćmieniu większemu niż kiedykolwiek, tak że w ciemności o godzinie 6. widać było gwiazdy, a równoczesne trzęsienie ziemi w Bitynii w gruzy obróciło wiele domów w Nicei". Ewangelie podają, że w trakcie śmierci Jezusa około godziny szóstej nastąpiła ciemność i nie było widać światła słonecznego:
Ewangeliści nie precyzują, iż nastąpiło zaćmienie Słońca. Takie zaćmienie nie mogło nastąpić w trakcie Paschy, gdy jest pełnia Księżyca. Stąd już w starożytności dochodziło do dyskusji, jak interpretować nagłą ciemność i zanik światła słonecznego. To świadectwo Flegonta cytuje Euzebiusz ("Kroniki"). Na Flegonta powołuje się Orygenes ("Przeciw Celsusowi" 2, 14, 33 i 59). Alexander Demandt uważa, że relacje Flegonta należy przypisać do 1 roku olimpiady.

</doc>
<doc id="1455641" url="https://pl.wikipedia.org/wiki?curid=1455641" title="Wrexham &amp; Shropshire">
Wrexham &amp; Shropshire

Wrexham &amp; Shropshire - brytyjski przewoźnik kolejowy, który od 28 kwietnia 2008 do 28 stycznia 2011 działał na zasadzie tzw. otwartego dostępu (poza systemem koncesyjnym). Firma uzyskała pozwolenie na obsługę trasy z Londynu do Wrexham na lata 2008 - 2014. Współwłaścicielami przewoźnika są Deutsche Bahn (za pośrednictwem swojej spółki zależnej DB Regio AG) oraz wyspecjalizowana w inwestycjach na rynku kolejowym firma Renaissance Trains.
Tabor.
Wrexham &amp; Shropshire korzysta z 4 lokomotyw British Rail Class 67 oraz dwunastu wagonów typu British Rail Mark 3. Cztery wagony tego typu pozostają poza eksploatacją.

</doc>
<doc id="1455642" url="https://pl.wikipedia.org/wiki?curid=1455642" title="Sudden Motion Sensor">
Sudden Motion Sensor

Sudden Motion Sensor (SMS) - (pol. Czujnik Nagłej Zmiany Ruchu) - jest to wbudowany czujnik ochrony dysku twardego, który został zaprojektowany tak, aby zapobiec jego awarii podczas jego zrzucenia, ciężkich wibracji, nagłych zmian ruchu lub pozycji. Gdy komputer jest np.: zrzucany SMS od razu wyczuwa nagłą zmianę ruchu i parkuje głowicę dysku twardego tak, aby zmniejszyć ryzyko jego uszkodzenia w momencie gdy komputer zderzy się z podłogą. Kiedy SMS wyczuje, że komputer znów znajduje się w pozycji stabilnej odblokowuje głowicę dysku twardego, tak aby można było kontynuować pracę.

</doc>
<doc id="1455643" url="https://pl.wikipedia.org/wiki?curid=1455643" title="Świadkowie Jehowy w Azerbejdżanie">
Świadkowie Jehowy w Azerbejdżanie

Świadkowie Jehowy w Azerbejdżanie – społeczność wyznaniowa w Azerbejdżanie, należąca do ogólnoświatowej społeczności Świadków Jehowy, licząca w 2022 roku 1674 głosicieli, należących do 18 zborów. Na dorocznej uroczystości Wieczerzy Pańskiej w 2022 roku zgromadziło się 3647 osób. Działalność miejscowych głosicieli nadzoruje gruzińskie Biuro Oddziału w Tbilisi, w którym również tłumaczy się publikacje biblijne na język azerski.
Historia.
Początki.
Świadkowie Jehowy aktywnie działają w Azerbejdżanie od lat 60. XX wieku. Grupa głosicieli osiedliła się tam po uwolnieniu z łagrów i obozów pracy na Syberii, dokąd zostali przesiedleni w wyniku Operacji Północ. W wyniku działalności głosicieli przybyłych z Kraj Stawropolskiego, w roku 1983 działała 10-osobowa grupa w Baku. W następnych latach ich liczba powoli wzrastała.
Rejestracja prawna, prześladowania.
27 marca 1991 roku Świadkowie Jehowy zostali prawnie zarejestrowani w całym Związku Radzieckim. W 1997 roku Świadkowie Jehowy złożyli wniosek o rejestrację na terenie niepodległego Azerbejdżanu. Uzyskali ją 22 grudnia 1999 roku jako "Religijne Stowarzyszenie Świadków Jehowy w Republice Azerbejdżanu". Jednak w praktyce zapewnia ona wolność praktykowania religii tylko w stolicy kraju, Baku. W 1999 roku w Azerbejdżanie działało około pół tysiąca głosicieli, a na zebrania zborowe uczęszczało około tysiąca osób.
7 lutego 2002 roku Państwowa Komisja do spraw Stosunków z Organizacjami i Stowarzyszeniami Religijnymi zarejestrowała społeczność religijną Świadków Jehowy w Baku.
19 września 2014 roku na kongresie pod hasłem „Szukajmy najpierw Królestwa Bożego! ogłoszono wydanie „Pisma Świętego w Przekładzie Nowego Świata” w języku azerskim (wydanie: cyrylica i alfabet łaciński). Chrześcijańskie Pisma Greckie w Przekładzie Nowego Świata (Nowy Testament) w tym języku wydano w 2010 roku.
Większość Świadków Jehowy w Azerbejdżanie to Azerowie i Rosjanie. Jest niewielu Lezginów. Oprócz zarejestrowanych zborów w Baku, działają też grupy m.in. w miejscowościach: Sumgait, Gandża, Bərdə, Mingeczaur, Qax, Zaqatala, Lenkoran, Szeki i Şəmkir.
Aresztowania i konfiskaty, kwestia legalizacji.
Pomimo prawnej rejestracji w kraju dochodzi niejednokrotnie do łamania prawa do wolności wyznania. Przerywane są zgromadzenia religijne, zdarzają się aresztowania uczestniczących w nich osób, konfiskuje się literaturę religijną w tym Biblie, dokonuje się rewizji prywatnych mieszkań głosicieli oraz Sal Królestwa, zdarzają się przypadki przemocy fizycznej. Równocześnie Świadkowie Jehowy podejmują próby uznania legalności wyznania na terenie całego kraju.
24 grudnia 2006 roku w Baku aresztowano ponad 200 głosicieli w trakcie spotkania religijnego. Uzbrojeni policjanci w towarzystwie ekip telewizyjnych oraz lokalnych urzędników przerwali spotkanie i pomimo braku nakazu przeprowadzili rewizję oraz zatrzymali wszystkich obecnych. Dwóch głosicieli zostało pobitych; skonfiskowano legalną literaturę religijną, dokumenty prawne, dobrowolne datki pieniężne i sprzęt do tłumaczenia Biblii. Sześciu obcokrajowców deportowano. Rozpoczął się okres utrudniania przez władze sprowadzenia literatury religijnej; kilkunastu głosicieli odbywało kary więzienia za praktykowanie zasad swej religii. W czerwcu 2008 roku po raz kolejny bezpodstawnie aresztowano i brutalnie pobito Świadków Jehowy, uczestniczących w spotkaniu religijnym. W sierpniu deportowano Świadków Jehowy z Rosji, którzy osiedlili się w Azerbejdżanie.
9 kwietnia 2009 roku wystąpiono do Państwowej Komisji do spraw Stosunków z Organizacjami i Stowarzyszeniami Religijnymi o prawne zarejestrowanie działalności Świadków Jehowy na terenie całego kraju (w stołecznym Baku Świadkowie Jehowy posiadają osobowość prawną od 2002 roku). Wniosek ten został odrzucony 29 stycznia 2010 roku. W lipcu tego samego roku deportowano dwóch Gruzinów, będących Świadkami Jehowy i skonfiskowano im literaturę religijną. Miesiąc później policja azerbejdżańska ponownie aresztowała i nałożyła kary grzywny na grupy Świadków Jehowy, uczestniczące w spotkaniu religijnym w domu prywatnym w mieście Qax (Gakh) – chociaż prawo nie wymaga oficjalnej rejestracji od osób, pragnących wspólnie praktykować swą religię w domach.
3 marca 2010 roku dwóch głosicieli zostało aresztowanych i ukaranych grzywną za rozpowszechnianie publikacji Świadków Jehowy. Od marca 2010 roku sądy skazały 7 osób na kary grzywny za dystrybucję tych publikacji. 25 kwietnia funkcjonariusze kontroli granicznej skonfiskowali Biblie oraz osobiste egzemplarze publikacji religijnych u ponad 250 delegatów wracających ze zgromadzenia religijnego, które odbyło się w Gruzji. W maju miały miejsce przeszukania w domach Świadków Jehowy, a także konfiskaty publikacji oraz Biblii.
We wrześniu 2010 uwięziono głosicieli za odmowę służby wojskowej.
Raport Europejskiej Komisji przeciwko Rasizmowi i Nietolerancji z 31 marca 2011 roku „"stanowczo zaleca, aby władze Azerbejdżanu szybko zakończyły będącą w toku procedurę rejestracji wspólnot religijnych, uwzględniając orzecznictwo Europejskiego Trybunału Praw Człowieka"”. Domaga się od władz Azerbejdżanu „"wyjaśnienia sytuacji prawnej wspólnot wciąż oczekujących na ostateczną odpowiedź "Państwowego Komitetu ds. Stosunków z Wyznaniami" lub sądów, w szczególności poprzez jasne określenie, że te już zarejestrowane [organizacje religijne] na mocy poprzednich przepisów muszą mieć możliwość kontynuowania normalnej działalności w okresie przejściowym"”.
24 maja 2011 roku "Sąd Najwyższy Azerbejdżanu" wydał korzystne postanowienie na rzecz miejscowych Świadków Jehowy, kierując ich sprawę do Sądu Apelacyjnego w Baku celem ponownego rozpatrzenia. Od kwietnia do czerwca 2011 roku policja przerwała kilka spotkań religijnych odbywających się w domach prywatnych w Lokbatanie, dzielnicy Baku.
12 września 2011 roku Sąd Apelacyjny w Baku po raz drugi odmówił obrony praw Świadków Jehowy. Decyzja ta zignorowała stanowisko Sądu Najwyższego Azerbejdżanu, który orzekł, że Sąd Apelacyjny naruszył swoją wcześniejszą decyzję, nie biorąc pod uwagę ustawy Republiki Azerbejdżanu "O Wolności Przekonań Religijnych", która stanowi, że rejestracji nie można odmówić jedynie ze względów technicznych. Świadkowie Jehowy zamierzają ponownie wnieść sprawę przed Sąd Najwyższy. Do roku 2011 ponad 540 związków wyznaniowych zostało ponownie zarejestrowanych na podstawie ustawy Azerbejdżanu "O Wolności Przekonań Religijnych". Pomimo uznania przez Europejski Trybunał Praw Człowieka jako znanej religii „"od dawna istniejącej na arenie międzynarodowej"”, Świadkowie Jehowy nie znaleźli się na tej liście.
9 września 2011 roku Sąd Administracyjno-Gospodarczy w Baku nr 1 wydał orzeczenie przeciwko rządowej cenzurze literatury religijnej Świadków Jehowy. Przez wiele lat cenzura poważnie ograniczała prawo dostępu Świadków Jehowy do publikacji religijnych, mających istotne znaczenie dla praktykowanych przez nich wierzeń. Na kongresie regionalnym pod hasłem „Szukajmy najpierw Królestwa Bożego!”, który odbył się w dniach od 18 do 20 września 2014 roku w Gruzji ogłoszono wydanie Pisma Świętego w Przekładzie Nowego Świata w języku azerskim. W lipcu 2018 roku delegacja Świadków Jehowy z Azerbejdżanu uczestniczyła w kongresie specjalnym pod hasłem „Bądź odważny!” w gruzińskim Tbilisi.
W dniach od 26 do 28 lipca 2019 roku w Baku odbył się kongres regionalny pod hasłem „Miłość nigdy nie zawodzi!”. Po raz pierwszy brały w nim udział wszystkie zbory azerskojęzyczne i rosyjskojęzyczne w Azerbejdżanie. Liczba obecnych wyniosła 1938 osób, a ochrzczono 33 osoby. Po raz pierwszy na kongresie w tym kraju był obecny członek Ciała Kierowniczego Świadków Jehowy. Mark Sanderson otrzymał specjalne zezwolenie na wjazd do Azerbejdżanu, aby wygłosić przemówienia na tym kongresie. W sierpniu tego samego roku delegacja z Azerbejdżanu uczestniczyła w kongresie międzynarodowym pod hasłem „Miłość nigdy nie zawodzi!” w Warszawie.
24 września 2020 roku Europejski Trybunał Praw Człowieka (ETPC) wydał dwa orzeczenia na korzyść Świadków Jehowy w Azerbejdżanie. Pierwsza dotyczyła skargi z 2011 roku "Walijew i inni przeciw Azerbejdżanowi". Władze miasta Gandża uniemożliwiały przeprowadzenie rejestracji prawnej tamtejszemu zborowi. Na niektórych uczestników zebrań nakładano grzywny. Walijew był wielokrotnie skazywany i karany grzywną. Łącznie musiał zapłacić 9450 manatów. Inni byli aresztowani, bo nie było ich stać na zapłacenie wysokich grzywien. Skarga z 2013 roku "Stowarzyszenie Religijne Świadków Jehowy przeciw Azerbejdżanowi" dotyczyła ograniczenia przez Azerbejdżan ilość importu publikacji biblijnych. Azerbejdżan oficjalnie przyznał się do naruszenia praw Świadków Jehowy i zgodził się wypłacić pokrzywdzonym zadośćuczynienie wynoszące łącznie 19 000 euro.
W Baku 15 zborów (4 rosyjskojęzyczne i 11 azerskojęzycznych) korzysta z trzech Sal Królestwa. Pozostałe zbory korzystają z zebrań urządzanych w domach prywatnych. Od 2015 roku Państwowa Komisja do spraw Stosunków z Organizacjami i Stowarzyszeniami Religijnymi umożliwiła Stowarzyszeniu Świadków Jehowy zorganizowanie Pamiątki śmierci Jezusa Chrystusa, kongresów regionalnych i zgromadzeń w wynajętych obiektach. Kongresy w Baku odbywają się w języku azerskim i rosyjskim.
Sytuacja zboru w Gandży.
W grudniu 2010 roku aresztowano uczestników zebrania religijnego w domu prywatnym w Gandży. Sprawa ta została skierowana do Europejskiego Trybunału Praw Człowieka. 12 czerwca 2011 roku policja aresztowała 40 osób zebranych na spotkaniu religijnym w prywatnym domu w Gandży. Dzień później Sąd Rejonowy Nizami skazał po raz drugi czterech głosicieli na zapłacenie wysokiej grzywny za działalność religijną. 11 lipca Sąd Apelacyjny podtrzymał tę decyzję. Pierwszy wniosek Świadków Jehowy o rejestrację zboru w Gandży został odrzucony z powodów technicznych, a drugie odwołanie nie zostało rozpatrzone. 20 listopada 2011 roku policjanci ponownie wtargnęli na zebranie religijne w mieście Gandża, sześć osób skazano za uczestnictwo w nim na wysokie grzywny. Europejski Trybunał Praw Człowieka orzekł, że państwo członkowskie Rady Europy, jakim jest Azerbejdżan, nie może nakładać sankcji na poszczególnych członków w kwestii modlitwy lub innych form manifestowania swoich przekonań religijnych. W przeciwnym razie doprowadziłoby to do wykluczenia mniejszości religijnych, a tym samym oznaczałoby przyzwolenie na decydowanie przez państwo, w co człowiek może wierzyć.
W 2014 roku w mieście Gandża władze ponownie ukarały wysokimi grzywnami uczestników zebrań religijnych Świadków Jehowy. Niektórych osadzono w więzieniu. W październiku za niezapłacenie tylko części zasądzonej kary sądy w Gandży pozbawiły wolności cztery osoby (w tym jedną nie należącą do Świadków Jehowy). 10 listopada 2015 roku po raz kolejny złożono wniosek o rejestrację zboru w Gandży. 14 listopada policja, po raz ósmy w ciągu pięciu lat, wtargnęła na zebranie religijne w Gandży, 27 obecnych – w tym dzieci – zostało zatrzymanych. 12 z nich oskarżono o złamanie prawa regulującego udział w spotkaniach religijnych. Podczas rozpraw przy drzwiach zamkniętych, które przeprowadzono między 18 a 25 listopada, Sąd Rejonowy Gandża-Kapaz nałożył na dziewięć z tych osób – na niektóre z nich po raz kolejny – wysokie grzywny. Podobne wtargnięcia policji miały miejsce w miejscowościach: Lenkoran, Lökbatan, Mingeczaur, Qax, Şəmkir i Zaqatala.
Sprawa Iriny Zacharczenko i Walidy Dżabraiłowej.
5 grudnia 2014 roku dwie głosicielki Świadków Jehowy w Baku, Irina Zacharczenko i Walida Dżabraiłowa, zostały oskarżone o rozpowszechnianie literatury biblijnej bez „odpowiedniego zezwolenia”, pomimo że 11 sierpnia 2014 roku Państwowa Komisja do spraw Stosunków z Organizacjami i Stowarzyszeniami Religijnymi zezwoliła na jej sprowadzenie. 17 lutego 2015 roku po kolejnym stawieniu się na wezwanie z ministerstwa, wytoczono im rozprawę przy drzwiach zamkniętych przed Sądem Rejonowym Baku-Sabail. Sąd nakazał areszt tymczasowy do czasu rozpatrzenia sprawy, który to areszt odbywały w trudnych warunkach. 26 lutego 2015 Sąd Apelacyjny w Baku odrzucił zażalenie na ich uwięzienie. Areszt ten był kilkakrotnie przedłużany. W reakcji na ich bezpodstawne uwięzienie, wystosowano list z prośbą o interwencję do Specjalnego Sprawozdawcy oraz Grupy Roboczej do spraw Bezprawnych Zatrzymań, działających przy ONZ, który w pisemnej decyzji stwierdził, że problem nie dotyczy jedynie pozbawienia ich wolności przed procesem, lecz że każdy wyrok skazujący nałożony na nie za działalność religijną będzie nadużyciem i przejawem dyskryminacji ze strony rządu. Sam proces również kilka razy przekładano.
28 stycznia 2016 roku, po 11 miesiącach spędzonych w więzieniu, Irina Zacharczenko i Walida Dżabraiłowa za prowadzenie działalności kaznodziejskiej zostały skazane na karę grzywny w wysokości 7000 manatów (równowartość 3932 euro). Następnie sędzia karę grzywny anulował ze względu na uwięzienie obu kobiet od 17 lutego 2015. Decyzja sądu całkowicie zignorowała orzeczenie ONZ o wypłaceniu rekompensaty ze względu na niezgodne z prawem pozbawienie ich wolności mimo bardzo złego stanu zdrowia Iriny Zacharczenko. Kobiety wniosły odwołanie do Sądu Apelacyjnego w Baku. Pokrzywdzone wnioskowały o uniewinnienie, pokrycie wszystkich kosztów procesu i wypłacenie odszkodowania za naruszenie ich praw podczas trwającego niemal rok pozbawienia wolności. 8 lutego 2017 roku Sąd Najwyższy Azerbejdżanu uchylił wyroki skazujące sądów niższej instancji za rozpowszechnianie literatury religijnej bez stosownego zezwolenia. Prezes Izby Karnej Sądu Najwyższego, sędzia Hafiz Nasibow, wydał orzeczenie, na mocy którego Sąd Najwyższy w postępowaniu obu kobiet będących Świadkami Jehowy nie dopatrzył się znamion przestępstwa. 4 sierpnia 2017 roku Sąd Rejonowy w Baku orzekł o przyznaniu im zadośćuczynienia finansowego. Ministerstwo Finansów wniosło odwołanie od tej decyzji. 20 listopada 2017 roku Sąd Apelacyjny w Baku oddalił wniosek Ministerstwa i pozostawił orzeczenie w mocy. 16 kwietnia 2018 Sąd Najwyższy podtrzymał decyzję o przyznaniu odszkodowania. Dodatkowo Sąd stwierdził, że obie głosicielki zostały pokrzywdzone przez funkcjonariuszy, którzy przekroczyli uprawnienia i naruszyli prawa obu kobiet.
Sytuacja wyznania.
Konstytucja gwarantuje obywatelom swobodę wyboru religii lub wyznania. Jednak od 2009 roku władze znacznie ograniczają możliwość nauczania poglądów religijnych innych ludzi. Rząd akceptuje działalność sunnitów, szyitów oraz Rosyjskiej Cerkwi Prawosławnej. Od pozostałych społeczności religijnych żąda ponawiania rejestracji. Procedura rejestracji jest uciążliwa i czasochłonna, nierzadko zdarzają się decyzje odmowne. W praktyce umożliwia to arbitralne kontrolowanie przez władze, jakim grupom religijnym zostanie ograniczona możliwość legalnej działalności.
Organizacje monitorujące przestrzeganie praw człowieka w poszczególnych krajach regularnie publikują doniesienia dotyczące sytuacji mniejszości religijnych, w tym Świadków Jehowy w Azerbejdżanie, rejestrowane przez Urząd Wysokiego Komisarza Narodów Zjednoczonych do spraw Uchodźców. W szczególności dostrzeżono następujące zjawiska:
Nietolerancja w Górskim Karabachu.
W rejonie Górskiego Karabachu daje się zauważyć wrogość ze strony ludności ormiańskiej w stosunku do Świadków Jehowy z powodu odmowy pełnienia służby wojskowej, podyktowanej zasadami ich wiary. Władze tego rejonu nie uznają prawa do takiej odmowy i nie zapewniają możliwości odbycia alternatywnej służby cywilnej co w pojedynczych wypadkach dla osób odmawiających służby wojskowej skutkuje wytaczaniem procesów i więzieniem. 25 grudnia 2014 roku Sąd Najwyższy Górskiego Karabachu utrzymał w mocy wyrok wydany na Artura Awanesjana, który pomimo posiadania również obywatelstwa ormiańskiego, 14 lipca 2014 roku został aresztowany w Armenii. Następnie bez ekstradycji, został przewieziony do Górskiego Karabachu i skazany na 30 miesięczne uwięzienie w kolonii karnej w Şuşa, mimo że wykazał gotowość do podjęcia alternatywnej służby cywilnej. Po wyczerpaniu wszystkich krajowych środków odwoławczych, złożył wniosek do Europejskiego Trybunału Praw Człowieka. 6 września 2016 roku na mocy amnestii 20–letni Artur Awanesjan – po 26 miesiącach uwięzienia – odzyskał wolność.
Kwestia służby zastępczej.
W 2001 roku Azerbejdżan przystąpił do Rady Europy, zobowiązując się do wprowadzenia od stycznia 2003 cywilnej służby zastępczej dla osób odmawiających odbywania służby wojskowej ze względów religijnych. Mimo to Świadkowie Jehowy byli skazywani z tego powodu na podstawie kodeksu karnego, przewidującego w takiej sytuacji karę pozbawienia wolności do lat 2. Przypadki takie miały miejsce, pomimo tego, że możliwość odbywania służby zastępczej przewiduje artykuł 76. Konstytucji Azerbejdżanu. Władze nie wprowadziły alternatywnej służby zastępczej dla osób odmawiających służby wojskowej ze względów sumienia. 6 lipca 2018 roku Sąd Rejonowy w Bərdə skazał Emila Mehdijewa na rok więzienia w zawieszeniu za uchylanie się od służby wojskowej. Skazany nie został pozbawiony wolności, lecz nie może zmieniać miejsca zamieszkania ani wyjeżdżać z Azerbejdżanu. 17 października 2019 roku Europejski Trybunał Praw Człowieka wydał orzeczenie stwierdzające, że wyznawcy w Azerbejdżanie, którzy kierując się sumieniem odmawiają odbycia służby wojskowej, nie powinni być karani. Orzeczenie to potwierdza, że karanie obdżektorów stanowi naruszenie wolności sumienia, myśli i wyznania.
30 maja 2022 roku Rojal Karimow odmówił służby wojskowej i poprosił o przydzielenie mu alternatywnej służby cywilnej. Jego prośba została odrzucona. 25 lipca 2022 roku został aresztowany przez władze i bezprawnie przetrzymywały w więzieniu wojskowym do 1 listopada 2022 roku. 22 września 2022 roku Sąd Rejonowy w Goranboy skazał 22-letniego Świadka Jehowy Sejmura Mammadowa na dziewięć miesięcy za odmowę obowiązkowej służby wojskowej ze względu na sumienie. 12 grudnia 2022 roku Sąd Apelacyjny w Gandży zmienił mu karę więzienia na karę pozbawienia wolności w zawieszeniu i został zwolniony.
Kwestia legalności działalności religijnej.
Pomimo krytyki ze strony międzynarodowych instytucji zajmujących się ochroną praw człowieka, Azerbejdżan w 2009 roku wprowadził restrykcyjną politykę wobec związków wyznaniowych. Obejmuje ona m.in. zwalczanie działalności religijnej prowadzonej bez oficjalnej rejestracji. Państwowy Komitet do spraw Stosunków z Organizacjami i Stowarzyszeniami Religijnymi, odpowiedzialny obecnie za rejestrację wspólnot religijnych, odmawia ponownej rejestracji niektórych związków wyznaniowych, w tym Świadków Jehowy, uznając wcześniejszą rejestrację w Ministerstwie Sprawiedliwości za nieaktualną. W grudniu 2010 znacznie podwyższono kary za prowadzenie działalności religijnej bez prawnej rejestracji. Świadkowie Jehowy za prowadzenie działalności religijnej bywali osadzani w areszcie lub skazywani na karę grzywny w tak dużej wysokości, że nie byli w stanie ich płacić.
W styczniu 2011 roku zażądano od większości organizacji religijnych kolejnej rejestracji.
31 lipca 2012 roku złożono skargę do ETPC w związku z pogwałceniem prawa do wolności wyznania. W okresie od grudnia 2006 roku do 31 stycznia 2014 złożono 19 skarg do ETPC, które czekają na rozpatrzenie. Do grudnia 2015 roku liczba ta wzrosła do 21. W 2018 roku na rozpatrzenie czekało 18 skarg w ETPC oraz 11 w Komitecie Praw Człowieka ONZ. Dotyczą one złego traktowania Świadków Jehowy przez władze Azerbejdżanu. Władze odmówiły prawnej rejestracji działalności Świadków mieszkających poza Baku.
8 listopada 2018 roku Państwowa Komisja do spraw Stosunków z Organizacjami i Stowarzyszeniami Religijnymi w Azerbejdżanie zarejestrowała prawnie działalność Świadków Jehowy na terenie miasta Baku.
20 lutego 2020 roku ETPC wydał dwa korzystne dla Świadków Jehowy w Azerbejdżanie orzeczenia w sprawach dotyczących wolności religijnej: "Nasirow i inni przeciw Azerbejdżanowi" (skarga złożona w 2010 roku) i "Stowarzyszenie Religijne Świadków Jehowy w Azerbejdżanie przeciw Azerbejdżanowi" (skarga złożona w 2009 roku). W pierwszej sprawie orzekł, że Azerbejdżan naruszył Artykuły 5 i 9 („Prawo do wolności i bezpieczeństwa osobistego” oraz „Wolność myśli, sumienia i wyznania”) Europejskiej Konwencji Praw Człowieka, ponieważ w 2010 roku władze wielokrotnie zatrzymywały, skazywały i karały grzywnami Świadków Jehowy biorących udział w służbie kaznodziejskiej. Trybunał przyznał każdemu skarżącemu 3000 euro odszkodowania (łącznie 21 000 euro). W drugiej sprawie orzekł, że Azerbejdżan naruszył Artykuł 10 („Wolność wyrażania opinii”) Konwencji, ponieważ władze uniemożliwiały importowanie i rozpowszechnianie niektórych publikacji Świadków Jehowy.
W październiku i listopadzie 2020 roku ETPC wydał cztery orzeczenia korzystne dla Świadków Jehowy w Azerbejdżanie. Skargi pochodziły z 2011 i 2012 roku. Sprawy "Gridniewa przeciw Azerbejdżanowi" oraz "Szeweli i Szengelaja przeciw Azerbejdżanowi" dotyczyły przerywania przez przedstawicieli organów bezpieczeństwa zebrań zborowych lub utrudniania głosicielom prowadzenia działalności kaznodziejskiej. Sprawy "Dżafarow przeciw Azerbejdżanowi" i "Tagijew przeciw Azerbejdżanowi" miały związek z nałożonym przez władze zakazem lub ograniczeniami w zakresie sprowadzenia do kraju kilku publikacji Świadków Jehowy. ETPC nakazał Azerbejdżanowi wypłacenie skarżącym odszkodowań.
15 grudnia 2020 roku Komitet Praw Człowieka ONZ wydał dwa orzeczenia na korzyść Świadków Jehowy w Azerbejdżanie. W skargach "Rahima Husejnowa przeciwko Azerbejdżanowi" oraz "Saladdin Mammadow, Raszad Niftalijew i Sadagat Abbasowa przeciwko Azerbejdżanowi" KPC ONZ uznał, że Azerbejdżan naruszył prawa Świadków Jehowy, i nakazał władzom znowelizowanie przepisów, żeby w przyszłości ponownie do tego nie dochodziło. Orzeczenie potwierdza, że Świadkowie Jehowy w Azerbejdżanie mają prawo spotykać się w celach religijnych, nawet bez wcześniejszego uzyskania urzędowej rejestracji. 26 kwietnia 2021 roku ten sam Komitet wydał oświadczenie w sprawie "Aziz Alijew i inni przeciwko Azerbejdżanowi". To trzecia decyzja Komitetu na korzyść Świadków Jehowy w tym państwie. Sprawa dotyczyła nielegalnej rewizji w Aliabadzie w rejonie Zaqatala. 21 września 2013 roku policjanci wtargnęli do domu Aziza Alijewa i przerwali spotkanie religijne, skonfiskowali też literaturę religijną, dokumentację prawną i medyczną oraz pieniądze. Sąd skazał wielu Świadków Jehowy na wysokie grzywny. Komitet stwierdził, że Azerbejdżan pogwałcił ich prawo do wolności religijnej i prawo do ochrony przed bezpodstawnym aresztowaniem. Stwierdził, że Świadkowie Jehowy spotkali się z nękaniem ze strony władz i policjantów, którzy „grozili im więzieniem, obrażali ich, krytykowali ich religię, ale nie poinformowali o potencjalnych szkodach, jakie mogłyby spowodować ich praktyki religijne i literatura”. Azerbejdżan został wezwany do wypłacenia odszkodowania i „poczynienia wszelkich niezbędnych kroków, żeby zapobiec podobnym naruszeniom w przyszłości, w tym do znowelizowania krajowych praw, przepisów i/lub praktyk”.
5 listopada 2021 roku Komitet Praw Człowieka ONZ potwierdził, że Matanat Gurbanowa i Saadat Muradhasilowa mają prawo do prowadzenia działalności ewangelizacyjnej i zobowiązał Azerbejdżan do podjęcia wszelkich niezbędnych działań, żeby zapobiec podobnym naruszeniom w przyszłości. 21 grudnia 2021 roku w podobnej sprawie Komitet orzekł, że policjanci w Azerbejdżanie złamali prawo, gdy zatrzymali Dżejran Azizową i Gulnaz Israfiłową za „prowadzenie działalności religijnej poza prawnie zarejestrowanym do tego celu miejscem”.
Statystyki.
Dane statystyczne dotyczące wyników działalności Świadków Jehowy w Azerbejdżanie publikowane są od 2000 roku, gdy w kraju działało 215 głosicieli należących do jednego zboru.
Liczba głosicieli (w tym pionierów).
Dane na podstawie oficjalnych raportów o działalności:
Liczba obecnych na Pamiątce.
Dane na podstawie oficjalnych raportów o działalności:

</doc>
<doc id="1455644" url="https://pl.wikipedia.org/wiki?curid=1455644" title="Konferencja w Bretton Woods">
Konferencja w Bretton Woods



</doc>
<doc id="1455646" url="https://pl.wikipedia.org/wiki?curid=1455646" title="Bite It Like a Bulldog">
Bite It Like a Bulldog



</doc>
<doc id="1455647" url="https://pl.wikipedia.org/wiki?curid=1455647" title="Andriej Żelabow">
Andriej Żelabow

Andriej Iwanowicz Żelabow, ros. Андрей Иванович Желябов (ur. 29 sierpnia 1851, zm. 15 kwietnia 1881) – rewolucjonista rosyjski, jeden z przywódców Narodnej Woli.
Życiorys.
Urodził się w rodzinie chłopskiej. W 1869 ukończył gimnazjum w Kerczu i rozpoczął studia prawnicze w Odessie. W dwa lata później został wyrzucony z uczelni za udział w zamieszkach studenckich i zmuszony do opuszczenia miasta. Nawiązał w tym czasie kontakt z kółkami narodników w Kijowie i Charkowie. Wrócił do Odessy, by tam prowadzić działania propagandowe wśród robotników i studentów. Ponownie zatrzymany w 1874 roku, wyszedł z więzienia za kaucją. W 1878 roku po raz kolejny został uwięziony, jednak i tym razem nie skończyło się to skazaniem. Formalnie oczyszczony z wszystkich zarzutów, przeniósł się do guberni podolskiej, gdzie starał się rekrutować chłopów do tajnych organizacji antycarskich, jednak bez większego powodzenia.
Porażka jego dotychczasowej działalności propagandowej skłoniła Żelabowa ku terrorystycznym środkom działalności antycarskiej. Wstąpił do organizacji Ziemla i Wola po udziale w kongresie narodników w Lipecku w 1879 roku i kongresie w Woroneżu w tym samym roku, a po rozłamie w tej organizacji znalazł się wśród założycieli Narodnej Woli i współautorów jej opartego na terroryzmie indywidualnym programu. Uczestniczył w przygotowywaniu nieudanych zamachów na Aleksandra II w jego pałacu w Petersburgu oraz na linii kolejowej pod Odessą oraz w pierwszej fazie przygotowań udanego ataku dokonanego nad Kanałem Gribojedowa w marcu 1881 roku. Został jednak aresztowany na kilka dni przed planowanym zamachem i nie wziął w nim bezpośredniego udziału. Mimo to domagał się, by osądzono go razem z samymi wykonawcami zamachu. Został skazany na karę śmierci i powieszony 3/15 kwietnia 1881 r. w publicznej egzekucji na Placu Siemionowskim w Petersburgu.
Żył w nieformalnym związku z inną przywódczynią Narodnej Woli, Sofją Pierowską.

</doc>
<doc id="1455648" url="https://pl.wikipedia.org/wiki?curid=1455648" title="Bretton Woods">
Bretton Woods



</doc>
<doc id="1455652" url="https://pl.wikipedia.org/wiki?curid=1455652" title="Artur Mezglewski">
Artur Mezglewski

Artur Jacek Mezglewski (ur. 22 marca 1960 w Jaśle) – ksiądz katolicki, prawnik i kanonista, profesor nauk prawnych, specjalista prawa wyznaniowego, prawa administracyjnego i karnego. Profesor zwyczajny Akademii Sztuki Wojennej.
Wykształcenie i kariera naukowa.
Odbył studia na Wydziale Prawa i Administracji Uniwersytetu Marii Curie-Skłodowskiej (Filia w Rzeszowie) oraz studia na Wydziale Prawa Kanonicznego i Świeckiego KUL na kierunku prawo kanoniczne. W 1997 uzyskał na KUL na podstawie napisanej pod kierunkiem Henryka Misztala rozprawy pt. "Gimnazjum Biskupie w Lublinie (1923–1962). Studium historyczno-prawne" stopień doktora nauk prawnych w zakresie prawa. W 2004 na tym samym wydziale otrzymał stopień naukowy doktora habilitowanego nauk prawnych w zakresie prawa. W latach 2005–2008 był kierownikiem II Katedry Prawa Administracyjnego na Wydziale PPKiA KUL JP II. W 2006 został powołany na stanowisko profesora nadzwyczajnego KUL. W latach 2006–2009 był kierownikiem Zakładu Prawa Wyznaniowego i Kanonicznego na Wydziale Prawa i Administracji Uniwersytetu Opolskiego. W latach 2008–2010 był kierownikiem Katedry Prawa Wykroczeń i Postępowań Dyscyplinarnych na Wydziale PPKiA KUL JP II. W 2012 ponownie został profesorem Wydziału Prawa i Administracji Uniwersytetu Opolskiego, w ramach którego objął stanowisko kierownika Katedry Prawa Administracyjnego. Został profesorem zwyczajnym Akademii Sztuki Wojennej w Wydziale Bezpieczeństwa Narodowego.
W 2020 uhonorowano go publikacją pt. "Człowiek, Państwo, Kościół. Księga jubileuszowa dedykowana Księdzu Profesorowi Arturowi Mezglewskiemu" (red. Paweł Sobczyk, Piotr Steczkowski, Wydawnictwo Academicon).
Członkostwo w kolegiach redakcyjnych i towarzystwach naukowych.
W latach 2000–2011 był redaktorem naczelnym periodyku naukowego „Studia z Prawa Wyznaniowego”; nadal zasiada w jego kolegium redakcyjnym. Członek założyciel i wiceprezes Zarządu Polskiego Towarzystwa Prawa Wyznaniowego (w 2016 ponownie wybrany na tę funkcję).
Założyciel oraz od 2012 prezes Stowarzyszenia Prawo na Drodze z siedzibą w Lublinie. Prowadzi nieoficjalną stronę internetową tego stowarzyszenia prawonadrodze.org.pl.

</doc>
<doc id="1455654" url="https://pl.wikipedia.org/wiki?curid=1455654" title="Formalizm amerykański">
Formalizm amerykański



</doc>
<doc id="1455655" url="https://pl.wikipedia.org/wiki?curid=1455655" title="Wielostronna Agencja Gwarancji Inwestycji">
Wielostronna Agencja Gwarancji Inwestycji



</doc>
<doc id="1455656" url="https://pl.wikipedia.org/wiki?curid=1455656" title="Instytut Ochrony Zdrowia i Konsumenta">
Instytut Ochrony Zdrowia i Konsumenta

Instytut Ochrony Zdrowia i Konsumenta (ang. "Institute for Health and Consumer Protection") – jeden z instytutów Wspólnotowego Centrum Badawczego Komisji Europejskiej, którego celem jest dostarczanie naukowego i technicznego wsparcia dotyczącego standardów środowiska życia, pracy i ochrony zdrowia. Instytut mieści się we Włoszech w miejscowości Ispra.

</doc>
<doc id="1455657" url="https://pl.wikipedia.org/wiki?curid=1455657" title="3 Oddział NKWD Białoruskiej Socjalistycznej Republiki Radzieckiej">
3 Oddział NKWD Białoruskiej Socjalistycznej Republiki Radzieckiej

3 Oddział NKWD Białoruskiej Socjalistycznej Republiki Radzieckiej - jeden z oddziałów NKWD operujących na terenie Białoruskiej Socjalistycznej Republiki Radzieckiej.
Pewne jest, iż w latach 30. XX wieku naczelnik 3 Oddziału NKWD BSSR A. M. Gepsztajn brał osobiście udział w torturowaniu polskich duchownych katolickich, m.in. Jana Borowika i Adama Puczkara-Chmielewskiego.

</doc>
<doc id="1455658" url="https://pl.wikipedia.org/wiki?curid=1455658" title="Jose Oscar Herrera">
Jose Oscar Herrera



</doc>
<doc id="1455659" url="https://pl.wikipedia.org/wiki?curid=1455659" title="Elton Watkins">
Elton Watkins

Elton Watkins (ur. 6 lipca 1881 w Newton, Missisipi, zm. 24 czerwca 1956 w Portland, Oregon) – amerykański prawnik i polityk związany z Partią Demokratyczną.
W latach 1923–1925 przez jedną dwuletnią kadencję Kongresu Stanów Zjednoczonych reprezentował trzeci okręg wyborczy w stanie Oregon w Izbie Reprezentantów Stanów Zjednoczonych.

</doc>
<doc id="1455661" url="https://pl.wikipedia.org/wiki?curid=1455661" title="George Villiers (4. hrabia Clarendon)">
George Villiers (4. hrabia Clarendon)

George William Frederick Villiers, 4. hrabia Clarendon KG, GCB (ur. 12 stycznia 1800 w Londynie, zm. 27 czerwca 1870 tamże) – brytyjski arystokrata, dyplomata i polityk, członek stronnictwa wigów i Partii Liberalnej, minister w rządach lorda Melbourne’a, lorda Russella, lorda Aberdeena, lorda Palmerstona i Williama Ewarta Gladstone’a.
Kariera dyplomatyczna.
Był najstarszym synem George’a Villiersa (najmłodszego syna 1. hrabiego Clarendon) i Theresy Parker, córki 1. barona Boringdon. W 1816 r. rozpoczął studia w St John’s College na Uniwersytecie Cambridge i w 1820 r. uzyskał tytuł magistra. W tym samym roku został attaché brytyjskiej ambasady w Sankt Petersburgu. Na tej placówce pracował przez trzy lata. Po powrocie do Wielkiej Brytanii został na 10 lat komisarzem ceł. W 1831 r. został wysłany do Francji w celu wynegocjowania traktatu handlowego. 16 sierpnia 1833 r. został mianowany ambasadorem na dworze króla Hiszpanii Ferdynanda VII.
Miesiąc po przybyciu Villiersa do Madrytu zmarł król Ferdynand. Wkrótce wybuchła wojna domowa między liberałami popierającymi królową Izabelę a konserwatywnymi karlistami popierającymi pretendenta don Carlosa. W konflikcie tym Wielka Brytania poparła królową Izabelę. Wspierał liderów Partii Liberalnej oraz przeciwdziałał francuskim intrygom na dworze. Za służbę w Hiszpanii został odznaczony Krzyżem Wielkim Orderu Łaźni. W tym samym roku zmarł jego stryj i George zasiadł w Izbie Lordów jako 4. hrabia Clarendon. W 1839 r. został odwołany z madryckiej placówki.
Kariera polityczna.
W styczniu 1840 r. Clarendon został członkiem gabinetu jako Lord Tajnej Pieczęci. Jesienią tego roku został również Kanclerzem Księstwa Lancaster. Pozostał na tych stanowiskach do upadku gabinetu w 1841 r. W okresie rządów Roberta Peela (1841-1846) działał na rzecz zniesienia ustaw zbożowych. W rządzie Russella w 1846 r. został przewodniczącym Zarządu Handlu. W 1847 r. został Lordem Namiestnikiem Irlandii. Był to czas klęski głodu oraz próby powstania dokonanej przez ruch Młodej Irlandii. W 1849 r. zorganizował pierwszą wizytę królowej Wiktorii w Irlandii. Clarendon pozostał Lordem Namiestnikiem do 1852 r. W 1849 r. otrzymał Order Podwiązki.
Rok po sformowaniu koalicyjnego rządu lorda Aberdeena, w 1853 r., Clarendon został ministrem spraw zagranicznych. Wobec zbliżającej się wojny krymskiej doprowadził do zbliżenia z Francją. Kierował delegacją brytyjską na kongresie pokojowym w Paryżu w 1856 r. Głównym zadaniem delegacji postawionym przez nowego premiera, lorda Palmerstona, było uniemożliwienie Rosji prowadzenia aktywnej polityki wobec Turcji i na Zakaukaziu. Clarendon próbował również poruszyć na kongresie kwestię polską, ale porzucił ją, niepoparty przez innych dyplomatów.
Clarendon pozostał ministrem spraw zagranicznych do upadku wigowskiego gabinetu w 1858 r. Kiedy wigowie (już pod szyldem Partii Liberalnej) ponownie sformowali rząd w 1859 r., Clarendon nie otrzymał w nim żadnego stanowiska. Jako zwykły deputowany krytykował politykę Wielkiej Brytanii wobec amerykańskiej wojny secesyjnej. Dopiero w maju 1864 r. powrócił do gabinetu jako Kanclerz Księstwa Lancaster. Do Foreign Office powrócił w 1865 r., kiedy lord Russell, dotychczasowy minister, został nowym premierem. Liberalny gabinet upadł w 1866 r. Partia Liberalna powróciła do władzy w 1868 r. i Clarendon po raz trzeci został ministrem spraw zagranicznych. Zmarł podczas sprawowania urzędu w 1870 r.
Rodzina.
4 czerwca 1839 w Gorhambury w hrabstwie Hertfordshire poślubił lady Katherine Foster-Barham (18 kwietnia 1810 - 4 lipca 1874), wdowę po Johnie Fosterze-Barhamie, córkę Jamesa Grimstona, 1. hrabiego Verulam, i lady Charlotte Jenkinson, córki 1. hrabiego Liverpool. George i Katherine mieli razem czterech synów i cztery córki:

</doc>
<doc id="1455662" url="https://pl.wikipedia.org/wiki?curid=1455662" title="3 Oddział NKWD">
3 Oddział NKWD



</doc>
<doc id="1455663" url="https://pl.wikipedia.org/wiki?curid=1455663" title="José Oscar Herrera">
José Oscar Herrera



</doc>
<doc id="1455664" url="https://pl.wikipedia.org/wiki?curid=1455664" title="Nowy cmentarz żydowski w Piaskach">
Nowy cmentarz żydowski w Piaskach

Nowy cmentarz żydowski w Piaskach – został założony w XIX wieku. Cmentarz znajduje się przy ul. Mickiewicza. Do naszych czasów zachowały się pojedyncze nagrobki, z których najstarszy pochodzi z 1906. Cmentarz jest otoczony żywopłotem. Zajmuje powierzchnię 1,28 ha. Oprócz nich na terenie nekropolii znajduje się pomnik ku czci ofiar Holocaustu, gdyż był miejscem zbiorowych egzekucji, szczególnie w latach 1942-1943, podczas likwidacji getta, gdy na cmentarzu rozstrzelano od kilkuset do około 2000 Żydów."Były dwa groby. Tam był jeden w poprzek i tutaj był wzdłuż drugi. Tu był dół wykopany, jak długi on był, to trudno mi powiedzieć, długi prostokąt. [Teraz to jest] na samej granicy cmentarza, bo każdy [rolnicy uprawiający ziemię wokół cmentarza] się przysuwa [do cmentarza]. [Żydzi] stali na desce. Rozbierali się do naga i na deskę. A tam Ukraińce i strzelali. Na desce i do dołu, i do dołu. Potem jak odjechali to, słowo honoru, ziemia się ruszała! Bo to tylko tyle ziemi było [grób przykryty niewielką warstwą ziemi]. Trochę później nawieźli tych Żydów skądś, nie wiadomo skąd, do getta i z getta ich tutaj prowadzili. Koło mojego okna prowadzili. [...] Dla mnie to była ciekawość, małe dziecko, co oni z nimi robią, tyle Żydów, Pani, prowadzić. [...] był koniec, a już tutaj był początek, tyle ich było. Ale to nie byli Żydzi polscy tylko rozmaitości z Niemiec. Co oni z nimi będą robić, ale to nie były nasze Żydy, tylko zagraniczni. A ubrania wszystkie żydowskie były o tu, zostawiane [na cmentarzu] i spalone, oblali ropą czy czymś. Ale tu piaseckie mistrzowie, bida była u nich, to tu przychodzili i te ubrania przebierali, co zostało niespalonego. Tych Żydów wszystkich gonili na kierkut Ukraińcy, to ich sprawa była. Wszystkich Żydów z getta na tamten cmentarz. Koło mojego okna ich gonili. Sami Żydzi kopali te doły [na cmentarzu]. Rozbierali się, potem podpalali te ubrania. A później nasze [Polacy] znów kopali, szukali w tych szmatach złota." 
Relacja anonimowego mieszkańca Piasków z 2017 roku, z archiwum Fundacji Zapomniane

</doc>
<doc id="1455672" url="https://pl.wikipedia.org/wiki?curid=1455672" title="Hrabia Clarendon">
Hrabia Clarendon

Tytuł hrabiego Clarendon był kreowany raz w parostwie Anglii i raz w parostwie Wielkiej Brytanii
Lista hrabiów Clarendon.
Hrabiowie Clarendon 1. kreacji (parostwo Anglii)
Hrabiowie Clarendon 2. kreacji (parostwo Wielkiej Brytanii)
Najstarszy syn 7. hrabiego Clarendon: George Edward Laurence Villiers, lord Hyde

</doc>
<doc id="1455673" url="https://pl.wikipedia.org/wiki?curid=1455673" title="Feliks Koneczny">
Feliks Koneczny

Feliks Karol Koneczny (ur. 1 listopada 1862 w Krakowie, zm. 10 lutego 1949 tamże) – polski historyk i historiozof, bibliotekarz, krytyk teatralny, publicysta, twórca oryginalnej koncepcji cywilizacji.
Życiorys.
Pochodzenie, rodzina i życie prywatne.
Jego rodzina wywodziła się z Moraw, gdzie przodek dotarł z armią Jana III Sobieskiego w 1683. Syn Józefa (przybył jako młodzieniec do Krakowa) i Józefy z domu Brazda. Matka osierociła go jako kilkuletnie dziecko. Jego ojciec studiował, ale za udział w powstaniu krakowskim usunięto go z UJ, przez co podjął pracę na kolei, gdzie od stróża, poprzez magazyniera, został konduktorem. W 1865 powtórnie się ożenił z Heleną Nowakowską, z którą miał syna Józefa.
Koneczny jako student pojął za żonę Marcelę Kerč (z pochodzenia Czeszka, 1859–1935). Mieli córkę Bronisławę (1889–1951) i synów: Czesława (1890–1944, zamordowany przy tłumieniu powstania warszawskiego z żoną Marią) oraz Stanisława (1892–1944, aresztowany za udział w konspiracji w 1943, ścięty toporem).
Wykształcenie.
Ukończywszy szkołę podstawową, Feliks podjął naukę w gimnazjum św. Anny (1873). Początkowo nauka tam szła mu bardzo dobrze, jednak z czasem noty były coraz gorsze. W efekcie musiał powtórzyć klasę czwartą w Gimnazjum św. Jacka. W tej szkole sytuacja powtórzyła się – zaczął edukację z bardzo dobrymi wynikami, by potem się bardzo opuścić w nauce (do tego doszły m.in. wagary w klasie szóstej). Po licznych perturbacjach egzamin maturalny złożył jako ekstern w 1883.
W latach 1883–1888 studiował historię na Uniwersytecie Jagiellońskim, tytuł doktora uzyskał za pracę napisaną u Maksymiliana Iskrzyckiego: "Najdawniejsze stosunki Inflant z Polską do r. 1393". Rozprawa jego spotkała się z dużym uznaniem recenzentów A. Lewickiego i W. Zakrzewskiego, którzy podkreślali „niepospolity talent kombinacyjny” doktoranta, chociaż jednocześnie zarzucali mu zbyt daleko idące wnioski, które jakoby wysuwał na podstawie zbyt „fragmentarycznych wiadomości”. Promocja doktorska Feliksa Konecznego odbyła się 2 lipca 1888 roku.
Praca zawodowa i aktywność naukowa.
W 1889–1890 prowadził badania w Archiwach Watykańskich. Po powrocie pracował naukowo w Archiwum Akademii Umiejętności. Następnie pracował w bibliotekach Akademii Umiejętności i Uniwersytetu Jagiellońskiego (1897–1919), jednocześnie działał m.in. w Klubie Słowiańskim, Towarzystwie Szkoły Ludowej i Uniwersytecie Ludowym.
W tym czasie publikował liczne artykuły w czasopismach: „Czas”, „Przegląd Polski”, „Głos Narodu” i miesięczniku „Świat Słowiański”, którego był redaktorem (1905–1914).
W czasie I wojny światowej w wyniku zarządzenia ewakuacji Krakowa (w związku z toczonymi na północ od miasta walkami) Koneczny z rodziną znalazł się na Morawach w miejscowości Stare Hamry. W tym okresie napisał m.in. następujące książki: "Tadeusz Kościuszko" (1917), "Dzieje Rosji" (1917) i jako redaktor "Polska w kulturze powszechnej" (1918).
Od 1919 r. pracował na Uniwersytecie Stefana Batorego w Wilnie jako zastępca profesora, gdzie habilitował się w 1920 r. pracą "Dzieje Rosji do r. 1449". W 1922 r. uzyskał tytuł profesora. W latach 1922–1929 kierował katedrą historii Europy Wschodniej. W tym okresie współpracował z takimi czasopismami jak "Kwartalnik Historyczny", "Przegląd Powszechny", "Ateneum Wileńskie", "Ateneum Kapłańskie", "Muzeum", "Tęcza".
Po osiągnięciu wieku emerytalnego Ministerstwo Wyznań Religijnych i Oświecenia Publicznego dwukrotnie przychyliło się pozytywnie wobec prośby Rady Wydziału Humanistycznego, by Koneczny mógł wykładać. W 1929 takiej zgody nie udzielono i profesor przeszedł na emeryturę. Filister honoris causa korporacji akademickiej Conradia.
W 1929 powrócił do Krakowa. W latach 30. odszedł w swej aktywności naukowej od problematyki historycznej i publikował przede wszystkim na tematy związane z historiozofią, etyką i religią. Wyrazem tego były następujące opracowania: "O wielości cywilizacyj" (1935), "Święci w dziejach narodu polskiego" (1937), "Rozwój moralności" (1938), "Protestantyzm w życiu zbiorowym" (1938), "Kościół jako polityczny wychowawca narodów" (1938). Publikował też w prasie katolickiej.
W czasie II wojny światowej w górnej części domu, w której mieszkał Koneczny, dokwaterowano rodziny niemieckie. Po wkroczeniu Armii Czerwonej zamieszkała tam Helena Blum. Po wojnie zarejestrowany na Uniwersytecie Jagiellońskim, lecz bez prawa prowadzenia działalności dydaktycznej, w latach 1946–1948 publikował liczne artykuły poświęcone głównie kwestiom samorządu i historii gospodarczej w „Niedzieli” i „Tygodniku Warszawskim”
Zmarł 10 lutego 1949 roku w Krakowie, pochowany w dwa dni później w grobowcu rodzinnym na Cmentarzu Salwatorskim (kwatera SC7-10-1).
Twórczość.
Krytyka teatralna.
Na przełomie XIX i XX w. Koneczny przez 9 lat (1896–1905) publikował sprawozdania teatralne w krakowskim miesięczniku „Przegląd Polski”. Należał do grona najwybitniejszych krytyków epoki, dbając o rzetelne przygotowanie się do oglądanych spektakli, a następnie obiektywne i wręcz naukowe ich zrecenzowanie. Koneczny opublikował 75 (jak je nazywał) krytyk, bez tytułów, w rubryce: "Teatr krakowski".
Historia.
W pracach historycznych Koneczny zajmował się historią Europy Środkowej i Wschodniej głównie w okresie średniowiecza i wczesnej nowożytności. Interesowały go zwłaszcza kwestie związane z zakonem krzyżackim oraz stosunki Polski i Litwy ze wschodnimi sąsiadami. Niektóre z jego prac syntetycznych miały charakter pionierski ("Dzieje Ślązka"). Obok prac naukowych publikował także dzieła popularyzatorskie i podręcznikowe, jak "Dzieje narodu polskiego dla młodzieży" (1889), "Dzieje Śląska" (1897) czy "Dzieje Polski za Piastów" (1902) i "Dzieje Polski za Jagiellonów" (1903).
Pod względem metodologicznym, uważał, że fakty historyczne należy wyjaśniać w kontekście jego cywilizacyjnego podłoża. Łączył więc historiografię ze swoją teorią cywilizacji. Opisując historię Polski, wskazywał, że jej konflikty z krajami sąsiednimi miały charakter cywilizacyjny: Polska opiera się na cywilizacji łacińskiej, Rosja na cywilizacji turańskiej (pochodzenia mongolskiego), a Niemcy na cywilizacji bizantyńskiej. Koneczny podkreślał pozytywny wpływ Kościoła katolickiego na rozwój społeczeństwa, oraz dominującą rolę idei i instytucji w historii. Z biegiem czasu Koneczny publikował coraz mniej prac historycznych, a coraz więcej historiozoficznych.
Historiozofia.
Początkiem rozważań cywilizacyjnych Konecznego była refleksja nad stosunkiem Polski do Europy, naszej wartości cywilizacyjnej w ogóle, prowadzona w 1917 roku. Zaowocowała ona artykułem "Polska w kulturze powszechnej" w dwutomowym dziele pod redakcją Feliksa Konecznego (1917 lub 1918). Był to jednocześnie początek prac nad książką "O wielości cywilizacyj". Pierwszą obszerniejszą pracą historiozoficzną Konecznego było opublikowane w 1921 r. "Polskie Logos a Ethos. Roztrząsanie o znaczeniu i celu Polski". Są to rozważania o celu Polski jako państwa i Polaków jako narodu. Cel taki pojmował on nie jako coś danego z góry, ale jako wybraną w sposób wolny ideę przewodnią, wokół której koncentrują się wysiłki narodu w danym okresie historycznym. Idea taka miałaby wynikać z okazanych w toku rozwoju danego narodu predyspozycji i uwzględniać potrzeby całej ludzkości. Koneczny twierdził, że miano narodu przysługuje tylko tym wspólnotom, które posiadają właśnie taki cel, inny niż własne przetrwanie. Celem Polski, zdaniem Konecznego, było głoszenie i dowodzenie nadrzędności prawa moralnego nad dążeniem za wszelką cenę do skuteczności w polityce, a także rozpowszechnianie idei dobrowolnej unii między narodami, której najdoskonalszy przykład widział w uniach polsko-litewskich. W roku akademickim 1926/27 Koneczny prowadził na Uniwersytecie Stefana Batorego całoroczne wykłady, w wymiarze 3 godzin tygodniowo, z przedmiotu „Wstęp do nauki o cywilizacji”. W tym czasie publikuje szereg artykułów i broszur historiozoficznych, m.in.: "Różnolitość cywilizacyjna Słowiańszczyzny" (1925), "Bizantynizm niemiecki" (1927), "Kościół w Polsce wobec cywilizacji" (1928), "Zawisłość ekonomii od etyki" (1932), w których kształtował własne rozumienie podstawowych dla swojej historiozofii pojęć takich jak: cywilizacja, trójprawo, pięciomian bytu (Quincunx), personalizm, indywidualizm, gromadność.
Historiozofia Konecznego uzyskała swój ostateczny kształt w książce "O wielości cywilizacyj" (1935) – na Zachodzie wydanej w 1962 w języku angielskim pod tytułem "On the Plurality of Civilisations", do której przedmowę napisał Arnold Joseph Toynbee oraz traktowanej jako jej uzupełnienie książce "Rozwój moralności" (1938), a także w będących jej rozwinięciem niewydanych za jego życia książkach: "Cywilizacja bizantyńska", "Cywilizacja żydowska", "Państwo i prawo w cywilizacji łacińskiej". Historiozofia była w jego ujęciu badaniem praw dziejowych. Prawa te rozumiał on jednak nie jako determinizm, ale jako stałe (wielokrotnie powtarzające się w dziejach) zależności między ideami, systemami społecznymi, politycznymi czy religijnymi. Krytykował historiozofie deterministyczne jak: marksizm, heglizm, teorie Towiańskiego, Hoene-Wrońskiego i Vico, a także rasizm i darwinizm społeczny. Uważał też, że nie można przy pomocy historiozofii przewidzieć przyszłego rozwoju ludzkości.
Teoria cywilizacji.
Cywilizacje.
Cywilizacja jest według Konecznego „metodą ustroju życia zbiorowego”. Jest wiele cywilizacji (nie istnieje i istnieć nie może jedna cywilizacja ogólnoludzka). Rządzą nimi prawa cywilizacyjne. Koneczny wyróżnił kilkadziesiąt cywilizacji historycznych, z których siedem istnieje współcześnie:
Poddziałami i odmianami cywilizacji są kultury. Nie wykluczał, że istniało i istnieje współcześnie znacznie więcej cywilizacji, jednak tylko te siedem obejmuje wielkie społeczności i ma rzeczywisty wpływ na historię świata. Cywilizacje różnią się między sobą po pierwsze w trójprawie, tj. w prawie majątkowym, rodzinnym i spadkowym (te trzy dziedziny prawa istnieją według niego we wszystkich społecznościach ludzkich) oraz w pojmowaniu abstraktów należących do tzw. quincunxu, czyli pięciomianu bytu: zdrowia, bogactwa, dobra, prawdy oraz piękna. Najwięcej różnic dostrzega Koneczny w sferze etyki, między różnymi etykami dostrzega on formalne podobieństwa, a mianowicie siedem generaliów – pojęć występujących we wszystkich znanych etykach: obowiązek, bezinteresowność, odpowiedzialność, sprawiedliwość, sumienie, stosunek do czasu i pracy. Pod te formalne pojęcia każda etyka podkłada własną różnorodną treść. Między cywilizacjami nie może być syntez (bowiem sprzeczności między różnymi etykami są nie do pogodzenia), a próby dokonania takowych kończą się, bądź to zdominowaniem jednej cywilizacji przez drugą (najczęściej dominującą jest ta, która nakłada mniejsze obowiązki moralne), bądź też powstaniem acywilizacyjnej, niezdolnej do rozwoju a często i przetrwania, mieszanki. Przykładowo w Polsce według Konecznego oprócz dominującej cywilizacji łacińskiej występują wpływy cywilizacji żydowskiej, a także w małym stopniu bizantyjskiej i turańskiej. W poszczególnych cywilizacjach różny jest stosunek jednostki do społeczeństwa, władzy, czy wreszcie Boga. Pod tym kątem Koneczny wyróżnił dwa szeregi pojęć: gromadnościowy i personalistyczny:
Quincunx.
Centralnym pojęciem teorii cywilizacji Konecznego jest "Quincunx". Jest to „pięciomian bytu” lub czynnik cywilizacjotwórczy. Łączy on pięć kategorii: dobro, prawdę, zdrowie, dobrobyt, piękno.
Feliks Koneczny w swoich badaniach poszukiwał formuły lub czynnika opisującego wszystko co ogólnoludzkie, łączącego dzieła bytu materialnego i moralnego, istniejącego we wszystkich cywilizacjach i kulturach we wszystkich epokach. Wyróżnił pięć kategorii bytu – w sferze duchowej (wewnętrznej) to dobro i prawda (przyrodzona i nadprzyrodzona), w sferze cielesnej (zewnętrznej) to zdrowie i dobrobyt. Za sferę łączącą kwestie ducha i ciała uznał piękno. Łącznie tym pięciu kategoriom bytu nadał miano quincunx.
Kategorie quincunxa nie występują zupełnie oddzielnie, istnieją związki między nimi, wręcz się wzajemnie przenikają i jedne od drugich zależą. Normalny rozwój cywilizacji i kultury wymaga jednakowego uwzględniania dwóch dziedzin życia – duchowej i fizycznej. Między pięcioma kategoriami quincunxa winna panować współmierność i harmonia, nie może zachodzić sprzeczność. Jeśli takowa się pojawia decydującą rolę winno odgrywać dobro (hegemonia kategorii etycznej).
Zdaniem Konecznego różne podejście do quincunxa jest źródłem różnorodności cywilizacyjnej. Znaczącą rolę odgrywa quincunx już w pierwotnych społeczeństwach o ustroju rodowym. Ród jest spajany przez przestrzeganie wspólnych norm (trójprawo familijne, majątkowe i spadkowe). Większe zrzeszenia powstają wskutek łączenia się rodów w plemiona a plemion w ludy. Jednak warunkiem niezbędnym do łączenia się w liczniejsze zrzeszenia jest identyczność quincunxa albo co najmniej daleko idące w nim analogie. W grę wchodzi tutaj prawo współmierności, co nie jest współmierne będzie zwalczane. Zgodność we współmierności stanie się metodą w ustroju życia zbiorowego. Każda z cywilizacji jest odrębną, swoistą metodą życia zbiorowego.
Dwa szeregi pojęć.
Rozstrzyga czy celem ustroju społecznego jest dobro osoby czy grupy. Podstawową metoda rozpoznawania, którą z tych wartości preferuje dana cywilizacja, jest dla Konecznego, sposób modlitwy [czy człowiek zwraca się do bóstwa jako jednostka (personalizm), czy jako przedstawiciel jakiejś grupy, np. plemienia, kasty czy państwa (gromadność). Obok gromadności, jako przeciwieństwo personalizmu, bywa wymieniany przez niego indywidualizm. W personalizmie jednostka podlega (dla własnego dobra) ograniczeniom moralnym, natomiast indywidualizm oznacza brak wszelkich ograniczeń i w istocie kończy się tyranią najsilniejszej jednostki.
Zależy od tego czy ustrój społeczny zmienia się pod wpływem doświadczeń, czy też pod wpływem teorii niewynikających z doświadczenia (opracowanych „metodą medytacyjną”).
Powiązane z poprzednią parą. Istnienie lub brak w danym społeczeństwie żywej (rozwijającej się) tradycji obok „negacji wszystkiego” jako przeciwieństwo historyzmu Koneczny wymienia czasem sakralizacje obyczaju, czyli jego uświęcenie i niezmienność.
Dwie wizje budowania jedności społeczeństwa. Jako dążące do jednolitości Koneczny uznawał wszystkie społeczeństwa, w których istniała biurokracja.
Powiązane z poprzednią parą. Rozumienie społeczeństwa jako mechanizmu, który w razie wadliwego funkcjonowania wymaga biurokratycznej reformy, lub jako organizmu, który posiada zdolność do samoleczenia – oddolnej naprawy. Mechanizmami są państwa centralistyczne zarządzane przez biurokrację. Organizmami – państwa lub społeczeństwa z rozbudowanym samorządem.
Istnienie prawa prywatnego (monizm, we wszystkich cywilizacjach) i publicznego (obok prywatnego, w niektórych cywilizacjach).
Większość cywilizacji posiada pojęcia obu ciągów. W pełni personalistyczna jest według Konecznego jedynie cywilizacja łacińska.
Prawa cywilizacyjne.
Koneczny wskazywał, że relacjami między cywilizacjami rządzą „prawa cywilizacyjne”, czyli prawidłowości rządzące poziomem rozwoju, osiągnięć społeczeństwa w danym okresie historycznym, ze szczególnym uwzględnieniem kultury materialnej i techniki, będącej wskaźnikiem opanowania przez ludzi sił przyrody i wykorzystywania jej bogactw.
Według Konecznego:
Charakterystyka poszczególnych cywilizacji.
Cywilizacja łacińska.
Cywilizacja łacińska wywodzi się z trzech źródeł:
Jest cywilizacją niesakralną (czym różni się od cywilizacji żydowskiej i bramińskiej) z supremacją sił duchowych (czym różni się od cywilizacji turańskiej, bizantyńskiej, arabskiej i chińskiej).
Duży wpływ na jej rozwój odegrał Kościół katolicki, a katolicyzm i wywodząca się z niego etyka do dziś stanowi jej podstawę. Cywilizację tę charakteryzuje personalistyczne podejście do człowieka, a polityka podporządkowana jest moralności.
Zdaniem Konecznego to najdoskonalsza z istniejących cywilizacji. W pełni urzeczywistnia się w kulturze polskiej.
Cywilizacja bizantyńska.
Ukształtowana w Cesarstwie rzymskim, a następnie w Cesarstwie Bizantyjskim, na przełomie starożytności i średniowiecza. Choć nazwę wzięła od państwa bizantyjskiego, to wiele jej cech było widocznych już w późnym cesarstwie rzymskim. Z dziedzictwa rzymskiego brała przede wszystkim prawo publiczne, które Koneczny uważał za efekt wpływów wschodnich, od początku obcy cywilizacyjnie Rzymowi i stanowiący jedną z przyczyn jego upadku. Jednocześnie wbrew rzymskiej tradycji, stawia prawo publiczne ponad prawem prywatnym. Religią tej cywilizacji jest chrześcijaństwo, ale głosi ona zwierzchność władzy politycznej nad duchową i niezależność polityki od moralności, władcy bizantyjscy nie tylko wyznaczali biskupów (w czym, w przeciwieństwie do świata zachodniego, nie spotkali się z żadnymi oporami Kościoła), ale rozstrzygali też spory dogmatyczne. Takie stanowisko musiało zdaniem Konecznego doprowadzić do trwałej schizmy w Kościele. Przedstawia on więc prawosławie jako produkt cywilizacji bizantyńskiej w kontraście do katolicyzmu, który stworzył własną cywilizację. Państwo w cywilizacji bizantyńskiej tworzyło potężną biurokrację i bardzo rozbudowane prawo, regulujące wszystkie dziedziny życia. Charakteryzowało się ono znacznym uciskiem fiskalnym powodującym niekiedy wyludnienie całych prowincji, czy masowe ucieczki na pustynie (jak było w Egipcie). Posiadało, w przeciwieństwie do większości państw średniowiecznych, stałą zaciężną armię. Historię Bizancjum Koneczny opisuje jako dzieje nieuniknionego upadku. Rozrośnięty do przesady aparat państwowy powoduje niedorozwój społeczeństwa, upadek nauki, sztuki i literatury. Długotrwałość tego upadku (zwłaszcza gdy porównamy ją z upadkiem cesarstwa zachodniego), tłumaczy on pozorną przewagą mechanizmu nad organizmem: mechanizm może działać nawet wtedy, gdy działanie to nie ma już żadnego celu. Rozwinięte społeczeństwo zachodnich prowincji cesarstwa zdaniem Konecznego po prostu nie chciało kontynuować jego ułomnych tradycji politycznych i wolało podporządkować się władcom barbarzyńskim (jako przykład takiego świadomego wyboru politycznego ukazuje on Kasjodora, którego uważa za jednego z twórców cywilizacji łacińskiej), podczas gdy na wschodzie mechanicznie podtrzymywano skazane na upadek państwo, wbrew interesom społeczeństwa (tej sprzeczności interesów dowodzi Koneczny licznymi przykładami obywateli cesarstwa cieszących się z podboju swoich prowincji przez barbarzyńców). Cywilizacja ta nie upadła jednak razem z państwem bizantyjskim, gdyż wcześniej na przełomie IX i X wieku opanowała znaczną część Niemiec, gdzie rozpropagowała ją cesarzowa Teofano. Stąd miały wynikać późniejsze walki cesarzy (zwłaszcza Fryderyka II) z papiestwem. Późniejszymi wcieleniami cywilizacji bizantyńskiej w Niemczech były zakon krzyżacki i Prusy (kultura niemiecko-bizantyńska). Podobnie jak na wschodzie cywilizacja ta wykształciła prawosławie, tak na zachodzie wykształciła protestantyzm, który znów podobnie jak prawosławie faktycznie uznał dominację władzy politycznej nad kościelną ("cuius regio, eius religio"). Zdaniem Konecznego Cywilizacja bizantyńska ma dziś znaczny i negatywny wpływ na większość państw zachodnich, co wyraża się m.in. w rozbudowie biurokracji i prawa ograniczającego coraz więcej dziedzin życia, eliminacji etyki z życia zbiorowego oraz militaryzacji.
Cywilizacja turańska.
Ukształtowana w starożytności na terenach Wielkiego Stepu. Nie rozwinęła trwałych więzi społecznych wyższych niż rodowe, ludność łączy się natomiast w celach wojennych w ordy, które w razie powodzenia mogą przybrać potężne rozmiary, nie są jednak trwałe i rozpadają się wraz ze śmiercią wodza lub jego porażką. Największe ordy utworzyli Hunowie, Turcy i Mongołowie (autor wyróżniał także kultury ojgurską, afgańską i turecką), do tej cywilizacji należą także Rosjanie i Kozacy (turańsko-słowiańskie kultury moskiewska i kozacka). Cała aktywność polityczna w ramach tej cywilizacji ma zdaniem Konecznego charakter wojskowy. Władców nie obowiązuje moralność (stąd Koneczny mówił o indywidualizmie tej cywilizacji). Nie rozwinęła żadnej z nauk, jednak szybko przyswajała sobie wszelkie wynalazki w dziedzinie wojskowości. Uznaje równoprawność monogamii, poligamii i konkubinatu. Pozornie panuje w niej indyferentyzm religijny, jednak często religia była w jej ramach wykorzystywana jako przyczyna wojen, nie miała natomiast nigdy wpływu na moralność publiczną czy stosunki społeczne.
Cywilizacja żydowska.
Jest cywilizacją sakralną, tj. taką, w której całe życie jednostki i społeczeństwa jest, lub przynajmniej powinno być, podporządkowane prawu religijnemu. Podstawą tego prawa jest u Żydów Tora, ale za charakterystyczną cechę tej cywilizacji, odróżniającą ją od innych cywilizacji sakralnych np. bramińskiej, Koneczny uważał, że prawa są w niej wypierane przez kolejne komentarze do nich i tak Tora została wyparta przez Talmud, ten zaś był wypierany przez kolejne komentarze i skróty (najważniejsze autorstwa Mojżesza Majmonidesa czy Mojżesza Mendelssona) i wreszcie w niektórych środowiskach żydowskich przez Kabałę. To wyparcie nie oznaczało oczywiście dogmatycznego odrzucenia, Żydzi talmudyści dalej uznawali pierwotność Tory, ale było praktycznym zaprzestaniem badań nad wcześniejszymi tekstami i odwoływania się do nich. Tak więc faktyczne prawo żydowskie, mimo że z definicji jako sakralne powinno być niezmienne, w rzeczywistości zmieniało się pod wpływem komentarzy dostosowujących je do zmiennych okoliczności historycznych. Choć podstawa prawa żydowskiego wykształciła się w Palestynie (lub w drodze do niej), to najistotniejszym doświadczeniem dziejowym, które wpłynęło na rozwój cywilizacji żydowskiej była tzw. niewola babilońska. Wprawdzie część Żydów wróciła później do Palestyny, a nawet ponownie stworzyła niezależne państwo żydowskie, jednak od jej czasu większość Żydów żyje w rozproszeniu, określanym przez Konecznego jako Golus (aszkenazyjska wymowa hebrajskiego słowa גָּלוּת ([gɔluθ], wygnanie)). W niewoli babilońskiej Żydzi z konieczności porzucili, jako niewykonalną poza niepodległym państwem żydowskim (Koneczny nazywa to geograficzną względnością prawa), tę część swoich praw, która określała zasady ekonomiczne, przejęli zaś pojęcia ekonomiczne ówczesnej Babilonii, wtedy też po raz pierwszy zajęli się na dużą skalę handlem. Najistotniejszymi elementami ekonomii żydowskiej były od tego czasu: wyższość własności ruchomej nad nieruchomą i oparcie się na kredycie jako podstawie działalności. Za charakterystyczne uznać należy również to, że wedle Konecznego, kupcy żydowscy, w przeciwieństwie do handlowców innych cywilizacji, zaczynali swoją działalność od razu od wielkiego handlu międzynarodowego, a dopiero wiele wieków później zajęli się handlem detalicznym. Z racji chrześcijańskiego zakazu lichwy Żydzi w średniowiecznej Europie zajęli się bankowością (w niektórych miejscach zmuszały ich do tego ograniczenia w handlu), osiągając w niej pierwotnie monopolistyczną pozycję. Istotną cechą wyrosłą z życia w rozproszeniu jest też brak przywiązania do ziemi i patriotyzmu. Zdaniem Konecznego istnieją co najmniej cztery główne religie żydowskie (mozaizm, judaizm, chasydyzm i pogaństwo żydowskie opisane w Biblii), które jednak różniąc się od siebie zasadniczo w kwestiach dogmatyki czy eklezjologii uznają to samo prawo i tę sama moralność (moralność w cywilizacji żydowskiej wywodzi się z prawa). Biorąc pod uwagę, że sami Żydzi uważają prawo za najistotniejszy element swojej religii (czy też swoich religii), są one często traktowane jako odmiany jednej religii. Religie te łączy też postrzeganie Żydów jako Narodu wybranego. Podstawowym wyróżnikiem moralności żydowskiej jest dla Konecznego jej dwoistość, tj. odmienne zasady jakie mają w niej obowiązywać w stosunkach między Żydami i w stosunkach Żydów z gojami. Żydzi uznawali konieczność przestrzegania praw narodów wśród których żyli, lecz uzasadniali to jedynie dążeniem do zachowania pokoju. W prawie małżeńskim, początkowo preferowana była poligamia, jednak w średniowieczu, głównie ze względów praktycznych, przeważać zaczęła monogamia, która od XIII w stała się jedyną dopuszczalną formą małżeństwa. Cywilizacja żydowska jest jedną z najdokładniej opisanych przez Konecznego (obok bizantyńskiej i łacińskiej). Jej opis budzi też jednak najwięcej kontrowersji (niektórzy twierdzą, że Koneczny podkreślał u Żydów te cechy które uważał za negatywne, ich pozytywne osiągnięcia dostrzegał jedynie w ekonomii) i jest tą częścią teorii Konecznego, która została najwyraźniej sfalsyfikowana, przez wydarzenia, jakie nastąpiły po jego śmierci. Koneczny nie wierzył w możliwość powstania i utrzymania się niepodległego Izraela ze względu na brak patriotyzmu u Żydów, ich niechęć do wojska i ułomność (jednokierunkowość) żydowskiej ekonomii.
Cywilizacja arabska.
Jest to cywilizacja półsakralna. Rozwinęła się w ustroju rodowym, z niewyemancypowaną rodziną (do jej emancypacji doszło jedynie w kulturze kordoweńskiej). W zakresie stosunku do czasu przedstawiciele tej cywilizacji posiadają świadomość er, lecz nie dochodzą do historyzmu. To cywilizacja dopuszczająca poligamię (do czterech żon w danym czasie), z prawem udzielania rozwodu przysługującym jedynie mężczyznom. Związki między mężczyzną a kobietą/kobietami opierają się na bazie umów w zakresie prawa prywatnego. W zakresie życia publicznego wywodzi się prawo publiczne z prywatnego, np. podatki z obowiązku udzielania jałmużny biednym, służbę wojskową z obowiązku uczestniczenia w świętej wojnie. Z powodu niedostatków tak tworzonego prawa publicznego akceptuje się w tej cywilizacji despotyczną władzę, lecz poddającą swą władzę pod zwierzchnictwo Koranu. O zgodności decyzji władz z Koranem decydują sądy religijne. Do tej cywilizacji zaliczał Koneczny m.in. kulturę kordoweńską, mauretańską i bagdadzką.
Cywilizacja bramińska.
Jest cywilizacją sakralną, politeistyczną. Rozwinęła się w ustroju rodowym, kastowym. W zakresie stosunku do czasu rozwinęła stosunek do czasu jedynie do kalendarza. W zakresie prawa małżeńskiego jest to cywilizacja poligamizująca. Autonomiczna w sprawach społecznych. W sprawach państwowych dopuszczająca władzę despotyczną (z powodu niewyodrębnienia prawa publicznego), a jednocześnie bezetyczną.
Cywilizacja chińska.
Rozwinęła się w ustroju rodowym, rozluźniającym się w miastach. W zakresie stosunku do czasu jej przedstawiciele posiadają świadomość cykli. W zakresie prawa małżeńskiego jest to cywilizacja poligamizująca. Autonomiczna w sprawach społecznych. W sprawach państwowych antropolatryczna i bezetyczna. Do cywilizacji chińskiej zaliczał Koneczny kulturę japońską i koreańską.
Wpływ na innych autorów.
Mimo iż po II wojnie światowej nauka porównawcza o cywilizacjach Feliksa Konecznego przez długi czas była usunięta w cień, inspirowała ona część autorów rozwijających lub modyfikujących osiągnięcia Konecznego. Jednym z kontynuatorów był Józef Kossecki. Wykorzystał on metodę socjologiczno-psychologiczną Leona Petrażyckiego, zwłaszcza zaś teorię norm społecznych Leona Petrażyckiego i jego ucznia Henryka Piętki, do głębszego ujęcia mechanizmu funkcjonowania cywilizacji. Szczególnie wyjaśnił mechanizm asymilacji religii i ideologii przez społeczeństwa o różnych typach cywilizacji. Szerokie omówienie nauki porównawczej o cywilizacjach Feliksa Konecznego z uwzględnieniem jego późniejszych modyfikacji zawarł Kossecki w książce "Podstawy nowoczesnej nauki porównawczej o cywilizacjach. Socjologia porównawcza cywilizacji" (2003).
Zagorzałym zwolennikiem nauki Konecznego o cywilizacjach, który przyczynił się do rozpowszechniania jego twórczości, był niemiecki profesor uniwersytetu w Moguncji – Anton Hilckman.
Od lat 90. XX wieku pojawiło się wiele publikacji charakteryzujących całość lub część poglądów historiozoficznych Konecznego. Niewielu autorów próbuje rozwijać sformułowaną przez niego teorię cywilizacji.

</doc>
<doc id="1455674" url="https://pl.wikipedia.org/wiki?curid=1455674" title="Cmentarz żydowski w Brańsku">
Cmentarz żydowski w Brańsku

Cmentarz żydowski w Brańsku – został założony w 1820 roku. Do naszych czasów zachowało się kilkadziesiąt macew, z których tylko część stoi na swoim pierwotnym miejscu. Najstarsza zachowana macewa pochodzi z 1839. Z nagrobków znajdujących się na cmentarzu 76 zachowało się tu po wojnie, zaś 110 zostało w 1988 odzyskanych na terenie miasta, gdzie służyły za chodniki. Oprócz nich na cmentarzu znajduje się zbiorowa mogiła ofiar Holokaustu oznaczona stosownym pomnikiem. Poza tym na cmentarzu znajdują się resztki dwóch oheli i wiele przyziemnych części nagrobków. Cmentarz dzieli się na cześć starszą używaną w latach 1820-1870 i nowszą używaną w latach 1870-1942.

</doc>
<doc id="1455675" url="https://pl.wikipedia.org/wiki?curid=1455675" title="Piotr Stanisz">
Piotr Stanisz

Piotr Stanisz (ur. 4 grudnia 1966 w Brzozowie) – polski ksiądz katolicki, prawnik, kanonista i teolog, profesor doktor habilitowany nauk prawnych, specjalista prawa wyznaniowego. W latach 2012-2016 dziekan Wydziału Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II.
Życiorys.
W latach 1985–1991 odbył studia w Wyższym Seminarium Duchownym w Przemyślu. Uzyskał tytuł zawodowy magistra teologii. W latach 1994-1999 studiował na Wydziale Prawa Kanonicznego i Świeckiego Katolickiego Uniwersytetu Lubelskiego (magister prawa kanonicznego i magister prawa). W 2000 na podstawie rozprawy pt. "Ubezpieczenie społeczne duchownych jako wyraz stosunku państwa do kościołów i innych związków wyznaniowych w Polsce w latach 1945-1999" napisanej pod kierunkiem Henryka Misztala nadano mu stopień doktora nauk prawnych w zakresie prawa.
Od 1 października 1999 pracownik naukowo-dydaktyczny w Katedrze Prawa Wyznaniowego Wydziału Prawa, Prawa Kanonicznego i Administracji KUL, od 1 października 2001 zatrudniony jako adiunkt. W 2007 na podstawie dorobku naukowego oraz monografii pt. "Porozumienia w sprawie regulacji stosunków między państwem i niekatolickimi związkami wyznaniowymi we włoskim porządku prawnym" uzyskał stopień naukowy doktora habilitowanego nauk prawnych. Od 2008 kierownik Katedry Prawa Wyznaniowego. Rok później został zatrudniony na stanowisku profesora nadzwyczajnego. W latach 2008–2012 był prodziekanem, a w 2012 został wybrany na dziekana tego Wydziału na czteroletnią kadencję. Postanowieniem Prezydenta RP z 4 stycznia 2022 otrzymał tytuł profesora nauk społecznych w dyscyplinie nauki prawne.
Pod jego kierunkiem stopień naukowy doktora uzyskali Jerzy Nikołajew (2010) i Jakub Pawlikowski (2016).
Członek Zespołu Redakcyjnego periodyku naukowego "Studia z Prawa Wyznaniowego". Od 2008 wiceprezes Zarządu Polskiego Towarzystwa Prawa Wyznaniowego (w 2016 ponownie wybrany na tę funkcję). W latach 2008–2009 był redaktorem naczelnym czasopisma "Przegląd Prawa Wyznaniowego"; nadal jest członkiem jego kolegium redakcyjnego. Członek zarządu Fundacji Naukowej im. Pawła Włodkowica z siedzibą w Lublinie.
Jest konsultorem Rady Naukowej Konferencji Episkopatu Polski.
Odznaczenia i wyróżnienia.
W 2014 Prezydent RP na wniosek Ministra Administracji i Cyfryzacji „za zasługi w działalności na rzecz rozwoju nauki prawa wyznaniowego” odznaczył go Srebrnym Krzyżem Zasługi.
Zarząd Główny Lubelskiego Towarzystwa Naukowego nadał mu w styczniu 2018 Wyróżnienie Naukowe Lubelszczyzny "Sertum Scientiarum Lublinense" za rok 2017 za publikację pt. "Religion and Law in Poland".

</doc>
<doc id="1455678" url="https://pl.wikipedia.org/wiki?curid=1455678" title="Qasim Ibrahim">
Qasim Ibrahim

Qasim Ibrahim, zw. "Buruma Qasim" – malediwski przedsiębiorca i polityk, minister finansów i skarbu w latach 2005-2008. Kandydat w wyborach prezydenckich w 2008. Minister spraw wewnętrznych od 12 listopada 2008 do 3 grudnia 2008.
Kariera zawodowa.
Qasim Ibrahim po zakończeniu swojej edukacji w 1969 rozpoczął pracę jako urzędnik w Szpitalu Rządowym w Male. W 1972 objął w nim stanowisko księgowego. Rok później odszedł ze szpitala i został menedżerem w firmie "M/S Alia Furniture Mart.".
W 1976 rozpoczął własną działalność gospodarczą. Założył firmę trudniącą się handlem różnymi dobrami: ryżem, tytoniem, ropą i naftą. Cztery lata później zakupił pierwszy statek, który przerobił na transportowiec ładunków ropy naftowej. 
14 kwietnia 1986 założył firmę "Villa Shipping and Trading Company Limited". Od tego czasu stał się najbogatszym obywatelem Malediwów, a jego firma rozrosła się i poszerzyła zakres swoich usług o transport osób oraz turystykę. 
Kariera polityczna.
W 1989 Qasim Ibrahim został wybrany do malediwskiego parlamentu. Od lipca 2005 do lipca 2008 zajmował stanowisko ministra finansów i skarbu. Pełnił także inne funkcje: był prezydentem Izby Handlu i Przemysłu Stowarzyszenia Współpracy Regionalnej Azji Południowej (SAARC), prezydentem Malediwskiej Narodowej Izby Handlu i Przemysłu oraz wiceprzewodniczącym Malediwskiego Stowarzyszenia Przemysłu Turystycznego. 
10 lipca 2008 Qasim Ibrahim zrezygnował ze stanowiska ministra. Niedługo potem wstąpił do opozycyjnej Partii Republikańskiej ("Jumhooree Party"). 22 sierpnia 2008 został jednogłośnie wybrany kandydatem tej partii w wyborach prezydenckich w 2008. Pierwsze demokratyczne wybory prezydenckie na Malediwach odbyły się 8 października 2008. W pierwszej turze wyborów Qasim Ibrahim zajął czwarte miejsce, zdobywając 15,2% głosów poparcia. Do drugiej tury wyborów przeszedł prezydent Maumoon Abdul Gayoom (40,3% głosów) oraz Mohamed Nasheed (24,9% głosów). Przed drugą turą wyborów, podobnie jak pozostali kandydaci opozycji, udzielił poparcia Nasheedowi. 
12 listopada 2008 Qasim Ibrahim został ministrem spraw wewnętrznych w gabinecie prezydenta Mohameda Nasheeda. 3 grudnia 2008 zrezygnował ze stanowiska z powodu braku współpracy z rządem w kwestii rozwiązania spraw więziennictwa.

</doc>
<doc id="1455679" url="https://pl.wikipedia.org/wiki?curid=1455679" title="Zbigniew Ślipek">
Zbigniew Ślipek

Zbigniew Ślipek (ur. 19 listopada 1948 w Nowym Sączu) – polski specjalista w zakresie agrofizyki, modelowania procesów, prognozowania w technice rolniczej, prof. dr hab. inż.
Życiorys.
Jest absolwentem krakowskiej Akademii Rolniczej i jest z nią związany od ponad 30 lat. W 1994 roku uzyskał tytuł profesora nauk rolniczych. Przez dwie kadencje pełnił funkcję dziekana Wydziału Techniki i Energetyki Rolnictwa AR (dziś Wydział Inżynierii Produkcji i Energetyki), a wcześniej był jego prodziekanem. W latach 1999-2005 był rektorem AR. Od 1 września 2007 r. do 31 sierpnia 2015 r. pełnił funkcję rektora w Państwowej Wyższej Szkoły Zawodowej w Nowym Sączu
Oprócz powyższych, pełni także funkcję wiceprezesa Polskiego Towarzystwa Agrofizycznego a także przewodniczącego Komisji Ekonomicznej Rady Głównej Szkolnictwa Wyższego. Jest członkiem Komitetu Techniki Rolniczej PAN.
Życie prywatne.
Jest żonaty. Ma cztery córki.

</doc>
<doc id="1455680" url="https://pl.wikipedia.org/wiki?curid=1455680" title="Rita Guerra">
Rita Guerra

Rita Guerra, właściwie Rita Maria de Azevedo Mafra Guerra (ur. 22 października 1967 w Lizbonie) – portugalska piosenkarka.
Życiorys.
Od 1989 występuje z koncertami w Casino do Estoril, gdzie trafiła za sprawą Adamo. W 1990 wydała debiutancki album pt. "Pormenores sem a mínima importância", na którym gościnnie pojawił się Rui Veloso oraz zespół Taxi. W 1992 zajęła drugie miejsce z utworem „Meu amor inventado em mim” w krajowych eliminacjach do 37. Konkursu Piosenki Eurowizji. W 1995 wydała album pt. "Independence Day". W 1999 występowała z Heleną Vierą i Albertinem João Santosem Pereirą (ps. „Beto”) w przedstawieniu "POPera", w 2000 wydała album pt. "Desencontros", który nagrała z „Beto”, a w 2001 wydała album pt. "Da Gama", nad którym pracowała z Pedro Osório i Paulo de Carvalho
W 2003 została wybrana wewnętrznie przez Rádio e Televisão de Portugal (RTP) na reprezentantkę Portugalii podczas 48. Konkursu Piosenki Eurowizji w Rydze. Pod koniec lutego telewizja zorganizowała koncert selekcyjny "Festival da Canção", podczas którego Guerra zaśpiewała trzy propozycje eurowizyjne (wybrane spośród ok. 500 nadesłanych do nadawcy propozycji): „Prazer no pecado”, „Estes dias sem fim” i „Deixa-me sonhar (só mais uma vez)”. Największe poparcie telewidzów (75% głosów) uzyskał trzeci utwór, który przed konkursem został nagrany w nowej, portugalsko-anglojęzycznej wersji. 24 maja Guerra wystąpiła w finale Eurowizji 2003 i zajęła w nim 22. miejsce. Dzień przed finałem zmarł jej brat, który chorował na raka.
W 2004 otrzymała rolę w musicalu "Fruta Cores" wystawianym Casino of Estoril. W 2005 wydała album, zatytułowany po prostu "Rita", za którego produkcję odpowiadał Paulo Martins, późniejszy mąż Guerry. W kolejnych latach piosenkarka wydała kolejne trzy płyty: "Sentimento" (2007), "Luar" (2010) i "Retrato" (2011) oraz dwa albumy koncertowe: "O melhor de acústico ao vivo" (2008) i "Ao vivo no CCB" (2013).

</doc>
<doc id="1455681" url="https://pl.wikipedia.org/wiki?curid=1455681" title="Evert Kreuze">
Evert Kreuze

Evert Kreuze (ur. 14 maja 1973) - holenderski strongman.
Mieszka w Dwingeloo (prowincja Drenthe).
Wymiary:

</doc>
<doc id="1455682" url="https://pl.wikipedia.org/wiki?curid=1455682" title="Wadim Brodski">
Wadim Brodski

Wadim (Awadij) Brodski (, "Wadym Adolfowycz Brodski", , "Wadim Adolfowicz Brodski", ur. 24 kwietnia 1950 roku w Kijowie) – ukraiński wirtuoz skrzypiec z polskim paszportem, potomek Adolfa Brodskiego, pierwszego wykonawcy Koncertu skrzypcowego Piotra Czajkowskiego. Zwycięzca VII Międzynarodowego Konkursu Skrzypcowego im. Henryka Wieniawskiego (1977).
Życiorys.
Pochodzi z ukraińskiej rodziny o korzeniach żydowskich. Naukę gry na skrzypcach rozpoczął w wieku 6 lat. Mając 11 lat wystąpił jako solista z Orkiestrą Symfoniczną Kijowskiej Filharmonii, wykonując koncert Dmitrija Kabalewskiego pod dyrekcją kompozytora. Jest uczniem Olgi Parchomienko i Dawida Ojstracha. W 1982 r. zadebiutował w Nowym Jorku. W latach siedemdziesiątych XX w., na początku kariery miał trudności z koncertowaniem, ponieważ władze Związku Radzieckiego kilkakrotnie odbierały mu paszport. Pod koniec lat siedemdziesiątych zamieszkał w Warszawie, a od 1986 r. mieszka w Rzymie. W 1996 roku otrzymał obywatelstwo polskie.
W swojej karierze otrzymał pierwsze nagrody na wszystkich międzynarodowych konkursach skrzypcowych, w których uczestniczył: Międzynarodowy Konkurs Skrzypcowy im. Henryka Wieniawskiego (Polska 1977), Konkurs im. Paganiniego (Włochy 1984), Konkurs im. Tibora Vargi (Szwajcaria 1984). Koncertował z wieloma znakomitymi orkiestrami: Filharmonia Moskiewska, Filharmonia Petersburska, Filharmonia Narodowa w Warszawie, Narodowa Orkiestra Symfoniczna Meksyku, London Philharmonic Orchestra, Jerozolimska Orkiestra Symfoniczna, New Jersey Symphony, Orchestre de la Suisse Romande w Genewie.
Wadim Brodski gra na skrzypcach Gennaro Gagliano z 1747 roku. Jest jednym z nielicznych skrzypków w historii, który miał zaszczyt zagrać w 1998 roku podczas tournée z orkiestrą Simfonica di Savona na słynnym instrumencie "Il cannone" Guarneri del Gesù, należącym do Niccolò Paganiniego.
Występuje w polskiej TV, współpracuje regularnie z włoską TV.
W 2005 został odznaczony Srebrnym Medalem „Zasłużony Kulturze Gloria Artis”.
Bibliografia.
 

</doc>
<doc id="1455683" url="https://pl.wikipedia.org/wiki?curid=1455683" title="Lidzki Miejski Oddział NKWD">
Lidzki Miejski Oddział NKWD

Lidzki Miejski Oddział NKWD - jeden z oddziałów NKWD na terenie Białoruskiej Socjalistycznej Republiki Radzieckiej.
W II połowie lat 40. XX wieku członkowie Lidzkiego Miejskiego Oddziału NKWD brali udział w rozpracowywaniu patrolu Armii Krajowej pod dowództwem Leona Łapota ps. "Magik", który operował na terenie Lidy oraz na wschód od niej.

</doc>
<doc id="1455685" url="https://pl.wikipedia.org/wiki?curid=1455685" title="Da Lat">
Da Lat



</doc>
<doc id="1455688" url="https://pl.wikipedia.org/wiki?curid=1455688" title="Arriva">
Arriva

Arriva PLC – brytyjskie przedsiębiorstwo działające głównie w sektorze transportu publicznego i obecne na rynkach kilkunastu krajów Europy. Należy do koncernu Deutsche Bahn.
Arriva prowadzi działalność w 14 krajach Europy, zatrudniając ponad 60 tys. pracowników i przewożąc corocznie 1,5 mld pasażerów, korzystając z 16 150 autobusów, 606 pociągów i 126 tramwajów. Roczne przychody grupy Arriva to 3 mld euro.
Historia.
Przedsiębiorstwo powstało w 1938 r. w Sunderland pod nazwą "T. Cowie Ltd." i przez pierwsze dziesięciolecia swej działalności zajmowało się handlem używanymi motocyklami. W latach 60. XX wieku zajęło się również sprzedażą samochodów. Począwszy od roku 1980 weszło na rynek transportu autobusowego, kupując kolejne przedsiębiorstwa z tego sektora. W 1997 zmieniło nazwę na Arriva i jednocześnie rozpoczęło inwestycje za granicą, a także na brytyjskim rynku kolejowym. W latach 2003–2006 sprzedało swoje oddziały zajmujące się zbytem i wynajmem samochodów, skupiając się wyłącznie na biznesie transportowym. W 2010 stało się własnością Deutsche Bahn.
Działalność.
Wielka Brytania.
Wielka Brytania wciąż stanowi dla przedsiębiorstwa kluczowy rynek. Posiada tu kilkanaście spółek zależnych, prowadzących przewozy autobusowe w całym kraju, co łącznie daje mu trzecią pozycję w tym sektorze. Działa także na rynku kolejowym, gdzie jest obecnie właścicielem dwóch przewoźników: Arriva Trains Wales oraz CrossCountry.
Polska.
Polską spółką grupy Arriva jest Arriva RP. W 2007 ówczesna "Arriva PCC", będąca joint venture z polsko-niemiecką PCC Rail, wygrała przetarg na obsługę części kolejowych połączeń regionalnych na terenie województwa kujawsko-pomorskiego. Był to pierwszy przypadek od czasu zniesienia monopolu PKP, kiedy prywatna spółka otrzymała tego typu kontrakt. 16 maja 2013 Arriva przejęła grupę Veolia Transport Polska.
Od 1.12.2016 Arriva rozpoczęła obsługę 50 brygad na zlecenie Zarządu Transportu Miejskiego w Warszawie. Przewoźnik wykorzystuje w tym celu 54 Solarisy Urbino 12, w tym 5 hybrydowych. Autobusy rozpoczęły kursy na liniach 103, 118, 153, 157, 176, 304, 326 oraz 516.
Inne rynki.
Innymi państwami, w których obecna jest Arriva, są Chorwacja (autobus), Czechy (autobus, kolej), Dania (autobus, kolej, tramwaj wodny), Hiszpania (autobus), Holandia (autobus, kolej, tramwaj wodny), Portugalia (autobus, kolej, tramwaj), Słowacja (autobus), Słowenia (autobus), Szwecja (autobus, kolej, tramwaj), Węgry (autobus) i Włochy (autobus, kolej, tramwaj, tramwaj wodny). Spółki grupy startują tam w przetargach na obsługę autobusowych i kolejowych systemów transportu zbiorowego, a także prowadzą samodzielne przewozy, głównie autobusowe.

</doc>
<doc id="1455689" url="https://pl.wikipedia.org/wiki?curid=1455689" title="Korniłowska Dywizja Uderzeniowa">
Korniłowska Dywizja Uderzeniowa

Korniłowska Dywizja Uderzeniowa (ros. Корниловская ударная дивизия) – jednostka wojskowa białych Rosjan podczas wojny domowej w Rosji
Geneza.
19 maja 1917 r. gen. Ławr G. Korniłow, dowodzący 8 Armią Frontu Południowo-Zachodniego, wydał rozkaz o sformowaniu spośród ochotników 1 Oddziału Uderzeniowego. Zadanie to otrzymał sztabskapitan Mitrofan O. Nieżencew. Na początku powstał pododdział karabinów maszynowych, a następnie pododdziały piechoty szturmowej. W poł. czerwca 1917 r. skompletowany oddział składał się z dwóch batalionów piechoty (ponad 1,8 tys. żołnierzy), trzech pododdziałów karabinów maszynowych (ok. 600 ludzi), sotni zwiadowców konnych złożonej z Kozaków dońskich, pododdziału zwiadowców pieszych złożonego z czeskich ochotników, plutonu sztandarowego, pododdziału łączności i moździerzy. 25 czerwca oddział rozpoczął swój szlak bojowy.
Korniłowski Pułk Uderzeniowy.
W wyniku napływu nowych ochotników rozkazem głównodowodzącego rosyjską armią z 11 sierpnia oddział został przekształcony w 4-batalionowy Korniłowski Pułk Uderzeniowy. 16 sierpnia wszyscy korniłowcy zostali odznaczeni Krzyżami Św. Jerzego. Rozkazem z 27 sierpnia została opracowana forma munduru żołnierzy pułku. Nosili oni ciemnozielone czapki z czarnym otokiem dookoła, zaś na mundurach czarno-czerwone pagony z literą "К" i białymi znakami oraz na rękawie – emblemat z trupią czaszką. Wkrótce przemianowano oddział na 1 Rosyjski Pułk Uderzeniowy, a 30 września na Słowiański Pułk Uderzeniowy z podporządkowaniem 1 Czesko-Słowackiej Dywizji Strzeleckiej Korpusu Czechosłowackiego. W okresie rewolucji bolszewickiej w październiku korniłowcy walczyli z bolszewikami w Kijowie.
Odtworzenie pułku.
W grudniu 1917 r. ok. 600 oficerów i żołnierzy pułku grupami przedostało się nad Don do Nowoczerkaska, gdzie zaczynały formować się oddziały do walki z bolszewikami, zorganizowane wkrótce w Armię Ochotniczą. Pod koniec grudnia został tam odtworzony pułk korniłowców pod nazwą Słowiański Korniłowski Pułk Uderzeniowy. Na jego czele ponownie stanął ppłk M. O. Nieżencew. W styczniu 1918 r. w rejonie Taganroga walczyła samodzielna kompania pułku, zluzowana 30 stycznia przez kompanię oficerską. W poł. lutego tego roku w wyniku reorganizacji Armii Ochotniczej do pułku korniłowskiego dołączono kompanię gieorgijewską i oddział oficerski płk. Simanowskiego. W ten sposób liczebność korniłowców osiągnęła ponad 1,2 tys. żołnierzy. Trzecią część stanowili oficerowie. W poł. marca, otoczony z 3 stron przez wojska bolszewickie, pułk odbył wraz z częścią sił Armii Ochotniczej 80-dniowy tzw. 1 Kubański (Lodowy) Marsz. Wchodził wówczas w skład 2 Brygady Piechoty, biorąc udział 30-31 marca w nieudanym ataku na Jekaterynodar. Na pocz. czerwca został przeniesiony do 2 Dywizji Piechoty. W lipcu sformowano 2 Korniłowski Pułk Uderzeniowy (w jego skład weszli m.in. wzięci do niewoli machnowcy), liczący ok. 2,6 tys. żołnierzy i 85 karabinów maszynowych, zaś w sierpniu w Charkowie – 3 Korniłowski Pułk Uderzeniowy. Z wszystkich pułków korniłowskich stworzono Korniłowską Brygadę Uderzeniową. W grudniu w Azowie powstał jeszcze 4 Korniłowski Pułk Uderzeniowy, który pod koniec lutego 1920 r. na Kubaniu został prawie całkowicie zniszczony i już nie odbudowany.
Korniłowska Dywizja Uderzeniowa.
W poł. października 1918 r. utworzono Korniłowską Dywizję Uderzeniową. 10 listopada sformowano Korniłowską Brygadę Artyleryjską. W ciągu 4 pierwszych miesięcy 1919 r. walczyły one w składzie 1 Dywizji Piechoty z przeważającymi siłami bolszewickimi nad Donem, ponosząc duże straty. Latem tego roku weszły w skład I Korpusu Armijnego Armii Ochotniczej pod dowództwem gen. Aleksandra P. Kutiepowa. Dywizja korniłowska liczyła wówczas ok. 2,9 tys. żołnierzy i 120 karabinów maszynowych. Korniłowcy uczestniczyli latem i jesienią w ofensywie białych na Moskwę, zajmując 1 października Orzeł. Konnym podjazdom udało się dojść do Mceńska. W ostatnim okresie wojny oddziały korniłowców walczyły na Krymie, ponosząc coraz większe straty. Liczyły wówczas ok. 1,8 tys. ludzi.
Epilog.
W czasie całej wojny domowej korniłowcy ponieśli bardzo wysokie straty, wynoszące ponad 13,5 tys. zabitych i ponad 34 tys. rannych. Po ewakuacji do tureckiego Gallipoli w poł. listopada 1920 r., z korniłowców utworzono tam Korniłowski Pułk Uderzeniowy i Korniłowski Dywizjon Artyleryjski. 27 listopada 1921 r. zostały one przeniesione do Bułgarii, gdzie istniały w kadrowym kształcie do lat 30. W poł. lat 20. liczyły one 1135 żołnierzy, w tym 738 oficerów.
Na cmentarzu prawosławnym w Sainte-Geneviève-des-Bois pod Paryżem jest nagrobek upamiętniający zmarłych żołnierzy oddziałów korniłowskich.

</doc>
<doc id="1455691" url="https://pl.wikipedia.org/wiki?curid=1455691" title="Parafia św. Jana Sarkandra w Paruszowcu">
Parafia św. Jana Sarkandra w Paruszowcu

Parafia św. Jana Sarkandra w Rybniku Paruszowcu – parafia w dekanacie Rybnik w archidiecezji katowickiej. Została erygowana 1 stycznia 1990 roku. Pierwszym proboszczem parafii został ks. Henryk Groborz (zmarł 28 stycznia 2000 roku), który doprowadził do budowy kościoła. Poświęcił go abp Damian Zimoń 28 października 1998 roku. Obecnie proboszczem parafii jest ks. Mariusz Nitka (od 2022 roku).

</doc>
<doc id="1455699" url="https://pl.wikipedia.org/wiki?curid=1455699" title="William Wood (baron)">
William Wood (baron)

William Page Wood, 1. baron Hatherley (ur. 29 listopada 1801 w Londynie, zm. 10 lipca 1881 tamże) – brytyjski prawnik i polityk, członek Partii Liberalnej, minister w rządach Johna Russella i Williama Ewarta Gladstone’a.
Był drugim synem sir Matthew Wooda, 1. baroneta. Wykształcenie odebrał w Winchester College, na Uniwersytecie Genewskim oraz w Trinity College na Uniwersytecie Cambridge. W 1824 r. rozpoczął praktykę adwokacką w korporacji Lincoln’s Inn. W 1830 r. poślubił Charlotte Moor (zm. 1878). W 1845 r. otrzymał tytuł Radcy Królowej. W 1853 r. został wicekanclerzem Lincoln’s Inn. W 1868 r. został sędzią Sądu Apelacyjnego.
W latach 1847–1852 był deputowanym do Izby Gmin z okręgu Oxford. W 1849 r. został wicekanclerzem Księstwa Lancaster. W latach 1851–1852 był Radcą Generalnym Anglii i Walii. W 1868 r. został Lordem Kanclerzem. Otrzymał wówczas tytuł 1. barona Hatherley i zasiadł w Izbie Lordów. Zrezygnował ze stanowiska w 1872 r. z powodu kłopotów ze wzrokiem.
Zmarł w 1881 wraz z jego śmiercią wygasł tytuł parowski.

</doc>
<doc id="1455701" url="https://pl.wikipedia.org/wiki?curid=1455701" title="Parafia Matki Bożej Różańcowej w Rudzie Śląskiej">
Parafia Matki Bożej Różańcowej w Rudzie Śląskiej

Parafia Matki Bożej Różańcowej w Rudzie Śląskiej – rzymskokatolicka parafia, należąca do dekanatu Ruda Śląska, w archidiecezji katowickiej, zlokalizowana przy ul. Kościelnej 12.

</doc>
<doc id="1455702" url="https://pl.wikipedia.org/wiki?curid=1455702" title="Baron Hatherley">
Baron Hatherley



</doc>
<doc id="1455703" url="https://pl.wikipedia.org/wiki?curid=1455703" title="Angelo Cijntje">
Angelo Cijntje

Angelo Cijntje, właśc. Ryangelo Cijntje (ur. 9 listopada 1980 w Willemstad) – piłkarz z Curaçao występujący na pozycji obrońcy w holenderskim klubie Veendam 1894.
Kariera.
Jest wychowankiem SC Heerenveen, w którego barwach nie rozegrał jednak żadnego spotkania. W 2001 był wypożyczony do fińskiego Kuopion Palloseura. Od 2002 do 2013 grał BV Veendam. Następnie odszedł do FC Groningen. Grał też w ACV. 1 lipca 2016 podpisał kontrakt z holenderskim klubem Veendam 1894.
W reprezentacji Antyli Holenderskich zadebiutował w styczniu 2004, w meczu przeciwko Surinamowi. Cijntje występował w eliminacjach do Mistrzostw Świata 2006.

</doc>
<doc id="1455704" url="https://pl.wikipedia.org/wiki?curid=1455704" title="Parafia św. Piusa X w Rudzie Śląskiej">
Parafia św. Piusa X w Rudzie Śląskiej

Parafia św. Piusa X w Rudzie Śląskiej Południowej – rzymskokatolicka parafia w dekanacie rudzkim, w archidiecezji katowickiej. 
Parafia została erygowana 30 stycznia 1983 roku.

</doc>
<doc id="1455714" url="https://pl.wikipedia.org/wiki?curid=1455714" title="Cmentarz żydowski w Knyszynie">
Cmentarz żydowski w Knyszynie

Cmentarz żydowski w Knyszynie – XVIII-wieczny cmentarz żydowski na groblach królewskich sadzawek wchodzących w skład założenia dworskiego Zygmunta II Augusta. Jeden z największych i najlepiej zachowanych kirkutów w województwie podlaskim.
Historia.
W XVI-XVII w. niewielka jeszcze społeczność żydowska w Knyszynie należała do gminy wyznaniowej w Tykocinie i tam chowała swoich zmarłych. Kahał powstał w miasteczku dopiero około 1705 i prawdopodobnie zaraz potem starozakonni zaczęli dokonywać pochówków na terenie zniszczonego już założenia dworskiego króla Zygmunta II Augusta. Początkowo robiono to bez oficjalnego przyzwolenia — być może traktowano królewszczyznę jako grunty „niczyje”.
Oficjalną zgodę na chowanie zmarłych na groblach sadzawek królewskich kahał otrzymał w 1786 i ten rok podawany jest w literaturze za datę założenia cmentarza. Jego tekst zachował się w wypisach z księgi zarządu cmentarnego chewra kadisza gminy żydowskiej w Knyszynie:
"Zebrani mieszkańcy Knyszyna Żydzi wspólnością aby ogrodzili mogiłki swoje i myśli przedsięwzięcia swego żądać pozwala Zwierzchność Dworska przychylając się do tej prośby, tak mieysca, jak z dawna było i te ogrodzenie i tymże grzebania się dozwala. Dnia 14 Apryla 1786 r. Kopecki — Gubernator."
W rok później Żydzi otrzymali wręcz nakaz chowania zmarłych w Knyszynie:
"Ponieważ mieszkańcy knyszyńscy Żydzi z dawna na sadzawkach dworskich Knyszyna mogiłki miane z dozwolenia dnia 14 Apryla 1786 r. około tychże mogiłek parkanem dobrym ogrodzenie ponowili, przez co wygodne miejsce do grzebania zmarłych swoich uczynili, ażeby odtąd żaden z Knyszyńskiego Państwa, bądź i Miasta czyli wprost mieszkaniec nie ważył się szukać innego mieysca po cudzych państwach z opłaceniem wyznaczającym Zwierzchność Dworska Knyszyńska odtąd nie zabrania, ale owszem, ażeby tu każdy należący, jako i z mniejszym kosztem grzebał, a przez to i mieysce i siebie nie uszkadzał, nakazuję. Dnia 30 grudnia 1787 r. Kopecki""."
Gdy wszystkie wolne miejsca na groblach zostały zajęte lub wcześniej wykupione, zaczęto myśleć o nowym kirkucie. Początkowo miał się znajdować na Górze Królowej Bony, lecz katolicy uprzedzili ludność żydowską i ustawili tam w 1925 krzyż. Ostatecznie zaczęto chować starozakonnych nieopodal starego cmentarza (najstarszy nagrobek na nowej części pochodzi z 1933). Do 1939 zapełniano też wcześniej „zarezerwowane” place na cmentarzu starym.
Cmentarz przestał być użytkowany w 1942. Po wojnie stanął tam już tylko jeden nagrobek. 
W 2012 oznaczono miejsce zbiorowej mogiły z 1942. W 2014 Knyszyńskie Towarzystwo Regionalne im. Zygmunta Augusta przeprowadziło prace rewitalizacyjne na cmentarzu: kirkut został uporządkowany, z jego terenu usunięto krzaki i chwasty, ostawiono część wywróconych macew. Wytyczono również ścieżkę zwiedzania z najciekawszymi miejscami na cmentarzu.
Układ cmentarza.
Cmentarz dzieli się na dwie części: starą i nową. 
Cześć stara w całości okala dwie i fragment trzeciej (jedyne zachowane do dziś) spośród dwudziestu, niegdyś istniejących sadzawek króla Zygmunta II Augusta. Na kirkucie nigdy nie wytyczono alejek, gdyż ich funkcję pełniły same groble. Zmarłych chowano wzdłuż nich, jednak bez wyraźnie zaznaczonego porządku chronologicznego. Skupiska najstarszych macew znajdują się po zachodniej części cmentarza, jednak miejsca te były później sukcesywnie zagospodarowywane kolejnymi mogiłami, w wyniku czego obok nagrobków najstarszych znajdują się również nagrobki o kilkadziesiąt lat młodsze.
Część nowa cmentarza leży poza groblami, około 50 m od części starej. Nekropolia ma powierzchnię 1 ha.
Stan zachowania.
Knyszyński jest najlepiej zachowanym cmentarzem żydowskim Białostocczyzny. Nigdy nie został zdewastowany, nie było na nim brutalnych aktów wandalizmu. Nie ominęły go jednak powojenne kradzieże macew z cenniejszych materiałów: granitu, marmuru czy piaskowca. Na cmentarzu są puste betonowe przypory, które znajdowały się przy najbardziej okazałych tablicach oraz kilka skupisk cegieł, być może po ohelach.
Według inwentaryzacji z lat 90. XX w. na cmentarzu było 620 macew i 66 przypór, na nowym: 12 macew i 16 przypór. Najstarszy ze zidentyfikowanych grobów pochodzi z 1806. Podczas prac porządkowych w 2014 odkryto jeszcze kilkadziesiąt zapadniętych w ziemię macew, w tym dotychczas najstarszą z 1794.
Nagrobki.
Nagrobki zwrócone są tradycyjnie na wschód. Zdecydowana większość to proste macewy aszkenazyjskie z popularnego zlepieńca. 
Kilkanaście macew należy zaliczyć do cennych przykładów sztuki kamieniarskiej. Szczególnie wartościowe są te wykonane z piaskowca i granitu. Są też macewy wyróżniające się rozmiarem. Na odnotowanie zasługują także te o oryginalnym kształcie. Oprócz najwcześniejszych, niemal nie obrobionych kamieni, znajdują się tu szlifowane głazy zakończone półkoliście, stożkowato, ściętymi łukami, o cechach mauretańskich czy o niespotykanych wcięciach po bokach.   
Uwagę przykuwają stelle wykonane szczególnie misternie, na przykład z wykorzystaniem techniki wypukłej inskrypcji. Na kilkudziesięciu kamieniarze wykonali symboliczne rysunki: od prymitywnych kwiatów i otoków, przez tablice Mojżeszowe i gwiazdy Dawida, po bardziej wyszukane: wieniec, błogosławiące dłonie, złamane drzewo, ptak czy lew. Na części macew można dostrzec pozostałości farby, zwykle czarnej, którą wyróżniano napisy.
Stelle opisuje skrócona inskrypcja hebrajska (jest tylko jeden nagrobek, najmłodszy, z napisem polsko-hebrajskim). Artyzm kilku macew wyraża się także przez oryginalność inskrypcji. Najczęściej jednak umieszczano na nich utarte sformułowania i cytaty biblijne, np. „mąż doskonały i prawy”, „niewiasta poważana i cnotliwa”.

</doc>
<doc id="1455716" url="https://pl.wikipedia.org/wiki?curid=1455716" title="Parafia Wniebowzięcia Najświętszej Maryi Panny w Katowicach">
Parafia Wniebowzięcia Najświętszej Maryi Panny w Katowicach

Parafia Wniebowzięcia Najświętszej Maryi Panny w Katowicach – parafia rzymskokatolicka należąca do dekanatu Katowice-Śródmieście w archidiecezji katowickiej. 

</doc>
<doc id="1455718" url="https://pl.wikipedia.org/wiki?curid=1455718" title="Edwin Hakvoort">
Edwin Hakvoort

Edwin Hakvoort (ur. 24 czerwca 1975) - holenderski strongman.
Drużynowy Mistrz Świata Par Strongman 2006.
Mieszka we wsi Kloosterhaar (prowincja Overijssel).
Wymiary:

</doc>
<doc id="1455721" url="https://pl.wikipedia.org/wiki?curid=1455721" title="Parafia Przemienienia Pańskiego w Katowicach">
Parafia Przemienienia Pańskiego w Katowicach

Parafia Przemienienia Pańskiego w Katowicach − rzymskokatolicka parafia należąca do dekanatu Katowice-Śródmieście. Kościół parafialny został wzniesiony w latach 1974−1977. Do parafii należy cmentarz przy ul. Gliwickiej w Katowicach, założony w 1860.
Do 26 sierpnia 2012 w parafii posługiwali księża diecezjalni archidiecezji katowickiej. Od tego czasu duszpasterstwo prowadzą w niej dominikanie. Decyzję w tej sprawie podjął pod koniec czerwca 2012 arcybiskup metropolita katowicki Wiktor Skworc w porozumieniu z władzami polskiej prowincji zakonu. Na terenie parafii powstał tym samym dziewiętnasty męski klasztor dominikański w Polsce i pierwszy na Górnym Śląsku.

</doc>
<doc id="1455723" url="https://pl.wikipedia.org/wiki?curid=1455723" title="Hassan Saeed">
Hassan Saeed

Hassan Saeed (div. ޑރ. ޙަސަން ސަޢީދު) (ur. 1970), malediwski polityk, prokurator generalny w latach 2003-2007. Kandydat w wyborach prezydenckich w 2008..
Życiorys.
Hassan Saeed kształcił się w Malezji, a następnie ukończył prawo na "University of Queensland" w Australii. Po zakończeniu nauki pracował jako przewodniczący sądu karnego. 
11 listopada 2003, w wieku 33 lat, został mianowany przez prezydenta Maumoona Abdula Gayooma prokuratorem generalnym. W kwietniu 2006 został wiceprzewodniczącym rządzącej Malediwskiej Partii Ludowej (DRP, "Dhivehi Rayyithunge Party"). 
Saeed w trakcie swoich rządów przeprowadził reformę prawa karnego i systemu sądowniczego, zwaną "Criminal Justice System Action Plan". Był także współautorem tzw. rządowej mapy drogowej ds. reform. Na przełomie 2003 i 2004 opublikował wraz z bratem książkę pt. "Wolność Religii, Apostazja i Islam" ("Freedom of Religion, Apostasy and Islam"), w której przedstawił stosunek islamu do zjawiska apostazji. 
5 sierpnia 2007 Hassan Saeed zrezygnował ze stanowiska prokuratora generalnego z powodu sprzeczności z prezydentem Gayoomem i oporów rządu w przeprowadzaniu reform. 
Po rezygnacji ze stanowiska, razem z byłym ministrem spraw zagranicznych Ahmedem Shaheedem i byłym ministrem sprawiedliwości Mohmamedem Jameelem, powołał do życia stowarzyszenie "Otwarte Społeczeństwo"("Open Society"). Stowarzyszenie wkrótce przekształciło się w "Nowy Ruch Malediwów" ("New Maldives Movement"). 
Hassan Saed wziął udział jako kandydat niezależny w pierwszych demokratycznych wyborach prezydenckich na Malediwach, które odbyły się 8 października 2008. W pierwszej turze wyborów zajął trzecie miejsce, zdobywając 16,7% głosów poparcia. Do drugiej tury wyborów przeszedł prezydent Maumoon Abdul Gayoom (40,3% głosów) oraz Mohamed Nasheed (24,9% głosów).

</doc>
<doc id="1455725" url="https://pl.wikipedia.org/wiki?curid=1455725" title="Cmentarz żydowski w Mielniku">
Cmentarz żydowski w Mielniku

Cmentarz żydowski w Mielniku – nekropolia żydowska założona XIX wieku. Ma powierzchnię 0,25 ha.
Do naszych czasów zachowało się około 50 nagrobków.

</doc>
<doc id="1455729" url="https://pl.wikipedia.org/wiki?curid=1455729" title="Robert Lowe">
Robert Lowe

Robert Lowe, 1. wicehrabia Sherbrooke (ur. 4 grudnia 1811 w Bingham w hrabstwie Nottinghamshire, zm. 27 lipca 1892) – brytyjski polityk, członek stronnictwa wigów i Partii Liberalnej, minister w rządach lorda Palmerstona i Williama Ewarta Gladstone’a.
Był synem wielebnego Roberta Lowa. Był albinosem i miał tak słaby wzrok, że edukację rozpoczął dopiero w wieku 11 lat. Kształcił się w Southwell School, Risley School oraz Winchester School. Następnie studiował w University College na Uniwersytecie Oksfordzkim. W 1836 r. poślubił Georginę Orred. W 1841 r. przeprowadził się do Londynu, gdzie miał zamiar rozpocząć karierę prawnika, jednak zły stan zdrowia zmusił go do wyjazdu do Sydney, gdzie rozpoczął pracę w tamtejszym sądzie.
W 1843 r. gubernator Nowej Południowej Walii, sir George Gipps, mianował Lowe’a członkiem Rady Ustawodawczej kolonii. Lowe zajmował się tam sprawami finansowymi i edukacją. W 1850 r. powrócił do Wielkiej Brytanii. Rozpoczął pracę w "The Times". W 1852 r. został wybrany do Izby Gmin jako reprezentant okręgu Kidderminster. W latach 1859-1868 reprezentował okręg wyborczy Calne, a następnie okręg wyborczy London University.
Już w 1852 r. został jednym z sekretarzy przy Radzie Kontroli. W latach 1855-1858 był Paymaster-General i wiceprzewodniczącym Zarządu Handlu. W tym czasie (w 1856 r.) uchwalono Joint Stock Company Act, pierwsze skodyfikowane prawo spółek na świecie. Sam Lowe jest uważany za „ojca współczesnego prawa spółek”. W latach 1859–1864 był wiceprzewodniczącym Komitetu Edukacji. Sprzeciwiał się projektem reform wyborczych rządów lorda Russella i lorda Derby’ego.
W 1868 r. został kanclerzem skarbu. Jednak jego polityka nakładania nowych podatków wywoływała coraz większą krytykę i w 1873 r. został przeniesiony na stanowisko ministra spraw zagranicznych. Pozostał na nim do upadku gabinetu w 1874 r. W 1876 r. krytykował "Royal Titles Act", który nadawał królowej Wiktorii tytuł cesarzowej Indii. Kiedy liberałowie powrócili do władzy w 1880 r. Wiktoria dała do zrozumienia, że nie zaakceptuje gabinetu z Lowe’em w składzie.
Lowe nie otrzymał żadnego stanowiska rządowego. Został natomiast kreowany 1. wicehrabią Sherbrooke i zasiadł w Izbie Lordów. W 1885 odznaczony został Orderem Łaźni. Tytuł parowski wygasł wraz z jego śmiercią. Pochowany został na Brookwood Cemetery w hrabstwie Surrey.

</doc>
<doc id="1455730" url="https://pl.wikipedia.org/wiki?curid=1455730" title="Wicehrabia Sherbrooke">
Wicehrabia Sherbrooke



</doc>
<doc id="1455731" url="https://pl.wikipedia.org/wiki?curid=1455731" title="Parafia Opatrzności Bożej w Katowicach">
Parafia Opatrzności Bożej w Katowicach

Parafia Opatrzności Bożej w Katowicach Zawodziu – rzymskokatolicka parafia pod wezwaniem Opatrzności Bożej w Katowicach należąca do dekanatu Katowice-Śródmieście.
Historia.
Lokalia została utworzona na mocy dekretu biskupa Arkadiusza Lisieckiego w 1926 roku, a samodzielna parafia została ostatecznie erygowana 20 grudnia 1957 roku.
Kościół wzniesiono według projektu Tadeusza Łobosa w latach 1930−1937. Budynek posiada asocjacje o charakterze historycznym.

</doc>
<doc id="1455737" url="https://pl.wikipedia.org/wiki?curid=1455737" title="Okręg wyborczy Kidderminster">
Okręg wyborczy Kidderminster

Okręg wyborczy Kidderminster powstał w 1832 r. i wysyłał do brytyjskiej Izby Gmin jednego deputowanego. Okręg położony był w hrabstwie Worcestershire. Został zlikwidowany w 1983 r.

</doc>
<doc id="1455738" url="https://pl.wikipedia.org/wiki?curid=1455738" title="Tomorrowland (album)">
Tomorrowland (album)

Tomorrowland – trzeci album studyjny australijskiej power metalowej formacji Black Majesty. Zespół podąża na nim drogą wytyczoną przez dwa poprzednie albumy. Muzyka zawarta na "Tomorrowland" to szybki i bardzo melodyjny power metal z elementami muzyki progresywnej. Podobnie jak na Silent Company grupa zamieszcza własną wersję klasycznego utworu rockowego, tym razem jest to "Soldier Of Fortune" Deep Purple z płyty Stormbringer.
Lista utworów.
Wszystkie utwory (oprócz "Soldier Of Fortune") napisał i zaaranżował Black Majesty
Informacje o albumie.
"Tomorrowland" został nagrany w Palmstudios (Melbourne). 
Inżynieria i miksy należą do Endela Riversa. Mastering albumu wykonali R.D. Liapakis i Christian Schmid w MusicFactory Studios (Niemcy). Projekt okładki i jej wykonanie należy (tak jak na poprzednich wydawnictwach) do Dirka Illinga, znanego z pracy dla Gamma Ray, Running Wild, Stormwarrior czy Axel Rudi Pell. Fotografie muzyków zamieszczone w książeczce wykonał Andrew Hart.

</doc>
<doc id="1455740" url="https://pl.wikipedia.org/wiki?curid=1455740" title="Najstarszy cmentarz żydowski w Strzyżowie">
Najstarszy cmentarz żydowski w Strzyżowie

Najstarszy cmentarz żydowski w Strzyżowie – został założony na przełomie XVI i XVII wieku i początkowo zajmował powierzchnię 500 m². Dokładna data likwidacji nekropolii pozostaje nieznana, obecnie na jej miejscu znajduje się skwer miejski. Cmentarz znajduje się przy ul. Przecławczyka.

</doc>
<doc id="1455743" url="https://pl.wikipedia.org/wiki?curid=1455743" title="Desamuduru">
Desamuduru

Desamuduru (telugu: దేశముదురు) – indyjski film z 2007 roku w reżyserii autora "Wojownik", Puri Jagannadha. W rolach głównych Allu Arjun ("Happy", "Bunny") i Hansika Motwani.
Film ma odniesienia do bollywoodzkiego "Paap" (z John Abrahamem).
Fabuła.
Hajdarabad. Bala Govind (Allu Arjun), zuchwały, pewny siebie dziennikarz telewizyjny, dzieciak przy swoim szefie-tatusiu, szalony w tańcu, niebezpieczny w walce. Podczas jednej z bójek broniąc człowieka przed śmiercią bije napastnika tak mocno, że ten zapada w śpiączkę. Nieszczęśliwie dla niego okazuje się, że poszkodowany jest synem groźnego gangstera. Bala musi uciekać z miasta. Chroniąca go wytwórnia telewizyjna posyła go w góry, w Himachal Pradesh. Tam kręcąc film o himalajskiej kulturze, w Manali, wśród medytujących w sekcie, dostrzega dziewczynę, o której nie może przestać myśleć. Jak mówi, zakochuje się najpierw w jej ciele, bo duszy przecież jeszcze nie zna. Vaishali wzbrania się przed jego miłością. Gdy w końcu równie urzeczona, zgadza się poślubić Balę, zostaje nagle porwana. Bala wraca do Hajdarabadu. Mimo niebezpieczeństwa czyhającego ze strony spragnionych zemsty gangsterów, musi ratować swoją ukochaną.

</doc>
<doc id="1455748" url="https://pl.wikipedia.org/wiki?curid=1455748" title="Okręg wyborczy London University">
Okręg wyborczy London University

Okręg wyborczy London University powstał w 1868 r. i wysyłał do brytyjskiej Izby Gmin jednego deputowanego. Prawo głosu w tym okręgu mieli wszyscy absolwenci Uniwersytetu Londyńskiego. Okręg został zlikwidowany w 1950 r.

</doc>
<doc id="1455750" url="https://pl.wikipedia.org/wiki?curid=1455750" title="Linas Linkevičius">
Linas Linkevičius

Linas Antanas Linkevičius (ur. 6 stycznia 1961 w Wilnie) – litewski polityk i dyplomata, minister obrony w latach 1993–1996 i 2000–2004, ambasador Litwy przy NATO oraz na Białorusi, minister spraw zagranicznych w latach 2012–2020.
Życiorys.
W 1978 ukończył szkołę średnią nr 7 w Kownie, a w 1983 studia na wydziale automatyki Kowieńskiego Instytutu Politechnicznego ze specjalnością inżynier elektryk.
Wieloletni działacz Komsomołu: pełnił funkcje sekretarza komitetu rejonowego w jednej z dzielnic Kowna, następnie kierownika wydziału Komitetu Centralnego. Zajmował się pracą z utalentowaną młodzieżą, prasą młodzieżową, publikował w gazecie „Komjaunimo tiesa” (litewskiej edycji pisma „Komsomolskaja Prawda”). Był jednym z inicjatorów uniezależnienia się litewskiego Komsomołu od organizacji radzieckiej i przekształcenia jej w organizację o charakterze socjaldemokratycznym. W latach 1990–1992 pracował jako korespondent czasopisma „Tiesa” i konsultant grupy parlamentarnej postkomunistycznej Litewskiej Demokratycznej Partii Pracy (LDDP). W latach 1991–1996 był członkiem Rady LDDP. Od 1992 do 1993 przewodniczył młodzieżówce partyjnej.
W latach 1992–1996 sprawował mandat posła na Sejm, zasiadał we frakcji LDDP. W latach 1992–1993 kierował litewską delegacją parlamentarną do Zgromadzenia Północnoatlantyckiego i był wiceprzewodniczącym Komisji Spraw Zagranicznych. Od 28 października 1993 do 4 grudnia 1996 pełnił funkcję ministra obrony w rządach Adolfasa Šleževičiusa i Laurynasa Stankevičiusa.
W 1997 został doradcą ministra spraw zagranicznych Algirdasa Saudargasa. W latach 1997–2000 w randze ambasadora kierował misją Republiki Litewskiej przy NATO i Unii Zachodnioeuropejskiej. 9 listopada 2000 ponownie został ministrem obrony, wchodząc do rządu Rolandasa Paksasa. Zachował stanowisko w powołanym w 2001 gabinecie Algirdasa Brazauskasa. Funkcję tę pełnił do 14 grudnia 2004. W latach 2004–2005 był zatrudniony w Ministerstwie Spraw Zagranicznych na stanowisku ambasadora pełnomocnego.
W 2005 został stałym przedstawicielem Litwy przy NATO. Po zakończeniu misji w 2011 został społecznym doradcą premiera Andriusa Kubiliusa. W lipcu 2012 objął funkcję ambasadora Republiki Litewskiej na Białorusi. Wręczenie listów uwierzytelniających prezydentowi Białorusi Alaksandrowi Łukaszence odbyło się 5 października.
13 grudnia 2012 rozpoczął urzędowanie jako minister spraw zagranicznych (z rekomendacji LSDP) w rządzie Algirdasa Butkevičiusa. W 2016 z ramienia socjaldemokratów został ponownie wybrany do Sejmu. 13 grudnia 2016 w nowo powołanym gabinecie Sauliusa Skvernelisa utrzymał stanowisko ministra spraw zagranicznych. We wrześniu 2017 zadeklarował pozostanie w rządzie i opuszczenie LSDP, która przegłosowała wystąpienie z koalicji.
Związał się z Litewską Socjaldemokratyczną Partią Pracy. Był liderem jej listy wyborczej w wyborach w 2020, która nie przekroczyła wyborczego progu. Kandydował wówczas również w okręgu wyborczym dla obywateli Litwy zamieszkujących za granicą, zajął trzecie miejsce w okręgu w pierwszej turze, nie uzyskując tym samym mandatu. 11 grudnia 2020 zakończył pełnienie funkcji ministra.

</doc>
<doc id="1455751" url="https://pl.wikipedia.org/wiki?curid=1455751" title="Mistrzostwa Świata Strongman 1996">
Mistrzostwa Świata Strongman 1996

Mistrzostwa Świata Strongman 1996 – doroczne, indywidualne zawody siłaczy.
Rundy kwalifikacyjne.
WYNIKI KWALIFIKACJI
Data: 1996 r.
Do finału kwalifikuje się dwóch najlepszych zawodników z każdej grupy.
Grupa 1
Grupa 2
Grupa 3
Grupa 4
Finał.
FINAŁ – WYNIKI SZCZEGÓŁOWE
Data: 1996 r.
Miejsce: Port Louis 

</doc>
<doc id="1455752" url="https://pl.wikipedia.org/wiki?curid=1455752" title="Funt-siła">
Funt-siła

Funt-siła – jednostka siły używaną w niektórych krajach. Oznaczany jest symbolem lb lub lbf. Funt-siła jest to siła, z jaką Ziemia przyciąga ciało o masie jednego funta, przyjmując że przyspieszenie ziemskie ma standardową wartość 9,80665 m/s² (przyjętą na Międzynarodowej Konferencji Miar i Wag).
Z definicji wynika zależność pomiędzy funtem-siłą a niutonem
Funt-siła często nazywany jest funtem, tak samo jak anglosaska jednostka masy. Tylko z kontekstu wynika, o którą jednostkę chodzi.

</doc>
<doc id="1455754" url="https://pl.wikipedia.org/wiki?curid=1455754" title="Stary cmentarz żydowski w Strzyżowie">
Stary cmentarz żydowski w Strzyżowie

Stary cmentarz żydowski w Strzyżowie – został założony w XVIII wieku i znajdował się przy obecnej ul. Daszyńskiego. Uległ zniszczeniu podczas II wojny światowej - na jego miejscu znajduje się obecnie boisko szkolne.

</doc>
<doc id="1455760" url="https://pl.wikipedia.org/wiki?curid=1455760" title="Fałkowo (przystanek kolejowy)">
Fałkowo (przystanek kolejowy)

Fałkowo – przystanek kolejowy w Fałkowie, w województwie wielkopolskim, w Polsce. Znajdują się tu 2 perony.
W roku 2017 przystanek obsługiwał 300–499 pasażerów na dobę.

</doc>
<doc id="1455761" url="https://pl.wikipedia.org/wiki?curid=1455761" title="Buławka spłaszczona">
Buławka spłaszczona

Buławka spłaszczona ("Clavariadelphus ligula" (Schaeff.) Donk) – gatunek grzybów należący do rodziny buławkowatych ("Clavariadelphaceae").
Systematyka i nazewnictwo.
Pozycja w klasyfikacji według Index Fungorum: "Clavariadelphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schaeffer nadając mu nazwę "Clavaria ligula". Obecną, uznaną przez Index Fungorum nazwę nadał mu w 1933 r. Marinus Anton Donk, przenosząc go do rodzaju "Clavariadelphus".
Synonimy naukowe:
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako goździeniec łopatkowaty i buławnik spłaszczony.
Morfologia.
Wysokości 5–8 cm. Cylindryczny do maczugowatego, często nieregularnie spłaszczony. Barwa żółtokremowa, z wiekiem czerwonawobrązowa. Podstawa biaława, filcowata. Powierzchnia hymenalna gładka lub wzdłużnie pomarszczona.
Biały, jędrny, elastyczny, niezmieniający barwy. Zapach i smak słabo wyczuwalny
Podłużnie eliptyczne, bezbarwne, gładkie, o średnicy 8–14 × 3–5 µm.
Występowanie i siedlisko.
Notowany w Ameryce Północnej, Europie i Azji. W Polsce podano 37 jego stanowisk. Znajduje się na "Czerwonej liście roślin i grzybów Polski". Ma status V – gatunek narażony. Znajduje się na listach gatunków zagrożonych także w Belgii i Niemczech. W latach 1995–2004 objęty był ochroną częściową, w latach 2004–2014 – ochroną ścisłą, od 2014 roku znów ochroną częściową.
Naziemny grzyb ektomykoryzowy tworzący symbiozę ze świerkiem. Owocniki tworzy od sierpnia do października, w dużych grupach w lasach iglastych, zazwyczaj świerkowych; dość rzadko.
Gatunki podobne.
Buławka pałeczkowata ("Clavariadelphus pistillaris"), buławka obcięta ("Clavariadelphus truncatus"), które tworzą większe owocniki. Podobna jest również buławka rurkowata ("Typhula fistulosa"). Odróżnia się dłuższymi i bardziej smukłymi owocnikami (osiągają wysokość do 30 cm i średnicę do 0,8 cm) oraz siedliskiem – rozwija się głównie na drewnie olszy i brzozy.

</doc>
<doc id="1455763" url="https://pl.wikipedia.org/wiki?curid=1455763" title="Nowy cmentarz żydowski w Strzyżowie">
Nowy cmentarz żydowski w Strzyżowie

Nowy cmentarz żydowski w Strzyżowie – został założony w 1850. Został zdewastowany przez nazistów podczas II wojny światowej - macewy wykorzystano do prac budowlanych na terenie miasta. Na przełomie lat 80. i 90. XX wieku cmentarz został uporządkowany i ogrodzony, odzyskano też kilkadziesiąt macew i wykonano prace inwentaryzacyjne. Odbudowano również ohel na grobie rabina Altera Horowitza. Cmentarz znajduje się przy ul. Bohaterów Getta na tak zwanej Żarnowskiej Górze.

</doc>
<doc id="1455765" url="https://pl.wikipedia.org/wiki?curid=1455765" title="Charles Wood (1. wicehrabia Halifaksu)">
Charles Wood (1. wicehrabia Halifaksu)

Charles Wood, 1. wicehrabia Halifaksu GCB (ur. 20 grudnia 1800, zm. 8 sierpnia 1885) – brytyjski polityk, członek stronnictwa wigów i Partii Liberalnej, minister w rządach lorda Russella, lorda Aberdeena, lorda Palmerstona i Williama Ewarta Gladstone’a.
Był synem sir Francisa Wooda, 2. baroneta, i Anne Buck, córki Samuela Bucka. Wykształcenie odebrał w Eton College oraz w Oriel College na Uniwersytecie Oksfordzkim. W 1826 r. został wybrany do Izby Gmin jako reprezentant okręgu Great Grimbsby. W 1831 r. zmienił okręg na Wareham. Od 1832 r. reprezentował okręg wyborczy Halifax, a od 1865 r. Ripon. Po śmierci ojca w 1846 r. został 3. baronetem.
W latach 1832–1834 był parlamentarnym sekretarzem skarbu. W latach 1835–1839 pełnił funkcję pierwszego sekretarza przy Admiralicji. W latach 1846–1852 r. był kanclerzem skarbu. Następnie stanął na czele Rady Kontroli. W latach 1855–1858 był pierwszym lordem Admiralicji, a w latach 1859–1866 ministrem ds. Indii. W 1866 r. otrzymał tytuł 1. wicehrabiego Halifaksu i zasiadł w Izbie Lordów. W latach 1870–1874 był Lordem Tajnej Pieczęci.
29 lipca 1829 r. ożenił się z Mary Grey (1807 – 6 lipca 1884), córką Charlesa Greya, 2. hrabiego Grey, i Mary Ponsonby, córki 1. barona Ponsonby. Zmarł w 1885 r. Tytuł parowski odziedziczył jego najstarszy syn, Charles.

</doc>
<doc id="1455773" url="https://pl.wikipedia.org/wiki?curid=1455773" title="Gimnazjum w Połądze">
Gimnazjum w Połądze

Gimnazjum w Połądze (lit. Palangos (senoji) gimnazija) – szkoła średnia założona w 1888 z inicjatywy dziedzica Połągi hr. Józefa Tyszkiewicza, działająca do dziś pod nazwą Starego Gimnazjum w Połądze, z siedzibą przy ul. Juraty 13. 
Historia.
Szkoła powstała za zezwoleniem władz rosyjskich w 1888 jako progimnazjum. Inicjatorem jej założenia by hr. Józef Tyszkiewicz, do którego należały włości połąskie. W 1913 szkoła została przekształcona w regularne gimnazjum, gdzie wykładano m.in. język litewski. Było to możliwe ze względu na stosunkowo liberalny reżim panujący w guberni kurlandzkiej. 
Po wybuchu I wojny światowej gimnazjum przeniesiono do Stawropola, gdzie działało pod nazwą III Gimnazjum Stawropolskiego. Po odzyskaniu przez Litwę placówka kontynuowała swoją działalność w kraju, tym razem jako szkoła już czysto litewska. 
Obecny dyrektorem mieszczącej się przy ul. Juraty 13 szkoły jest Algirdas Karačionka.

</doc>
<doc id="1455774" url="https://pl.wikipedia.org/wiki?curid=1455774" title="Łańcuch (teoria grafów)">
Łańcuch (teoria grafów)

Łańcuch – ścieżka, w której nie powtarzają się krawędzie.

</doc>
<doc id="1455777" url="https://pl.wikipedia.org/wiki?curid=1455777" title="Mieczysław Mleczko ze Szkopów">
Mieczysław Mleczko ze Szkopów

Mieczysław Mleczko ze Szkopów herbu Korczak (ur. w 1604, zm. 22 czerwca 1646) – dworzanin i sekretarz królewski (1633), miecznik, strukczaszy i stolnik królewski, sędzia; Trybunału Koronnego, ziemski, drohicki (1633-1637) i starosta mielnicki (1637-1646), starosta łosicki, poseł. 
Urodził się w 1604 r. w m. Szkopy. Pochodził on z rodu Mleczków h. Korczak, którzy przyjęli nazwisko od wsi Szkopy, gdzie byli właścicielami Mleczko-Szkopowski, a jego przodkiem, mieszkającym w tej miejscowości w latach 1521-1543 był Leonard Mleczko.
Uczył się w Kolegium Jezuickim w Lublinie. 
Został dworzaninem; Zygmunta III Wazy i Władysława IV. 
Otrzymał godności: miecznika, strukczaszego i stolnika królewskiego. 
W 1626 r., mając 22 lata, został sędzią z województwa podlaskiego do Trybunału Koronnego. W 1629 r. brał udział w wyprawie przeciwko Królowi Szwecji Gustawowi Adolfowi. W 1632 r. był posłem na sejm elekcyjny. W 1633 r. został sekretarzem królewskim, w 1633 r. - sędzią ziemskim drohickim. W 1637 r. mianowano go starostą mielnickim. Poseł na sejmy ekstraordynaryjne 1637 i 1642 roku. Poseł na sejm koronacyjny 1633 roku, sejm zwyczajny 1637 roku, sejm 1642 roku. W 1640 r. wybrano go na posła, lecz z uwagi na obciążenie banicją - został z sejmu usunięty. W 1644 roku Mieczysław Mleczko ze Szkopów ufundował w m. Szkopy i Repki cerkiew unicką i ją uposażył.
Zmarł 22 czerwca 1646 r. 

</doc>
<doc id="1455782" url="https://pl.wikipedia.org/wiki?curid=1455782" title="Okręg wyborczy Wareham">
Okręg wyborczy Wareham

Okręg wyborczy Wareham powstał w 1302 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg obejmował miasto Wareham w hrabstwie Dorset. Został zlikwidowany w 1885 r.

</doc>
<doc id="1455785" url="https://pl.wikipedia.org/wiki?curid=1455785" title="171 Samodzielny Batalion Wojsk NKWD">
171 Samodzielny Batalion Wojsk NKWD

171 Samodzielny Batalion Wojsk NKWD () – jeden z batalionów wojsk NKWD na terenie północno-zachodnich Chin w Sinciangu.
Został sformowany na początku 1941 roku, a jego zadaniem była ochrona zakładów lotniczych Nr 600 w mieście Hami (znanym też jako Kumul albo Qumul). 171 Samodzielny batalion wojsk NKWD pełnił tę służbę w okresie od lutego 1941 do 1944 roku.
Jednostkę tę wyróżniało niestandardowe umundurowanie, odziedziczone po armii białych.

</doc>
<doc id="1455786" url="https://pl.wikipedia.org/wiki?curid=1455786" title="8 (album Róż Europy)">
8 (album Róż Europy)

8 – ósmy album zespołu Róże Europy wydany 8 marca 2007 roku nakładem wydawnictwa Box Music.
Lista utworów.
źródło:.
Muzycy.
źródło:.

</doc>
<doc id="1455789" url="https://pl.wikipedia.org/wiki?curid=1455789" title="Malinka (seksualność)">
Malinka (seksualność)

Malinka – popularna nazwa używana na określenie śladu pozostawionego na skórze po namiętnym pocałunku.
Z medycznego punktu widzenia „malinka” jest niewielkim krwiakiem. Ponieważ „malinka” to zmiana o charakterze naczyniowym, nie należy opalać jej, aby nie powstało w jej miejscu trwałe przebarwienie skóry. Jeżeli są robione w miejscach widocznych, to mogą być kłopotliwe dla osoby, na której ciele się pojawiły, ale w niektórych kulturach znaki ugryzień na ciele kochanków są pożądanym elementem gry miłosnej.
Wykonanie „malinki”.
Usta składa się na kształt przyssawki, przykłada do skóry partnera i wykonuje odruch ssania. Ssanie powoduje wystąpienie przekrwienia i pojawienie się czerwonej plamki. Siłę ssania oraz wrażenia czuciowe można wypróbować na własnym ramieniu. Pozostawienie „malinki” na ciele partnera może być uważane za znak bycia razem, pozostawania we wspólnym związku, bycia kochankami. Zdania na temat obdarowywania partnera „malinką” są podzielone, niektórzy chętnie „malinki” wykonują i chętnie je otrzymują oraz nie przeszkadzają im pozostawione plamki, inni nie lubią ich otrzymywać i wstydzą się przekrwień umiejscowionych w widocznych miejscach. Nieumiejętne zrobienie „malinki” lub zbyt silne ssanie mogą wywołać ból.
Ukrycie „malinki”.
Na skórze może pozostać widoczna od czterech do dwunastu dni, w zależności od tego, jak mocny był i jak długo trwał pocałunek (ssanie), choć zazwyczaj widoczna jest około tygodnia. Krwawy ślad może zostać zamaskowany przez użycie korektora (w przypadku „malinek” na szyi – najczęściej spotykanych – sugeruje się użycie jaśniejszego odcienia od normalnie używanego, jako że skóra szyi jest zazwyczaj nieco jaśniejsza od skóry twarzy) lub ukryty pod golfem albo apaszką. Proces leczenia skóry można nieco przyspieszyć, smarując malinkę kremem z dużą ilością witaminy K.

</doc>
