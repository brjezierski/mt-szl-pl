<doc id="1455790" url="https://pl.wikipedia.org/wiki?curid=1455790" title="Studia z Prawa Wyznaniowego">
Studia z Prawa Wyznaniowego

Studia z Prawa Wyznaniowego – czasopismo naukowe ukazujące się w cyklu rocznym wydawane przez Katedrę Prawa Wyznaniowego Wydziału Prawa, Prawa Kanonicznego i Administracji KUL poświęcone zagadnieniom prawa wyznaniowego. 
Ukazuje się od 2000 roku. Na jego łamach publikują autorzy wywodzący się z wielu ośrodków naukowych, polskich i zagranicznych. Radę Naukową tworzą: Louis-Léon Christians, Gaetano Dammacco, Antoni Dębiński, Wojciech Góralski, Ignác Antonín Hrdina, Józef Krukowski, Kazimieras Meilius, Henryk Misztal, Damián Němec, Balázs Schanda, Wacław Uruszczak, Vytautas Vaičiūnas i Krzysztof Warchałowski. W skład Zespołu Redakcyjnego wchodzą: Piotr Stanisz, Artur Mezglewski i Marta Ordon. 
Od 2007 r. czasopismo zamieszczane jest na liście czasopism punktowanych MNiSW. Ponadto SPW są indeksowane w bazach Index Copernicus, European Reference Index for the Humanities and the Social Sciences, Central and Eastern European Online Library oraz The Central European Journal of Social Sciences and Humanities

</doc>
<doc id="1455792" url="https://pl.wikipedia.org/wiki?curid=1455792" title="Droga krajowa B55 (Austria)">
Droga krajowa B55 (Austria)

Droga krajowa B55 (Kirchschlager Straße) - droga krajowa w Austrii. Arteria zaczyna się na skrzyżowaniu z B54 w pobliżu 69 kilometra prowadzącej z Wiednia autostrady A2 i biegnie w kierunku wschodnim. Za miejscowością Kirchschlag in der Buckligen Welt droga wkracza na teren Burgenlandii i prowadzi do skrzyżowania z Günser Straße tuż przy dawnym przejściu granicznym z Węgrami.

</doc>
<doc id="1455794" url="https://pl.wikipedia.org/wiki?curid=1455794" title="Izraelscy arcymistrzowie szachowi">
Izraelscy arcymistrzowie szachowi

Lista izraelskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Izraela reprezentowali tylko w pewnym okresie swojego życia.

</doc>
<doc id="1455797" url="https://pl.wikipedia.org/wiki?curid=1455797" title="Dendrobates amazonicus">
Dendrobates amazonicus

Dendrobates amazonicus — nieposiadający polskiej nazwy gatunek płaza z rodziny drzewołazowatych. Epitet gatunkowy odnosi się do Amazonii, miejsca, gdzie żyją przedstawiciele gatunku.
Występowanie.
Jest to gatunek endemiczny. Występuje on jedynie w Peru. Można go spotkać w regionie Iquitos w Loreto Department. Dane te są jednak niepewne i wymagają potwierdzenia w kolejnych badaniach. Obszar występowania obejmuje obszar chroniony, Reserva Nacional Alpahuayo Mishana.
Siedlisko tego zwierzęcia stanowią nizinne wilgotne lasy klimatu zwrotnikowego i podzwrotnikowego. Preferuje on wysokość około 200 metrów nad poziomem morza.
Behawior.
Zwierzę prowadzi dzienny tryb życia.
Rozmnażanie.
Kijanki przebywają w zbiornikach wodnych w roślinach.
Ekologia.
Zagrożeniem dla gatunku jest utrata środowiska naturalnego, spowodowana rozwojem rolnictwa, a być może także handel. Nie wiadomo, czy sprzedawane osobniki zostały wyhodowane w niewoli, czy też złowione w naturze. Handel odbywa się także w Polsce.
IUCN nie zalicza go do żadnej z kategorii, ale klasyfikuje jako gatunek o braku danych. Jest to spowodowane wątpliwościami w jego systematyce, obszarze występowania czy wymaganiach. Liczebność populacji jest nieznana.

</doc>
<doc id="1455799" url="https://pl.wikipedia.org/wiki?curid=1455799" title="Kod Rice'a">
Kod Rice'a



</doc>
<doc id="1455800" url="https://pl.wikipedia.org/wiki?curid=1455800" title="Swerre Sigurdsson">
Swerre Sigurdsson



</doc>
<doc id="1455803" url="https://pl.wikipedia.org/wiki?curid=1455803" title="Więzienie nr 4 Zarządu Wojskowego NKWD Ochrony Tyłów Północnej Grupy Wojsk Armii Czerwonej">
Więzienie nr 4 Zarządu Wojskowego NKWD Ochrony Tyłów Północnej Grupy Wojsk Armii Czerwonej

Więzienie nr 4 Zarządu Wojskowego NKWD Ochrony Tyłów Północnej Grupy Wojsk Armii Czerwonej – oficjalna nazwa obozu internowania zorganizowanego przez NKWD w Grudziądzu.
Obóz w Grudziądzu istniał najdłużej ze wszystkich obozów NKWD przeznaczonych dla Pomorzan: aresztowanych za przynależność do Armii Krajowej, Tajnej Organizacji Wojskowej "Gryf Pomorski", uciekinierów z Wehrmachtu oraz osób przynależnych do III grupy Volkslisty i Volkssturmu.
Został zlikwidowany dopiero we wrześniu 1945.
Pozostałe takie obozy mieściły się w Ciechanowie, Działdowie, Poznaniu, i w innych mniejszych punktach etapowych.

</doc>
<doc id="1455804" url="https://pl.wikipedia.org/wiki?curid=1455804" title="Perla Goldwag">
Perla Goldwag



</doc>
<doc id="1455805" url="https://pl.wikipedia.org/wiki?curid=1455805" title="Kościół syryjski">
Kościół syryjski



</doc>
<doc id="1455806" url="https://pl.wikipedia.org/wiki?curid=1455806" title="Droga krajowa B56 (Austria)">
Droga krajowa B56 (Austria)

Droga krajowa B56 (Geschriebenstein Straße) - droga krajowa we wschodniej Austrii. Arteria zaczyna się na skrzyżowaniu z B55 na obrzeżach miasta Lockenhaus. Dalej trasa biegnie w kierunku południowym równolegle do granicy z Węgrami. Geschriebenstein Straße kończy się na skrzyżowaniu z B57 w miasteczku Güssing.

</doc>
<doc id="1455810" url="https://pl.wikipedia.org/wiki?curid=1455810" title="Robert Lowe, 1. wicehrabia Sherbrooke">
Robert Lowe, 1. wicehrabia Sherbrooke



</doc>
<doc id="1455812" url="https://pl.wikipedia.org/wiki?curid=1455812" title="Edward Cardwell, 1. wicehrabia Cardwell">
Edward Cardwell, 1. wicehrabia Cardwell



</doc>
<doc id="1455813" url="https://pl.wikipedia.org/wiki?curid=1455813" title="Cichester Parkinson-Fortescue, 1. baron Carlingford">
Cichester Parkinson-Fortescue, 1. baron Carlingford



</doc>
<doc id="1455814" url="https://pl.wikipedia.org/wiki?curid=1455814" title="Dragan Todorović">
Dragan Todorović

Dragan Todorović, cyr. Драган Тодоровић (ur. 25 stycznia 1953 w Gornjim Milanovacu) – serbski polityk, parlamentarzysta, minister i wicepremier, w latach 2008–2012 przewodniczący Serbskiej Partii Radykalnej.
Życiorys.
Po ukończeniu szkoły średniej technicznej pracował jako mechanik. Następnie prowadził własny warsztat, a w 1984 otworzył prywatną firmę transportową. W międzyczasie ukończył studia inżynierskie z zakresu organizacji pracy na Uniwersytecie w Belgradzie.
Od końca lat 80. bliski współpracownik Vojislava Šešelja. Razem z nim współtworzył Serbską Partię Radykalną. Z ramienia SRS zasiadał w parlamencie Federacyjnej Republiki Jugosławii oraz Serbii i Czarnogóry. Przez kilka kadencji do 2012 był posłem do serbskiego Zgromadzenia Narodowego. Od marca 1998 do listopada 1999 sprawował urząd wicepremiera oraz ministra transportu i łączności.
We wrześniu 2008 pełniący obowiązki przewodniczącego SRS Tomislav Nikolić (w zastępstwie sądzonego w Hadze Vojislava Šešelja) odszedł z ugrupowania wraz z grupą swoich zwolenników, deklarując poparcie dla integracji Serbii z Unią Europejską. Dragan Todorović został wyznaczony przez Vojislava Šešelja na nowego lidera radykałów. Funkcję tę pełnił do 2012. Wówczas po przegranych wyborach parlamentarnych został wykluczony z partii.

</doc>
<doc id="1455815" url="https://pl.wikipedia.org/wiki?curid=1455815" title="Kochanowskiego (Nowy Sącz)">
Kochanowskiego (Nowy Sącz)

Kochanowskiego — osiedle Nowego Sącza, położone w północnej części miasta. Graniczy z osiedlami Przetakówka, Stare Miasto, Gołąbkowice, Barskie, Westerplatte, Chruślice i miejscowością Naściszowa.
Osiedle w obecnych granicach obejmuje część dawnego przedmieścia Zakamienica (Piekło), Załubińcze (włączone do miasta w 1903 roku), część Roszkowic (ulica Podgórska) włączonych do miasta w 1942 roku, część wsi Naściszowa (Kwieciszowa i Grabowa) włączona w 1977 r. (obecnie ulica Barska). Obecne granice i nazwa obowiązują od 1990 roku.

</doc>
<doc id="1455816" url="https://pl.wikipedia.org/wiki?curid=1455816" title="Żywe organizmy">
Żywe organizmy



</doc>
<doc id="1455817" url="https://pl.wikipedia.org/wiki?curid=1455817" title="Jakub Szydłowiecki (protoplasta)">
Jakub Szydłowiecki (protoplasta)



</doc>
<doc id="1455819" url="https://pl.wikipedia.org/wiki?curid=1455819" title="Jakub Szydłowiecki (podskarbi)">
Jakub Szydłowiecki (podskarbi)



</doc>
<doc id="1455820" url="https://pl.wikipedia.org/wiki?curid=1455820" title="Upośledzenie zdolności niewerbalnego uczenia się">
Upośledzenie zdolności niewerbalnego uczenia się

Upośledzenie zdolności niewerbalnego uczenia się (NLD, NVLD, "Nonverbal Learning Disabilities") – zaburzenie uczenia się (właściwiej wada neurologiczna) przypominające całościowe zaburzenie rozwoju, mające podłoże najprawdopodobniej związane z zaburzonym funkcjonowaniem prawej półkuli mózgu (uszkodzeniem istoty białej).
Nie zostało sklasyfikowane w ICD-10 i DSM-IV (specyficzne i nieokreślone zaburzenie uczenia się). Pod pewnymi względami przypomina zespół Aspergera (który bywa nazywany jego skrajną formą, 80% osób z ZA wykazuje objawy NLD), a prawdopodobnie 51% osób z ZA cierpi także na NLD. Obydwa zaburzenia łatwo pomylić. Po raz pierwszy wspomniane przez Johnsona i Myklebusta w latach 1970. Dokładniej opisane w 1985 i 1995 r. przez B. Rourke’a. Niekiedy za najlepszy wiek na jego zdiagnozowanie uznaje się 9 lat (dla autyzmu dziecięcego 3 – 3,5, a ZA – 6). Czasami bywa uznawany za pojęcie neuropsychologiczne, a nie zaburzenie psychiatryczne. Rozpowszechnienie spektrum NLD może okazać się bardzo duże – od 1 do 5% w całkowitej populacji do nawet 10% w szkołach specjalnych.
Całkowicie błędne jest uważanie tego zaburzenia za mniej poważne i upośledzające od CZR, w niektórych przypadkach może być wręcz odwrotnie (jest to tym bardziej prawdopodobne, im bardziej pokrywają się objawy NVLD czy np. ZA lub PDA).
Podstawowe objawy.
Inne objawy i cechy mogące świadczyć o obecności NLD są bardzo podobne do charakterystyki ZA:
Różnice pomiędzy NLD a zespołem Aspergera i innymi poważnymi zaburzeniami.
Różnice pomiędzy ZA i NLD są bardzo niewyraźne. Osoby z NLD także mogą mieć zachowania charakterystyczne dla ZA, np. wąskie i obsesyjne zainteresowania, rytuały i czynności rutynowe (ZOK). Dla niektórych osób z NLD czynności rutynowe mogą stanowić pozytywne przeżycia, niemające charakteru natręctw. Łatwo jest dokonać takiej pomyłki ze względu na to, że rytuały (bez specyficznych zainteresowań i stereotypii) przy złych kontaktach społecznych i słabym poziomie komunikacji niewerbalnej powodują, że osoba spełnia kryteria ZA. Tony Attwood powiedział nawet, że „różnica między ZA i NLD to tylko kwestia zapisu”. Zaburzenie to nie jest jedynie połączeniem dyssemii i zaburzenia wizualno-przestrzenno-motorycznego (VSMD), lecz przede wszystkim chorobą ze spektrum autyzmu (jest to temat sporny). Niektóre osoby z NLD mogą mieć wysokie umiejętności wizualne czy motoryczne. NLD prawdopodobnie pojawi się w DSM-V – najprawdopodobniej jako zaburzenie uczenia się, a nie jednostka ze spektrum autyzmu.
Kontrowersje.
David Dinklage stwierdził, że w NLD mogą występować także inne cechy zwykle uważane za nieobecne w tym zaburzeniu, np. stereotypowe zachowania i magiczne wierzenia. Mogło to jednak mieć związek np. z tym, że u dziecka stwierdzono nie tylko NLD, ale i np. ZA. Ten sam autor pisze, że dzieci z ZA zwykle nie bawią się zabawkami jako rzeczami, które one reprezentują. Jest to związane z deficytem wyobraźni, myślenia abstrakcyjnego i teorii umysłu. W Ameryce Północnej NLD diagnozuje się bardzo często, a niektóre dzieci ze zdiagnozowanym NLD mają charakterystyczne dla autyzmu cechy, jak wysokie umiejętności wizualno-przestrzenne czy silne zainteresowanie mapami, co w związku z lepiej rozwiniętą teorią umysłu przypomina „autyzm imaginujący”, a nazwa „zaburzenie uczenia się niewerbalnego” mogłaby być używana tylko i wyłącznie w odniesieniu do samych specyficznych zaburzeń rozwoju (np. nieumiejętność czytania wykresu) bez specyficznych właściwości emocjonalnych i behawioralnych.
Być może termin ten jest błędnie używany w stosunku do osób, które mają silne autystyczne cechy, ale wysokie umiejętności rozumienia, co mogło być spowodowane zmianami genetycznymi podobnymi do wywołujących typowe zaburzenia autystyczne, ale nie doszło do zmian wywołujących utratę zdolności myślenia abstrakcyjnego. Być może osoby te mają nieopisane, nienazwane i niesklasyfikowane jeszcze zaburzenia. Wśród ludzi z NLD jest mało osób leworęcznych, a obraz zaburzenia może wtedy być wyraźnie inny. Niekiedy za ważną różnicę pomiędzy ZA i NLD podaje się to, że dzieci z NLD mają trudności z rozpoznaniem przedmiotów z zamkniętymi oczami. Potwierdza to słuszność umieszczania NLD w spektrum autyzmu, podobnie jak innych zaburzeń z reguły nieuznawanych za CZR, np. zaburzenie semantyczno-pragmatyczne czy hiperleksja.
Zaburzenie ze spektrum autyzmu i CZR?
Jedno na 3 dzieci z diagnozą obecnego NLD spełnia kryteria zaburzeń ze spektrum autyzmu i może być zaklasyfikowane w ten sposób. Zdiagnozowany syndrom prawdopodobnie nie jest tożsamy z ZA; być może jest cięższą formą NLD, urastającą jednocześnie do miana autentycznego całościowego zaburzenia rozwoju (termin ten przez niektórych bywa uważany za tożsamy z ASD), a więc zaburzenia równie poważnego, co ZA lub nawet poważniejszego (połączenie zaburzeń uczenia się, CZR z ASD). Należy także podkreślić, że dzieci z NLD mają wysokie ryzyko zaburzeń emocjonalnych, niekiedy uznawane za większe niż w ZA.
NLD a schizofrenia.
Dzieci z NLD mogą nawet spełniać kryteria osobowości schizotypowej – choroby ze spektrum schizofrenii (F21). Może to także wynikać z tendencji tych dzieci do konkretnego, dosłownego myślenia. W obydwu zaburzeniach dochodzi zwykle do zaburzeń pamięci wzrokowej, a osoby te uczą się słowami.
Często występuje także dosyć wyraźne podobieństwo pomiędzy NLD a schizofrenią prostą (F20.6). Wiele osób z NLD ma zawsze trudności z nawiązaniem kontaktów społecznych, a w dorosłości mają one tendencję do zapadania na depresję lub izolowania się od społeczeństwa, zaniedbywania higieny, są niezbyt sprawne fizycznie, a ich zainteresowania są nie tak wyraźne jak w przypadku ZA. Na dodatek wiele osób z NLD ma talenty związane z naukami humanistycznymi i trudności w komunikacji niewerbalnej. Sprawia to, że opis zaburzenia bardzo przypomina wspomnianą wcześniej postać schizofrenii i wiele osób ze zdiagnozowaną schizofrenią prostą może mieć tak naprawdę przede wszystkim NLD.
Diagnostyka.
W Polsce jest to zaburzenie diagnozowane rzadko, w niektórych miejscach diagnoza ta nie jest wydawana, ponieważ nie znajduje się ona w DSM-IV lub ICD-10. Osoby wykazujące cechy NLD często otrzymują rozpoznanie ZA.
Nieodpowiednia terminologia?
Nazwa „zaburzenie uczenia się” jest złudna (wręcz błędna i nieadekwatna), bowiem osoby z NLD doświadczają znacznie większych trudności niż ci, którzy posiadają np. dysleksję. Być może nazwa ta powinna zostać zastrzeżona tylko dla tak zwanego „rozwojowego zespołu Gerstmanna” – zaburzenia w znacznym stopniu utrudniającego naukę matematyki i mającego szkodliwy wpływ na zdolności manualne.
W związku z tym najlepszym rozwiązaniem byłoby zaliczenie NLD nie do specyficznych zaburzeń uczenia się (F81.X) – jest to lekceważenie złożonych problemów tych osób, lecz do objawów chorobowych w rozdziale R (np. w ICD-10 dysleksja rozwojowa jako R48, a nie F81.X). Lepiej odzwierciedla to charakter zaburzenia (jako wady neurologicznej), która nie dotyczy jedynie umiejętności szkolnych, w przeciwieństwie do dysortografii (F81.1) czy dyskalkulii (F81.2).
NLD i dyssemia.
Dla określenia zespołu powodującego zaburzenia społeczne spotykane z NVLD używana jest niekiedy nazwa dyssemia, która określa nie zaburzenie umiejętności szkolnych, lecz niezdolność do odpowiedniego reagowania w sytuacjach społecznych.
Istnieje duże prawdopodobieństwo, że nazwa NLD jest nadużywana do określania przypadków powyższego zaburzenia, co wprowadza w błąd (zaburzenie umiejętności szkolnych – uczenia się okazuje się uszkadzać przede wszystkim funkcjonowanie społeczne).
Powikłania.
Jest to zaburzenie przetwarzania informacji przez mózg. Ludzie ci mają duże trudności w kontaktach społecznych, często także poważne i bardzo przykre zaburzenia nerwicowe (zwłaszcza zaburzenie obsesyjno-kompulsyjne), tiki, depresje, bezsenność. Większość osób z NLD jest mało sprawna fizycznie. Ludzie z NLD mają trudności z planowaniem decyzji czy odczytywaniem wykresów. Osobom tym wszystko trzeba objaśniać słowami, ponieważ inne metody uczenia się są u nich upośledzone.

</doc>
<doc id="1455821" url="https://pl.wikipedia.org/wiki?curid=1455821" title="Co w hałdzie piszczy">
Co w hałdzie piszczy

Co w hałdzie piszczy – serial animowany emitowany w telewizji TVS. Pierwsza seria 13 odcinków była emitowana od marca do czerwca 2008 roku. Druga seria 20 odcinków była emitowana do lutego 2009
Twórcy filmu starają się nadać odcinkom śląski koloryt. Stosują absurdalny dowcip i zabawę konwencjami, a odcinki inspirowane były bieżącymi wydarzeniami ze sceny politycznej i kulturowej.
Postacie.
Bohaterami serialu jest śląska rodzina Masorzów:

</doc>
<doc id="1455828" url="https://pl.wikipedia.org/wiki?curid=1455828" title="Kurowscy herbu Topór">
Kurowscy herbu Topór

Kurowscy herbu Topór – polska rodzina szlachecka, zamieszkała w powiecie sandomierskim. Na dokument Kurowskich herbu Topór – opatrzony pieczęcią herbową z roku 1576 powołuje się w swoim dziele Wiktor Wittyg. Przedstawiciele tej rodziny służyli w chorągwi Hieronima Ossolińskiego – Kasztelana sandomierskiego, którego herb rodowy "Topór" przyjęli za własny – zgodnie z ówczesnymi wymogami wojskowego systemu chorągwianego.

</doc>
<doc id="1455829" url="https://pl.wikipedia.org/wiki?curid=1455829" title="Pesach Stark">
Pesach Stark



</doc>
<doc id="1455830" url="https://pl.wikipedia.org/wiki?curid=1455830" title="Geschriebenstein Straße">
Geschriebenstein Straße



</doc>
<doc id="1455831" url="https://pl.wikipedia.org/wiki?curid=1455831" title="Samodzielna Zmotoryzowana Dywizja Specjalnego Przeznaczenia NKWD">
Samodzielna Zmotoryzowana Dywizja Specjalnego Przeznaczenia NKWD

Samodzielna Zmotoryzowana Dywizja Specjalnego Przeznaczenia NKWD im. Feliksa Dzierżyńskiego - jedna z dywizji wojsk NKWD okresu II wojny światowej. Jej patronem był twórca CzeKi i Polak z pochodzenia: Feliks Dzierżyński (1877-1926). Dywizja była przeznaczona do realizacji zadań specjalnych. Część jej pododdziałów szkoliła się do prowadzenia działań powietrznodesantowych.

</doc>
<doc id="1455832" url="https://pl.wikipedia.org/wiki?curid=1455832" title="Legion Słowiańsko-Brytyjski">
Legion Słowiańsko-Brytyjski

Legion Słowiańsko-Brytyjski (ros. Славяно-британский легион, ang. Slavo-British Legion) – jednostka wojskowa złożona z byłych bolszewików, białych Rosjan, Serbów, Czechów i Polaków działająca u boku aliantów w rejonie Archangielska podczas wojny domowej w Rosji
Historia.
Od 6 marca 1918 r. w Archangielsku i Murmańsku zaczęły lądować brytyjsko-francusko-amerykańskie wojska interwencyjne, które rozpoczęły działania wojenne przeciwko bolszewikom. W kwietniu tego roku dowództwo Brytyjskiego Korpusu Interwencyjnego w Północnej Rosji gen. Edmunda Ironside'a wydało rozkaz o utworzeniu Legionu Słowiańsko-Brytyjskiego.
Formowanie zakończyło się 14 czerwca. Funkcję zastępcy dowódcy objął kpt. Władimir N. Gomolicki. Liczebność jednostki osiągnęła kilka tysięcy ludzi. W jego skład weszli b. bolszewicy, dezerterzy, więźniowie, Biali Rosjanie, Serbowie, Czesi i Polacy oraz brytyjscy oficerowie, którzy dowodzili całym Legionem i częścią pododdziałów. Wszyscy żołnierze podpisali czasowe kontrakty na służbę w jednostce. Nie mieli oni jednak prawa służby w armii brytyjskiej. Zostali umundurowani w brytyjskie uniformy i uzbrojeni w brytyjską broń. Jedynie na otokach czapek nosili rosyjskiego orła. Brytyjczycy płacili im żołd wynoszący 100 rubli miesięcznie. Dyscyplina wojskowa i morale znajdowały się jednak na niskim poziomie, podobnie jak w kompanii rosyjskiej sformowanej w ramach Francuskiej Legii Cudzoziemskiej.
W skład Legionu wchodził też utworzony w Archangielsku 1 Oddział Lotniczy (ok. 35 rosyjskich i brytyjskich pilotów), przeorganizowany w Słowiańsko-Brytyjski Korpus Lotniczy (sformowany pod koniec czerwca), pod dowództwem płk. Aleksandra A. Kazakowa. Bazował on na stacji Obozierskaja na południe od Archangielska. Miał na wyposażeniu samoloty DH.9. Po śmierci płk. A. A. Kazakowa w katastrofie lotniczej 21 lipca 1919 r., dowódcą został brytyjski oficer pochodzący z Południowej Afryki ppłk Kenneth Reid van der Spuy. 11 września utworzono 2 Oddział Lotniczy pod dowództwem kpt. Nikołaja I. Biełousowicza. Brytyjscy piloci tworzyli dywizjon kpt. Robinsona. Korpus Lotniczy był jednym z nielicznych pełnowartościowych oddziałów wojskowych.
Wśród żołnierzy Legionu szerzyły się nastroje probolszewickie. W rezultacie 7 lipca 1919 r. w 3 kompanii 1 batalionu, działającego nad Dwiną, doszło do buntu ok. 200 żołnierzy, którzy zabili kilku brytyjskich i białych rosyjskich oficerów, a następnie zbiegli w kierunku pozycji bolszewickich. Zostali jednak doścignieni i okrążeni przez rosyjskich żołnierzy 3 Pułku Północnego. Część z nich oddała się do niewoli, ale niektórzy stawili opór i udało im się zbiec. Pierwsi zostali rozstrzelani bez sądu. W rezultacie cały batalion rozbrojono i skierowano do prac budowlano-porządkowych. Wydarzenie odbyło się głośnym echem w brytyjskiej prasie, a doszło nawet do specjalnego posiedzenia parlamentu w tej sprawie.
Legion został rozformowany we wrześniu 1919 r., kiedy alianckie wojska interwencyjne ewakuowały się z północy Rosji. Część legionistów wraz z nimi została wywieziona do Europy.

</doc>
<doc id="1455833" url="https://pl.wikipedia.org/wiki?curid=1455833" title="Wojciech Bystrzonowski">
Wojciech Bystrzonowski

Wojciech Bystrzonowski (lub "Bystrzanowski"), Wojciech z Bystrzanowic herbu Sokola (ur. 13 kwietnia lub 15 sierpnia 1699 w , zm. 1782 w Lublinie) – filozof, jezuita, prowincjał małopolski, teolog, pedagog, matematyk i teoretyk wymowy.
Życiorys.
Urodził się w lubelskim w rodzinie szlacheckiej. W 1713 wstąpił do zakonu jezuitów w Krakowie, w którym zdobył wykształcenie. Po ukończeniu studiów, przez 6 lat, nauczał w kolegiach jezuickich w klasach niższych. Przenosił się do Krasnegostawu i Lublina, gdzie wykładał matematykę, filozofię i teologię. Studiował też filozofię w Kaliszu oraz teologię w Poznaniu. W 1726 uzyskał święcenia kapłańskie. W latach 1730-1732 nauczał matematyki w Krasnymstawie. Od 1733 do 1745 wykładał matematykę i teologię w Lublinie. W 1745 został rektorem kolegium w Poznaniu, a od 1752 pełnił podobną funkcję w kolegium we Lwowie. W 1756 powrócił do Lublina, gdzie z 4-letnią przerwą (kolegium w Jarosławiu) pełnił funkcję rektora. W 1767 został powołany na prowincjała małopolskiego. W 1770 powrócił do pracy dydaktycznej. Był teoretykiem barokowej wymowy, przeciwnikiem Konarskiego a jednocześnie propagatorem zdobyczy nauk przyrodniczych.

</doc>
<doc id="1455835" url="https://pl.wikipedia.org/wiki?curid=1455835" title="Wólki (Nowy Sącz)">
Wólki (Nowy Sącz)

Wólki — część miasta i osiedle Nowego Sącza położone pomiędzy rzeką Dunajec, nasypem linii kolejowej Nowy Sącz-Chabówka a Tłokami na południu. Na terenie osiedla ustanowiono także jednostkę pomocniczą gminy "osiedle Wólki". 
Granicę osiedla jako jednostki pomocniczej gminy określono następująco: "od mostu kolejowego na rz. Dunajec, torem kolejowym do wiaduktu kolejowego, ul. Węgierską do skarpy, skarpą do ul. Orkana, ul. Orkana do potoku Żeglarka, potokiem Żeglarka do skarpy, skarpą do wiaduktu w ul. Węgierskiej, torem kolejowym do granicy osiedla Biegonice, granicą osiedla Biegonice do rzeki Dunajec, rz. Dunajec do mostu kolejowego." 
Osiedle powstało w pierwszych latach XX wieku na terenach dawnych pastwisk miejskich, często zalewanych przez Dunajec. Początkowo były to wille urzędników przy ulicach Żeglarskiej i Łokietka. Od 1906 roku dzielnica Nowego Sącza. Pod koniec lat 70. powstało nowe osiedle segmentowych budynków o szeregowej zabudowie.
Nazwa „Wólki” oznacza „mała rola”. Dawniej teren ten nosił nazwę „Roratne”, co oznaczało, że dochody z tutejszych sadów były przeznaczane na roraty, nabożeństwa poranne w adwencie.

</doc>
<doc id="1455837" url="https://pl.wikipedia.org/wiki?curid=1455837" title="Peter Facinelli">
Peter Facinelli

Peter Alexander Joseph Facinelli (ur. 26 listopada 1973 w Queens) – amerykański aktor filmowy i telewizyjny pochodzenie włoskiego we Fresh Meadows. Studiował aktorstwo w Atlantic Theater Company Acting School, występował w serialu telewizyjnym stacji FOX "Gliniarze bez odznak" ("Fastlane") oraz produkcji kinowej – filmu "Zmierzch" (opartego na książce o tym samym tytule) w roli doktora Carlisle Cullena.
Życiorys.
Urodził się w nowojorskiej dzielnicy Queens jako syn Bruny (z domu Reich) i Pierino Facinelliego, włoskich imigrantów. Jego ojciec pochodził z Revò, a matka z Spormaggiore, w regionie Trydent-Górna Adyga, w prowincji Trydent. Dorastał w bogatej włosko-amerykańskiej rodzinie w Ozone Park. Uczęszczał do St. Francis Preparatory High School na Manhattanie, a jego nauczycielami byli m.in.: William H. Macy, Felicity Huffman, Giancarlo Esposito i Camryn Manheim.
W 1995 debiutował rolą Lucyfera w dramacie "Angela" u boku Vincenta Gallo oraz serialu NBC "Prawo i porządek" ("Law &amp; Order"). Popularność przyniosła mu kreacja Donovana 'Van' Raya w serialu FOX "Gliniarze bez odznak" ("Fastlane", 2002-2003).
W dniu 20 stycznia 2001 roku poślubił Jennie Garth, znaną jako Kelly Taylor z opery mydlanej dla młodzieży "Beverly Hills, 90210", którą poznał na planie telewizyjnego dramatu ABC "Przerwany romans" ("An Unfinished Affair", 1996). Mają trzy córki: Luca Bella (ur. 22 czerwca 1997), Lolę Ray (ur. 6 grudnia 2002) i Fionę Eve (ur. 30 września 2006). Rozwiedli się w czerwcu 2013.

</doc>
<doc id="1455841" url="https://pl.wikipedia.org/wiki?curid=1455841" title="Grupa Monstrum">
Grupa Monstrum



</doc>
<doc id="1455845" url="https://pl.wikipedia.org/wiki?curid=1455845" title="Piotr Dobrew">
Piotr Dobrew



</doc>
<doc id="1455847" url="https://pl.wikipedia.org/wiki?curid=1455847" title="Turetyzm">
Turetyzm



</doc>
<doc id="1455848" url="https://pl.wikipedia.org/wiki?curid=1455848" title="Sammo Hung">
Sammo Hung

Sammo Hung właśc. Sammo Hung Kam-bo (; ur. 7 stycznia 1952 w Hongkongu) – hongkoński aktor, producent i reżyser, znany z pracy nad wieloma filmami kung-fu oraz filmami akcji. Jest także choreografem walki, współpracował m.in. z Bruce’em Lee, Jackie Chanem, King Hu, Stephenem Chow oraz Johnem Woo.

</doc>
<doc id="1455849" url="https://pl.wikipedia.org/wiki?curid=1455849" title="Droga krajowa B57 (Austria)">
Droga krajowa B57 (Austria)

Droga krajowa B57 (Güssinger Straße) – droga krajowa we wschodniej Austrii. Arteria zaczyna się w rejonie miasta Oberwart i kieruje się południe przez Güssing do skrzyżowania z B65. Po kilku kilometrach wspólnego przebiegu B57 odbija na południe i prowadzi do Feldbach, gdzie spotyka się z Gleichenberger Straße.
Odgałęzienie.
Droga krajowa B57a (Stegersbacher Straße) – łącznik między B57 a B65. 

</doc>
<doc id="1455850" url="https://pl.wikipedia.org/wiki?curid=1455850" title="Droga krajowa B57a (Austria)">
Droga krajowa B57a (Austria)



</doc>
<doc id="1455860" url="https://pl.wikipedia.org/wiki?curid=1455860" title="Santa Clarita">
Santa Clarita

Santa Clarita (ofic. City of Santa Clarita) – miasto w Stanach Zjednoczonych, w stanie Kalifornia, w hrabstwie Los Angeles. Około 213 tys. mieszkańców (2019).
W mieście rozwinął się przemysł lotniczo-rakietowy oraz spożywczy.

</doc>
<doc id="1455864" url="https://pl.wikipedia.org/wiki?curid=1455864" title="Palmdale">
Palmdale

Palmdale – miasto w Stanach Zjednoczonych, w stanie Kalifornia, w hrabstwie Los Angeles. Znajduje się niedaleko Los Angeles, od którego jest oddzielone pasmem górskim San Gabriel. Liczba ludności Palmdale wynosi łącznie 152 622 mieszkańców. Część miasta umiejscowiona jest na terenie pustyni Mojave. W 1956 miała miejsce Bitwa nad Palmdale.
Klimat.
Miasto leży w strefie klimatu śródziemnomorskiego. Lata w mieście są suche i gorące, noce bywają zimne, natomiast dni są gorące i parne. Pasmo górskie łagodzi wiatry przybywające z Oceanu Spokojnego. Średnia roczna temperatur wynosi około 15 °C.

</doc>
<doc id="1455867" url="https://pl.wikipedia.org/wiki?curid=1455867" title="Hymn Króla Norwegii">
Hymn Króla Norwegii



</doc>
<doc id="1455870" url="https://pl.wikipedia.org/wiki?curid=1455870" title="Lancaster (Kalifornia)">
Lancaster (Kalifornia)

Lancaster – miasto w Stanach Zjednoczonych, w stanie Kalifornia, w hrabstwie Los Angeles. W 2010 roku miasto zamieszkiwało 156 633 mieszkańców.
W mieście rozwinął się przemysł lotniczy, rakietowy oraz elektroniczny.

</doc>
<doc id="1455871" url="https://pl.wikipedia.org/wiki?curid=1455871" title="Laska św Jakuba">
Laska św Jakuba



</doc>
<doc id="1455872" url="https://pl.wikipedia.org/wiki?curid=1455872" title="Aleksiej Towarnow">
Aleksiej Towarnow

Aleksiej Towarnow, "ros. Алексей Товарнов" (ur. 20 stycznia 1985) – rosyjski lekkoatleta specjalizujący się w rzucie oszczepem.
Mistrz świata juniorów z 2004 (wygrał z wynikiem 79,28 m). W karierze seniorskiej nie odnosi sukcesów na arenie międzynarodowej. Rekord życiowy: 82,54 (28 lutego 2013, Adler).

</doc>
<doc id="1455876" url="https://pl.wikipedia.org/wiki?curid=1455876" title="Laska św. Jakuba">
Laska św. Jakuba



</doc>
<doc id="1455878" url="https://pl.wikipedia.org/wiki?curid=1455878" title="El Monte">
El Monte

El Monte – miasto w Stanach Zjednoczonych, w stanie Kalifornia, w hrabstwie Los Angeles. Około 116 tys. mieszkańców (2000). 
Z El Monte pochodził muzyk John Paul Larkin, znany pod pseudonimem Scatman John.
Zobacz też: South El Monte

</doc>
<doc id="1455886" url="https://pl.wikipedia.org/wiki?curid=1455886" title="Mistrzostwa Świata w Biathlonie 1991">
Mistrzostwa Świata w Biathlonie 1991

26. Mistrzostwa Świata w Biathlonie odbywały się od 19 do 24 lutego 1991 w Lahti. Fińskie miasto było już wcześniej organizatorem biathlonowych mistrzostw w 1981 (tylko mężczyźni) oraz w 1987 (tylko kobiety).

</doc>
<doc id="1455892" url="https://pl.wikipedia.org/wiki?curid=1455892" title="Tymosz Chmielnicki">
Tymosz Chmielnicki

Tymosz Chmielnicki, Tymofiej, Timofiej, często zdrobniale lub pogardliwie Tymoszka lub Cimoszka Chmielnicki; ukr. "Тиміш Хмельницький" (ur. 1632, zm. w Suczawie) – dowódca kozacki, syn Bohdana, starszy brat Jerzego.
Ojciec wiązał z nim duże nadzieje i od najmłodszych lat przygotowywał go zarówno do służby wojskowej, jak i pracy z dokumentami. W 1648 roku był członkiem poselstwa do Bakczysaraju, gdzie układał się przeciw Rzeczypospolitej. W początkach powstania Chmielnickiego sprawował godność setnika, brał udział w szeregu bitew. W 1652 roku jego ojciec próbował zaaranżować mu ożenek z Rozandą Lupu, córką hospodara Mołdawii Bazylego (Wasyla) Lupu. Obawa przed reakcją Rzeczypospolitej spowodowała, że hospodar odmówił ręki córki synowi hetmana kozackiego, prosząc przy tym Rzeczpospolitą o obronę. Sprowokowało to kampanię 1652 roku, zakończoną oblężeniem Kamieńca Podolskiego i bitwą pod Batohem. Pod wrażeniem polskich klęsk hospodar ugiął się i do ożenku wreszcie doszło. Plany dynastyczne ojca, które i tak nie przysparzały Chmielnickim zwolenników wśród kozactwa, stały się przyczyną zguby syna; Tymofiejowi wkrótce przyszło bronić tronu teścia. Na czele odsieczy przedarł się do oblężonej Suczawy, ale został ranny i wkrótce zmarł. Jego doczesne szczątki przewieziono do rezydencji ojca w Subotowie, gdzie został pochowany.

</doc>
<doc id="1455893" url="https://pl.wikipedia.org/wiki?curid=1455893" title="Seweryn Steinwurzel">
Seweryn Steinwurzel

Seweryn Steinwurzel (ur. 18 stycznia 1898 w Warszawie, zm. 27 grudnia 1983 w Lod) – polski operator filmowy żydowskiego pochodzenia. Jeden z najwybitniejszych operatorów okresu kina międzywojennego w Polsce.
Życiorys.
Urodził się w Warszawie w rodzinie żydowskiej, jako syn właścicieli zakładu fotograficznego "Raphael". Brat operatora Jerzego Stena. Uczęszczał do gimnazjum w Szwajcarii, następnie w Warszawie. Po zdaniu matury studiował budowę maszyn w Szkole Mechaniczno-Technicznej im. Hipolita Wawelberga i Stanisława Rotwanda. W latach 1918–1920 służył w Wojsku Polskim. W latach 1920–1922 pracował jako mechanik w warszawskich kinach, gdzie zainteresował się filmem.
Pod koniec 1922 wraz z Leo Forbertem i Bruno Bredschneiderem założył wytwórnię filmową „Meteor”, w której sprawował funkcję kierownika technicznego i operatora wyprodukowanych w niej dwóch filmów: "Ludzie mroku" i "Syn Szatana". Następnie związał się z wytwórnią „Leo-Film”. W 1927 był współzałożycielem Polskiego Związku Producentów Filmowych. W 1928 ożenił się z aktorką Norą Ney, z którą rozwiódł się w 1934. W 1930 uzyskał tytuł inżyniera na wydziale mechanicznym politechniki w Paryżu. W 1936 był współzałożycielem Stowarzyszenia Realizatorów i Techników Filmowych. W 1938 założył wytwórnię „Omnia-Film”.
Wybuch II wojny światowej przerwał mu prace na planie filmu "Szatan z siódmej klasy" w reżyserii Konrada Toma. Pod koniec 1939 przeprowadził się do Lwowa, a następnie do Stanisławowa, gdzie był kierownikiem warsztatów remontujących samochody i sprzęt filmowy. Po ataku III Rzeszy na Związek Radziecki w czerwcu 1941 uciekł do Moskwy, gdzie podjął pracę w dziale trikażu wytwórni filmowej „Sojuzdietfilm”. Pod koniec tego roku wraz z personelem wytwórni został ewakuowany do Tadżykistanu. W lutym 1942 wstąpił do Armii Andersa i został przydzielony do sekcji filmowej Biura Propagandy i Oświaty. Od 1943 pracował w Kairze w Referacie Filmowym jako szef montażu filmów. Od października tego samego roku pracował w Wydziale Propagandy i Oświaty Armii Polskiej na Wschodzie.
Po demobilizacji w styczniu 1947 wyjechał do Argentyny, gdzie był operatorem dwóch filmów, m.in. "Uma Luz na Estrada", a następnie prowadził warsztat konstrukcji i naprawy sprzętu filmowego. Później przeprowadził się do Brazylii, gdzie objął stanowisko naczelnego inżyniera działu mechaniki w wytwórni „Lider Cinematografica” w Rio de Janeiro. Zajmował się tam konstrukcją i konserwacją sprzętu automatycznego do wywoływania filmów. W 1975 wyjechał do Izraela i osiadł w Lod, gdzie mieszkał do końca życia.
Kariera.
Kierownictwo techniczne
Montaż

</doc>
<doc id="1455894" url="https://pl.wikipedia.org/wiki?curid=1455894" title="Andy Reid">
Andy Reid

Andy Reid (ur. 29 lipca 1982 w Dublinie) – irlandzki piłkarz, który grał na pozycji pomocnika.
Kariera klubowa.
Andy Reid pochodzi z Dublinu. Jako dziecko uczęszczał do szkółki piłkarskiej klubu Lourdes Celtic. Później występował w młodzieżowej ekipie Cherry Orchard. Jego ostatnim juniorskim klubem był angielski Nottingham Forest, gdzie w roku 2000 został włączony do pierwszej drużyny, w której zadebiutował 29 listopada w wygranym 2:0 spotkaniu z Sheffield United, gdzie strzelił jedną bramkę. W sezonie 2000/2001 wystąpił jeszcze w trzynastu spotkaniach, a od następnego zaczął częściej wychodzić w podstawowej jedenastce. W sezonie 2003/2004 z trzynastoma bramkami na koncie stał się najlepszym strzelcem drużyny, został także wybrany do najlepszej jedenastki pierwszej dywizji według PFA.
31 stycznia 2005 za kwotę ośmiu milionów funtów przeszedł wraz z Michaelem Dawsonem do Tottenhamu Hotspur. W nowym klubie zadebiutował 5 lutego w wygranym 3:1 meczu z Portsmouth. Pierwszą bramkę zdobył 1 maja w spotkaniu z Aston Villą. W nowym zespole nie dostał się jednak do podstawowego składu zarówno w pierwszym sezonie, jak i w drugim. 16 sierpnia 2006 podpisał kontrakt na kwotę trzech milionów funtów z Charltonem Atheltic. W ekipie "The Toffees" zadebiutował 18 sierpnia w wygranym 3:1 meczu z West Hamem United. Pierwszego gola dla nowego klubu strzelił 25 listopada w meczu z Evertonem. W ekipie "The Addicks" występował przez półtora sezonu. W tym czasie wystąpił w trzydziestu ośmiu spotkaniach, strzelając przy tym osiem bramek. 31 stycznia 2008 podpisał kontrakt z Sunderlandem. Kwota transferu wynosiła cztery miliony funtów. 9 lutego Reid zagrał pierwszy raz w koszulce "Czarnych Kotów", kiedy to w meczu z Wigan Athletic zmienił w 74. minucie Daryla Murphy’ego. Pierwszą bramkę strzelił 29 marca w wygranym 2:1 pojedynku z West Hamem United.
1 lipca 2011 roku Reid podpisał dwuletni kontrakt z Nottingham Forest.
Kariera reprezentacyjna.
Reid zaliczył pięć występów i strzelił dwie bramki w kadrze Irlandii do lat 21. W pierwszej reprezentacji zadebiutował 18 listopada 2003 w wygranym 3:0 spotkaniu z reprezentacją Kanady. Pierwszego gola w reprezentacji zdobył z rzutu wolnego w zremisowanym 1:1 towarzyskim spotkaniu z Bułgarią. W kadrze strzelił jeszcze trzy bramki (4 września 2004 w spotkaniu z Cyprem, 17 sierpnia 2005 w meczu z Włochami i 15 listopada 2006 w pojedynku z San Marino). Łącznie w barwach narodowych wystąpił 29 razy.

</doc>
<doc id="1455895" url="https://pl.wikipedia.org/wiki?curid=1455895" title="Germs (MIA) - The Complete Anthology">
Germs (MIA) - The Complete Anthology



</doc>
<doc id="1455896" url="https://pl.wikipedia.org/wiki?curid=1455896" title="Chaly Jones">
Chaly Jones

Chaly Jones (ur. 29 stycznia 1977 w Willemstad) – piłkarz z Curaçao występujący na pozycji pomocnika.
Kariera.
W Eredivisie rozegrał 24 spotkania i zdobył 2 bramki.
W reprezentacji Antyli Holenderskich zadebiutował w marcu 2004, w meczu przeciwko reprezentacji Antigui i Barbudy. W drużynie narodowej zagrał 3 razy.

</doc>
<doc id="1455897" url="https://pl.wikipedia.org/wiki?curid=1455897" title="Hanoi (ujednoznacznienie)">
Hanoi (ujednoznacznienie)



</doc>
<doc id="1455899" url="https://pl.wikipedia.org/wiki?curid=1455899" title="Biskupice Lubelskie">
Biskupice Lubelskie

Biskupice Lubelskie – przystanek kolejowy w Struży-Kolonii, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 200–299 pasażerów na dobę.

</doc>
<doc id="1455901" url="https://pl.wikipedia.org/wiki?curid=1455901" title="Linda Thompson">
Linda Thompson



</doc>
<doc id="1455903" url="https://pl.wikipedia.org/wiki?curid=1455903" title="Gerhardus Pienaar">
Gerhardus Pienaar

Gerhardus Pienaar (ur. 10 sierpnia 1981 w Rustenburgu) – południowoafrykański lekkoatleta specjalizujący się w rzucie oszczepem.
Pierwsze międzynarodowe sukcesy zaczął odnosić już na początku kariery – w 1998 został wicemistrzem globu juniorów, w 1999 wygrał mistrzostwa Afryki juniorów, a w 2000 zwyciężył na mistrzostwach świata juniorów. Piąty zawodnik uniwersjady w Pekinie (2001). W 2002 zdobył swój pierwszy w karierze tytuł mistrza Afryki oraz wystąpił w zawodach pucharu świata. Po wygraniu igrzysk afrykańskich w 2003 ponownie uplasował się na piątym miejscu uniwersjady oraz zwyciężył w inauguracyjnej edycji igrzysk afro-azjatyckich. W 2004 ponownie okazał się najlepszy podczas mistrzostw Afryki, a kilka tygodni później odpadł w eliminacjach podczas igrzysk olimpijskich. Na początku 2006 uplasował się tuż za podium – na czwartym miejscu – igrzysk Wspólnoty Narodów, a w dalszej części sezonu zdobył trzecie w karierze złoto czempionatu Czarnego Lądu oraz był drugi podczas zawodów o puchar świata. W 2007 był drugi na igrzyskach afrykańskich oraz odpadł w eliminacjach mistrzostw świata. Nie startował w dużych imprezach międzynarodowych w sezonie 2008 i 2009. Po zdobyciu srebra mistrzostw Afryki w 2010 znalazł się w składzie kontynentu na puchar interkontynentalny, w którym zajął drugie miejsce. Wielokrotny medalista mistrzostw Republiki Południowej Afryki.
Rekord życiowy: 84,50 m (29 października 2003, Hajdarabad).

</doc>
<doc id="1455912" url="https://pl.wikipedia.org/wiki?curid=1455912" title="Koło Sprawy Bożej">
Koło Sprawy Bożej

Koło Sprawy Bożej (organizacja towiańczyków) – ruch moralno-religijny, założony w Paryżu z inicjatywy Andrzeja Towiańskiego 1 czerwca 1842, działający do 1878. Towiańczycy wierzyli w nadejście nowej epoki, przybliżającej nadejście Królestwa Bożego na ziemi, doniosłą rolę narodu polskiego w procesie dziejowym, krytykowali również zinstytucjonalizowane formy religijne. Byli przekonani, że każdy człowiek posiada wewnątrz siebie ukrytą wiedzę absolutną ofiarowaną mu przez Boga. Do Koła należało wielu przedstawicieli polskiej emigracji, m.in. Adam Mickiewicz, Juliusz Słowacki, Michał Szweycer i Seweryn Goszczyński.
Działalność Koła.
Koło Sprawy Bożej zaczęło się formować po wystąpieniu Towiańskiego w katedrze Notre-Dame 27 września 1841, w którym wyjaśniał on założenia swojej filozofii. W organizację sekty aktywnie włączył się Adam Mickiewicz, a pierwsze jej oficjalne zebranie odbyło się 1 czerwca 1842. Początkowo do Koła należało 17 osób, liczba ta zaczęła z czasem rosnąć, organizacja nie liczyła jednak nigdy więcej niż 100 członków. Filozofia towiańczyków (opierająca się na przekonaniu, że ówczesny moment dziejowy jest przełomowy dla Polski i świata, a grupowa praca może przyspieszyć nadejście nowej epoki, opartej na walce ze złem i religijności) zyskiwała jej popularność wśród polskich emigrantów, zniechęconych polityczną bezsilnością i spragnionych doniosłego czynu. Była jednak krytykowana zarówno przez liberalnych demokratów, jak i przez konserwatywne kręgi kościelne. Towiańczycy wierzyli, że jednostki zgromadzone w Kole stworzą tzw. „hufiec boży”, mający szczególne znaczenie w przybliżaniu Królestwa Bożego; rolę taką przypisywali również wybranym narodom (w tym narodowi polskiemu). Organizacja pragnęła reformy Kościoła katolickiego, próbowała więc wprowadzić świeckie formy kapłaństwa, nazywane „obrządkami nowego zakonu”. Usiłowała bezskutecznie pozyskać dla swojej sprawy papieża Grzegorza XVI. Jednym z najaktywniejszych członków Koła, włączającym się w tworzenie rytuałów i organizację społeczności był Mickiewicz (nazywany wśród towiańczyków Bratem-Wieszczem). Mickiewicz stał się również naczelnikiem paryskiego Koła po tym, jak 19 lipca 1842 Towiański został zmuszony przez władze francuskie do opuszczenia kraju. Odtąd założyciel przedstawiał Mickiewiczowi (a później także Karolowi Różyckiemu) swoje instrukcje listownie. Wspólnota w tym okresie zmieniła się w sektę. Wprowadzono ścisłą hierarchię, kontrolę wszystkich dziedzin życia członków, publiczną spowiedź w Kole. Z czasem Mickiewicz odsunął się od Towiańskiego (zrażony jego niechęcią do działań zbrojnych oraz wzrastającą tyranią) i w kwietniu 1846 opuścił go, zakładając własne Koło. Rozłam w Sprawie Bożej spowodował też tzw. „Akt Chodźki”, odczytany na zebraniu 29 listopada 1844. Był to list do cara Mikołaja I, w którym kierownictwo Koła określało wzajemny stosunek Polaków i Rosjan w duchu miłości bliźniego, niezależnie od polskiej nienawiści do zaborców. Dokument ten zbulwersował zebranych, Juliusz Słowacki wyraził gwałtowny protest, natomiast pułkownik Mikołaj Kamieński odszedł z sekty. Chociaż Towiańskiemu udało się na powrót zintegrować wyznawców, to jednak rola Koła stopniowo malała. Organizacja nie rozpadła się po śmierci założyciela w 1878. Kontynuowano ją głównie w Turynie, gdzie Towiański miał wielu zwolenników, nawet w kręgu profesorów i senatorów.

</doc>
<doc id="1455913" url="https://pl.wikipedia.org/wiki?curid=1455913" title="Karczma piwna">
Karczma piwna



</doc>
<doc id="1455916" url="https://pl.wikipedia.org/wiki?curid=1455916" title="Linda Thompson (piosenkarka)">
Linda Thompson (piosenkarka)

Linda Thompson (ur. 23 sierpnia 1947 roku) – brytyjska piosenkarka, była żona Richarda Thompsona, z którym tworzyła duet Richard and Linda Thompson.

</doc>
<doc id="1455918" url="https://pl.wikipedia.org/wiki?curid=1455918" title="Harmon Northrop Morse">
Harmon Northrop Morse

Harmon Northrop Morse (ur. 15 października 1848, zm. 8 września 1920) – amerykański chemik. Dziś znany jest głównie z odkrycia paracetamolu (acetaminofenu), ale substancja ta stała się słynna dopiero po jego śmierci. W pierwszej połowie dwudziestego wieku znany był ze swoich badań nad ciśnieniem osmotycznym za które dostał nagrodę medalu Avogadro w 1916. Równanie Morse'a do obliczania ciśnienia osmotycznego zostało nazwane właśnie po Harmonie Northropie Morse'ie.

</doc>
<doc id="1455919" url="https://pl.wikipedia.org/wiki?curid=1455919" title="Liphistius desultor">
Liphistius desultor

Liphistius desultor – gatunek dużego pająka z rodziny Liphistiidae.
Morfologia.
" Liphistius desultor" to masywnie zbudowany pająk o dość krótkich odnóżach, osiągający 30-40 mm długości. Ma czerwony głowotułów, ciemny odwłok i czarno-czerwone odnóża. Mimo iż dość podobny do przedstawicieli Theraphosidae i Ctenizidae nie jest z nimi blisko spokrewniony – rodzina Liphistiidae, w której jest klasyfikowany, należy do odrębnego podrzędu Mesothelae. "Liphistius desultor" prawdopodobnie jest żywą skamieniałością – dowodzą tego zachowanie resztek pierwotnej segmentacji ciała oraz ustawienie szczękoczułków i duże rozmiary pazurów jadowych.
Biologia.
Pająk czatuje przy wejściu do rurki mieszkalnej na owady i inne niewielkie bezkręgowce, które wyczuwa odbierając drgania podłoża oraz dzięki rozchodzącym się od norki sieciom sygnalizacyjnym. Kiedy ofiara znajdzie się w pobliżu wieczka "Liphistius desultor" natychmiast atakuje i wstrzykuje jej jad.
Siedliska.
Występuje w lasach deszczowych na terenie Malezji. Zamieszkuje podłoża wilgotnych lasów równikowych, gdzie buduje rurkowate nory zaopatrzone w wieczko.

</doc>
<doc id="1455922" url="https://pl.wikipedia.org/wiki?curid=1455922" title="Port lotniczy VC Bird">
Port lotniczy VC Bird

Port lotniczy VC Bird (IATA: ANU, ICAO: TAPA) – międzynarodowy port lotniczy położony 8 km na północny wschód od Saint John’s, na Antigui, w archipelagu Antigua i Barbuda.

</doc>
<doc id="1455930" url="https://pl.wikipedia.org/wiki?curid=1455930" title="Killeen">
Killeen

Killeen – miasto w Stanach Zjednoczonych, w stanie Teksas, w hrabstwie Bell. Według spisu w 2020 roku liczy 153,1 tys. mieszkańców. Położone 90 km na północ od Austin i 200 km na południowy zachód od Dallas.

</doc>
<doc id="1455932" url="https://pl.wikipedia.org/wiki?curid=1455932" title="Navy SEALS">
Navy SEALS



</doc>
<doc id="1455935" url="https://pl.wikipedia.org/wiki?curid=1455935" title="Bryce McGain">
Bryce McGain

Bryce McGain (ur. 25 marca 1972) – australijski krykiecista, praworęczny "bowler" rzucający w technice "wrist spin". W 2008 powołany do reprezentacji Australii.

</doc>
<doc id="1455938" url="https://pl.wikipedia.org/wiki?curid=1455938" title="Zadnia Dolina Jaworowa">
Zadnia Dolina Jaworowa



</doc>
<doc id="1455942" url="https://pl.wikipedia.org/wiki?curid=1455942" title="AIRES">
AIRES

AIRES – kolumbijska linia lotnicza z siedzibą w Bogocie. Została założona 23 lutego 1981 roku.

</doc>
<doc id="1455947" url="https://pl.wikipedia.org/wiki?curid=1455947" title="Raymond Victoria">
Raymond Victoria

Raymond Victoria (ur. 10 października 1972 w Utrechcie) – piłkarz z Antyli Holenderskich. Występował na pozycji pomocnika.
Victoria jest wychowankiem Feyenoordu. W 1991 roku przeszedł do niemieckiego Bayernu Monachium. Zawodnikiem tego klubu był przez dwa lata, jednak nie rozegrał w nim żadnego oficjalnego spotkania. W 1993 powrócił do Holandii, podpisując kontrakt z De Graafschap. Występował tam przez 5 sezonów. W tym czasie nie odniósł z drużyną większych sukcesów. W 1998 roku, z myślą o występach w europejskich pucharach, został kupiony przez Willem II Tilburg. Wraz z tą drużyną, występował w Lidze Mistrzów, w której Willem II zgromadził 2 punkty i ostatecznie odpadł z rozgrywek. Sezon 2006/2007 spędził w cypryjskim AEK Larnaka. Latem 2007 przeszedł do ADO Den Haag. W 2008 roku zakończył karierę.

</doc>
<doc id="1455948" url="https://pl.wikipedia.org/wiki?curid=1455948" title="Clot">
Clot

Clot – stacja metra w Barcelonie, na linii 1 i 2. Stacja została otwarta w 1951.

</doc>
<doc id="1455950" url="https://pl.wikipedia.org/wiki?curid=1455950" title="Navas">
Navas

Navas – stacja metra w Barcelonie, na linii 1. Stacja została otwarta w 1953.

</doc>
<doc id="1455954" url="https://pl.wikipedia.org/wiki?curid=1455954" title="Karol Bystrzonowski">
Karol Bystrzonowski

Karol Bystrzonowski z Bystrzanowic Bystronowski herbu Starykoń (ur. 1710, zm. 1752) – wojski chęciński
Urodzony 1710. Pochodził z rodu Szafrańców-Bystrzanowskich pieczętującego się herbem Starykoń (Szafraniec). Mąż Apolonii z Misiowskich z Irządz.Miał córkę o imieniu Domicela.
Jego synami byli Kajetan Szafraniec-Bystrzanowski, kasztelan małogoski, Klemens, Michał, Sebastian Szafraniec-Bystrzanowski (1730 – 1795)- podczaszy, stolnik, chorąży Chęcinski (1783), kawaler orderu świętego Stanisława (1785), pokojowy dwórzanin królewski (1758).

</doc>
<doc id="1455960" url="https://pl.wikipedia.org/wiki?curid=1455960" title="Zatorek">
Zatorek

Zatorek – jezioro na wyspie Wolin w gminie Wolin, w powiecie kamieńskim, w woj. zachodniopomorskim.
Jezioro położone jest we wschodniej Wisełce, na obrzeżu Wolińskiego Parku Narodowego, po południowej stronie drogi wojewódzkiej nr 102, 1 km na zachód od pola golfowego w Kołczewie.
Jezioro ma powierzchnię 9,23 ha i stanowi własność Lasów Państwowych, w większości położone w lesie, z wyjątkiem południowo-zachodniego krańca. W północnej części wyspa. W jeziorze i jego strefie przybrzeżnej występują liczne ciekawe gatunki flory i fauny. Można tu spotkać takie rośliny jak: grzybienie białe, grążel żółty, rogatek sztywny, żabiściek pływający; ptaki: łabędź niemy, puszczyk, kaczka krzyżówka, łyska, trzciniak oraz ryby: szczupak, lin, karaś, karaś, okoń, płoć, karp, leszcz i wzdręga.
Dopuszcza się sportowy połów ryb, z brzegu lub specjalnie do tego celu przeznaczonych pomostów, pod warunkiem wykupienia zezwolenia. Jezioro otoczone jest lasem liściastym.
Na południowo-zachodnim skraju jeziora kempingi, na północno-wschodnim parking i początek szlaku spacerowego do latarni morskiej Kikut.
Około 1,2 km na wschód leśniczówka Kołczewo.

</doc>
<doc id="1455961" url="https://pl.wikipedia.org/wiki?curid=1455961" title="Trofeo Teresa Herrera">
Trofeo Teresa Herrera

Trofeum Teresy Herrera (hiszp."Trofeo Teresa Herrera") - piłkarski turniej towarzyski rozgrywany regularnie od 1946 w hiszpańskiej miejscowości La Coruña.
Jest to jeden z najbardziej prestiżowych turniejów sparingowych rozgrywanych w Hiszpanii. Biorą w nim udział zaproszone kluby. Od pierwszej edycji występują w nim cztery drużyny. Mecze rozgrywane są na Estadio Municipal de Riazor w drugiej połowie sierpnia, a udział w turnieju ma zapewniony jego gospodarz, Deportivo La Coruña.
Turniej kobiet.
Od 2013 roku o zwycięstwo w Trofeo Teresa Herrera rywalizują również drużyny kobiece. W pierwszej edycji rywalizowały lokalne drużyny z Galicji, Victoria CF pokonała w finale 3:0 Orzán SD. W 2014 roku mecz został rozegrany po raz pierwszy na stadionie Riazor, a jego przeciwnikiem był zagraniczny Boavista FC. Zorganizowano turniej kwalifikacyjny dla kilku lokalnych drużyn, który wygrała obrończyni tytułu Victoria. Boavista grała w użyczonych im strojach Deportivo La Coruña, ponieważ ich własne zostały skradzione. Od 2016 roku gospodarzem turnieju jest kobieca sekcja Deportivo La Coruña.

</doc>
<doc id="1455962" url="https://pl.wikipedia.org/wiki?curid=1455962" title="Clavariadelphus ligula">
Clavariadelphus ligula



</doc>
<doc id="1455964" url="https://pl.wikipedia.org/wiki?curid=1455964" title="Algirdas Monkevičius">
Algirdas Monkevičius

Algirdas Monkevičius (ur. 29 marca 1956 w Retowie) – litewski pedagog, socjolog, działacz oświatowy, nauczyciel akademicki i polityk, minister edukacji i nauki w latach 2000–2004 i w 2008, w latach 2019–2020 minister edukacji, nauki i sportu.
Życiorys.
W 1979 ukończył studia na wydziale fizyki i matematyki Szawelskiego Instytutu Pedagogicznego ze specjalnością nauczyciela matematyki i fizyki. W latach 1988–1991 był słuchaczem studiów doktoranckich w centrum badań socjologicznych Akademii Nauk Społecznych w Moskwie. W 1991 uzyskał stopień kandydata nauk w zakresie socjologii (w 1994 nostryfikowany jako stopień doktora). W latach 1996–1999 odbył studia zaoczne w zakresie informatyki na wydziale fizyki i matematyki Uniwersytetu Szawelskiego.
Od 1979 pracował jako nauczyciel w szkole średniej w Nowych Okmianach. W latach 1983–1985 pełnił funkcję inspektora wydziału oświaty rejonu okmiańskiego. Od 1985 do 1988 zajmował stanowisko kierownika wydziału komitetu rejonowego Komunistycznej Partii Litwy w Nowych Okmianach. W 1991 objął stanowisko dyrektora szkoły średniej im. Simonasa Daukantasa w Popielanach i zajmował je do 1997. W latach 1997–2000 był kierownikiem wydziału oświaty administracji rejonu okmiańskiego oraz jednocześnie radnym tego rejonu. W latach 1995–2000 sprawował mandat radnego okręgu szawelskiego. Działacz organizacji oświatowych i społecznych, został wiceprezesem Klubu Rotary w Nowych Okmianach.
W latach 1998–2000 pracował na Uniwersytecie Szawelskim. W 1998 został pełnomocnikiem rektora ds. utworzenia wydziału nauk społecznych. Przez kolejne dwa lata pełnił funkcje prodziekana i dziekana tego wydziału oraz kierownika katedry zarządzania.
Od 2000 należał do Nowego Związku. W tym samym roku został wybrany do Sejmu. We współtworzonym wówczas przez Nowy Związek rządzie Rolandasa Paksasa objął stanowisko ministra edukacji i nauki. Tę samą funkcję pełnił w gabinecie Algirdasa Brazauskasa w latach 2001–2004. W 2004 ponownie uzyskał mandat deputowanego. W latach 2004–2006 był przewodniczącym komisji etyki i procedury, a od 2 lutego 2008 wiceprzewodniczącym frakcji Nowego Związku. 27 maja 2008 ponownie został mianowany na stanowisko ministra edukacji i nauki. W wyborach parlamentarnych w tym samym roku bez powodzenia ubiegał się o mandat poselski z ramienia Nowego Związku. 9 grudnia zakończył urzędowanie na stanowisku ministra.
W 2009 podjął pracę na Uniwersytecie Michała Römera w Wilnie jako docent w katedrze polityki społecznej. W 2012 ponownie kandydował bez powodzenia do Sejmu (z ramienia Partii Chrześcijańskiej). Od 2010 do 2015 był dziekanem jednego z wydziałów na Uniwersytecie Michała Römera, a w 2015 został wybrany na stanowisko rektora tej uczelni.
15 stycznia 2019 po raz trzeci został ministrem edukacji, nauki i sportu, dołączając do gabinetu Sauliusa Skvernelisa. Urząd ten sprawował do 11 grudnia 2020.

</doc>
<doc id="1455965" url="https://pl.wikipedia.org/wiki?curid=1455965" title="Wydział Nauk o Materiałach i Środowisku Akademii Techniczno-Humanistycznej w Bielsku-Białej">
Wydział Nauk o Materiałach i Środowisku Akademii Techniczno-Humanistycznej w Bielsku-Białej

Wydział Nauk o Materiałach i Środowisku – do roku 2016 jeden z 5 wydziałów wchodzących w skład Akademii Techniczno-Humanistycznej w Bielsku-Białej. Siedziba wydziału do 2013 roku znajdowała się przy Placu Fabrycznym 5 na Dolnym Przedmieściu, od roku 2013 siedziba Wydziału zlokalizowana jest w budynku C, w kampusie ATH na bielskich Błoniach, przy ul. Willowej 2. W 2016 roku nastąpiła zmiana nazwy na Wydział Inżynierii Materiałów, Budownictwa i Środowiska.
Struktura organizacyjna.
W skład Wydziału wchodzą 3 instytuty:

</doc>
<doc id="1455966" url="https://pl.wikipedia.org/wiki?curid=1455966" title="Great Western Railway (2015)">
Great Western Railway (2015)

Great Western Railway (GWR) – brytyjski przewoźnik kolejowy posiadający koncesję na obsługę grupy tras lokalnych i regionalnych w zachodniej i południowo-zachodniej Anglii oraz południowej Walii, a także łączących te regiony z Londynem. Koncesja obejmuje także obsługę dalekobieżnych połączeń klasy InterCity, dla których jednym z krańców jest dworzec Paddington w Londynie. Firma funkcjonuje od 1996 roku, do 1998 roku działała pod nazwą Great Western Trains, a następnie do 2015 roku jako First Great Western. Właścicielem przewoźnika jest FirstGroup.
Tabor.
W 2009 roku flota First Great Western składała się z następujących jednostek:

</doc>
<doc id="1455970" url="https://pl.wikipedia.org/wiki?curid=1455970" title="Powrót Różowej Pantery">
Powrót Różowej Pantery

Powrót Różowej Pantery (oryg. "The Return of the Pink Panther") – czwarty z serii filmów Różowa Pantera. W filmie Peter Sellers po raz trzeci wystąpił w roli Inspektora Clouseau.
Film był nominowany do Złotego Globu w trzech kategoriach.
Nagrody i nominacje.
Złote Globy 1975

</doc>
<doc id="1455971" url="https://pl.wikipedia.org/wiki?curid=1455971" title="Wyższa Szkoła Teologiczno-Społeczna w Warszawie">
Wyższa Szkoła Teologiczno-Społeczna w Warszawie

Wyższa Szkoła Teologiczno-Społeczna w Warszawie (WSTS) – wyznaniowa szkoła wyższa Kościoła Zielonoświątkowego w RP kształcąca studentów w zakresie teologii i uprawniona do nadawania tytułu zawodowego licencjata teologii. Założona w 1968 w ramach Zjednoczonego Kościoła Ewangelicznego jako Szkoła Biblijna, później przemianowana na Warszawskie Seminarium Teologiczne. Od października 2012 posiada obecną nazwę.
Profil działania.
WSTS jest zielonoświątkową wyższą szkołą teologiczną typu zawodowego o charakterze kolegium biblijnego. Jako główny cel stawia sobie kształcenie intelektu i chrześcijańskiego charakteru studentów, by służyli Bogu, Kościołowi i światu, jako pracownicy duchowni i świeccy. Szkoła jest otwarta dla wszystkich społeczności ewangeliczno-wolnokościelnych. Jej celem jest utrwalenie i pogłębienie osobistej i społecznej więzi z Bogiem poprzez studium Słowa Bożego i modlitwę oraz udział w nabożeństwach. Proces kształcenia obejmuje następujące dziedziny: biblistyka, teologia systematyczna, teologia praktyczna, teologia historyczna. Kształcić się można w następujących specjalizacjach: 
W kampusie uczelni odbywają się synody Kościoła Zielonoświątkowego. Organizowane są konferencje dla pastorów, liderów, etc. 16 lutego 2013 zorganizowano konferencję na temat „Służba uwolnienia”, której celem było wypracowanie stanowiska odnośnie do demonologii. Jednym z mówców był Jacek Heidenreich (pastor ze Słupska), Janusz Lindner (pastor z Krotoszyna), Michał Hydzik.
Biblioteka.
Systematyczne gromadzenie księgozbioru rozpoczęło się w 1972 roku. Biblioteka miała służyć przede wszystkim studentom i wykładowcom. W latach 70. i na początku lat 80. biblioteką opiekowała się Jadwiga Brandys. Biblioteka mieściła się wtedy przy ul. Zagórnej 10. Od lat 90. biblioteką opiekuje się Bogusława Ziemba. W roku 2009 biblioteka liczyła ponad 10 000 woluminów. 
Historia.
Korzenie WSTS znajdują się w formach kształcenia realizowanych w Zjednoczonym Kościele Ewangelicznym (ZKE). W 1948 w tym związku wyznaniowym powstała pierwsza szkoła biblijna z siedzibą przy ul. Poznańskiej 13. Kierownikiem był Józef Mrózek jr., odbyły się dwa kursy stacjonarne. Aresztowania duchownych ZKE w 1950 przerwały funkcjonowanie szkoły, władze przejęły też lokal przy ul. Poznańskiej. Przez następne dwa dziesięciolecia szkoła nie działała ze względu na utrudnienia ze strony władz, brak warunków lokalowych, niewielkie zainteresowanie ze strony ówczesnych władz Kościoła. Odbywały się co najwyżej kilkudniowe kursy biblijne dla pastorów i kaznodziejów. Od 4 marca do 31 marca 1968 odbył się 4-tygodniowy kurs. Kierownikiem był Edward Czajko. Wznowienie działalności nastąpiło w 1972. Na kierownika powołano Mieczysława Kwietnia. W 1986 przekształcono Szkołę Biblijną w Seminarium Teologiczne i rozpoczęto organizowanie naboru rokrocznie. W 1982 dyrektorem szkoły został Włodzimierz Rudnicki. W 2005 roku rektorem został Piotr Nowak, ze względu na wprowadzenie kadencyjności tej funkcji.
Od 1989 roku seminarium ma nową siedzibę przy ul. Wybornej 20 i zaczęło kształcenie w trybie trzyletnim. 
W 1988 roku nastąpił rozpad ZKE. Seminarium Teologiczne ZKE w Warszawie przeszło pod zarząd Kościoła Zielonoświątkowego. W 1997 na mocy ustawy regulującej stosunek państwa do Kościoła Zielonoświątkowego w RP uczelnia została uznana za wyższą szkołę teologiczną typu zawodowego, z prawem nadawania tytułu licencjata teologii. W 2002 zaczęto przyjmować studentów innych uczelni na studia podyplomowe. W marcu 2004 rozpoczęła się rozbudowa bazy dydaktycznej i bazy noclegowej oraz budowa sali wielofunkcyjnej (kaplica, sala konferencyjna). Otwarcie nowej kaplicy i nowych pomieszczeń wykładowych nastąpiło w październiku 2009. Na koniec 2009 studiowało 128 studentów w systemie stacjonarnym i zaocznym.
Po 2000 roku uczelnia przeżywała kryzys swej działalności, zmniejszała się liczba studentów, w zborach wzrastały krytyczne oceny wobec duchowości absolwentów. W związku z tym 23 lutego 2005 Naczelna Rada Kościoła Zielonoświątkowego podjęła decyzję o odwołaniu dotychczasowego rektora Włodzimierza Rudnickiego i powołaniu Piotra Nowaka. Wprowadzono też kadencyjność urzędu rektora. Innym powodem ingerencji ze strony NRK była chęć odzyskania wpływu na uniezależniającą się uczelnię, wpływ na sposób kształcenia kadr.
W latach 2007-2011 systematycznie spadał procentowy udział mężczyzn w gronie studentów WSTS. Na studia podyplomowe z coachingu i mentoringu w 2014 roku zgłosiły się wyłącznie kobiety. Średnio w latach 2007-2014 kobiety stanowiły 44% liczby studentów. Kobiety częściej kontynuują studia. W latach 2007-2014 tylko 9% z nich zrezygnowało, podczas gdy w grupie mężczyzn było ich aż 22%.
W chwili obecnej w WSTS kształci się ponad 100 studentów. Liczba studentów dziennych waha się zwykle od 10 do 25, zaocznych jest zwykle około 100. W historii uczelni było kilku studentów obcokrajowców z takich krajów jak Szwecja, Niemcy, Słowacja, a także z krajów afrykańskich. Ponad 50% studentów pochodzi z Kościoła Zielonoświątkowego (ponadto z Kościoła Chrystusowego w RP, Kościoła Bożego w Chrystusie, Kościoła Bożego i innych ewangelikalnych).
W październiku 2012 uczelnia zmieniła nazwę na: Wyższa Szkoła Teologiczno-Społeczna.
Szkoła była współorganizatorem mającej miejsce 20 października 2016 roku konferencji naukowej Polskiego Forum Chrześcijańskiego pt. "„Jeden Duch, różne dary, wspólne dobro”". Patronat naukowy nad konferencją pełniły obok WSTS m.in. Polska Akademia Nauk, Chrześcijańska Akademia Teologiczna w Warszawie, Uniwersytet Kardynała Stefana Wyszyńskiego w Warszawie i Wyższe Baptystyczne Seminarium Teologiczne w Warszawie. 
Absolwenci.
Wśród absolwentów WSTS są pastorzy, liderzy, osoby zaangażowane w pracę kościelną. Wśród nich wyróżniają się następujące osoby:

</doc>
<doc id="1455974" url="https://pl.wikipedia.org/wiki?curid=1455974" title="Park linowy">
Park linowy

Park linowy – szczególna odmiana publicznie dostępnej instalacji sportowo-rekreacyjnej, składająca się z rozpiętych na różnych wysokościach (nawet do kilkunastu metrów nad ziemią, często w lesie pomiędzy drzewami, ale także pomiędzy specjalnie ustawionymi słupami) lin, drabinek, mostków, platform itp.
Pomiędzy poszczególnymi elementami parku urządzane są trasy przejść o różnym stopniu trudności, pozwalającym na dobranie ich stosownie do kondycji i umiejętności osób korzystających z tej formy rekreacji.

</doc>
<doc id="1455977" url="https://pl.wikipedia.org/wiki?curid=1455977" title="Romain Grosjean">
Romain Grosjean

Romain Grosjean (ur. 17 kwietnia 1986 w Genewie) – francuski kierowca wyścigowy, mistrz serii GP2 z sezonu 2011, kierowca Formuły 1 w zespole Haas. Zwycięzca Race of Champions z 2012 roku.
Życiorys.
Formuła Renault.
Grosjean w roku 2001 zdobył Mistrzostwo Francji ICA. Dwa lata później został mistrzem Szwajcarskiej Formuły Renault 1600, z dorobkiem 10 zwycięstw oraz 10 pole position, na 10 wyścigów. W kolejnym sezonie startował we francuskiej oraz europejskiej Formule Renault, w zespole SG Formula. Zmagania w nich zakończył odpowiednio na 7. i 15. miejscu w końcowej klasyfikacji. W 2005 roku zdominował francuską serię, wygrywając po drodze dziesięć wyścigów. W europejskim cyklu również nastąpił progres. Zdołał wówczas dwukrotnie stanąć na podium, a w klasyfikacji generalnej zajął 12. pozycję.
Europejska i Brytyjska Formuła 3.
W sezonie 2005 podpisał kontrakt z francuskim zespołem Signature-Plus, na udział w prestiżowym wyścigu o Grand Prix Makau. Debiutancki udział zakończył na 9. lokacie. W roku 2006 kontynuował współpracę z francuskim zespołem, w Formuła 3 Euro Series. W całym sezonie raz stanął na podium, a w ogólnej punktacji zajął 13. miejsce. W drugim roku startów w Pucharze Kontynentalnym, w tym samym zespole, rywalizację ukończył na 5. miejscu. Gościnnie wystąpił również w Brytyjskiej Formule 3, gdzie nieoczekiwanie zdominował weekend, wygrywając oba wyścigi. Te wyniki skłoniły szefostwo mistrzowskiego teamu ASM Formule 3 (obecnie ART Grand Prix) do zatrudnienia go w głównym zespole. Ostatecznie nie zawiódł oczekiwań zespołu, pewnie sięgając po tytuł mistrzowski (największym rywalem Francuza w walce o tytuł był Szwajcar Sébastien Buemi). W tym czasie dwanaście razy stanął na podium, z czego sześciokrotnie zwyciężył. Pomimo sukcesu w najlepszej serii z cyklu F3, w wyścigu o nieoficjalne mistrzostwo świata Formuły 3, na torze Guia Circuit, zajął dopiero 8. pozycję.
GP2 i Auto GP.
W roku 2008 awansował do bezpośredniego przedsionka Formuły 1 – serii GP2 – gdzie również reprezentował ART Grand Prix. Współpracę z francuskim zespołem rozpoczął od startów w nowo utworzonej Azjatyckiej Serii GP2. Przez cały sezon zdecydowanie prowadził w klasyfikacji generalnej, dzięki czemu bez problemu zdobył mistrzostwo, pięć razy przy tym stając na podium (w tym czterokrotnie na najwyższym stopniu i czterokrotnie zdobywając pole position). Ponownie największym rywalem Grosjeana był Szwajcar Buemi.
Sezon w głównym cyklu był obiecujący w wykonaniu Francuza, aczkolwiek trudny dla niego. W ciągu dwudziestu wyścigów sześciokrotnie stanął na podium, z czego dwukrotnie na najwyższym stopniu (w sprincie w Turcji oraz w wyścigu głównym w Belgii). Dobre wyniki przeplatały się jednak z wieloma problemami, w postaci kolizji i błędów kierowcy (miał przede wszystkim problemy ze zbyt agresywnym podejściem do ogumienia). Ostatecznie z niedużą stratą do tytułu wicemistrzowskiego, zmagania zakończył na bardzo dobrym 4. miejscu.
Po zrezygnowaniu z obrony tytułu w Azjatyckiej GP2, odszedł z ART. W lutym 2009 roku, został potwierdzony, jako drugi, obok Rosjanina Witalija Pietrowa, kierowca mistrzowskiego zespołu Barwa International Addax (wcześniej Campos). Sezon rozpoczął znakomicie, od wygrania dwóch głównych wyścigów, w dwóch pierwszych rundach (w niedzielnej rywalizacji zajął dwukrotnie drugie miejsce). W kolejnych eliminacjach Francuzowi nie szło już tak dobrze, co było spowodowane nie tylko nie zawinionym kolizjom (m.in. ze swoim rodakiem Franckiem Pererą, który zresztą został za ten incydent wykluczony ze zmagań), ale również powracającym problemem z oponami. W ten też sposób Grosjean w pozostałych rundach nie stanął ani razu na podium, tracąc w efekcie prowadzenie w mistrzostwach. Ostatecznie z walki o tytuł wypadł po rundzie na Węgrzech, po tym, jak zastąpił we francuskim zespole Renault Brazylijczyka Nelsona Piqueta Jr. Nie przeszkodziło to jednak w zajęciu i tak wysokiej 4. lokaty.
W sezonie 2010 Grosjean po braku szans na starty w F1, postanowił zaangażować się w nowo utworzoną serię Auto GP (jeździł dla ekipy DAMS). Pomimo nie uczestnictwa w dwóch pierwszych rundach, pewnie sięgnął po tytuł mistrzowski. W ciągu ośmiu wyścigów, Francuz siedmiokrotnie stanął na podium, z czego cztery razy na najwyższym stopniu (jednego wyścigu nie ukończył). W okresie wakacyjnym Grosjean dostał szansę startów w serii GP2, od francuskiej ekipy, w zastępstwie Belga Jerome'a d'Ambrosio. Na niemieckim torze Hockenheimring, nie spisał się jednak najlepiej, będąc sklasyfikowanym w drugiej dziesiątce. Do kokpitu powrócił, na trzy ostatnie rundy sezonu, tym razem zastępując słabo prezentującego się Ho-Pin Tunga. W ciągu sześciu wyścigów Grosjean czterokrotnie dojechał na punktowanym miejscu, w tym dwukrotnie na podium (zajął wówczas dwa razy trzecią lokatę, w wyścigu głównym w Belgii oraz w sprincie w Abu Zabi). Uzyskane punkty sklasyfikowały reprezentanta Francji na 14. pozycji w generalnej klasyfikacji.
W roku 2011 Grosjean został etatowym zawodnikiem francuskiego zespołu. Sezon rozpoczął od startów w azjatyckim cyklu. Po raz drugi w karierze sięgnął w tej serii po tytuł mistrzowski, stając na podium w dwóch z czterech rozegranych wyścigów (wygrał pierwszy wyścig na włoskiej Imoli).
Sukces powtórzył także w europejskiej edycji. W trakcie zmagań aż dziesięciokrotnie stanął na podium, z czego pięć razy na najwyższym stopniu. Jedyne pole position uzyskał na tureckim Istanbul Park, a w sześciu wyścigach uzyskał najlepszy czas okrążenia.
Formuła 1.
2009: Renault.
Po Grand Prix Węgier 2009, Grosjean został wybrany na następcę Nelsona Piqueta Jr, w zespole Renault. Brak odpowiedniego przygotowania do debiutu (Francuz nie przejechał dużej ilości kilometrów bolidem F1) oraz wyjątkowo słabe osiągi bolidu (po aferze "crash-gate", ekipa straciła głównego sponsora ING, inżyniera Pata Symmondsa oraz szefa Flavio Briatore), spowodowane brakiem rozwoju, odcisnęły piętno na rezultatach Grosjeana. W ciągu siedmiu wyścigów Francuz ani razu nie zdobył punktów, najlepiej spisując się podczas Grand Prix Brazylii, gdzie zajął 13. miejsce. Dodatkowym problemem Grosjeana było również nieumiejętne dbanie o ogumienie, w efekcie czego nie był w stanie osiągnąć przyzwoitego wyniku.
2011–2015: Lotus.
2011.
W sezonie 2011, został rezerwowym kierowcą zespołu Lotus Renault GP.
2012.
9 grudnia 2011 ogłoszono zakontraktowanie Grosjeana na sezon 2012 w zespole Lotus. Éric Boullier wyraził zadowolenie występami Francuza w sesjach treningowych Formuły 1 oraz zdobycia tytułu w GP2 w sezonie 2011 i tym uzasadnił przydzielenie mu miejsca w zespole obok Räikkönena. W kwalifikacjach do pierwszego wyścigu sezonu, Grand Prix Australii zajął trzecie miejsce, co zapewniło mu pierwszy w karierze start z drugiego rzędu.
Podczas wyścigu o GP Belgii na starcie Grosjean doprowadził do bardzo groźnego wypadku po którym został zawieszony na jeden wyścig.
2013.
W sezonie 2013 Francuz kontynuował starty z brytyjska ekipą Lotus F1 Team. Nadal jednak regularnie spisywał się nieco gorzej niż jego partner zespołowy Kimi Räikkönen. Z wyścigu na wyścig spisywał się coraz lepiej, plasując się na najniższym stopniu podium w Bahrajnie, Niemczech, Korei Południowej oraz Japonii. Podczas Grand Prix Stanów Zjednoczonych zacięcie walczył o zwycięstwo, ostatecznie jednak uległ mistrzowi świata Sebastianowi Vettelowi. Ostatecznie uzbierane 132 punkty dały mu najwyższe w karierze siódme miejsce w klasyfikacji generalnej.
2014.
Na sezon 2014 Grosjean przedłużył kontrakt z brytyjska ekipą Lotus F1 Team. Jednak po zmianach regulaminowych ekipa ta wyraźnie straciła swoją formę z poprzedniego sezonu. Ponadto z początkiem sezonu w ich bolidzie wystąpiły problemy z silnikiem, przez co Grosjean nie ukończył Grand Prix Australii. W kolejnych wyścigach zajmował miejsca tuż poza czołową dziesiątka, a w Hiszpanii i Monako Francuz zdobywał punkty za ósme miejsca. Pozostałe wyścigi do końca sezonu przebiegały dla Grosjeana pod znakiem walki w środku stawki, która nie pozwalała na zdobycze punktowe. Z dorobkiem ośmiu punktów został sklasyfikowany na czternastej pozycji w końcowej klasyfikacji kierowców.

</doc>
<doc id="1455980" url="https://pl.wikipedia.org/wiki?curid=1455980" title="Istmia">
Istmia

Istmia – wieś w Grecji na Przesmyku Korynckim, w starożytności miasto.
Od początku VI wieku p.n.e. miasto nabrało znaczenia, gdyż stało się miejscem odbywania igrzysk panhelleńskich nazywanych igrzyskami istmijskimi. Było również miejscem spotkań przedstawicieli greckich polis, radzących o ważnych sprawach.
Pozostałości miasta znajdują się pomiędzy współczesną Istmią a położoną bardziej w głębi lądu wioską Kira Vrisi.

</doc>
<doc id="1455981" url="https://pl.wikipedia.org/wiki?curid=1455981" title="Aleksander Finkel">
Aleksander Finkel

Aleksander Finkel, ukr. Олександр Фінкель (ur. 1 stycznia 1975 w Kamieńcu Podolskim) – izraelski szachista pochodzenia ukraińskiego, arcymistrz od 1995 roku.
Kariera szachowa.
Do 1991 r. mieszkał wraz z rodziną na Ukrainie. Starty w turniejach międzynarodowych rozpoczął wkrótce po emigracji, na rankingowej FIDEza debiutował 1 stycznia 1993 r. z wynikiem 2295 punktów, ale już dwa lata później przekroczył poziom 2500 punktów i otrzymał tytuł arcymistrza. Na osiągnięcie to złożyły się m.in. dz. I m. w Tel Awiwie (1993, wspólnie z Aleksandrem Kaspim) oraz dobre występy w Groningen (1993), Budapeszcie (1993), Beer Szewie (1994) i Riszon Le-Cijon (1995). W 1997 r. podzielił I m. (wspólnie z Wiktorem Michalewskim i Ye Rongguangiem) w Dieren oraz zajął V m. (za Eduardasem Rozentalisem, Siemonem Dwojrisem, Borysem Kanclerem i Borysem Awruchem, ale przed Wiktorem Korcznojem) w Beer Szewie. W 2000 r. zajął IV m. (za Borysem Awruchem, Alikiem Gershonem i Lwem Psachisem) w finale indywidualnych mistrzostw Izraela. W 2002 r. zwyciężył (wspólnie z Jewgienijem Postnym i Jakowem Zilbermanem) w rozegranym w Hajfie półfinale mistrzostw kraju, a od 2004 r. znacznie ograniczył starty w turniejach szachowych, biorąc udział prawie wyłącznie w rozgrywkach drużynowych w Izraelu.
Od pierwszych lat XXI wieku jest stałym współpracownikiem firmy "ChessBase", dla której zajmuje się komentowaniem partii szachowych. W 2004 r. ukończył prawo na Uniwersytecie Tel Awiwu.
Najwyższy ranking w karierze osiągnął 1 marca 2014 r., z wynikiem 2521 punktów.

</doc>
<doc id="1455984" url="https://pl.wikipedia.org/wiki?curid=1455984" title="Afrykańska Konfederacja Lekkoatletyczna">
Afrykańska Konfederacja Lekkoatletyczna

Confederation of African Athletics (CAA) (pl. "Afrykańska Konfederacja Lekkoatletyczna") - międzynarodowa organizacja zrzeszająca narodowe związki lekkoatletyczne z krajów afrykańskich, która powstała w 1973. Główna kwatera znajduje się w Senegalu. CAA zajmuje się organizacją mistrzostw Afryki oraz szeregu mityngów na terenie kontynentu. Szefem konfederacji jest Hamad Kalkaba Malboum.

</doc>
<doc id="1455987" url="https://pl.wikipedia.org/wiki?curid=1455987" title="Prawo transpozycji">
Prawo transpozycji



</doc>
<doc id="1455995" url="https://pl.wikipedia.org/wiki?curid=1455995" title="Saint-Jean-St-Maurice-sur-Loir">
Saint-Jean-St-Maurice-sur-Loir



</doc>
<doc id="1456003" url="https://pl.wikipedia.org/wiki?curid=1456003" title="Hélder Cristóvão">
Hélder Cristóvão

Hélder, właśc. Hélder Marino Rodrigues Cristóvão (ur. 21 marca 1971 w Luandzie) – portugalski piłkarz pochodzenia angolskiego grający na pozycji środkowego obrońcy.
Kariera klubowa.
Hélder urodził się w stolicy Angoli, Luandzie. Wyemigrował w młodym wieku do Portugalii i tam też rozpoczął karierę piłkarską. Jego pierwszym klubem w karierze był GD Estoril-Praia. W 1989 roku zadebiutował w jego barwach w trzeciej lidze, a w 1990 awansował do drugiej. Z kolei rok później wywalczył kolejną promocję i jesienią 1991 zadebiutował w pierwszej lidze portugalskiej. W Estoril grał jeszcze przez rok i już w 1992 roku podpisał kontrakt z jednym z czołowych klubów w kraju, lizbońską, Benfiką. Już w 1993 roku został z nią wicemistrzem Portugalii oraz zdobył Puchar Portugalii, a rok później wywalczył z nią swoje pierwsze w karierze mistrzostwo kraju. Natomiast w 1995 roku zajął z Benfiką 3. pozycję w pierwszej lidze.
Późną jesienią 1996 roku Hélder zmienił barwy klubowe i odszedł do hiszpańskiego Deportivo La Coruña. W Primera División zadebiutował 22 grudnia w zremisowanym 1:1 wyjazdowym spotkaniu ze Sportingiem Gijón. Do końca sezonu 1996/1997 był podstawowym zawodnikiem Deportivo i zajął z nim 3. miejsce w La Liga. W kolejnym pełnił jednak rolę rezerwowego i przegrywał rywalizację o miejsce w składzie z takimi zawodnikami jak Noureddine Naybet czy Donato. Natomiast cały sezon 1998/1999 opuścił z powodu kontuzji.
Latem 1999 roku Portugalczyk został wypożyczony do angielskiego Newcastle United. W drużynie prowadzonej przez Bobby’ego Robsona wystąpił w 12 spotkaniach i strzelił jednego gola, a w 2000 roku wrócił do „Depor”. W 2001 i 2002 roku jako rezerwowy dwukrotnie zostawał wicemistrzem Hiszpanii. Latem 2002 Hélder wrócił do Benfiki i w klubie tym grał przez dwa sezony. Dwa razy był wicemistrzem kraju, a w 2004 zdobył też krajowy puchar.
Latem 2004 Hélder został piłkarzem francuskiego Paris Saint-Germain. W Ligue 1 zadebiutował 30 października w zremisowanym 1:1 wyjazdowym spotkaniu z AJ Auxerre. W PSG wystąpił w 16 spotkaniach i spędził jeden sezon. W 2005 roku przeszedł do greckiej Larisy. Po rozegraniu 9 meczów w Alpha Ethniki postanowił zakończyć piłkarską karierę.
Kariera reprezentacyjna.
W reprezentacji Portugalii Hélder zadebiutował 12 lutego 1992 roku w wygranym 2:0 towarzyskim spotkaniu z Holandią. Pierwszego gola w kadrze narodowej zdobył 2 września tego samego roku w meczu z Austrią (1:1). W 1996 roku został powołany przez selekcjonera António Oliveirę do kadry na Mistrzostwa Europy 1996. Tam wystąpił we wszystkich spotkaniach swojej drużyny: z Danią (1:1), z Turcją (1:0), z Chorwacją (3:0) oraz ćwierćfinale z Czechami (0:1). Ostatni mecz w kadrze narodowej rozegrał w 2001 roku, a łącznie wystąpił w niej 35 razy i strzelił 3 gole.

</doc>
<doc id="1456004" url="https://pl.wikipedia.org/wiki?curid=1456004" title="Maksymilian z Celei">
Maksymilian z Celei

Maksymilian z Celei, także Maksymilian z Lorch (zm. 284 lub 12 października 288 w Celje) – biskup Noricum, męczennik, święty Kościoła katolickiego.
Według pochodzącej z XIII wieku tradycji został wysłany przez papieża Sykstusa II do Noricum jako misjonarz, został arcybiskupem Lorch i zginął śmiercią męczeńską w Celje.
Historycznie pewne jest przeniesienie jego szczątków przez Ruperta z Salzburga w VIII wieku (przed 718). Od 878 znajdowały się one w Altötting, a przed 985 trafiły do Pasawy.
Św. Maksymilian z Celei jest patronem diecezji Linz i Passawy.
Jego wspomnienie liturgiczne obchodzone jest 12 października.

</doc>
<doc id="1456009" url="https://pl.wikipedia.org/wiki?curid=1456009" title="Hélder Marino Rodrigues Cristóvão">
Hélder Marino Rodrigues Cristóvão



</doc>
<doc id="1456011" url="https://pl.wikipedia.org/wiki?curid=1456011" title="Oceania Athletics Association">
Oceania Athletics Association

Oceania Athletics Association (pl. "Stowarzyszenie Lekkoatletyczne Oceanii") - międzynarodowa organizacja zrzeszająca narodowe związki lekkoatletyczne z krajów Oceanii, która powstała w 1969. Główna kwatera znajduje się w Australii. Stowarzyszenie zajmuje się organizacją lekkoatletycznych mistrzostw Oceanii. Szefem OAA jest Geoff Gardner.

</doc>
<doc id="1456014" url="https://pl.wikipedia.org/wiki?curid=1456014" title="Feliks West">
Feliks West

Feliks Wiktor West (ur. 3 listopada 1846 w Výravie, zm. 18 stycznia 1946 w Nowym Sączu) – polski księgarz, drukarz i wydawca.
Życiorys.
Urodził się 3 listopada 1846 roku w Výravie na Słowacji. Po ukończeniu szkoły realnej w Samborze, rodzice rodzice oddali młodego Feliksa do księgarni Jana Rosenheima w Samborze na naukę zawodu księgarza. W roku 1864 zaczął pracować w księgarni Rosenheima w Brodach. W latach 1871–1878 praktykował u Wilda we Lwowie, aby dokształcić się zawodowo i poznać całokształt prac księgarskich. W kwietniu 1878 roku wrócił do Brodów, i ponownie podjął pracę u Rosenheima oraz ożenił się z jego córką Felicją (1858–1889). W 1882 przejął od teścia księgarnię, która od 1886 roku nosiła nazwę „Księgarnia Feliksa Westa w Brodach”. W 1888 roku odkupił od Rosenheima drukarnię. W latach 1912–1914 funkcjonowała filia brodzkiej drukarni we Lwowie. Do 1914 roku wydał 350 dzieł literackich i naukowych. Publikował też serie: "Powiastki Ojczyste dla Młodzieży Szkolnej Polskiej" (1891–1892), "Arcydzieła Polskich i Obcych Pisarzy" (1902–1914), "Epos. Najznakomitsze poemata epickie wszystkich krajów i narodów w streszczeniach i wyciągach" (1908–1912), "Nasi Wielcy Pisarze" (1911).
Oprócz pracy zawodowej działał społecznie. W latach 80. XIX w. przyczynił się do powstania w Brodach Stowarzyszenia Rękodzielników „Gwiazda”, Towarzystwa Szkoły Ludowej, Towarzystwa „Młodzież Polska”, Gniazda PTG Sokół. W latach 1884–1928 był członkiem Rady Miejskiej, w tym także wiceburmistrzem. W latach 1890–1926 był radcą Izby Przemysłowo-Handlowej we Lwowie oraz wiceprezesem i prezesem tej Izby.
W czasie I wojny światowej firma uległa zniszczeniu. Po wojnie Feliks West otworzył i prowadził już tylko księgarnię. W roku 1918 został prezesem Związku Dzielnicowego Księgarstwa Polskiego we Lwowie. W 1924 roku Związek Księgarzy Polskich mianował Westa członkiem honorowym.
Do rozwoju firmy przyczynili się także synowie Westa: Feliks Jan (1880–1929), który kierował firmą w latach (1920–1929). Młodszy jego syn Wilhelm Antoni (1884–1920) był typografem. W 1938 obchodził brylantowe gody. Z okazji 75-lecia pracy księgarskiej, Rada Miejska w Brodach nadała jubilatowi tytuł honorowego obywatela miasta i nazwała jedną z ulic jego imieniem. Firma Westa istniała do grudnia 1939.
W czasie II wojny światowej mieszkał w Brodach (do lutego 1944) i Lwowie. Od maja do sierpnia 1944 roku mieszkał u swego wnuka Andrzeja w Klęczanach k. Nowego Sącza, potem zamieszkał w Nowym Sączu, gdzie zmarł 18 stycznia 1946 roku. Został pochowany na cmentarzu w Nowym Sączu (kwatera 37-1-29).

</doc>
<doc id="1456015" url="https://pl.wikipedia.org/wiki?curid=1456015" title="Hrabstwo Cass (Iowa)">
Hrabstwo Cass (Iowa)

Hrabstwo Cass – hrabstwo położone w USA w stanie Iowa z siedzibą w mieście Atlantic. Założone w 1851 roku.

</doc>
<doc id="1456018" url="https://pl.wikipedia.org/wiki?curid=1456018" title="Raport kasowy">
Raport kasowy

Raport kasowy (RK) – dokument księgowy stosowany w obrocie gotówkowym. Raport to dowód zbiorczy wszelkich operacji kasowych ułożonych w porządku chronologicznym. Częstotliwość jego sporządzania zależy od ilości operacji kasowych. Może być przygotowywany każdego dnia, raz na kilka dni lub z końcem każdego miesiąca kalendarzowego. Jest to dokument zbiorczy operacji kasowych w ciągu określonego okresu, potwierdzonych dokumentami:
Dokumentując operacje gotówkowe, dokumenty kasowe muszą spełniać wymogi określone w art. 21 ustawy o rachunkowości. Tylko bowiem takie dowody księgowe mogą być podstawą zapisów w księgach rachunkowych.Wpisów dokonuje się na podstawie dokumentów źródłowych (np. faktur, rachunków, list płac, rozliczeń delegacji, dowodów dokumentujących pobranie gotówki z banku w celu zasilenia kasy, itd.) lub na podstawie dowodów zastępczych. Dowody zastępcze, to dowody KP i KW. Są one zasadniczo wystawiane wtedy, gdy wpłata/wypłata gotówki nie jest udokumentowana dowodem źródłowym.
Elementy raportu kasowego.
Na prawidłowo przygotowany raport kasowy składają się:
Dokumenty źródłowe.
Wszelkie obroty pieniężne w firmie powinny być udokumentowane dowodami księgowymi, czyli:
Wypełnienie raportu kasowego.
Osoba sporządzająca raport kasowy zapoznaje się ze stanem początkowym i końcowym. Następnie sumuje przychody i rozchody, by określić ostateczny obrót kasowy.Jedna zasada pozostaje niezmienna – wszystko się zgadza, gdy stan gotówki jest identyczny z wykazem na raporcie kasowym.Wszelkie różnice przyjmują postać niedoboru lub nadwyżki kasowej. Każdy raport należy udostępnić księgowemu, który sprawuje pieczę nad finansami w firmie.
Obowiązek przechowywania dokumentu.
Zgodnie z prawem, wszelką dokumentację kasową należy przechowywać do wglądu "przez 5 lat od końca roku kalendarzowego," w którym upłynął termin płatności podatku.

</doc>
<doc id="1456025" url="https://pl.wikipedia.org/wiki?curid=1456025" title="Mistrzostwa Oceanii w lekkoatletyce">
Mistrzostwa Oceanii w lekkoatletyce

Mistrzostwa Oceanii w Lekkoatletyce – zawody lekkoatletyczne organizowane przez Oceania Athletics Association od 1990. Od 1994 zawody organizowane są co dwa lata. Do 2022 odbyło się szesnaście edycji imprezy oraz dwie (w 2011 i 2012) podzielone na regiony wschodni i zachodni.

</doc>
<doc id="1456028" url="https://pl.wikipedia.org/wiki?curid=1456028" title="Igrzyska panhelleńskie">
Igrzyska panhelleńskie

Igrzyska panhelleńskie – wielkie imprezy sportowo-religijne w starożytnej Grecji, w których uczestniczyli zawodnicy ze wszystkich greckich polis.
Mimo że prawie każda polis organizowała zawody sportowe, tylko cztery spośród nich miały charakter igrzysk panhelleńskich czyli ogólnogreckich. Były to:
Do miana zawodów panhelleńskich aspirowały również ateńskie Panatenaje, nigdy jednak nie zyskały one takiego znaczenia, jak wymienione.
Igrzyska panhelleńskie były, jak pisał Pindar, "wspólnymi świętami" ("panegyris") wszystkich Greków, były poświęcone wspólnym bogom i znajdowały się pod ich opieką. Były uroczystościami przypominającymi o wspólnocie etnicznej i kulturowej wszystkich Greków.

</doc>
<doc id="1456032" url="https://pl.wikipedia.org/wiki?curid=1456032" title="338 Pułk Pograniczny NKWD">
338 Pułk Pograniczny NKWD

338 Pułk Pograniczny NKWD – jeden z pułków w składzie wojsk NKWD. U schyłku lata 1945 operował w regionie Lubaczowa walcząc z polskim podziemiem niepodległościowym oraz sotniami UPA.
Rozkazem bojowym nr 0016 sztabu 64 DS WW NKWD z 16 maja 1945 roku otrzymał zadanie pozostania w dotychczasowych miejscach dyslokacji oraz obsługi operacyjnej województwa rzeszowskiego. Podlegał operacyjnie podpułkownikowi Chlebtowskiemu.
25 października 1945 roku pułk został cofnięty na terytorium ZSRR.

</doc>
<doc id="1456035" url="https://pl.wikipedia.org/wiki?curid=1456035" title="Wieża Zegarowa Dolmabahcze">
Wieża Zegarowa Dolmabahcze



</doc>
<doc id="1456036" url="https://pl.wikipedia.org/wiki?curid=1456036" title="Sur le pont d’Avignon (piosenka)">
Sur le pont d’Avignon (piosenka)

Sur le pont d’Avignon – francuska piosenka, której treść odnosi się do mostu w Awinionie ("pont Saint-Bénézet"). Most, dziś częściowo zburzony, wybudowany został w latach 1171-1185 na rzece Rodan, łącząc miasta Awinion i Villeneuve-lès-Avignon. Według legendy budowniczym mostu był św. Bénézet.
Treść piosenki opowiada o ludziach tańczących na moście, choć w rzeczywistości prawdopodobnie tańczyli oni pod mostem ("sous le pont"), gdzie znajduje się wyspa będąca popularnym terenem rekreacyjnym.
W Polsce tytuł ten kojarzy się z wierszem Krzysztofa Kamila Baczyńskiego, do którego muzykę napisał Andrzej Zarycki, a wykonywali między innymi Ewa Demarczyk, Budka Suflera, Janusz Radek, Gaba Kulka oraz grupa Czerwony Tulipan.
Tekst piosenki francuskiej.
"Sur le pont d’Avignon"
"L'on y danse, l'on y danse"
"Sur le pont d’Avignon"
"L'on y danse tous en rond"
"Les beaux messieurs font comm’ ça"
"Et puis encore comm’ ça."
"Les belles dames font comm’ ça"
"Et puis encore comm’ ça."
"Les militaires font comm’ ça"
"Et puis encore comm’ ça"
"Les musiciens font comm’ ça"
"Et puis encore comm’ ça."

</doc>
<doc id="1456037" url="https://pl.wikipedia.org/wiki?curid=1456037" title="Majątek obrotowy">
Majątek obrotowy



</doc>
<doc id="1456040" url="https://pl.wikipedia.org/wiki?curid=1456040" title="SaskTel Northern Men’s Playdown 2008">
SaskTel Northern Men’s Playdown 2008

SaskTel Northern Men’s Playdown – eliminacje strefy północnej do Mistrzostw Saskatchewanu 2008, do fazy prowincjonalnej awansowało 5 drużyn. Turniej rozgrywany potrójnym systemem pucharowym w dniach 17 – 20 stycznia 2008, w Martensville.
Wyniki.
Runda B.
W 11. endzie ostatni kamień Shymko był wypuszczony za mocno i nie zatrzymał się w domu, a kamień Vereschagina był za lekki i zatrzymał się przed polem punktowym.

</doc>
<doc id="1456042" url="https://pl.wikipedia.org/wiki?curid=1456042" title="98 Pułk Pograniczny NKWD">
98 Pułk Pograniczny NKWD

98 Pułk Pograniczny NKWD – jeden z pułków pogranicznych w składzie w składzie 64 Zbiorczej Dywizji Wojsk Wewnętrznych NKWD.
W II połowie października 1944 na terenie powiatu zamojskiego, a także w Krasnymstawie, rozpoczął działalność I, II i III batalion 98 Pułku Pogranicznego 64 Zbiorczej Dywizji Wojsk Wewnętrznych NKWD.
Rozkazem bojowym nr 0016 sztabu 64 DS WW NKWD z 16 maja 1945 otrzymał zadanie pozostania w dotychczasowych miejscach dyslokacji oraz obsługi operacyjnej południowych rejonów województwa lubelskiego oraz województwa rzeszowskiego. Podlegał operacyjnie pułkownikowi Bezborodowowi.
Walczył z oddziałami Armii Krajowej oraz innych polskich organizacji niepodległościowych, dostarczał setki osób do zamojskiego więzienia i aresztu PUBP. 

</doc>
<doc id="1456043" url="https://pl.wikipedia.org/wiki?curid=1456043" title="Pavol Molnár">
Pavol Molnár

Pavol Molnár (ur. 13 lutego 1936 w Bratysławie, zm. 6 listopada 2021 tamże) – słowacki piłkarz. Grał w reprezentacji Czechosłowacji w piłce nożnej. W 20 meczach zdobył 3 gole.
Wystąpił na mistrzostwach świata w 1958 roku, gdzie grał w trzech meczach, i na mistrzostwach świata w 1962, gdzie zdobył srebrny medal.
Molnár grał w Slovanie Bratysława i później w Interze Bratysława.

</doc>
<doc id="1456044" url="https://pl.wikipedia.org/wiki?curid=1456044" title="Megakelwin">
Megakelwin



</doc>
<doc id="1456045" url="https://pl.wikipedia.org/wiki?curid=1456045" title="Materiały">
Materiały



</doc>
<doc id="1456046" url="https://pl.wikipedia.org/wiki?curid=1456046" title="Lucido Maria Parocchi">
Lucido Maria Parocchi

Lucido Maria Parocchi (ur. 13 sierpnia 1833 w Mantui, zm. 15 stycznia 1903 w Rzymie) – włoski duchowny katolicki, wysoki urzędnik Kurii Rzymskiej, kardynał i Wicekanclerz Świętego Kościoła Rzymskiego.
Życiorys.
Pochodził z bardzo bogatej rodziny. Ukończył seminarium w Mantui i Kolegium Rzymskie, gdzie uzyskał doktorat z teologii. Święcenia kapłańskie otrzymał 17 maja 1856 z rąk kardynała Costantino Patrizi Naro. Został następnie skierowany do rodzinnej diecezji, gdzie był wykładowcą w seminarium.
27 października 1871 został mianowany biskupem Pawii. Sakry udzielił kard. Naro. Po kilku latach został przeniesiony na metropolię Bolonia i otrzymał kapelusz kardynalski z tytułem prezbitera San Sisto. Brał udział w konklawe 1878. W 1882 zrezygnował z pasterzowania archidiecezją. W latach 1884–1899 pełnił funkcję Wikariusza Generalnego diecezji rzymskiej. Przez parę miesięcy piastował funkcję kamerlinga. W 1889 podniesiony do rangi kardynała biskupa Albano, przeniesiony w 1896 na Porto e Santa Rufina. Sekretarz Kongregacji św. Officium od 1896. Wicekanclerz Świętego Kościoła Rzymskiego od 1899 do śmierci. Wyświęcił na kapłanów przyszłych kardynałów Denisa Dougherty i Pietra Fumasoni Biondi. Konsekrował przyszłego papieża św. Piusa X. Zmarł w Rzymie i pochowany został na cmentarzu Campo Verano.

</doc>
<doc id="1456047" url="https://pl.wikipedia.org/wiki?curid=1456047" title="Obłok Molekularny w Orionie">
Obłok Molekularny w Orionie

Obłok Molekularny w Orionie (znany również jako Kompleks Oriona) – grupa dużych mgławic znajdujących się w konstelacji Oriona. Chmura ta znajduje się pomiędzy 1500 a 1600 lat świetlnych od Ziemi i ciągnie się przez setki lat świetlnych. Kilka części Kompleksu można zaobserwować za pomocą lornetki lub przez niewielkie teleskopy, niektóre (jak np. Wielka Mgławica w Orionie) są widoczne gołym okiem.
Mgławica jest ważnym obiektem już ze względu na samą wielkość. Rozprzestrzenia się kilka stopni od Pasa Oriona po jego miecz. Jest również jednym z najbardziej aktywnych regionów formowania gwiazd widocznych na nocnym niebie oraz jest miejscem powstawania dysków protoplanetarnych i bardzo młodych gwiazd. Mgławica jest również bardzo jasna w podczerwieni ze względu na ciepło intensywnie wydzielane w procesie formowania gwiazd, chociaż zawiera kompleks zawierający ciemne mgławice, mgławicę emisyjną, mgławicę refleksyjną oraz obszary H II.
Skład kompleksu.
Mgławice należące do kompleksu:

</doc>
<doc id="1456048" url="https://pl.wikipedia.org/wiki?curid=1456048" title="Arne Feick">
Arne Feick

Arne Feick (ur. 1 kwietnia 1988 w Berlinie) – niemiecki obrońca 1. FC Heidenheim. Jest dwudziestoczterokrotnym reprezentantem Niemiec w kadrach młodzieżowych.
Karierę zwodniczą Arne Feick rozpoczynał w niewielkim klubie SV Mühlenbeck 47. Trenował także w SC Oberhavel Velten, aż do 2002 roku, gdy czternastolatka wypatrzyli działacze większego klubu jakim jest Energie Cottbus. Arne przechodził przez kolejne szczeble struktur klubowych, aż w 2006 roku zadebiutował w 1. Bundeslidze. W pierwszej drużynie rozegrał jeszcze jeden mecz, nim odszedł do Erzgebirge Aue, którego stał się podstawowym graczem. Po sezonie spędzonym w Saksonii, przeszedł do Arminii Bielefeld. W sezonie 2010/2011 nie udało się mu pomóc klubowi w utrzymaniu w 2. Bundeslidze. Feick spisywał się jednak na tyle dobrze, że został zauważony przez TSV 1860 Monachium i podpisał z tym klubem kontrakt. Następnie grał również w Arminii Bielefeld i VfR Aalen, a od połowy 2015 roku jest zawodnikiem 1. FC Heidenheim

</doc>
<doc id="1456050" url="https://pl.wikipedia.org/wiki?curid=1456050" title="Egzonumia">
Egzonumia

Egzonumia (ang. "exonumia") – nauka zajmująca się badaniem, opisem i systematyzowaniem żetonów, medali i innych monetopodobnych przedmiotów, które nie są prawnymi środkami płatniczymi. Także: kolekcjonowanie żetonów. 
Nazwa pochodzi od dwóch słów: greckiego "exo" „poza, na zewnątrz” oraz łacińskiego "nummus" „moneta”.

</doc>
<doc id="1456053" url="https://pl.wikipedia.org/wiki?curid=1456053" title="Lucido Parocchi">
Lucido Parocchi



</doc>
<doc id="1456054" url="https://pl.wikipedia.org/wiki?curid=1456054" title="Cmentarz żydowski w Koszalinie">
Cmentarz żydowski w Koszalinie



</doc>
<doc id="1456059" url="https://pl.wikipedia.org/wiki?curid=1456059" title="Hrabstwo Riverside">
Hrabstwo Riverside

Hrabstwo Riverside (ang. "Riverside County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 7303,13 mil² (18 915,02 km²). Według szacunków United States Census Bureau w roku 2009 miało 2 125 440 mieszkańców.
Hrabstwo powstało w 1893 roku. Na jego terenie znajdują się:

</doc>
<doc id="1456060" url="https://pl.wikipedia.org/wiki?curid=1456060" title="Wydział Humanistyczno-Społeczny ATH">
Wydział Humanistyczno-Społeczny ATH



</doc>
<doc id="1456062" url="https://pl.wikipedia.org/wiki?curid=1456062" title="Wydział Nauk o Materiałach i Środowisku ATH">
Wydział Nauk o Materiałach i Środowisku ATH



</doc>
<doc id="1456063" url="https://pl.wikipedia.org/wiki?curid=1456063" title="Grand Prix Włoch 2008">
Grand Prix Włoch 2008

Grand Prix Włoch 2008 – czternasta runda Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1456064" url="https://pl.wikipedia.org/wiki?curid=1456064" title="290 Pułk NKWD">
290 Pułk NKWD

290 Pułk NKWD – jeden z pułków w składzie wojsk NKWD.
W sierpniu 1942 żołnierze pułku operowali na Kaukazie biorąc udział w walkach na zachodnim odcinku frontu o ważny port i węzeł komunikacyjny Noworosyjsk - klucz do tzw. Drogi nr 1 do Tuapse i Suchumi.
Do obrony miasta przed rumuńskim Korpusem Kawalerii Rosjanie mogli przeznaczyć zaledwie 15 000 żołnierzy, w tym 290 pułk NKWD, 77 DP (płk. Toropcew), 1 i 83 BPM oraz mniejsze oddziały szczątkowe.

</doc>
<doc id="1456066" url="https://pl.wikipedia.org/wiki?curid=1456066" title="Fitosterolemia">
Fitosterolemia



</doc>
<doc id="1456070" url="https://pl.wikipedia.org/wiki?curid=1456070" title="Warcaby dwuliniowe">
Warcaby dwuliniowe

Warcaby dwuliniowe – odmiana warcabów, której nazwa wywodzi się od liczby linii zapełnionych przez pionki jednego gracza na początku rozgrywki.
Zasady gry.
Gra rozgrywana jest na ciemnych polach planszy o rozmiarze 8 × 8 pól.
Każdy gracz rozpoczyna grę z ośmioma pionkami swojego koloru:
Planszę umieszcza się tak, by grający białymi pionkami w lewym dolnym rogu widział ciemne pole. Pionki ustawione są na ciemniejszych polach w ten sposób, że cztery środkowe rzędy planszy są wolne.
Jako pierwszy ruch wykonuje grający pionkami białymi, po czym gracze wykonują na zmianę kolejne ruchy. Celem gry jest zbicie wszystkich pionków przeciwnika lub uniemożliwienie wykonania ruchu przez przeciwnika (brak wolnych pól do ruchu).
Pionki mogą poruszać się o jedno pole do przodu po przekątnej (na ukos) na wolne pola. Królówka (damka) może poruszać się po przekątnej przez dowolną liczbę pól.
Bicie pionkiem następuje przez przeskoczenie sąsiedniego pionka lub królówki (damki) przeciwnika na pole znajdujące się tuż za nim po przekątnej (pole to musi być wolne). Zbite pionki są usuwane z planszy od razu po zbiciu. Pionki mogą bić tylko do przodu. Bicie królówką (damką) następuje podobnie do gońca szachowego lecz po biciu może przemieścić się na dowolne pole leżące za bitym pionkiem (po przekątnej). Królówka (damka) może bić kilka pionków/królówek (damek) w jednym ruchu według poniższej zasady.
W jednym ruchu wolno wykonać więcej niż jeden skok tym samym pionkiem, przeskakując przez kolejne pionki/królówki (damki) przeciwnika, także do tyłu w kolejnych biciach pionkiem. Pionek, który dojdzie do ostatniego rzędu planszy, staje się królówką (damką). Kiedy pionek staje się damką, kolej ruchu przypada dla przeciwnika.
Bicia są obowiązkowe. Kiedy istnieje kilka możliwych bić (w różnych miejscach planszy), gracz musi wykonać jedno z nich. Jeśli gracz nie zauważy swojej możliwości bicia, pionek który mógł je wykonać jest usuwany z planszy jeśli przeciwnik zauważy ten fakt na samym początku swojego ruchu (max. 5 sekund)
Podczas bicia nie można przeskakiwać więcej niż jeden raz przez tę samą bierkę. Jeśli gracz nie jest zdolny do wykonania ruchu (ma zablokowane wszystkie pionki), przegrywa.
1 zasada opcjonalna (zalecana do przyśpieszenia gry): Jeśli gracz posiada pionek i królówkę/i (damkę/i) to nie może wykonać więcej niż 5 ruchów z rzędu królówkami (damkami).
2 zasada opcjonalna (zalecana do przyśpieszenia gry): Jeśli na planszy pozostały już tylko królówki (damki) obu graczy, wygrywa ten który posiada ich więcej.
Notacja.
Notacja wykonywana jest przez zapis pola początkowego (np. C1) oraz:

</doc>
<doc id="1456071" url="https://pl.wikipedia.org/wiki?curid=1456071" title="Wael Al Aydy">
Wael Al Aydy

Wael Al Aydy (ur. 8 grudnia 1971 roku w Kairze) – egipski siatkarz, reprezentant kraju. Obecnie występuje w egipskim AHLY. Gra na pozycji libero. Pierwszy mecz w reprezentacji rozegrał przeciwko Argentynie.

</doc>
<doc id="1456077" url="https://pl.wikipedia.org/wiki?curid=1456077" title="Elizabeth Nourse">
Elizabeth Nourse

Elizabeth Nourse (ur. 26 października 1859 w Cincinnati, zm. 8 października 1938) – amerykańska malarka, dekoratorka i rzeźbiarka.
Urodziła się w Mount Healthy, siedem lat uczęszczała do McMicken School of Design w Cincinnati, gdzie uczyła się pod kierunkiem Thomasa Noble rysunku, akwareli i malarstwa olejnego. Studia kontynuowała w Art Students League w Nowym Jorku. Po śmierci rodziców (1883) wróciła do Cincinnati pracowała jako dekoratorka i portrecistka. W 1887 za namową siostry wyjechała do Paryża, by doskonalić warsztat w Académie Julian pod kierunkiem Gustava Boulangera. Po zakończeniu nauki założyła własne studio, wystawiała m.in. w Salonie, wiele podróżowała. Była pierwszą kobietą, której obraz zakupił rząd francuski. Odniosła znaczny sukces artystyczny i finansowy. Zmarła na raka piersi w 1938 w Paryżu.
Elizabeth Nourse malowała realistyczne obrazy przedstawiające kobiety z dziećmi i podczas pracy na wsi. Często malowała wiejskie pejzaże, zajmowała się zdobieniem mebli i rzeźbą. Przez niektórych krytyków była uznana za prekursora realizmu socjalistycznego.

</doc>
<doc id="1456088" url="https://pl.wikipedia.org/wiki?curid=1456088" title="18 Pułk Pograniczny NKWD">
18 Pułk Pograniczny NKWD

18 Pułk Pograniczny NKWD – jeden z pułków pogranicznych w składzie 64 Zbiorczej Dywizji Wojsk Wewnętrznych NKWD.
W drugiej połowie stycznia 1945 pułk rozpoczął pacyfikację Łodzi, wspomagając oddziały radzieckiej 8 Armii, która wcześniej zajęła miasto.

</doc>
<doc id="1456090" url="https://pl.wikipedia.org/wiki?curid=1456090" title="Mistrzostwa Afryki w lekkoatletyce">
Mistrzostwa Afryki w lekkoatletyce

Mistrzostwa Afryki w lekkoatletyce – zawody lekkoatletyczne organizowane od 1979 przez Confederation of African Athletics. Początkowo impreza rozgrywana była nieregularnie, dopiero od 1996 ustalił się cykl dwuletni. 

</doc>
<doc id="1456095" url="https://pl.wikipedia.org/wiki?curid=1456095" title="Cougar (transporter)">
Cougar (transporter)

Cougar – rodzina amerykańskich transporterów opancerzonych typu MRAP (ang. "Mine Resistant Ambush Protected") zapewniających zwiększoną ochronę przed wybuchem min lądowych oraz improwizowanych ładunków wybuchowych ("IED"). Pojazdy produkowane są przez firmę Force Protection Industries w dwóch zasadniczych wariantach: 4×4 oznaczoną jako "Cougar H" oraz 6×6 pod oznaczeniem "Cougar HE".
Historia.
Pojazdy zostały opracowane na początku XXI wieku przez firmę Force Protection Industries, na potrzeby misji wojsk amerykańskich m.in. w Iraku i Afganistanie, gdzie istnieje duże ryzyko ataku przy użyciu min lub improwizowanych ładunków wybuchowych. Pojazd powstał w odpowiedzi na pilną potrzebę operacyjną zgłoszoną przez United States Marine Corps na podstawie doświadczeń z działań prowadzonych w Iraku. Przy projektowaniu pojazdu zdecydowano się skorzystać z doświadczenia południowoafrykańskiej firmy Technical Solutions South Africa, specjalizującej się w produkcji tego typu samochodów wojskowych. Zakłady Force Protection Industries stały się tym samym pierwszym amerykańskim producentem pojazdów klasy MRAP. Produkcja seryjna rozpoczęła się w 2002 roku. Pierwsze zamówienie ze strony Korpusu Piechoty Morskiej producent uzyskał w kwietniu 2004 roku, pierwsze egzemplarze trafiły do Iraku w tym samym roku.
Pojazdy wprowadzono do eksploatacji jako wozy klasy HEV ("Hardened Engineer Vehicle"), pojazdy przeznaczone do prac saperskich i transportu żołnierzy. Z czasem wozami zainteresowała się United States Army oraz klienci zagraniczni. Od 2011 roku firma produkująca Cougary przejęta została przez General Dynamics. Pierwszym klientem zagranicznym była Wielka Brytania, która zakupiła pojazdy we własnej, zmodyfikowanej wersji. Pojazdy eksploatowano w armii brytyjskiej od 2007 roku, gdzie służyły głównie do realizacji zadań logistycznych, patrolowych i saperskich.
Konstrukcja.
Cougar H 4×4.
Cougar H 4×4 jest podstawowym wariantem pojazdów z rodziny Cougar. Zaliczany jest do pojazdów MRAP kategorii I, obejmującej najlżejsze konstrukcje "MRUV" (ang. "Mine Resistant Utility Vehicle"). Pojazd sprawdził się jako minoodporny transporter opancerzony dla grup saperów, który jest w stanie przetransportować oprócz załogi specjalistyczny sprzęt.
Pojazd zbudowano w klasycznym układzie typu MRAP, dno pojazdu w kształcie litery „V”, co ma za zadanie rozproszyć siłę fali uderzeniowej, niezależnie w którym miejscu doszło do detonacji ładunku. W środkowej części kadłuba zastosowano dodatkowe płyty pancerne także w kształcie litery „V”, które chronią przekładnię oraz wały napędowe. Do wnętrza kabiny dostać się można poprzez parę przednich drzwi (kierowcy i dowódcy), podwójne tylne drzwi oraz włazem umiejscowionym prawej, tylnej części kadłuba. Pojazd ma klasyczny układ miejsc, czyli z przodu znajduje się przedział kierowania, gdzie miejsce zajmują kierowca i dowódca, zaś za nimi w przedziale desantowym usytuowane są równolegle do ścian od 4 do 6 miejsc dla desantu. W dachu pojazd ma zaadaptowany otwór pod montaż stanowiska strzeleckiego lub zdalnie sterowanego modułu uzbrojenia (ZSMU). Pojazd chłodzony jest przez dwa układy klimatyzacji. Dodatkowo ma on zamontowane szyby kuloodporne oraz opancerzenie które zapewniające ochronę przed ostrzałem z broni kalibru 7,62 mm, zaś odporność przeciwminowa opiewa na poziomie 7 kg TNT pod kadłubem i 14 kg TNT pod kołem. Pojazd charakteryzuje się napędem 4×4, załogą liczącą 6 osób (2 + 4).
Napęd stanowi silnik wysokoprężny Caterpillar C7 o mocy 330 KM przy 2200 obr./min. Silnik ma maksymalny moment obrotowy wynoszący 1440 Nm przy 1450 obr./min. Sprzężony jest on z sześciobiegową skrzynią automatyczną Allison 3500SP oraz dwubiegową skrzynią rozdzielczą, przekazującą moc na oba mosty napędowe. Podstawowe wyposażenie pojazdu stanowi elektryczna wyciągarka, sztywny hol, zestaw narzędzi oraz sprzęt saperski. Pojazd ma możliwość montażu wewnątrz i na zewnątrz m.in. radiostacji, systemów zagłuszania, dodatkowego oświetlenia czy głowic obserwacyjnych.
Pojazd w wariancie 4×4 ma długość 5,9 m, szerokość 2,74 m oraz wysokość wynoszącą 2,64 m bez zamontowanej wieżyczki czy ZSMU. Dopuszczalna masa całkowita wynosi 17,2 t, a jego ładowność to 2,7 t. Pojazd ma możliwość brodzenia do maksymalnie 990 mm.
Uzbrojenie w zależności od wariantu stanowi karabin maszynowy kal. 7,62 mm, wkm kal. 12,7 mm lub granatnik automatyczny kal. 40 mm montowany w obrotowej wieżyczce lub sterowany za pomocą ZSMU.
Cougar HE 6×6.
Cougar HE 6×6 to powiększona i lepiej opancerzona wersja pojazdu w wariancie napędowym 4×4. Wariant HE zaliczany jest do II kategorii pojazdów MRAP i zdolny jest wytrzymać wybuch do 15 kg ładunków wybuchowych pod kadłubem. Pojazd opracowano w 2005 roku, w związku z sukcesem jego dwuosiowego odpowiednika. Pojazdy zamówiono po raz pierwszy w latach 2005–2006.
Dno kadłuba wykonano także w układzie litery „V”. W wariancie 6×6 załoga składa się dalej z dwóch osób, jednak liczba żołnierzy desantu wzrasta do ośmiu żołnierzy. Pojazd ma niezmieniony układ napędowy oraz liczbę drzwi, mimo wydłużonego kadłuba pozostaje ta sama. Długość pojazdu wynosi 7,9 m, szerokość 2,74 m, a wysokość 2,64 m (bez wieżyczki czy ZSMU). Masa własna pojazdu wzrosła do 19 t, zaś jego DMC wzrosła do 29,2 t. Ładowność pojazdu wynosi 7,2 t.
Eksploatacja.
Pojazdy w wersji 4×4 wprowadzono do eksploatacji w Siłach Zbrojnych USA w 2004 roku, zaś wariant w układzie napędowym 6×6 wszedł do służby w latach 2005–2006. Wprowadzono je początkowo do użytku jako pojazdy przeznaczone dla zespołów saperów, jednak z czasem powstały warianty specjalistyczne wozów. Pierwszym zagranicznym odbiorcą pojazdów była Wielka Brytania, która zamówiła maszyny we własnych wariantach: dwuosiowym Ridgeback PPV ("Protected Patrol Vehicle", 168 egzemplarzy), trójosiowym Mastiff (396 sztuk) i Wolfhound (125 sztuk), stanowiącym lepiej opancerzoną wersję pojazdów Mastiff.
Cougary przejęły zadania wykonywane poprzednio przez lżej opancerzone pojazdy HMMWV, do których należały głównie działania patrolowe, ochrony konwojów oraz też transportowe.
Wraz z ograniczeniem misji na terenie Iraku czy Afganistanie, Stany Zjednoczone zaczęto ograniczać liczbę maszyn typu MRAP w tym Cougarów używanych w swoim wojsku. Pojazdy zaczęto sprzedawać bądź przekazywać sojusznikom, tym samym powiększyła się liczba państw eksploatujących pojazdy tego typu. Obecnie największym, czynnym użytkownikiem transporterów Cougar jest Irak, który ma opracowaną także swój pojazd Badger ILAV, opracowany na bazie Cougar HE.
Pomiędzy 15 listopada 2008 roku a styczniem 2009 roku Polski Kontyngent Wojskowy w Afganistanie w bazie Ghazni otrzymał z zasobów USMC 40 samochodów Cougar H 4x4 do użytkowania na zasadach koalicyjnego porozumienia ACSA (Acquisition and Cross-Servicing Agreement), w miejsce wypożyczonych wcześniej HMMWV. W polskiej służbie pojazdy zostały uzbrojone w jeden lub dwa karabiny maszynowe 7,62 mm PK. Pojazdów używano wyłącznie w Afganistanie i zwrócono po zakończeniu ich eksploatacji. 8 grudnia 2021 roku Ministerstwo Obrony Narodowej poinformowało o podpisaniu umowy na zakup 300 używanych pojazdów Cougar 4×4 wraz z pakietem szkolno-logistycznym. Dostawy mają zakończyć się do końca I kwartału 2022 roku. Wartość umowy wyniosła 27,5 mln dolarów (ok. 112 mln zł); została ona zawarta bez przetargu ani żadnych korzyści dla polskich przedsiębiorstw.
Wnioski z eksploatacji.
Z uwagi na to że Cougar był pierwszym amerykańskim pojazdem klasy MRAP, w czasie swojej eksploatacji pojawiły się uwagi dotyczące konstrukcji. Jako że pojazd jest reprezentantem maszyn typu MRAP, ma on cechy typowe dla samochodów tej klasy, czyli duże rozmiary zewnętrzne oraz ograniczone miejsce wewnątrz pojazdu. Dużą zaletą pojazdów jest wysoka odporność na wybuchy min czy improwizowanych ładunków wybuchowych, czy odporność na ostrzał z broni ręcznej.
Pojazdy w czasie eksploatacji okazały się być niezawodnymi i wytrzymałymi. Ich dużym atutem była stosunkowa prostota wykonania i łatwość obsługi. Za główną bolączkę pojazdów uważana jest możliwość działania w stosunkowo wąskim teatrze działań bojowych. Pojazdy te dobrze sprawują się na terenach piaszczystych czy też bardzo nierównym gruncie, jednak znacznie gorzej sprawują się na terenie grząskim. Kolejnymi wadami zidentyfikowanymi w toku jego eksploatacji były duże gabaryty i masa pojazdów, co utrudniało ich używanie na terenach zurbanizowanych, oraz wysoko położony środek ciężkości. Do zalet zaliczano bogate wyposażenie pojazdu oraz dobre właściwości trakcyjne.
Użytkownicy.
Lista użytkowników pojazdów rodziny Cougar:

</doc>
<doc id="1456097" url="https://pl.wikipedia.org/wiki?curid=1456097" title="M48 AVLB">
M48 AVLB

M48 Armored Vehicle Launched Bridge (AVLB) – amerykański czołg mostowy wykorzystujący podwozie czołgu M48. Na uzbrojeniu US Armed Forces zastąpiony przez M60A1 AVLB, w Bundeswehrze zastąpiony przez czołg mostowy Biber. 
M60A1 AVLB ma masę 44 t (bez przęsła). Nad kadłubem umocowane jest rozkładane przy pomocy siłownika hydraulicznego nożycowe przęsło o masie 14 t. Przęsło ma długość 19,2 m i pozwala pokonywać przeszkody o szerokości do 18,3 m pojazdom o masie do 60 t.

</doc>
<doc id="1456104" url="https://pl.wikipedia.org/wiki?curid=1456104" title="Ekspresjonizm (literatura)">
Ekspresjonizm (literatura)

Ekspresjonizm ( – wyraz, wyrażenie) – awangardowy prąd literacki, który pojawił się około 1910 roku w Niemczech i trwał do końca lat 20. XX wieku. Miał liczne odpowiedniki w literaturach narodowych Europy, ale nigdzie nie uzyskał takiego stopnia zaawansowania jak na niemieckim obszarze językowym.
Powstanie.
Ekspresjonizm był reakcją na kryzys polityczno-społeczny I wojny światowej i czasów powojennych. Twórców przeraziła pustka i jałowość duchowa współczesności, materializm oraz przerost technokracji i mechanizacji. Był formą sprzeciwu wobec naturalizmu (z powodu jego wąskich założeń programowych) i modernizmu (za brak poczucia odpowiedzialności wobec świata). Za przyczynę kryzysu współczesności uważali odwrócenie się człowieka od duchowych wartości i norm moralnych. Żądali powrotu do źródeł kultury – odwoływali się do mitologii greckiej i rzymskiej oraz do tradycyjnej dla niej symboliki. Podstawową kategorią estetyczną nowego nurtu była ekspresja, rozumiana jako przekazywanie za wszelką cenę emocji jednostki, bez zwracania uwagi na formę dzieła literackiego. Według ekspresjonistów każdy tekst literacki powinien ocierać się o absolut.
Nowy nurt odcisnął największe piętno w liryce, chociaż jego twórcy chętnie korzystali także z innych rodzajów i gatunków literackich. Tematyka wierszy obejmowała niepokojące, niezrozumiałe i ekstatyczne wizje, przypominające sny.
Ekspresjonizm ukształtował się pod wpływem modnego na początku XX w. nurtu filozoficznego zwanego monizmem spirytualistycznym. Zakładał on, że jedynym istotnym bytem jest byt duchowy, dzięki któremu odbywa się wszelka rewolucja, oraz że życie to nieprzerwana ewolucja. Monizm łączył w sobie pragmatyzm Williama Jamesa, dionizyjskość Fryderyka Nietzschego i filozofię Henri Bergsona.
Założenia teoretyczne.
Pierwsze próby sformułowania założeń teoretycznych nowego prądu literackiego pojawiły się w czasopiśmie monachijskim "Die Erde" w latach 1905-1906, jednak rzeczywista ekspansja ekspresjonizmu nastąpiła dopiero w 1910 roku dzięki takim czasopismom jak: "Pan", "Die Aktion" i "Der Sturm", "Die Weissen Blätter", "Literarisches Echo", "Das Ziel" czy "Genius".
Na ukształtowanie ekspresjonizmu duży wpływ miała także twórczość Walta Whitmana, Émile'a Verhaerena, Fiodora Dostojewskiego, Arthura Rimbauda oraz niemieckich poetów poprzedniego pokolenia (Richarda Dehmela, Hugona von Hofmannsthala).
Ekspresjonizm literacki postulował całkowitą reorganizację człowieka i warunków jego życia oraz eliminację mieszczaństwa. Natomiast w formie kładł nacisk na zerwanie z naturalizmem i realistyczną psychologią; żądał w zamian symbolizmu, wizyjności i stylizacji językowej.
Trzy fazy ekspresjonizmu:
Twórczość ekspresjonistów.
Twórczość liryczną reprezentują Georg Trakl, Else Lasker-Schüler, Georg Heym, Franz Werfel i Bertolt Brecht, jak też Gottfried Benn. Ich wiersze cechuje rytmizacja, dytyrambiczność, odchodzenie od reguł językowych, preferowanie mowy potocznej oraz tworzenie neologizmów.
Bertolt Brecht był także autorem tekstów dramatycznych, które pisał we wczesnym okresie swojej twórczości. Oprócz niego zajmowali się tym także: Georg Kaiser, Walter Hasenclever, Ernst Toller, Reinhard Sorge, Reinhard Goering, Ernst Barlach, Carl Sternheim. W swoich dziełach odeszli od zasady mimesis i od psychologicznej motywacji bohaterów; starali się upodobnić przedstawianie teatralne do obrzędu lub rytuału. Posługiwali się pantomimą, maską oraz bezpośrednimi zwrotami do publiczności. Podejmowali wątki historyczne i mitologiczne, rzadziej współczesne. Dramat ekspresjonistyczny zerwał z ciągłością akcji – kładł nacisk na kompozycję epizodyczną.
Przedstawicielami ekspresjonizmu w prozie są: Alfred Döblin, Franz Werfel, Max Brod, Klabund, Leonhard Frank. Podobnie jak w przypadku dramatów, odchodzili oni od mimetyzmu i psychologizmu. Wprowadzali ironię, satyrę, groteskę oraz naturalistyczny opis. Łączyli kosmiczne wizje ze scenami życia codziennego, a język wzniosły z potocznym. Twórczość prozatorska ekspresjonistów wywarła wpływ na pisarstwo Hermanna Hessego, Heinricha Manna, Georga Brittinga, Jakoba Wassermanna oraz Franza Kafki.
Elementy ekspresjonizmu poza krajami niemieckojęzycznymi można odnaleźć na przykład u czeskiego prozaika i dramaturga Karela Čapka lub amerykańskiego autora Eugene’a O’Neilla.
Polski ekspresjonizm.
W literaturze polskiej tendencje ekspresjonistyczne pojawiły się jeszcze przed sformułowaniem założeń teoretycznych. Takie wiersze pisał w okresie Młodej Polski Tadeusz Miciński, a elementy poetyki ekspresjonistycznej można odnaleźć także w twórczości Przybyszewskiego i Berenta. Ale jako świadomy nurt literacki polski ekspresjonizm pojawił się pod koniec I wojny światowej. Jego inicjatorem był ziemianin Jerzy Hulewicz, który w 1917 roku rozpoczął w Poznaniu publikację czasopisma "Zdrój" (ukazywało się do 1922 roku). Dwutygodnik ten nie posiadał jasno sformułowanego programu literackiego. Redaktor naczelny stopniowo publikował swoje przemyślenia, które zostały wydane w roku 1921 pod postacią książki pt. "Ego eimi. E ewangeliey Jezu Chrysta według spisania Janowego. Rzecz o Duchu uźrzana". Była to niedogmatyczna interpretacja "Ewangelii św. Jana", dotykająca spraw transcendentnych i kosmogonicznych. Autor nie formułował jednak zasad nowej poezji. Kwestię ekspresjonizmu poruszał także w swoich artykułach Przybyszewski ("Powrotna fala (Naokoło ekspresjonizmu)", "Ekspresjonizm, Słowacki i Genezis z ducha"), ale jego teksty nie wniosły żadnych nowych koncepcji.
W 1918 roku grupa młodych pisarzy i poetów, pod nazwą „Bunt” urządziła wystawę obrazów w Poznaniu, jednocześnie publikując jako dodatek do "Zdroju" tzw. „Zeszyt "Buntu"”. Poza redaktorem naczelnym poznańskiego czasopisma do grupy należał także jego brat, Witold Hulewicz, oraz: Małgorzata i Stanisław Kubiccy, Władysław Skotarek, Adam Bederski, August Zamoyski, Jan Stur (Feingold) oraz Zenon Kosidowski. Grupa ta była już wyraźnie ekspresjonizująca. Od czasu włączenia się wymienionych twórców do redagowania "Zdroju" czasopismo zaczęło nabierać wyrazistości programowej. Teksty Jana Stura "Czego chcemy" oraz Zenona Kosidowskiego "Z zagadnień twórczości" niosły pełny, jasno sformułowany program ekspresjonistów. Twórcom nie wystarczyło jednak środków finansowych, aby wdrożyć swoje założenia w życie – nie powstały bowiem żadne wartościowe dzieła firmowane ich nazwiskami. Wkrótce po upadku czasopisma rozproszyli się, rzadko publikując na własną rękę.
Krytyka.
Zastrzeżenia krytyków budziła od początku poetyka ekspresjonizmu, czyli antypsychologizm, dążenie do uogólnień, typizacja postaci, zastąpienie bohaterów mających indywidualne cechy reprezentatywnymi symbolami. Zarzucano abstrakcyjność, ilustracyjność, schematyzm. Odrzucenie czynnika intelektualnego w procesie tworzenia dzieła groziło dekompozycją i brakiem jakiejkolwiek formy. Profetyzm szybko doprowadził do karykaturalnego patosu i krzykliwości graniczącej z kakofonią. Nie przywiązywanie wagi do języka i norm językowych z kolei – według krytyków – powodowało nierozumienie treści dzieła.

</doc>
<doc id="1456106" url="https://pl.wikipedia.org/wiki?curid=1456106" title="Ekspresjonizm">
Ekspresjonizm

Ekspresjonizm (łac. "expressio" – „wyraz, wyrażenie”) – kierunek artystyczny w kulturze europejskiej i amerykańskiej I poł. XX wieku, obecny we wszystkich dziedzinach sztuki.
Termin „ekspresjonizm” po raz pierwszy został użyty w 1901 przez francuskiego malarza Julián-Auguste Hervé, który nazwał tak cykl swoich obrazów wystawionych w paryskim Salonie Niezależnych.
Kierunek był przeciwstawny impresjonizmowi, mimo że także odnosił się do wyrażania subiektywnych odczuć i wrażeń artysty.
Jednak źródłem tych wrażeń były zazwyczaj przykre, przygnębiające przeżycia, przesadnie przez twórcę przerysowane, często w sposób zaskakujący, gwałtowny, agresywny.
Ekspresjoniści dążyli do wydobycia zjawisk wyjątkowych, zniekształconych, patologicznych. Stosowali symbole skojarzeniowe, odwołujące się do mrocznych zakątków ludzkiej podświadomości. Przedstawiali zdeformowaną rzeczywistość, by przekazać subiektywną jej wizję.
Ta deformacja była najbardziej charakterystyczną cechą ekspresjonizmu. Dla jej osiągnięcia stosowano różne formy i środki wyrazu odpowiednie dla danej dziedziny sztuki. Zestawiano silne kontrasty osiągając intrygujące dysonanse barwne, brzmieniowe i znaczeniowe (sztuka, teatr, film, muzyka, literatura). Tworzono irracjonalne fabuły i groteskowe postaci w odrealnionych planach (sztuka, literatura, teatr, film). Konstruowano zwarte, zredukowane formy poprzez m.in. spłaszczenie perspektywy w malarstwie, kameralizację orkiestry, preferowanie mowy potocznej i tworzenie neologizmów, nadawanie pierwszoplanowej roli cieniom w filmie, odejście od zdobnictwa brył budynków i dekoracji teatralnych.
Ekspresjonizm w malarstwie.
Ekspresjonizm w sztuce rozwinął się na początku XX wieku w Niemczech, ale korzeniami sięga do eksperymentów artystycznych wielkich twórców schyłku XIX wieku: Vincenta van Gogha, Edvarda Muncha, Jamesa Ensora i Paula Gauguina, których można określić mianem prekursorów ekspresjonizmu.
Najbardziej typową dla kierunku twórczość uprawiali Erich Heckel, Ernst Ludwig Kirchner, Emil Nolde, Karl Schmidt-Rottluff i Max Beckmann. Ich obrazy były silnie skontrastowane pod względem barw, walorów i kształtów. Ekspresjoniści zrezygnowali z iluzji trójwymiarowej przestrzeni sugerowanej perspektywą, zastępując ją zestawieniami barw i kształtów. Stosowali paletę intensywnie nasyconych barw zestawionych nieharmonijnie, albo barw ciemnych i przybrudzonych. Dużą rolę pełniła czerń, potęgująca nastrój przygnębienia, negacji i rozpaczy.
Ekspresjonizm w architekturze.
W architekturze ekspresjonizm rozwijał się przede wszystkim w Niemczech. Osiągnął też pewne znaczenie w Holandii i krajach Europy Środkowej. Główną organizację ekspresjonistów stanowił krąg korespondencyjny Die Glāserne Kette (niem. „Szklany łańcuch”), zawiązany w 1919 przez członków rady artystów skupionych wokół Bruna Tauta.
Idee ekspresjonistów były silnie utopijne i anarchistyczne, wiązały się z wiarą w siłę sprawczą architektury "szklanych domów" i rewolucji. Głównym motywem architektonicznym miała stać się „korona miasta” – rodzaj wielkiego centrum kultury. Miasta miały zaś zostać zastąpione luźnymi osiedlami, których mieszkańcy mieli być ściśle związani z naturą.
Dla architektury ekspresjonizmu charakterystyczne było silne podkreślanie kierunku pionowego lub poziomego, tworzenie dynamicznych form w celu wywołania wrażenia strzelistości, nowoczesności, czy „prędkości” w jakiej budynek funkcjonuje. Plastyczne formy czerpano z natury, jak również nawiązywano do elementów gotyckich.
Ekspresjonizm w muzyce.
Przyjmuje się, że ekspresjonizm muzyczny trwał przez pierwsze ćwierćwiecze XX wieku, choć trudno wyznaczyć termin jego faktycznego zakończenia, jako że wciąż odradza się współcześnie.
Najpełniej przejawił się w twórczości dodekafonistów wiedeńskich – Arnolda Schönberga, Albana Berga i Antona Weberna. Obecny był także w kompozycjach Aleksandra Skriabina i Béli Bartóka, a współcześnie – w niektórych utworach Krzysztofa Pendereckiego i Witolda Lutosławskiego.
Charakterystycznymi cechami ekspresjonizmu były ostra dysonansowość, likwidacja centralizacji tonalnej, swobodny atonalizm. Zmieniła się całkowicie koncepcja formy – wypowiedź stała się aforystyczna, skrócona nawet do półtorej minuty. Nastąpiło odejście od motywów i fraz na rzecz dźwięków izolowanych, pozbawionych związków melodycznych. Więzi rytmiczne uległy istotnemu rozluźnieniu, wzbogacono natomiast wartości kolorystyczne w postaci rozbudowanych środków artykulacyjnych i dynamicznych.
Ekspresjonizm w literaturze.
Ekspresjonizm literacki pojawił się około 1910 w Niemczech i trwał do końca lat 20. Miał liczne odpowiedniki w literaturach narodowych Europy, ale nigdzie nie uzyskał takiego stopnia zaawansowania jak na niemieckim obszarze językowym. Często uważany jest za bunt przeciwko realizmowi i naturalizmowi, dążący do osiągnięcia rzeczywistości psychologicznej lub duchowej, a nie rejestrowania zdarzeń zewnętrznych w logicznej kolejności.
W powieści termin ten jest ściśle związany z twórczością Franza Kafki i Jamesa Joyce’a. Innymi przedstawicielami ekspresjonizmu w prozie są: Alfred Döblin, Franz Werfel, Max Brod, Klabund i Leonhard Frank. Twórczość liryczną reprezentują Georg Trakl, Else Lasker-Schüler, Georg Heym, Franz Werfel i Bertolt Brecht. Ich wiersze cechuje rytmizacja, dytyrambiczność, odchodzenie od reguł językowych. W dramacie za twórcę ekspresjonizmu uważany jest August Strindberg, chociaż termin „dramat ekspresjonistyczny” stosuje się raczej w odniesieniu do grupy dramaturgów niemieckich z początku XX wieku, w tym Georga Kaisera, Ernsta Tollera i Franka Wedekinda.
Ekspresjonizm w teatrze.
W teatrze ekspresjonizm zaistniał w Niemczech około 1910. Dojrzałość artystyczną osiągnął po I wojnie światowej, rozwijał się tam do około 1923 roku. Po tej dacie funkcjonował jeszcze w innych krajach, a pomysły inscenizatorskie i stylistyka ekspresjonistyczna były wykorzystywane przez twórców, związanych z innymi nurtami w teatrze nawet po II wojnie światowej.
Ekspresjoniści całkowicie zerwali z realistyczną scenografią. Pojawiły się stylizowane kubistyczne dekoracje (bryły geometryczne, kotary, schody, podesty). Ważnym elementem były efekty świetlne, które kreowały nastrój na scenie (np. jaskrawe czerwone lub białe światło jako czynnik pobudzający emocje widza). Inscenizatorzy eksperymentowali z wykorzystaniem nowoczesnych technik na scenie, próbując na przykład włączyć do spektaklu sekwencje filmowe.
Grę aktorską cechował silny antypsychologizm. Dążono do osiągnięcia uczuciowej transcendencji. Ruchy aktora były gwałtowne, choreografia silnie stylizowana, gra dynamiczna, charakteryzująca się napięciem mięśni i sztywnością ciała. Głos nienaturalnie modulowano, aż osiągał ochrypłe staccato lub zamieniał się we wrzask.
Ekspresjonizm w filmie.
Początki ekspresjonizmu filmowego sięgają 1913, kiedy to powstał "Student z Pragi" w reżyserii Stellana Rye. Jednak właściwy rozwój kierunku rozpoczął się w 1919, wraz z "Gabinetem doktora Caligari" Roberta Wiene'a. Autorami scenografii do tego filmu byli trzej malarze ekspresjoniści: Walter Reimann, Hermann Warm i Walter Röhrig. Stworzyli oni wystylizowane płaszczyzny, świadomie deformujące rzeczywistość, pełne krzywizn i załamań perspektywy. Efekt plastyczności dopełniała malarska kontrastowość czerni i bieli.
Twórcy ekspresjonistyczni w pełni docenili możliwości ekranu, traktując go – jak malarze płótno – jako przestrzeń do świadomego zapełnienia. Ich wizytówką stała się niezwykła umiejętność kompozycji kadru. Ekspresjonistów wcale nie interesował montaż, czasami filmy wydawały się być statycznymi, bowiem była to zwykła zmiana zdjęć. Firmowym znakiem ekspresjonizmu okazały się cienie przedmiotów i ludzi.
W estetyce kina ekspresjonistycznego niepoślednią rolę odegrał Max Reinhardt i jego teatralne koncepcje, które miały wpływ na twórczość Fritza Langa i Friedricha Wilhelma Murnau, uznawanych za najwybitniejszych przedstawicieli niemieckiego ekspresjonizmu filmowego.

</doc>
<doc id="1456108" url="https://pl.wikipedia.org/wiki?curid=1456108" title="Turía">
Turía



</doc>
<doc id="1456109" url="https://pl.wikipedia.org/wiki?curid=1456109" title="MFFZG">
MFFZG



</doc>
<doc id="1456113" url="https://pl.wikipedia.org/wiki?curid=1456113" title="Ekspresjonizm (kinematografia)">
Ekspresjonizm (kinematografia)

Ekspresjonizm – nurt w kinematografii niemieckiej, którego początki sięgają roku 1913, kiedy to powstał "Student z Pragi" w reżyserii Stellana Rye. Scenariusz tego filmu nawiązywał do romantycznej fantastyki i opowiadał historię młodego studenta, który sprzedał swoje odbicie w lustrze.
Jednak właściwe przyjście na świat tego kierunku dokonało się po I wojnie światowej w 1919 r., kiedy Robert Wiene nakręcił "Gabinet doktora Caligari". Film uzyskał niezwykłą oprawę plastyczną, dzięki czemu okazał się wówczas dziełem zupełnie wyjątkowym. Scenerię przedstawionych wydarzeń tworzą bowiem sztuczne scenografie autorstwa trzech malarzy ekspresjonistów: Waltera Reimanna, Hermanna Warma i Waltera Röhriga. Na scenografię składają się wymalowane płaszczyzny świadomie wystylizowane, deformujące rzeczywistość, pełne krzywizn i załamań perspektywy. Efekt plastyczności dopełnia malarska kontrastowość czerni i bieli.
Zgodnie z wpływami literackimi reżyserzy-ekspresjoniści sięgali często po historie niesamowite, z wątkami irracjonalnymi bądź tylko z kryminalnym, ale zawsze przyprawione elementami tajemniczości i mrocznej aury. Twórcy ekspresjonistyczni w pełni docenili możliwości ekranu, traktując go - jak malarze płótno - jako przestrzeń do świadomego zapełnienia. Ich wizytówką stała się niezwykła umiejętność kompozycji kadru. Ekspresjonistów wcale nie interesował montaż, czasami filmy wydawały się być statycznymi, bowiem była to zwykła zmiana zdjęć. Firmowym znakiem ekspresjonizmu okazały się cienie przedmiotów i ludzi.
W estetyce filmu ekspresjonistycznego niepoślednią rolę odegrał Max Reinhardt i jego teatralne koncepcje. Ten austriacki reżyser pracujący na niemieckich scenach był jednym z wielkich reformatorów teatru europejskiego XX wieku. Wprowadził inscenizacyjne projekty, na przykład nowatorskie zastosowanie oświetlenia czy wykorzystanie grup statystów w charakterze żywej scenografii, zwłaszcza w spektaklach wystawianych w wielkich przestrzeniach, np. w cyrku. Wyraźny wpływ Reinhardta odnaleźć można w pracach Fritza Langa.
Fritz Lang razem z Friedrichem Wilhelmem Murnau uchodzą za najwybitniejszych przedstawicieli niemieckiego ekspresjonizmu. W ich twórczości można odnaleźć najważniejsze cechy nurtu: upodobanie do tajemniczych, wywiedzionych z ducha romantyzmu historii. Ale między nimi istniała też pewna różnica, bowiem Murnau lubił wychodzić w plener, Lang z kolei kręcił zazwyczaj w atelier, lubił stylizacje kadru, monumentalne formy.
W niemieckim kinie ekspresjonistycznym istniały dwa nurty: nurt społeczno-psychologiczny i nurt fantastyczny.
Nurt społeczno-psychologiczny określany w Niemczech mianem Kammerspielfilm – opowiadał o kłopotach, samotności, samobójstwach, obłędach i tragediach rodzinnych. Piętnował obojętność świata wobec ludzkich problemów. Ogólnie cechowała go niewiara w człowieka. Najważniejsze z nich to:
Nurt fantastyczny – najczęściej filmy grozy, spowite aurą tajemniczości, obłędu, z pojawiającymi się zjawami, koszmarami nocnymi i atmosferą opadającą na bohatera niczym sieć pajęcza. Najważniejsze z nich to:

</doc>
<doc id="1456114" url="https://pl.wikipedia.org/wiki?curid=1456114" title="Król Maciuś Pierwszy (film)">
Król Maciuś Pierwszy (film)

Król Maciuś Pierwszy – animowana koprodukcja polsko-niemiecko-francuska na motywach powieści Janusza Korczaka pod tym samym tytułem – Król Maciuś Pierwszy. Film jest kinową wersją serialu animowanego z 2002 roku pod tym samym tytułem.
Wersja polska.
Wersja polska: Studio Eurocom
Reżyseria: Andrzej Bogusz
Tłumaczenie: Anna Celińska
Teksty piosenek: Andrzej Gmitrzuk
Opracowanie muzyczne: Piotr Gogol
Realizacja dźwięku: Jacek Gładkowski
Kierownictwo produkcji: Marzena Omen-Wiśniewska
W wersji polskiej wystąpili:

</doc>
<doc id="1456116" url="https://pl.wikipedia.org/wiki?curid=1456116" title="Korpus języka">
Korpus języka



</doc>
<doc id="1456118" url="https://pl.wikipedia.org/wiki?curid=1456118" title="Nerw mięśniowo-skórny">
Nerw mięśniowo-skórny

Nerw mięśniowo-skórny (łac. "nervus musculocutaneus", "n. perforans") – nerw zaliczany do nerwów długich splotu ramiennego ("plexus brachialis"). Jest to nerw mieszany (zawiera zarówno włókna czuciowe, jak i ruchowe). W swym przebiegu przebija on mięsień kruczo-ramienny i zaopatruje przednie mięśnie ramienia, aferentnie zaś część skóry przedramienia.
Przebieg.
Nerw ten bierze początek z pęczka bocznego splotu ramiennego ("fasciculus lateralis plexus brachialis"). Jego włókna pochodzą z segmentów od C5 do C7. Oddziela się w jamie pachowej, gdzie wchodzi w skład powrózka naczyniowo-nerwowego. Przyśrodkowo od niego znajduje się nerw pośrodkowy ("n. medianus"), z tyłu zaś nerwy pachowy ("n. axillaris") i promieniowy ("n. radialis"). Nerw mięśniowo-skórny kieruje się bocznie i w dół. Przebija on następnie mięsień kruczoramienny ("musculus coracobrachialis"), czemu zawdzięcza miano "nervus perforans" ("perforo, 1" — przedziurawić, przełamać. Odgradza go od tkanki mięśniowej omięsna. Po wydostaniu się z tego mięśnia przebiega pomiędzy dwoma innymi: ramiennym i dwugłowym ramienia, dostając się do bruzdy bocznej tego drugiego. Następnie nerw przechodzi przez powięź ramienia, by stać się nerwem skórnym bocznym przedramienia ("n. cutaneus antebrachii lateralis").
Gałęzie.
Poza tym występują zespolenia ("anastomoses") z następującymi nerwami:
Unaczynienie.
Zazwyczaj tętnica ramienna i gałąź tętnicy wstecznej promieniowej.
Obszar unerwienia.
Ruchowo:
Czuciowo:
Uszkodzenie.
Objawy porażenia:
Do stanu takiego może dojść np. w wyniku złamania kości ramiennej.

</doc>
<doc id="1456119" url="https://pl.wikipedia.org/wiki?curid=1456119" title="Celia Adler">
Celia Adler

Celia Feinman Adler (jid. צילי אדלער; ur. 6 grudnia 1889 w Nowym Jorku, zm. 31 stycznia 1979 w Bronx) – amerykańska aktorka teatralna narodowości żydowskiej, zwana "Pierwszą Damą Teatru Jidysz".
Była córką aktorów teatru jidysz: Jacoba Adlera, rosyjskiego Żyda, który w 1889 roku przybył do USA oraz Diny Shtettin, angielskiej Żydówki o polskich korzeniach. W latach 20. i latach 30. XX wieku związana była z Yiddish Art Theater. Grała także w innych teatrach. Okazjonalnie pojawiała się w filmach.
Miała trzech mężów: aktora Lazara Freeda, kierownika teatralnego Jacka Conego i biznesmena Nathana Formana. Każde z tych małżeństw zakończyło się rozwodem. Jej syn Selwyn Freed jest znanym amerykańskim urologiem. Pochowana jest w kwaterze aktorów Yiddish Theatre na Mount Hebron Cemetery w Nowym Jorku.

</doc>
<doc id="1456123" url="https://pl.wikipedia.org/wiki?curid=1456123" title="Lucjan Gajda">
Lucjan Gajda

Lucjan Gajda (ur. 5 stycznia 1936 w Katowicach) – prezydent Katowic w latach 1975–1978 i wicewojewoda katowicki w latach 1978–1980.
Od 2 lutego 1956 należał do PZPR. W latach 1964–1967 był wiceprzewodniczącym Zarządu Wojewódzkiego Związku Młodzieży Socjalistycznej w Katowicach. W 1975 został prezydentem Katowic i pełnił tę funkcję do 1978. Następnie do 1980 był wicewojewodą katowickim. Przez wiele lat działał również w KW PZPR w Katowicach.

</doc>
<doc id="1456126" url="https://pl.wikipedia.org/wiki?curid=1456126" title="Acoustic Strings Quartet">
Acoustic Strings Quartet

Acoustic Strings Quartet – czwarty album studyjny polskiej grupy heavymetalowej Chainsaw.

</doc>
<doc id="1456128" url="https://pl.wikipedia.org/wiki?curid=1456128" title="EAA">
EAA



</doc>
<doc id="1456129" url="https://pl.wikipedia.org/wiki?curid=1456129" title="Stonewall riots">
Stonewall riots



</doc>
<doc id="1456130" url="https://pl.wikipedia.org/wiki?curid=1456130" title="Cmentarz katolicki w Mohylewie">
Cmentarz katolicki w Mohylewie

Cmentarz katolicki w Mohylewie zwany Polskim (biał. Могілкі каталіцкія) – jedna z trzech dużych nekropolii istniejących w Mohylewie na przełomie XIX i XX wieku, położona przy ul. Łazarenki (Lazarenko) obok cmentarzy prawosławnego i żydowskiego, na zachód od centrum miasta. Cmentarz zajmuje powierzchnię 2,5 ha.
Centralnym punktem cmentarza rzymskokatolickiego jest neogotycka kaplica Sianożęckich wybudowana w 1904 roku – obecnie zajmowana przez kościół unicki jako cerkiew p.w. Ikony Matki Bożej Białynickiej. 
Pochowani na cmentarzu W Mohylewie.
Na cmentarzu spoczywa wielu wybitnych przedstawicieli polskiej społeczności z Mohylewa i jego okolic: 
Spośród znanych Białorusinów na cmentarzu pochowany jest Alaksiej W. Pysin (1920–1981), poeta i tłumacz.
W czasach walk z religią w ZSRR na cmentarzu przez kilkadziesiąt lat odbywały się nabożeństwa mohylewskich katolików, msze odprawiano m.in. na grobowcu rodziny Żukowskich.

</doc>
<doc id="1456134" url="https://pl.wikipedia.org/wiki?curid=1456134" title="Maurice Schwartz">
Maurice Schwartz

Maurice Schwartz (ur. 18 czerwca 1890 w Sudyłkówie, zm. 10 maja 1960 w Tel Awiwie) – amerykański aktor narodowości żydowskiej, jeden z czołowych aktorów teatru jidysz w Stanach Zjednoczonych.
Urodził się w Sedikowie w ówczesnym Imperium Rosyjskim, obecnie znajdującym się na terenie Ukrainy. W 1902 roku wraz z rodziną wyemigrował do USA. W 1926 roku założył Yiddish Art Theatre w Nowym Jorku, gdzie przez wiele lat był czołowym aktorem. Jest pochowany w kwaterze aktorów Yiddish Theatre na Mount Hebron Cemetery w Nowym Jorku.
Kariera.
Scenarzysta
Reżyser
Aktor filomowy
Producent

</doc>
<doc id="1456140" url="https://pl.wikipedia.org/wiki?curid=1456140" title="BrüPz 68">
BrüPz 68

Brückenlegepanzer 68 (BrüPz 68) – szwajcarski most czołgowy wykorzystujący podwozie czołgu Pz. 68 produkowany w latach 1974&lt;ref name="NTW 12/92"&gt;&lt;/ref&gt;-1977.
Początkowo prace prowadzono nad pojazdem wykorzystującym podwozie czołgu Panzer 61, ale po wprowadzeniu na uzbrojenie zmodernizowanego Panzer 68 postanowiono wykorzystać podwozie nowego pojazdu. Równolegle z pracami nad mostem trwały prace nad wozem zabezpieczenia technicznego EntpPz 65. BrüPz 68 został wyposażony w nieskładane, aluminiowe przęsło o długości 18,23 m i szerokości 3,79 m (prototyp był wyposażony w przęsło stalowe). Po przęśle mogą przejeżdżać pojazdy o masie do 60 t, ale w czasie pokoju nośność jest ograniczona do 50 t. Dwuosobowa załoga pojazdu jest w stanie ułożyć je nad przeszkodą w ciągu około dwóch minut. Podjęcie przęsła z ziemi i załadunek na pojazd zajmuje od trzech do pięciu minut. Układanie mostu jest możliwe tylko przed pojazdem, natomiast podniesione może być przęsło leżące zarówno przed jak i za czołgiem mostowym.
BrüPz 68 ma w położeniu marszowym masę 45 ton i długość 20 m.Dzięki silnikowi o mocy 489 kW rozwija prędkość maksymalną 50 km/h.
W latach 80. XX wieku pojazdy tego typu przeszły modernizację w ramach której wyposażono je między innymi w zautomatyzowany, hydrauliczny mechanizm układania przęsła. Zmodernizowane wozy noszą oznaczenie BrüPz 68/88

</doc>
<doc id="1456143" url="https://pl.wikipedia.org/wiki?curid=1456143" title="82 Pułk Pograniczny NKWD">
82 Pułk Pograniczny NKWD

82 Pułk Pograniczny NKWD, ros. "82-й пограничный полк войск НКВД" – jeden z pułków pogranicznych w składzie wojsk NKWD. Operował na terytorium przy granicy Związku Radzieckiego z Finlandią, przesuniętą na skutek wojny zimowej 1939-1940. Do listopada 1941 82 Oddział Pograniczny NKWD ("82-й пограничный отряд войск НКВД").
W 1941 liczył 1065 ludzi i znajdował się w strukturze organizacyjnej 14 Armii ZSRR (oprócz niego były tam również pułki 100 i 101 wojsk pogranicznych NKWD). Żołnierze 82 Pułku NKWD walczyli m.in. przeciw oddziałom niemieckiej Armii „Norwegen”.

</doc>
<doc id="1456147" url="https://pl.wikipedia.org/wiki?curid=1456147" title="BruPz 68">
BruPz 68



</doc>
<doc id="1456149" url="https://pl.wikipedia.org/wiki?curid=1456149" title="Reizl Bozyk">
Reizl Bozyk

Reizl Bozyk, także Rose Bozyk i Róża Bożyk (ur. 13 maja 1914 w Polsce, zm. 30 września 1993 w Nowym Jorku) – polska i amerykańska aktorka teatralna żydowskiego pochodzenia, która zasłynęła głównie z ról w sztukach teatralnych w języku jidysz.
Jest pochowana na Mount Hebron Cemetery. Jej mężem był Maks Bożyk, również aktor.

</doc>
<doc id="1456150" url="https://pl.wikipedia.org/wiki?curid=1456150" title="Carlos Alberto Tévez">
Carlos Alberto Tévez



</doc>
<doc id="1456153" url="https://pl.wikipedia.org/wiki?curid=1456153" title="Wydział Nauk o Zdrowiu Akademii Techniczno-Humanistycznej w Bielsku-Białej">
Wydział Nauk o Zdrowiu Akademii Techniczno-Humanistycznej w Bielsku-Białej

Wydział Nauk o Zdrowiu – jeden z 5 wydziałów wchodzących w skład Akademii Techniczno-Humanistycznej w Bielsku-Białej.
Wydział posiada cztery katedry – "Katedrę Pielęgniarstwa", "Ratownictwa Medycznego", "Zdrowia Publicznego", oraz "Katedrę Biochemii i Biologii Molekularnej".
Kształci na trzech kierunkach – "Pielęgniarstwo" ,"Ratownictwo Medyczne" ,"Zdrowie Publiczne".
Siedziba wydziału znajduje się na głównym kampusie uczelni. Do lipca 2013 funkcjonował przy ul. Konopnickiej 6 na Górnym Przedmieściu.
Funkcję dziekana pełni dr hab. n. med. Rafał Bobiński.

</doc>
<doc id="1456155" url="https://pl.wikipedia.org/wiki?curid=1456155" title="100 Pułk Pograniczny NKWD">
100 Pułk Pograniczny NKWD

100 Pułk Pograniczny NKWD – jeden z pułków pogranicznych w składzie wojsk NKWD. Operował na terytorium przy granicy Związku Radzieckiego z Finlandią, przesuniętą na skutek wojny zimowej 1939-1940.
W 1941 liczył 617 ludzi i znajdował się w strukturze organizacyjnej 14 Armii ZSRR (oprócz niego były tam również pułki 82 i 101 wojsk pogranicznych NKWD):
135 Pułk Strzelców wzmocniony artylerią 104 Pułku Artylerii Ciężkiej (bez dywizjonu), 2 baterie 149 dywizjonu dział przeciwpancernych oraz 100 Pułk wojsk pogranicznych NKWD tworzyły bowiem załogę 23 Rejonu Umocnionego, z zadaniem obrony przeciwdesantowej północnych i zachodnich wybrzeży Półwyspu Rybackiego przed niemiecką Armią „Norwegen”.

</doc>
<doc id="1456156" url="https://pl.wikipedia.org/wiki?curid=1456156" title="Wydział Nauk o Zdrowiu ATH">
Wydział Nauk o Zdrowiu ATH



</doc>
<doc id="1456160" url="https://pl.wikipedia.org/wiki?curid=1456160" title="101 Pułk Pograniczny NKWD">
101 Pułk Pograniczny NKWD

101 Pułk Pograniczny NKWD – jeden z pułków pogranicznych w składzie wojsk NKWD. Operował na terytorium przy granicy Związku Radzieckiego z Finlandią, przesuniętą na skutek wojny zimowej 1939-1940.
W 1941 liczył 1377 ludzi i znajdował się w strukturze organizacyjnej 14 Armii ZSRR (oprócz niego były tam również pułki 82 i 100 wojsk pogranicznych NKWD):
Oddziały 122 Dywizji Strzelców i 101 Pułk NKWD wzmocniony czołgami III/2 Pułku Pancernego zajmowały pozycje na kierunku uderzenia Niemców z Armii „Norwegen”. Był to odcinek od góry Keinuwara do Lampely długości 30 km.

</doc>
<doc id="1456163" url="https://pl.wikipedia.org/wiki?curid=1456163" title="Rose Bozyk">
Rose Bozyk



</doc>
<doc id="1456166" url="https://pl.wikipedia.org/wiki?curid=1456166" title="Róża Bożyk">
Róża Bożyk



</doc>
<doc id="1456168" url="https://pl.wikipedia.org/wiki?curid=1456168" title="Kwas wielozasadowy">
Kwas wielozasadowy



</doc>
<doc id="1456169" url="https://pl.wikipedia.org/wiki?curid=1456169" title="Kwas jednoprotonowy">
Kwas jednoprotonowy



</doc>
<doc id="1456170" url="https://pl.wikipedia.org/wiki?curid=1456170" title="Kwas jednozasadowy">
Kwas jednozasadowy



</doc>
<doc id="1456172" url="https://pl.wikipedia.org/wiki?curid=1456172" title="W+F Mg. 51">
W+F Mg. 51



</doc>
<doc id="1456175" url="https://pl.wikipedia.org/wiki?curid=1456175" title="EntpPz 65">
EntpPz 65

Entpannungspanzer 65 (EntpPz 65) - szwajcarski wóz zabezpieczenia technicznego wykorzystujący podwozie czołgu Pz. 68. Pojazd konstruowany od 1965 roku, pierwsze seryjne wozy tego typu armia szwajcarska otrzymała w 1972 roku.
W porównaniu z Pz. 68 kadłub EntpPz 65 został podwyższony. W jego przedniej części stanowiska zajmuje czteroosobowa załoga. Załoga zajmuje miejsca w pojeździe przez dwa włazy w stropie i drzwi w lewej burcie pojazdu. Pojazd wyposażony jest w składany dźwig o nośności 15 t, oraz wyciągarkę o uciągu 25 t (dzięki zbloczu siła ta może być zwiększona do 75 t). Wyciągarka wyposażona jest w linę o długości 120 m. Dodatkowo pojazd wyposażony jest w pomocniczą wyciągarkę o mniejszym uciągu z liną długości 240 m. Pojazd wyposażony jest w lemiesz wykorzystywany do prac ziemnych, oraz jako kotwa podczas pracy dźwigiem lub wyciągarką. Wewnątrz pojazdu przewożone jest drobniejsze wyposażenie takie jak spawarka i zestawy narzędzi. Pojazd wyposażony jest w pojedynczy karabin maszynowy W+F Mg. 51 i cztery wyrzutnie granatów dymnych. 

</doc>
<doc id="1456178" url="https://pl.wikipedia.org/wiki?curid=1456178" title="Likwidacja spółki">
Likwidacja spółki



</doc>
<doc id="1456179" url="https://pl.wikipedia.org/wiki?curid=1456179" title="Jay Barrs">
Jay Barrs

Jack Leonard Barrs, Jr. (ur. 17 lipca 1962 w Jacksonville) – amerykański łucznik sportowy. Dwukrotny medalista olimpijski z Seulu.
W Seulu w 1988 wywalczył tytuł mistrza olimpijskiego w rywalizacji indywidualnej, a wspólnie z Rickiem McKinneyem i Darrellem Pace’em zajął drugie miejsce w rywalizacji drużynowej. Brał udział w IO 92. Sześć razy stał na podium mistrzostw świata. Wielokrotnie zdobywał tytuły mistrza Stanów Zjednoczonych.

</doc>
<doc id="1456180" url="https://pl.wikipedia.org/wiki?curid=1456180" title="Bioman 3">
Bioman 3



</doc>
<doc id="1456181" url="https://pl.wikipedia.org/wiki?curid=1456181" title="Nilmar">
Nilmar

Nilmar, właśc. Nilmar Honorato da Silva (ur. 14 lipca 1984 w Bandeirantes) – brazylijski piłkarz występujący na pozycji napastnika.
Kariera klubowa.
Nilmar zawodową karierę rozpoczynał w 2002 roku w SC Internacional. Spędził tam dwa sezony, po czym za pięć milionów funtów odszedł do Olympique Lyon, gdzie miał zastąpić Giovane Elbera. We francuskim zespole jednak zupełnie zawiódł i pomimo tego, że w debiucie przeciwko Stade Rennais zdobył dwa gole, to w kolejnych 31 meczach Ligue 1 nie strzelił już żadnej bramki. Nilmar stworzył wówczas duet napastników razem z Sylvainem Wiltordem, który zaliczył tylko jedno trafienie więcej. Brazylijczyk zadebiutował w rozgrywkach Ligi Mistrzów, w których Lyon w ćwierćfinale został wyeliminowany przez PSV Eindhoven. W Champions League Nilmar prezentował lepszą skuteczność niż w lidze i w dziewięciu występach strzelił cztery gole.
Po zakończeniu sezonu 2004/2005 Nilmar opuścił Stade Gerland i powrócił do kraju. Na zasadzie wypożyczenia został zawodnikiem Corinthians Paulista, gdzie o miejsce w składzie rywalizował z takimi piłkarzami jak Carlos Tévez, Jô oraz Bobô. W barwach Corinthians wychowanek Internacionalu Porto Alegre wystąpił w 31 ligowych pojedynkach i zdobył siedem bramek. Razem z Corinthians w 2005 roku sięgnął także po tytuł mistrza kraju. W 2007 roku Nilmar powrócił do Internacionalu. Pierwszy mecz rozegrał 4 listopada, a jego drużyna przegrała wówczas z CR Vasco da Gama 2:1. W 2008 roku Brazylijczyk razem z zespołem zwyciężył w towarzyskim turnieju Dubai Cup, a w finałowym spotkaniu przeciwko Interowi Mediolan strzelił zwycięskiego gola.
25 lipca 2009 roku podpisał kontrakt z hiszpańskim Villarrealem. Kwota transferu wyniosła 11 milionów euro.
Kariera reprezentacyjna.
W reprezentacji Brazylii Nilmar zadebiutował 13 lipca 2003 roku w zremisowanym 0:0 pojedynku z Meksykiem w ramach turnieju Gold Cup. Pierwszą bramką dla drużyny narodowej strzelił natomiast 18 sierpnia 2004 roku zespołowi Haiti. Po raz pierwszy do reprezentacji swojego kraju Nilmar został powołany przez Dungę jako zastępca dla kontuzjowanego Rafaela Sóbisa na mecze eliminacyjne do mistrzostw świata.

</doc>
<doc id="1456182" url="https://pl.wikipedia.org/wiki?curid=1456182" title="Nilmar Honorato da Silva">
Nilmar Honorato da Silva



</doc>
<doc id="1456183" url="https://pl.wikipedia.org/wiki?curid=1456183" title="Liveman">
Liveman



</doc>
<doc id="1456184" url="https://pl.wikipedia.org/wiki?curid=1456184" title="10 Dywizja Wojsk Ochrony Obiektów Kolejowych NKWD">
10 Dywizja Wojsk Ochrony Obiektów Kolejowych NKWD

10 Dywizja Wojsk Ochrony Obiektów Kolejowych NKWD – jedna z dywizji wojsk ochrony obiektów kolejowych NKWD z okresu II wojny światowej, powołana 14 listopada 1939 we Lwowie.
Oddziały 10 Dywizji NKWD były używane w radzieckiej służbie okupacyjnej na części dawnych Kresów Wschodnich II RP, które w II połowie 1939 stały się tzw. Zachodnią Ukrainą.
Dywizja ta znalazła się później we Froncie Południowo-Zachodnim. Wycofana do Kijowa, wreszcie w październiku 1941 rozwiązana.

</doc>
<doc id="1456186" url="https://pl.wikipedia.org/wiki?curid=1456186" title="Falkowa (Nowy Sącz)">
Falkowa (Nowy Sącz)

Falkowa – osiedle we wschodniej części Nowego Sącza, położone na wzgórzach Pogórza Rożnowskiego. Położona między Kamienicą Nawojowską a potokiem Łubinka, graniczy z osiedlami Gołąbkowice, Piątkowa, Gorzków, Zawada oraz miejscowościami Kunów, Piątkowa i Mystków.
Główne punkty na mapie osiedla to Sądecki Park Etnograficzny (otwarty w 1975 roku), Lasek Falkowski (wraz ze ścieżką dydaktyczną), Szkoła Podstawowa nr 11 im. Juliana Tuwima, Kaplica pw. św. Antoniego, skałki przy ul. Jamnickiej (grób partyzantów – braci Świerczków), zabytkowy dwór oraz Rodzinny Ogródek Działkowy „Falkowa”. Ulice wchodzące w skład osiedla to: ul. Jamnicka (częściowo), ul. Długoszowskiego (częściowo), ul. Podwale, ul. Botaniczna, ul. Falkowska, ul. Wrzosowa, ul. Na Potokach, ul. Kolorowa, ul. Halna, ul. Obłazy oraz ul. Ziołowa. Najwyższy punkt osiedla znajduje się na wysokości 380 m n.p.m. (wierzchownia Lasku Falkowskiego), a najniższy na ok. 300 m n.p.m. (doliny Kamienicy i Łubinki).
Historia.
Nazwa osiedla ma pochodzić od imienia Chwalimir lub Chwalisław, które to imię w skrócie brzmiało Chwałko, Chwałek, a dialektycznie w Małopolsce Fałko, Falko, Fałek lub Falek. Może też od niemieckiego Falk, Falko (sokół). Pierwsze wzmianki o wsi pochodzą z 1320 i 1392 roku, kiedy to Falkowa była wsią wchodzącą w skład wójtostwa Mystków. Wójtostwo to zostało w 1427 r. wykupione z rąk niejakiego Mikołaja Strelicza przez samego króla Władysława II Jagiełłę, który wyasygnował w tym celu aż 2000 grzywien srebra.
W czasach Autonomii Galicyjskiej Falkowa była gminą. W 1829 Ignacy Brunicki odkupił od zaborcy austriackiego cieniawski dwór wraz z sąsiadującymi z nim gminami, w tym z Falkową, Ptaszkową, Jamnicą, Mystkowem, Mszalnicą, Królową Polską, Kunowem i Kamionką Małą. Zapłacił on po licytacji 20 045 złotych reńskich, podbijając cenę wywoławczą zaledwie o 673 zł, co świadczy o tym, że wielu chętnych na ten majątek nie było.
1 sierpnia 1934 roku w Nowym Sączu utworzono gminę zbiorową, włączając w nią jednostkowe gminy wiejskie, w tym Falkową. W latach 1942-1969 część Falkowej włączono do miasta. Ostatecznie 1 lutego 1977 roku gmina zbiorowa została zniesiona, a jej obszar został przyłączony do gminy Chełmiec i miasta Nowego Sącza. Falkowa znalazła się w całości w granicach miasta Nowego Sącza.
W latach 1950-1952 jedno z gospodarstw rolnych w Falkowej zostało przekazane szpitalowi miejskiemu w Nowym Sączu, co zapewniło stałe zaopatrzenie w owoce, jarzyny i częściowo w mięso dla tej placówki (przy udziale innych gospodarstw, usytuowanych w Dąbrówce i Nowym Sączu).
W 1987 roku wybudowano na Falkowej wyciąg narciarski, który jednak nie przetrwał próby czasu.
W trakcie kolonizacji józefińskiej pod koniec XVIII w., również w Falkowej osiedlili się przesiedleńcy niemieccy z Austrii i Prus.
Kaplica pw. św. Antoniego.
Na osiedlu Falkowa znajduje się kaplica rzymskokatolicka pw. św. Antoniego. Obecny kościółek rozpoczęto budować 29 września 1990 r. obok istniejącej małej drewnianej kapliczki sprzed II Wojny Światowej. Budowę zakończono w 1993 r., a poświęcenia świątyni dokonał Ks. Bp. Józef Gucwa 19 czerwca 1994 r. Autorem projektu budynku jest architekt inż. Paweł Dygoń. Powierzchnia kaplicy wynosi 220 metrów kwadratowych (oprócz zakrystii). Jest to obiekt murowany, jednonawowy z niedużymi wnękami z prawej i z lewej strony. W lewej wnęce znajduje się ołtarz Matki Bożej Nieustającej Pomocy, natomiast w prawej – boczne wejście do kościoła. Dodatkowo z prawej strony budynku umiejscowiona jest zakrystia. Dach budynku wykonano z blachy ocynkowanej. Obok części kultowej w podpiwniczeniu znajdują się dwie sale katechetyczne z sanitariatami, kuchnia, kotłownia i magazyn. W kaplicy znajdują się unikalne stacje Drogi Krzyżowej autorstwa sądeckiej artystki Marii Ritter, odrestaurowane w 2015 roku. W ołtarzu głównym umiejscowiony jest obraz św. Antoniego z Padwy. Nad ołtarzem góruje drewniany krzyż oraz figury Maryi i św. Jana Apostoła. W kaplicy znaleźć można także kopię obrazu Jezusa Miłosiernego oraz figurę św. Antoniego. Kaplica jest kościołem rektoralnym Bazyliki św. Małgorzaty, a jej opiekunem od sierpnia 2016 roku jest ks. Kazimierz Dudzik (wcześniej przez 20 lat, 1996-2016, był to ks. Ryszard Kudroń). 17 czerwca 2018 roku wprowadzone zostały do kaplicy relikwie św. Antoniego z Padwy. Są to relikwie I stopnia, pochodzące bezpośrednio z ciała świętego.
Historia kultu religijnego w Lasku Falkowskim sięga dwudziestolecia międzywojennego. Około roku 1930, ówczesne władze miasta wybudowały w tym malowniczym zakątku Falkowej, budynki kolonijne dla dzieci odpoczywających tutaj w trakcie wakacji. Obok nich zbudowano maleńką kapliczkę, gdzie w ciągu wakacji kapłan odprawiał Mszę św. dla dzieci i personelu. W czasie II Wojny Światowej Niemcy rozebrali budynki, pozostawiając tylko kapliczkę, w której zdążył rozwinąć się kult św. Antoniego. Przy tej kapliczce gromadzili się miejscowi wierni na nabożeństwa majowe i październikowe. W roku 1961 religię usunięto ze szkół, a dzieci z miejscowej Szkoły Podstawowej zaczął jej uczyć w jednym z domów Ks. Bogusław Zawiślak. Postanowił on w niedzielę odprawiać Mszę św. przy kapliczce, którą stopniowo powiększano, ale i tak niewiele osób mogło się do niej zmieścić. Za ks. Prałata Stanisława Lisowskiego zdecydowano wybudować w tym miejscu sale katechetyczne i kaplicę, która służy do dzisiaj. Z biegiem czasu historyczna kapliczka uległa zniszczeniu, a dla upamiętnienia miejsca, w którym się znajdowała, wzniesiono pomnik z figurą św. Antoniego z Padwy.
Na skwerku koło kaplicy pw. św. Antoniego znajdują się głazy upamiętniające zbrodnię katyńską i katastrofę smoleńską.
Szkoła.
Na Falkowej znajduje się Szkoła Podstawowa nr 11 im. Juliana Tuwima, której historia sięga 1909 roku. Założycielem i organizatorem jednoklasowej szkoły był Józef Smolucha. W pierwszym roku nauki do szkoły uczęszczało 40 dzieci. Po wybuchu I Wojny Światowej przerwano naukę, ponieważ nauczyciel został zmobilizowany do wojska. W 1918 r. wrócił on z wojny i szkoła rozpoczęła swoją działalność ponownie. Po odzyskaniu przez Polskę niepodległości usunięto ze szkoły język niemiecki. W 1919 r. miejsce p. Smołuchy zajęła Honorata Ptaczyńska. Mimo dużej liczby uczniów (76) pracował tylko jeden nauczyciel. W 1923 r. posadę nauczyciela objęła Aleksandra Jankowska. W okresie międzywojennym szkoła była nie tylko miejscem nauki, ale pełniła również rolę ośrodka kultury. W szkole przykładano dużą wagę do kształtowania uczuć patriotycznych. W dniu imienin Marszałka Józefa Piłsudskiego i Prezydenta Polski Ignacego Mościckiego oraz 3 Maja organizowano uroczyste poranki. Wybuch II wojny światowej opóźnił rozpoczęcie roku szkolnego o 2 miesiące. W czasie wojny szkoła prowadziła dożywianie dzieci i miejscowej ludności. W 1946 r. obowiązki kierownika szkoły (teraz już pięcioklasowej) przejął Melchior Makulak, drugim nauczycielem był Stefan Nosal. W ramach likwidacji analfabetyzmu, w 1949 r. w szkole zorganizowano kurs nauki czytania i pisania. W 1953 r. na miejsce p. Nosala do pracy przyjęto Stanisławę Czerwińską, która w 1956 r. objęła funkcję kierownika szkoły, drugim nauczycielem był Stanisław Radzik.
Przełomowym wydarzeniem, nie tylko dla Falkowej, była elektryfikacja wsi, którą przeprowadzono w 1957 r. W szkole po raz pierwszy wyświetlono filmy oświatowe. W 1958 r. do pracy została przyjęta Helena Kosecka. W 1960 r. dla uczczenia tysiąclecia Państwa Polskiego młodzież zasadziła drzewka koło szkoły. Ten rok okazał się katastrofalny dla szkoły, ponieważ długotrwałe deszcze spowodowały obsunięcie ziemi i pęknięcie murów. Wybrany w 1965 r. Społeczny Komitet Budowy Szkoły usilnie zabiegał o budowę nowego obiektu. Starania te wspomagał radny Miejskiej Rady Narodowej – Edward Czerwiński. W 1966 r. MRN zatwierdziła plan budowy szkoły, która miała stanąć na polu Tadeusza Niedźwiedzia oraz Katarzyny Góry i Małgorzaty Góry. Budowę rozpoczęto w lipcu 1967 r. Dzień 2 września 1968 r. to data otwarcia szkoły, która rozpoczęła nową kartę historii Szkoły Podstawowej Nr 11 w Nowym Sączu im. Juliana Tuwima. Była to szkoła ośmioklasowa. W 1971 do jej obwodu został przyłączony Kunów. W szkole działały liczne koła zainteresowań, m.in. : SKKT i drużyna harcerska prowadzona przez Danutę Wczesny, specjalizująca się w turystyce rowerowej (zwycięzca Rajdów Rowerowych organizowanych przez PTTK). Uczniowie szkoły spotykali się ze znanymi pisarzami, np.: Wandą Różkiewską (1974), Tadeuszem Śliwiakiem (1975) i Ludwikiem Jerzym Kernem (1979).
W 1981 r. na dyrektorskie stanowisko została wybrana Barbara Kurp. Ten rok obfitował w dramatyczne wydarzenia – był to okres strajków i protestów robotniczych. Trudności gospodarcze i polityczne miały wpływ na pracę w szkole. W dniu 13 grudnia 1981 r. ogłoszono stan wojenny – nauka w szkole została zawieszona. Wznowiono ją na początku stycznia 1982 r. W 1983 r. nowym dyrektorem szkoły została Barbara Wójcik. Budynek wymagał kapitalnego remontu. Rok 1984 przebiegał pod hasłem „40-lecia PRL”. Dla upamiętnienia tej rocznicy harcerze posadzili 40 róż w szkolnym ogrodzie, a Rajd 40-lecia PRL ukończyli zajmując pierwsza lokatę. Dyrektor szkoły czynił starania o rozbudowę szkoły. W 1985 r. został powołany komitet Wojewódzkiego Czynu Pomocy Szkole, którego przewodniczącym został Andrzej Czerwiński. Najważniejszym zadaniem komitetu była poprawa bazy lokalowej szkoły, m.in. budowa przewiązki. Ważny element edukacji w szkole zawsze stanowiła ekologia. W 1988 r. Anna Nikel założyła przy szkole ogród botaniczny. W dalszym ciągu domeną szkoły byłą turystyka – SKKT prowadzi Marta Plata. Jednym z godnych przypomnienia faktów jest Rajd Świętokrzyski (1991), który zakończył się spotkaniem z Ojcem Świętym w Kielcach.
Rok 1992 upływał pod hasłem 700-lecia Nowego Sącza. Uczniowie szkoły brali udział w marszu historycznym, prezentując stroje i zajęcia mieszkańców wsi. W 1992 r., w wyniku konkursu, na stanowisko dyrektora szkoły zostaje wybrana Czesława Kasowska-Salamon. Wyrazem troski o dobro ucznia był akces do Nowosądeckiej Ligi Szkół Promujących Zdrowie – koordynatorem działań była Barbara Ogorzałek. Ogromnym staraniem pani dyrektor, w 1994 r. zostało wykonane w szkole centralne ogrzewanie i powstała nowoczesna kotłownia gazowa. Władze miejskie zadecydowały o rozpoczęciu rozbudowy szkoły w 1996 r. Jesienią 1997 r. zorganizowano I Szkolny Rajd Górski, wpisany następnie na stałe do kalendarza imprez szkolnych. 12 listopada obchodzone było 30-lecie istnienia szkoły. Obchody swoją obecnością uświetnili Andrzej Czerwiński – Prezydent Miasta, Leszek Zegzda – w-ce Prezydent, Janina Gołciej – Kurator Oświaty, Witold Kozłowski – Wizytator, Waldemar Olszyński – Naczelnik Wydziału Oświaty. Chór, umilający śpiewem uroczystość, przygotował Andrzej Citak. Rok 1999/2000 przyniósł zmiany związane z reformą oświaty. W grudniu szkolny zespół prowadzony przez Krystynę Pielichowską – „Kolorowe Nutki” zaprezentował się podczas koncertu mikołajkowego w Preszowie na Słowacji. Ten sam zespół w styczniu uczestniczył w akcji Wielkiej Orkiestry Świątecznej Pomocy. Końcem sierpnia rozpoczęto rozbudowę szkoły.
W roku szkolnym 2000/2001 zorganizowano I Międzyszkolny Konkurs Inscenizacji Utworów Juliana Tuwima. Przedstawiciele szkoły brali również udział w konferencji Nowosądeckich Szkół Promujących Zdrowie. Zespół „Kolorowe Nutki” zdobył I miejsce w Sądeckiej Dziecięcej Wiośnie Artystycznej, w kategorii taneczno-baletowej. Rok 2001/2002 rozpoczął się w powiększonym budynku szkoły. Tradycyjny rajd szkolny odbył się w Tropiu. W szkole przeprowadzono wiele akcji, m.in. „Złotówka dla dzieci z Afganistanu”, „Serce na pomoc chorym i potrzebującym dzieciom”, „Zdążyć z pomocą”. Szkoła otrzymała Certyfikat Dobroczynności. 14 listopada 2002 r. odbyła się uroczystość poświęcenia sztandaru szkoły i przekazania go uczniom. W 2003 r. stanowisko dyrektora szkoły objęła Alicja Wąsowicz. Był to ciężki początek roku, gdyż końcem sierpnia okazało się, że pod wpływem obsunięcia się ziemi, ponownie pękły mury szkolne. Dzięki wielkiemu wysiłkowi pani dyrektor szybko rozpoczęto remont szkoły, dlatego już w listopadzie dzieci uczyły się w wyremontowanej szkole. Szkoła podstawowa 18 czerwca 2003 r. otrzymała, po wielu staraniach, Certyfikat Szkół Promujących Zdrowie. Od 2009 r. dyrektorem szkoły jest Marta Plata. Szkoła może się poszczycić licznymi sukcesami w olimpiadach przedmiotowych, jak również w konkursach plastycznych, muzycznych, recytatorskich, sportowych, językowych i in. Obecnie nadal w szkole prowadzona jest rozszerzona edukacja ekologiczna, turystyczna i zdrowotna.
Skansen.
Na terenie osiedla Falkowa znajduje się Sądecki Park Etnograficzny, otwarty w 1975 roku. Jest to największe muzeum skansenowskie w Małopolsce, prezentujące architekturę drewnianą i tradycyjną kulturę ludową lokalnych grup etnograficznych – Lachów, Pogórzan i Górali Sądeckich oraz grup etnicznych: Łemków, Niemców i Cyganów. Na powierzchni 20 ha znajduje się kilkadziesiąt budynków, m.in. zagrody chłopskie, XVII-wieczny dwór szlachecki z unikalną polichromią we wnętrzach, folwark dworski oraz osiemnastowieczne świątynie: kościół rzymskokatolicki, cerkiew greckokatolicka i kościół protestancki. W jednym z sektorów odtworzono zabudowę kolonistów niemieckich z Gołkowic Dolnych, a na skraju lasu małe osiedle cygańskie. Ekspozycja skansenu prezentuje chronologiczne, majątkowe i społeczne zróżnicowanie kultury ludowej Sądecczyzny, a wiedzę o tradycji regionu wzbogacają tematyczne wystawy etnograficzne: „Izba weselna” i "Maziarstwo łemkowskie”. Tradycyjny charakter ma  otoczenie zagród wraz z zakomponowaniem zieleni. Najnowszą atrakcją jest Miasteczko Galicyjskie z rekonstrukcją niewielkiego placu rynkowego, ratusza, karczmy, remizy strażackiej i  domów mieszczańskich. Można tu wynająć pokoje gościnne oraz sale konferencyjne. Na terenie skansenu odbywają się cykliczne oraz okazyjne prezentacje dawnych wiejskich rzemiosł, kuchni regionalnej i warsztatów rękodzielniczych, zaś latem liczne, plenerowe imprezy folklorystyczne. Najbardziej znane z nich to “Odwiedziny u pradziadków na wsi”, “Odpust na św.św. Piotra i Pawła”, “Wesela sądeckie” i “Dożynki”.
Sądecki Park Etnograficzny jest tak zaprojektowany, aby jak najwierniej przypominał krajobraz dawnej wsi sądeckiej. Otoczenie każdej zagrody jest zgodne z miejscową tradycją. Są tu ogródki kwiatowe, zielarskie, warzywniki, uprawy polowe, sady, odpowiednio dobrana wysoka i niska zieleń przyzagrodowa, stoją studnie, poidła, ule. Podwórza czy zagrody otoczono starodawnymi płotami, uzupełniono kapliczkami, krzyżami przydrożnymi. Inicjatorką Sądeckiego Parku Etnograficznego w końcu lat sześćdziesiątych była dr Hanna Pieńkowska – ówczesny Wojewódzki Konserwator Zabytków w Krakowie. Założenia projektowe Parku opracował w części architektonicznej mgr inż. Wojciech Szczygieł, a w części etnograficznej mgr Tadeusz Szczepanek. Autorką koncepcji skansenu jako ekspozycji typu „muzeum wieś” jest mgr Maria Brylak-Załuska, a pierwszym realizatorem, długoletnim kierownikiem skansenu i późniejszym opiekunem (z racji pełnienia funkcji wojewódzkiego Konserwatora Zabytków) – mgr inż. arch. Zygmunt Lewczuk. Budowanie Sądeckiego Parku Etnograficznego rozpoczęto w 1969 r. Udostępniono go zwiedzającym w roku 1975.
Lasek Falkowski.
Las Falkowski położony jest w obrębie grzbietu Falkowej, którego wierzchowina w tej części miasta znajduje się na wysokości 380 m n.p.m., a zarazem 80 m ponad dna pobliskich dolin Kamienicy i Łubinki. Trzon tego grzbietu zbudowany jest z grubo-ławicowych piaskowców i łupków. W lasku znajduje się terenowa ścieżka dydaktyczna, która prawie w całości prowadzi przez pofałdowany, pełen zagłębień i wypukłości, lokalnie podmokły teren rozległego osuwiska. Obszar położony jest w umiarkowanie ciepłym piętrze klimatycznym, czyli najcieplejszej części polskich Karpat. Charakterystycznymi zespołami roślinnymi – silnie przekształconymi przez człowieka – są: bór mieszany z udziałem dębu, świerka i brzozy oraz fragmenty lasu dębowo-grabowego. Występuje tu również unikatowe, mało znane zbiorowisko, które tworzy klon. Warto zwrócić uwagę na stanowiska chronionego bluszczu pospolitego i mchu torfowca. Pomimo silnej antropopresji, występuje tutaj bogata fauna bezkręgowców i kręgowców. Znajdująca się w lasku ścieżka dydaktyczna „Lasek Falkowski” ma długość około 1 kilometra i zawiera 9 kolejnych przystanków. Początek ścieżki wyznacza drzewo – okazała lipa – pomnik przyrody z charakterystyczną naroślą przypominającą głowę dzika, który stał się symbolem Ścieżki. W pobliżu wierzchowni lasku znajdują się pozostałości po dawnej skoczni narciarskiej i torze saneczkowym.
Skałki nad Kamienicą.
Ciekawym przykładem przyrody nieożywionej znajdującej się na Falkowej są skałki piaskowca. Jest to idealne miejsce do wspinaczki oraz rekreacji, znajdujące się pomiędzy ul. Falkowską, ul. Wrzosową, zakończeniem ul. Jamnickiej oraz rzeką Kamienicą. Trasy wspinaczkowe zostały wyznaczone na dwóch skałach kompleksu: Cyplu (ok. 12 m) oraz Ówce (ok. 8 m) i oferują 6 dróg i 2 warianty. W pobliżu szczytu wzniesienia, którego częścią są skałki, znajduje się grób dwóch kurierów sądeckich, braci Władysława (1912-1944) i Kazimierza (1918-1944) Świerczków. Byli to członkowie ruchu oporu na Sądecczyźnie – należeli do najaktywniejszych działaczy dyweryjno-wywiadowczej komórki  PPS-u, kierowanej przez Franciszka Krzyżaka. Prowadzili liczne akcje sabotażowe. Przerzucili za południowa granicę wiele osób narodowości żydowskiej. Zginęli 31 maja 1944 roku zaskoczeni w lesie pomiędzy Kunowem i Falkową przez niemiecki patrol. Według niektórych źródeł, zostali oni dostrzeżeni, na nieporośniętym jeszcze zboczu, z pobliskiego Gorzkowa i zastrzeleni.
Rodzinny Ogród Działkowy „Falkowa”.
ROD „Falkowa” ulokowany jest przy ul. Botanicznej, w sąsiedztwie Lasku Falkowskiego. Został on utworzony w latach 80. i składa się z 309 działek rozmieszczonych w 5 sektorach. Jest to największy rodzinny ogród na terenie miasta Nowego Sącza. Wszystkie działki ogrodu wyposażone są w podstawową infrastrukturę: sieć energetyczną, instalację wodną, ogrodzenia sektorowe, drogi dojazdowe oraz segregowane stanowisko na odpady i nieczystości. Rodzinny Ogród Działkowy „Falkowa” Nowy Sącz jest integralną częścią miasta i oprócz zwykłych upraw oraz nasadzeń dopełnia funkcję rekreacyjne i wypoczynkowe dla wielopokoleniowych rodzin działkowców. Jest także miejscem spacerowym do pobliskiego Lasku Falkowskiego. ROD jest również częścią „zielonych płuc” miasta Nowego Sącza.

</doc>
<doc id="1456187" url="https://pl.wikipedia.org/wiki?curid=1456187" title="Limbang">
Limbang

Limbang – miasto i jeden z 11 dystryktów, na które podzielony jest malezyjski stan Sarawak. Dystrykt ma powierzchnię 3978 km², według danych ze spisu ludności z 2000 roku zamieszkiwało go 42 600 mieszkańców. Teren ten został anektowany przez Jamesa Brooke i wcielony do Sarawaku w 1890, poprzednio należał do Brunei. Sułtanat Brunei do dziś kwestionuje legalność tej aneksji i wysuwa roszczenia o zwrot dystryktu pod adresem Malezji. Stolica dystryktu leży nad rzeką o tej samej nazwie. Dystrykt Limbang dzieli terytorium Brunei na dwie części – wschodnią i zachodnią.

</doc>
<doc id="1456188" url="https://pl.wikipedia.org/wiki?curid=1456188" title="Strukturalizm w badaniach literackich">
Strukturalizm w badaniach literackich

Strukturalizm – kierunek badań literaturoznawczych wywodzący się z teorii językoznawczych Ferdinanda de Saussure'a oraz teorii fonologicznej Nikołaja Trubeckiego, a rozwijający się pod wpływem antropologii Claude’a Lévi-Straussa. Podstawowym celem strukturalizmu było stworzenie ścisłej, naukowej metody badania literatury i jej cech uniwersalnych, a w centrum zainteresowań badawczych znajdowała się wewnętrzna organizacja języka literackiego i jego właściwości systemowe, nie zaś poszczególne utwory literackie. 
Za początek strukturalizmu uznaje się datę wydania "Kursu językoznawstwa ogólnego" de Saussure'a (1916 r.). Rok 1966 jest przez badaczy wymieniany jednocześnie jako szczyt rozwoju i umowny początek kryzysu tego kierunku, a w konsekwencji pojawienie się opozycyjnego dla niego kierunku metodologicznego – poststrukturalizmu. Jednak jeszcze w latach 80. na gruncie strukturalizmu pojawiały się ważne prace teoretyczne.
Metodologia ta nie była stosowana w literaturoznawstwie angielskim ani amerykańskim.
Wybrane szkoły strukturalne.
Praska Szkoła Strukturalna.
Była to pierwsza szkoła, która korzystała z założeń strukturalizmu. Jej celem było przystosowanie i wykorzystanie koncepcji de Saussure'a w badaniach literackich. W centrum zainteresowań związanych z tą szkołą badaczy znajdowały się różnice i podobieństwa zachodzące pomiędzy językiem poetyckim a językiem ogólnym. Za istotny wyróżnik języka poetyckiego uznali autoteliczność – osłabienie związków z rzeczywistością pozajęzykową i zwiększenie znaczenia samego znaku językowego. Inną jego cechą miała być również jego zdolność do aktualizacji różnych elementów języka, które nie są tak istotne w zwykłej komunikacji językowej, np. onomatopeja uwydatnia fonologiczny poziom systemu językowego. Wskazywali również na to, że od strony funkcjonalnej, język poetycki charakteryzuje się dominacją szczególnej dla siebie funkcji. Jan Mukařovský nazywał ją funkcją estetyczną, natomiast Roman Jakobson – funkcją poetycką. Funkcja ta miała według nich wchodzić w rozmaite relacje z pozostałymi funkcjami wypowiedzi językowej np. funkcją informacyjną lub impresywną. Badacze Praskiej Szkoły Strukturalnej zwracali również uwagę na konieczność rozpatrywania utworu literackiego w jego aspekcie komunikacyjnym, a więc na dynamikę relacji pomiędzy nadawcą, odbiorcą i kontekstem wypowiedzi. Próbowali również ustanowić naukowe zasady badania historii literatury. 
Szkoła narratologii francuskiej.
Z tą odmianą strukturalizmu związani byli m.in. Roland Barthes, Claude Brémond, Tzvetan Todorov, Algirdas J. Gremais. Korzystając z teorii antropologicznych Levi–Straussa, badaniami folklorysty Władimira Proppa oraz dokonaniami strukturalizmu językoznawczego planowali poprzez strukturalną analizę opowiadań opracować gramatykę opowiadań (reguły rządzące powstawaniem wszelkich opowiadań), a w końcu – gramatykę całej literatury (modele wytwarzania wszelkich wytworów literackich), uniwersalny język literatury. Prowadzić miało do tego wyodrębnienie podstawowych elementarnych struktur w niej zawartych.
Za manifest francuskiej szkoły narratologicznej uznaje się ósmy numer czasopisma "Communications" wydany w 1966 r. w Paryżu. Jego publikacja jest też określana jako szczytowy moment rozwoju powojennego strukturalizmu.
Polska szkoła teorii komunikacji literackiej.
Ten nurt badań tworzyli m.in.: Janusz Sławiński, Aleksandra Okopień-Sławińska, Michał Głowiński, Edward Balcerzan, Kazimierz Bartoszyński. W centrum zainteresowań badaczy tej szkoły znajdowała się sytuacja komunikacyjna zachodząca w dziele literackim, a więc relacja pomiędzy nadawcą a odbiorcą tego dzieła. Zajmowali się więc obrazem nadawcy w tekście, projektowanym odbiorcą dzieła, wszelkimi zawartymi w tekście odautorskimi sygnałami i dyrektywami, dotyczącymi odbioru dzieła, publicznością literacką.
Krytyka strukturalizmu i poststrukturalizm.
W latach sześćdziesiątych coraz częściej zaczęły pojawiać się głosy sprzeciwu wobec ortodoksyjnego strukturalizmu. Doceniano jego znaczenie dla odejścia od pozytywistycznego genetyzmu, ale zarzucano mu, że formalizuje wiedzę o literaturze oraz nie jest odpowiedni do badania wielu zjawisk, ponieważ podstawowe narzędzie strukturalizmu – teoria językoznawcza de Saussure'a – nie jest całkowicie adekwatne do badania tekstów literackich. Negowano też możliwość zastosowania środków właściwych naukom ścisłym w naukach humanistycznych oraz oskarżano strukturalistów o podważanie roli indywidualizmu i kreacji. Nurt krytyczny i rewizjonistyczny wobec strukturalizmu, próbujący przekroczyć jego ograniczenia, nazywano początkowo „drugim strukturalizmem” lub „strukturalizmem krytycznym”. Później przyjęło się określenie „poststrukturalizm”, jednak pojawiały się także inne nazwy, takie jak: „superstrukturalizm”, „neostrukturalizm”, „parastrukturalizm”, „hiperstrukturalizm”, „ultrastrukturalizm”, „anty–strukturalizm” itp.

</doc>
<doc id="1456190" url="https://pl.wikipedia.org/wiki?curid=1456190" title="Dimensions (album)">
Dimensions (album)

Dimensions to szósty album niemieckich power metalowców z Freedom Call. Jest to również pierwsze wydawnictwo z nowymi członkami: Lars'em Rettkowitz'em i Armin'em Donderer'em. Muzyka Niemców wiele się nie zmieniła w porównaniu z wcześniejszymi albumami, choć pojawia się kilka mrocziejszych utworów. Są one oparte głównie na instrumentach klawiszowych (np. "Blackened Sky", "Magic Moments"), przypominających zespoły pokroju Ultravox, czy Alphaville. Jednak większość utworów to szybki, bardzo melodyjny i przebojowy metal.
Lista utworów.
Wszystkie utwory napisali Chris Bay i Daniel Zimmermann, oprócz "My Dying Paradise" (Bay, Zimmermann i Donderer) oraz "Innocent World", "Dimensions" i "Magic Moments" (Bay, Zimmermann i Rettkowitz.
Twórcy.
Główni muzycy.
instrumenty klawiszowe zarejestrował Chris Bay
Informacje o albumie.
"Dimension" został nagrany pomiędzy sierpniem 2006, a styczniem 2007 w FC Studio (Norymberga). Perkusja została nagrana w AREA 51 Studio. Mixy i mastering należą do Tommy'ego Newtona w AREA 51 Studio. Produkcja należy do Dana Zimmermanna i Chrisa Baya dla Freedom Call Productions. Okładka albumu to dzieło Paula Raymonda, zaś fotografie muzyków zamieszczone w książeczce: Niny Kohler i Raffaeli Lehnbeuter. Płyta została wydana przez SPV Records.

</doc>
<doc id="1456192" url="https://pl.wikipedia.org/wiki?curid=1456192" title="Carla Suarez Navarro">
Carla Suarez Navarro



</doc>
<doc id="1456193" url="https://pl.wikipedia.org/wiki?curid=1456193" title="Andrés Guglielminpietro">
Andrés Guglielminpietro

Andrés Guglielminpietro (ur. 10 kwietnia 1974 roku w San Nicolás) – były argentyński piłkarz występujący na pozycji pomocnika.
Nosił przydomek "Guly". Ze względu na pochodzenie przodków posiada również obywatelstwo włoskie.
Kariera klubowa.
Andrés Guglielminpietro zawodową karierę rozpoczynał w 1994 roku w klubie Gimnasia y Esgrima La Plata. W debiutanckim sezonie wystąpił w dziesięciu ligowych pojedynkach, jednak w kolejnych rozgrywkach był już podstawowym zawodnikiem swojego zespołu. Razem ze swoją drużyną Guly został wicemistrzem kraju Clausura 1994/95 oraz Clausura 1995/96. W sezonie 1997/98 Guglielminpietro w 38 meczach strzelił czternaście bramek, co było jego najlepszym wynikiem podczas czterech lat gry dla Gimnasia y Esgrima La Plata. Latem 1998 roku argentyński gracz został zawodnikiem A.C. Milan. Razem z ekipą "Rossonerich" zdobył mistrzostwo Włoch, jednak przez problemy z kontuzjami nie mógł w pełni pokazać swoich umiejętności. Łącznie dla Milanu Guly przez trzy lata rozegrał 57 spotkań w lidze, po czym trafił do Interu Mediolan. Sezon 2003/04 argentyński pomocnik spędził na wypożyczeniu w klubie Bologna FC i zajął z nim dwunaste miejsce w pierwszej lidze. W 2004 roku Guglielminpietro powrócił do swojego kraju, gdzie podpisał kontrakt z Club Atlético Boca Juniors. Zwyciężył z nim w Copa Sudamericana, jednak wciąż nie mógł odzyskać formy prezentowanej podczas gry dla Gimnasia y Esgrima La Plata. W sezonie 2005/06 Guly był zawodnikiem katarskiego Al-Nasr Sports Club, a na ostatni rok kariery powrócił do swojego pierwszego klubu. Następnie Argentyńczyk rozpoczął pracę w sztabie szkoleniowym Estudiantes La Plata.
Kariera reprezentacyjna.
W 1999 roku Guglielminpietro rozegrał sześć spotkań dla reprezentacji Argentyny. Wystąpił w rozgrywkach Copa América, na których "Albicelestes" w ćwierćfinale zostali wyeliminowani przez późniejszych triumfatorów turnieju - Brazylijczyków. Wszystkie mecze w drużynie narodowej Argentyńczyk rozegrał pod wodzą trenera Marcelo Bielsy.

</doc>
<doc id="1456194" url="https://pl.wikipedia.org/wiki?curid=1456194" title="Andres Guglielminpietro">
Andres Guglielminpietro



</doc>
<doc id="1456195" url="https://pl.wikipedia.org/wiki?curid=1456195" title="ARE">
ARE

ARE – francuski nożowy ustawiacz min. 
Była to ważąca 1700 kg przyczepa holowana za czterotonową ciężarówką lub transporterem gąsienicowym. Załoga składała się z dowódcy, kierowcy i dwóch ładowaczy. Pojazd był przeznaczony do układania min przeciwpancernych typu HPD. Miny mogły być zakopywane na głębokości 150 mm lub układane na powierzchni gruntu co 2,5–10 m. Ustawiacz mógł postawić 900–1500 min w ciągu godziny. Liczba ustawionych min zależy od sposobu minowania i rodzaju gruntu.

</doc>
<doc id="1456199" url="https://pl.wikipedia.org/wiki?curid=1456199" title="Fritz Gäbler">
Fritz Gäbler

Fritz Gäbler (ur. 12 stycznia 1897 w Miśni, zm. 26 marca 1974) – niemiecki polityk i redaktor. Członek Socjaldemokratycznej Partii Niemiec (SPD) (od 1914) i Komunistycznej Partii Niemiec (KPD) (od 1919).
Od kwietnia 1931 roku poseł na Sejm w Turyngii.
Odznaczony m.in. Orderem Karla Marksa oraz Orderem Zasług dla Ojczyzny.

</doc>
<doc id="1456200" url="https://pl.wikipedia.org/wiki?curid=1456200" title="Gari Melchers">
Gari Melchers

Julius Garibaldi Melchers (ur. 11 sierpnia 1860 w Detroit, zm. 30 listopada 1932 we Fredericksburgu) – amerykański malarz naturalista.
Życiorys.
Urodził się w Detroit, jego ojciec Julius Theodore Melchers (1829–1908) był znanym rzeźbiarzem. Już w 17. roku życia podjął studia artystyczne Düsseldorfie u Eduarda von Gebhardta. Po trzech latach przeniósł się do Paryża, by kontynuować naukę w Académie Julian i École des Beaux-Arts pod kierunkiem Lefebvrea i Boulangera. Po zakończeniu nauki osiadł w Egmond w Holandii. W 1915 wrócił do Nowego Jorku, aby otworzyć studio w budynku Beaux-Arts w Bryant Park. Od 1920 do 1928 pełnił funkcję prezesa New Society of Artists. Ostatnie lata życia spędził w Belmont Estate w Falmouth, niedaleko Fredericksburga.
Był członkiem National Academy of Design w Nowym Jorku, Pruskiej Akademii Nauk w Berlinie, Socit Nationale des Beaux Arts w Paryżu, International Society of Painters, Sculptors and Engravers w Londynie i Secession Society w Monachium. Wśród wielu nagród i odznaczeń, które otrzymał do najważniejszych należą francuski Krzyż Oficerski Legii Honorowej i niemiecki Order Czerwonego Orła.
Twórczość.
Melchers malował wiejskie sceny rodzajowe, portrety, pejzaże i sceny religijne. Tworzył także dekoracje ścienne m.in. w Bibliotece Kongresu w Waszyngtonie. Jego prace odznaczały się akademickim podejściem do malarstwa i perfekcyjną techniką.

</doc>
<doc id="1456201" url="https://pl.wikipedia.org/wiki?curid=1456201" title="Julius Garibaldi Melchers">
Julius Garibaldi Melchers



</doc>
<doc id="1456207" url="https://pl.wikipedia.org/wiki?curid=1456207" title="Fritz Gaebler">
Fritz Gaebler



</doc>
<doc id="1456209" url="https://pl.wikipedia.org/wiki?curid=1456209" title="Hrabstwo San Bernardino">
Hrabstwo San Bernardino

Hrabstwo San Bernardino (ang. "San Bernardino County") – jedno z hrabstw w Kalifornii. Ma obecnie ponad 2 mln mieszkańców. Jest największym hrabstwem w Stanach Zjednoczonych według powierzchni.
Południowo-zachodnia część hrabstwa jest gęsto zaludniona, miasta tam leżące wchodzą w skład wielkiej aglomeracji miasta Los Angeles. Reszta hrabstwa to słabo zaludniona pustynia.
Hrabstwo powstało w 1853, nazwa pochodzi od jego stolicy, miasta San Bernardino.

</doc>
<doc id="1456217" url="https://pl.wikipedia.org/wiki?curid=1456217" title="Suit">
Suit

Suit – trzeci album Nelly'ego wydany 14 września 2004 roku. Tego samego miał również premierę jego drugi album Sweat. Album zajął #1 miejsce na liście Billboard 200.

</doc>
<doc id="1456218" url="https://pl.wikipedia.org/wiki?curid=1456218" title="Tom Geissler">
Tom Geissler



</doc>
<doc id="1456219" url="https://pl.wikipedia.org/wiki?curid=1456219" title="Fritz Große">
Fritz Große

Fritz Große (5 lutego 1904 w Altenberg, zm. 12 grudnia 1957 w Berlinie) – niemiecki polityk członek Komunistycznej Partii Niemiec (KPD), następnie Niemieckiej Socjalistycznej Partii Jedności (SED).
W 1955 został odznaczony Orderem Zasług dla Ojczyzny.

</doc>
<doc id="1456220" url="https://pl.wikipedia.org/wiki?curid=1456220" title="Sur le pont d’Avignon">
Sur le pont d’Avignon



</doc>
<doc id="1456223" url="https://pl.wikipedia.org/wiki?curid=1456223" title="Matenin">
Matenin

Matenin – francuski samobieżny ustawiacz min wykorzystujące podwozie terenowego samochodu ciężarowego firmy Matenin. Z tyłu pojazdu zamocowane jest urządzenie przeznaczone do automatycznego zakopywania w ziemi min przeciwpancernych HPD i ACPM. Miny mogą być zakopywane w ziemi, ale także pod dnem rzek i strumieni o maksymalnej głębokości 1,2 m. Odstęp między ustawionymi minami jest regulowany w zakresie 2,5-10 m. Miny są umieszczane w ziemi podczas postoju pojazdu który został wyposażony w automatyczny układ zatrzymujący pojazd przed ustawieniem miny i przyspieszający pojazd po jej ustawieniu. Na platformie Matenina znajdują się cztery kontenery mieszczące po 112 min. Maksymalna masa ustawiacza jest równa 16 t, a prędkość maksymalna obciążonego pojazdu nie przekracza 70 km/h. Matenin jest w stanie postawić 400-500 min na godzinę.

</doc>
<doc id="1456224" url="https://pl.wikipedia.org/wiki?curid=1456224" title="Mistrzostwa Europy w hokeju na lodzie">
Mistrzostwa Europy w hokeju na lodzie

Mistrzostwa Europy w hokeju na lodzie mężczyzn – turniej międzynarodowy w hokeju na lodzie mężczyzn, organizowany w latach 1910-1991 przez Międzynarodową Federację Hokeja na Lodzie (wówczas LIHG, obecnie IIHF).
Historia.
Mistrzostwa Europy po raz pierwszy odbyły się w 1910 roku w szwajcarskim Les Avants, a w tych rozgrywkach triumfowała reprezentacja Wielkiej Brytanii. Do 1932 roku mistrzostwa Europy odbywał się jako samoistny turniej 14-krotnie, z wyjątkiem edycji 1928, 1930, 1931, kiedy te turnieje odbywały się w ramach igrzysk olimpijskich oraz mistrzostw świata, co na stałe wprowadzono od 1933 roku. Mistrzostwa w latach 1915-1920 oraz w latach 1940-1946 nie odbywały się z powodu działań wojennych. Turniej 1912 w Pradze po proteście Cesarstwa Niemieckiego został anulowany, gdyż reprezentacja Austrii nie była w tym czasie członkiem IIHF-u.

</doc>
<doc id="1456225" url="https://pl.wikipedia.org/wiki?curid=1456225" title="Mistrzostwa Świata w Biathlonie 2003">
Mistrzostwa Świata w Biathlonie 2003

38 Mistrzostwa Świata w Biathlonie zostały rozegrane w dniach 15 - 23 marca 2003 roku w rosyjskim Chanty-Mansyjsku.
Mężczyźni.
Sprint.
Data: 15 marca 2003
Bieg pościgowy.
Data: 16 marca 2003
Bieg indywidualny.
Data: 19 marca 2003
Bieg masowy.
Data: 23 marca 2003
Sztafeta.
Data: 21 marca 2003
Kobiety.
Sprint.
Data: 15 marca 2003
Bieg pościgowy.
Data: 16 marca 2003
Bieg indywidualny.
Data: 18 marca 2003
Bieg masowy.
Data: 22 marca 2003
Sztafeta.
Data: 20 marca 2003

</doc>
<doc id="1456226" url="https://pl.wikipedia.org/wiki?curid=1456226" title="Sokolniki (Wrocław)">
Sokolniki (Wrocław)

Sokolniki – średniowieczna wieś nieopodal Wrocławia, na zachód od miasta, przy drodze do Legnicy, pomiędzy lokacyjnym miastem a osadą Szczepin. Osada służebna, której mieszkańcy zajmowali się sokolnictwem na potrzeby książęcego grodu.
Wzmiankowana w dokumentach (w latach 1149-1253) jako własność klasztoru na Ołbinie, na przełomie XII i XIII wieku własność Chazekiela i Josofa, około roku 1203 lub 1204 (w czasach Henryka Brodatego) ponownie własność ołbińskiego klasztoru.
Później Sokolniki stanowiły, wraz z sąsiednimi wsiami i osadami (Szczepin, Nabycin), część Wygonu Mikołajskiego i później Przedmieścia Mikołajskiego (część jej gruntów została wykorzystana do budowy fortyfikacji chroniących Bramę Mikołajską) i wchłonięta została przez miasto w roku 1808. Wkrótce po tym tereny Sokolnik, leżące w bezpośrednim sąsiedztwie jednej z głównych arterii komunikacyjnych miasta, "Frankfurterstraße" (dzisiejsza ulica Legnicka) uzyskały charakter wielkomiejski.
Śladem po tej wsi jest współczesna nazwa ulicy Sokolniczej, przebiegającej przez jej dawne tereny, a dziś łączącej ulice Sikorskiego i Zelwerowicza.
W kamienicy na rogu ulicy Sokolniczej i Zelwerowicza mieściła się tajna siedziba założonej w 1941 polskiej organizacji "Olimp".

</doc>
<doc id="1456227" url="https://pl.wikipedia.org/wiki?curid=1456227" title="Lista państw utrzymujących stosunki dyplomatyczne z San Marino">
Lista państw utrzymujących stosunki dyplomatyczne z San Marino

Lista państw utrzymujących stosunki dyplomatyczne z San Marino.
Ambasady.
W San Marino funkcjonują trzy ambasady.

</doc>
<doc id="1456229" url="https://pl.wikipedia.org/wiki?curid=1456229" title="Mistrzostwa europy w hokeju na lodzie">
Mistrzostwa europy w hokeju na lodzie



</doc>
<doc id="1456237" url="https://pl.wikipedia.org/wiki?curid=1456237" title="ST-AT/U">
ST-AT/U

ST-AT/U – włoski nożowy ustawiacz min przeznaczony do ustawiania min przeciwpancernych SB-MV/T, SB-MV/1 i SB-MV/2. Jest to jednoosiowa przyczepa, która może być holowana przez samochód lub transporter opancerzony. W trakcie minowania ustawiacz holowany jest z prędkością -2-8 km/h i ustawia miny w odstępach 2-10 m.

</doc>
<doc id="1456239" url="https://pl.wikipedia.org/wiki?curid=1456239" title="Douglas Hyde (ujednoznacznienie)">
Douglas Hyde (ujednoznacznienie)



</doc>
<doc id="1456241" url="https://pl.wikipedia.org/wiki?curid=1456241" title="Francesco Molino">
Francesco Molino

Francesco Molino lub Francesco Molin lub Francesco Da Molin (ur. 21 kwietnia 1575, zm. 27 lutego 1655) – wenecki admirał, doża Wenecji, wybrany dożywotnio w 1646.
Panowanie.
Po śmierci doży Francesco Erizzo 3 stycznia 1646, Francesco Molino objął władzę Republiki Weneckiej jako 71-letni doświadczony admirał, w wyniku elekcji przez kolegium elektorów 20 stycznia 1646, po 23. głosowaniu z kolei.
Już w pierwszych dniach jako doża umocnił granice Wenecji i Dalmacji, aby efektywnie dalej prowadzić działania wojenne przeciwko Turkom.
Za jego panowania weneckie siły zbrojne, głównie flota, odniosły szereg zwycięstw, w tym zdobycie twierdzy Klis (1648), uważanej za nie do zdobycia. Jednak strategicznie te zwycięstwa nie były istotne, ponieważ Imperium osmańskie mogło łatwo zregenerować swoje siły, korzystając ze swojej większej populacji. 
Aby zniwelować zagrożenie ze strony tureckiej, weneccy przywódcy zapuścili swoje okręty w głąb Dardaneli, kilkakrotnie pokonując flotę przeciwnika, jednak nigdy nie odnieśli przełomowego zwycięstwa. W latach 1654–1655 admirał Lazzaro Mocenigo prawie okupował Stambuł podczas pierwszej i drugiej kampanii weneckiej w Dardanelach. Tamże stracił życie podczas trzeciej kampanii w 1657.
Finansowanie tych wojen było palącym problemem dla Molino. Jeden sposób zastosowany przez niego to monetyzacja nadawania tytułów szlacheckich (za kwoty 100 000 dukatów każdy, z czego 60 000 stanowiło "dar", a pozostałe 40 000, "pożyczkę"). To z kolei zaowocowało skandalem, lecz pragmatyczny doża przedkładał zaopatrywanie kasy państwowej nad puryzm tradycji, gorliwie uszlachetniając bogate rodziny kupieckie. 
Ogólnie rzecz ujmując, Francesco Molino rządził efektywnie i w sposób zaradny aż do swoich ostatnich dni. Złośliwe powiedzenie z czasów jego władzy było aluzyjną grą słów do jego nazwiska i upodobań jako miłośnika wina: "Młynem jest, nie wiatrem napędzany, ani wodą, lecz winem!" (wł.: “L' E Mulino, not da vento, not da acqua, my da vino!”).
Portret.
Portret doży nieznanego malarza znajduje się w Berlinie, w Gemäldegalerie, Stauffenbergstrasse 40. Do 1943 znajdował się we Wrocławiu.

</doc>
<doc id="1456242" url="https://pl.wikipedia.org/wiki?curid=1456242" title="Droga krajowa B58 (Austria)">
Droga krajowa B58 (Austria)

Droga krajowa B58 (Doiber Straße) - droga krajowa w południowo-wschodniej Austrii tuż przy granicy z Węgrami i Słowenią. Krótka arteria prowadzi od skrzyżowania z Güssinger Straße w kierunku południowym do dawnego przejścia granicznego, gdzie spotyka się ze słoweńską drogą biegnącą do Murskiej Soboty.

</doc>
<doc id="1456243" url="https://pl.wikipedia.org/wiki?curid=1456243" title="Uniwersytet w San Marino">
Uniwersytet w San Marino

Uniwersytet w San Marino (wł. "Università degli Studi della Repubblica di San Marino") – jedna z trzech uczelni w San Marino, obok Międzynarodowej Akademii Nauk San Marino i Politechniki.
Wydziały.
Uniwersytet w San Marino posiada sześć wydziałów:
Biblioteka.
Uniwersytet posiada także bibliotekę liczącą ponad 30 000 woluminów, w tym 11 inkunabułów. Wszystkie książki są dostępne w postaci cyfrowej.

</doc>
<doc id="1456245" url="https://pl.wikipedia.org/wiki?curid=1456245" title="Droga krajowa B59 (Austria)">
Droga krajowa B59 (Austria)

Droga krajowa B59 (Eisenstädter Straße) - droga krajowa we wschodniej Austrii. Krótka arteria łączy autostradę A3 z centrum Eisenstadt. 

</doc>
<doc id="1456248" url="https://pl.wikipedia.org/wiki?curid=1456248" title="Douglas Hyde (dziennikarz)">
Douglas Hyde (dziennikarz)

Douglas Arnold Hyde (ur. 8 kwietnia 1911 w Worthing – hrabstwo West Sussex, zm. 19 września 1996 w Londynie) – brytyjski komunista, publicysta „Daily Worker” do 1948 roku. Po konwersji na katolicyzm związany z Catholic Herald.
W 1928 w wieku 17 lat został komunistą. Spędził dwa lata w azjatyckim więzieniu za próby agitacji na rzecz komunizmu. W Wielkiej Brytanii Hyde pełnił funkcję jednego z przywódców Partii Komunistycznej, był szefem działu informacyjnego w Daily Worker, pisma prezentującego linię lewicową.
W 1948 zrezygnował z pełnionych przez siebie funkcji. Został wiernym Kościoła katolickiego. Hyde zwrócił się w kierunku doktryny dystrybucjonizmu reprezentowanej przez Belloka i Chestertona.
W 1951 wydał autobiografię "I Believed", gdzie opisał ewolucję swoich poglądów od komunizmu do katolicyzmu.
Przed śmiercią zdystansował się od Kościoła katolickiego z powodu polityki Watykanu odnoszącej się m.in. do teologii wyzwolenia w krajach Ameryki Łacińskiej.

</doc>
<doc id="1456250" url="https://pl.wikipedia.org/wiki?curid=1456250" title="Otto Nagel">
Otto Nagel

Otto Nagel (ur. 27 września 1894 w Wedding, zm. 12 lipca 1967 w Biesdorf-Berlin) -– niemiecki malarz, rysownik, prezes Niemieckiej Akademii Sztuk w NRD w latach 1956–1962.
Odznaczony m.in. Orderem Zasług dla Ojczyzny.

</doc>
<doc id="1456252" url="https://pl.wikipedia.org/wiki?curid=1456252" title="Andrzej Ciechanowiecki">
Andrzej Ciechanowiecki

Andrzej Stanisław Ciechanowiecki herbu Dąbrowa (ur. 28 września 1924 w Warszawie, zm. 2 listopada 2015 w Londynie) – polski historyk sztuki, marszand, mecenas kultury i kolekcjoner sztuki, antykwariusz, filantrop, założyciel Fundacji im. Ciechanowieckich na Zamku Królewskim w Warszawie (1986), honorowy profesor Akademii Sztuk Pięknych w Warszawie, członek Polskiej Akademii Umiejętności. Członek honorowy, dożywotni lub zwykły wielu towarzystw naukowych polskich i zagranicznych: Rady Powierniczej Zamku Królewskiego w Warszawie, Rady Fundacji im. Lanckorońskich, Fundacji XX Czartoryskich, Fundacji im. Raczyńskich oraz Towarzystwa Historyczno-Literackiego w Paryżu. Działacz Polskiego Związku Kawalerów Maltańskich. Odznaczony m.in. Orderem Orła Białego (1998), Krzyżem Wielkim Orderu Odrodzenia Polski (1993), odznaczeniami wojennymi, Złotym Medalem „Zasłużony Kulturze Gloria Artis”.
Życiorys.
Dzieciństwo i młodość.
Andrzej Ciechanowiecki urodził się w Warszawie jako potomek i jedynak dobrze skoligaconej rodziny senatorskiej mazowieckiej, osiadłej na Białorusi, której majątki przepadły na skutek pokoju w Rydze i znalazły się po sowieckiej stronie kordonu granicznego. Ojciec, Jerzy Stanisław (1893–1930) był dyplomatą RP, a matka, Matylda z hr. Osiecimskich-Hutten-Czapskich (1900–1991) była znaną postacią w życiu towarzyskim przedwojennej Warszawy.
Ciechanowiecki pierwsze lata spędził w Budapeszcie, gdzie ojciec był na placówce. Po nagłej śmierci ojca na Węgrzech, rodzina wróciła do Warszawy. Uczęszczał do szkoły podstawowej im. Mikołaja Reya, a następnie do Gimnazjum i Liceum im. Stefana Batorego. We wrześniu 1939, za radą brytyjskiego generała, Adriana Carton de Wiarta, wyjechał z rodziną na wschód, aby uciec przed Niemcami. Plan zakładał zatrzymanie się u rodziny Skirmuntów – Andrzej Ciechanowiecki mógłby wtedy kontynuować naukę w Pińsku. Tymczasem Sowieci wkroczyli do Polski ze wschodu. Henryk Skirmunt i jego siostra Maria zostali zamordowani w majątku. W tym casie trwało oblężenie pobliskiego Mołodowa i Ciechanowieccy uciekali z taborami generała Kleeberga. W tych okolicznościach czternastoletni Ciechanowiecki był pomocny dla oficerów jako „ochotnik”; (po wojnie otrzymał medal za ten uczynek). Rodzina miała dalej jechać do Lwowa, skąd w grudniu podjęli nieudaną próbę przedostania się przez zieloną granicę na teren Rumunii.
Po srogiej zimie we Lwowie rodzina rozpoczęła w marcu 1940 r. podróż powrotną do Warszawy. Trwała ona niemal dwa miesiące, gdyż dotarli do domu dopiero w maju. Ciechanowiecki wrócił do swego starego gimnazjum, ucząc się na tajnych kompletach. W 1942 zdał „podziemną” maturę z przyszłymi koryfeuszami nauki polskiej, potem profesorami, Jerzym Krohem, Adamem Miłobędzkim, Jerzym Pelcem i Klemensem Szaniawskim. Jednocześnie był zaangażowany jako słuchacz na wykładach AK oraz w Międzynarodowym Porozumieniu Więziennym. Rozpoczął też tajne studia ekonomiczne (szkoła prof. E. Lipińskiego) oraz z historii sztuki na tajnym Uniwersytecie Ziem Zachodnich. Po upadku powstania warszawskiego wyszedł z wyludnionego miasta 10 października z Czerwonym Krzyżem. Miał potem się znaleźć w Pruszkowie i po krótkim areszcie (na tamte czasy niebywale) Niemcy go puścili. Pojechał następnie do Krakowa, gdzie był sekretarzem Adama Ronikiera. Kiedy ten ostatni wyjechał z Polski do USA, Ciechanowiecki nie dostał przepustki na wyjazd z kraju. Miał działać przejściowo do kwietnia 1945 w organizacji Wolność i Niezawisłość, która została ufundowana dopiero we wrześniu 1945.
W Polsce Ludowej.
Zrezygnowawszy z wyjazdu na Zachód, w czerwcu 1945 został zaangażowany (ze względu na znajomość kilku języków obcych) jako radca w VI st. służb, w MSZ, z przydziałem jako p.o. szefa protokółu w Ministerstwie Żeglugi i Handlu Zagranicznego. W tym charakterze uczestniczył w negocjacjach z delegacjami zagranicznymi w Warszawie, a w sierpniu 1945 uczestniczył, jako członek delegacji polskiej (oraz tłumacz), w konferencji UNRRA w Londynie. Jesienią tego roku był wyznaczony na radcę do Hagi, ale do tego wyjazdu na placówkę nie doszło ze względów politycznych (pochodzenie i przeszłość akowska, tylko częściowo wówczas znana władzom). Wrócił do Krakowa, aby kończyć studia, najpierw na Akademii Handlowej (ukończonej w 1947), a następnie na Wydziale Historii Sztuki Uniwersytetu Jagiellońskiego, gdzie w 1950 uzyskał magisterium. Był jednym z założycieli „Klubu Logofagów” – wzoru późniejszych Klubów Inteligencji Katolickiej. Jesienią 1950 objął asystenturę na UJ, przerwaną aresztowaniem przez Ministerstwo Bezpieczeństwa Publicznego 22 października 1950. Po długich przesłuchiwaniach został skazany w 1952 na 10 lat więzienia za rzekomą pomoc szpiegom i za przedłużenie działalności akowskiej. Właściwie nie wiadomo czy w ogóle był w AK. W ciężkich warunkach odsiedział pięć lat i cztery miesiące początkowo w piwnicach Ministerstwa Bezpieczeństwa Publicznego na Koszykowej, później na Mokotowie, a wreszcie w Rawiczu i Wronkach. W tych ostatnich więzieniach pomagał współwięźniom, szczególnie w dziedzinie duchowej oraz w pomocy w przedterminowych zwolnieniach. 6 marca 1956 został zwolniony, a następnie zrehabilitowany. Powrócił do Krakowa, aby zająć się przerwaną pracą doktorską. Był jednym z reaktywatorów Tygodnika Powszechnego, działał społecznie. Był też doradcą na Wawelu oraz kustoszem Muzeum Zamkowego w Łańcucie.
W pracach swoich zajmował się meblarstwem oraz złotnictwem krakowskim epoki barokowej oraz kulturą dawnej Rzeczypospolitej. W 1958 uzyskał stypendia Fundacji Forda oraz British Council i 22 lipca tego roku wyjechał na dalsze studia.
Działalność na Zachodzie.
Po krótkich pobytach naukowych w Wielkiej Brytanii oraz USA, gdzie wykładał doraźnie kulturę polską i gdzie dostał oferty na stanowiska muzealne, zdecydował się na powrót do Europy, lecz już nie do Polski, bo mu to przyjaciele odradzali. Jesienią 1959 roku przeniósł się na Uniwersytet w Tybindze, tam wykładał kulturę polską przez dwa semestry oraz prowadził lektorat języka polskiego. W lipcu 1960 obronił doktorat filozofii (z wynikiem Summa cum laude) na tamtejszym Uniwersytecie im. Eberhardta i Karola, na podstawie pracy doktorskiej, "Michał Kazimierz Ogiński und sein Musenhof zu Słonim", która ukazała się drukiem w 1961. Uznana za dzieło źródłowe, doczekała się dwóch wydań w tłumaczeniu na język białoruski, w latach 1993 i 2006. Po uzyskaniu doktoratu i pobycie stypendialnym "fundacji Gulbenkian" w Portugalii (wynikiem którego były artykuły o meblarstwie portugalskim), zdecydował się przenieść do Londynu, gdzie w 1961 nawiązał współpracę z powstającą firmą Mallett at Bourdon House (filią wybitnej galerii Mallett &amp; Son) na Bond Street, gdzie zorganizował pięć nowatorskich wystaw na temat zapomnianej wówczas rzeźby francuskiej. Tego samego roku bo długich staraniach udało mu się sprowadzić matkę, do której był szalenie przywiązany i która została na zachodzie już do końca swego życia w 1991 r.
W 1965 został przyjęty przez François Heima jako współdyrektor do nowo otwartej londyńskiej filii paryskiej "Heim Gallery", której pod koniec stał się właścicielem. Heim Gallery została przez niego sprzedana w 1986, gdy przeniósł się do mniejszej galerii sztuki przezeń stworzonej, pod hasłem "Old Masters Gallery", też położona przy Jermyn Street. Ta była jego własnością do ciężkiego wypadku, któremu uległ w 1995, i na skutek którego doszło do zamknięcia galerii. Nowatorskie katalogi jego galerii stały się znane na świecie. Stały się one podstawą dla dziś obowiązujących naukowych katalogów domów aukcyjnych i galerii prywatnych. Galerie prowadzone przez niego zajmowały się szczególnie malarstwem od XVI do XIX wieku, a celowały we wprowadzeniu ponownie na rynek rzeźby barokowej i neoklasycznej, przede wszystkim włoskiej oraz francuskiej.
Równocześnie zbierał polskie dzieła oraz był współorganizatorem trzech ważnych wystaw "Treasures of the Polish Kings" w Dulwich Gallery w Londynie, "Polish Expressionism" i "Land of the Winged Horsemen" w muzeach USA. Miał odczyty z kultury polskiej w Anglii i w Stanach Zjednoczonych, gdzie szczególnie w Detroit przyczynił się do powstania w tamtejszym Art Institute sekcji polskiej. Publikował "Polonica". W dziedzinie zawodowej A. Ciechanowiecki osiągnął wielkie sukcesy, tak jako właściciel jednej z czołowych galerii w Londynie, jako inicjator zainteresowań sztuką baroku i neoklasycyzmu oraz francuskiego akademizmu, ale także jako inicjator i współorganizator wielu ważnych, międzynarodowych wystaw – takich jak "Giambologna" (Edynburg, Londyn i Wiedeń), "Zmierzch Medyceuszy" (Detroit, Florencja), czy "Złoty Wiek Neapolu" (Neapol i Detroit). Zasiadał też w komitetach innych międzynarodowych wystaw.
Zakon Maltański.
Jednocześnie A. Ciechanowiecki, świadom swego pochodzenia, brał udział w pracach Związku Polskich Kawalerów Maltańskich, będąc jego członkiem od 1958. Zasiadał w jego zarządach (wówczas działających na Obczyźnie), przez wiele lat jako kanclerz, a następnie jako wiceprezydent, uzyskując najwyższą rangę w Zakonie Baliwa Wielkiego Krzyża Honoru i Dewocji. Równolegle pracował też dla Zakonu Dynastii Bourbonów Sycylijskich ("Sacro Militare Ordine Costantiniano di San Giorgio"), tworząc ich Delegatury w Polsce oraz w Anglii. Zasiadał też w jego głównej radzie. Następnie zorganizował delegaturę Zakonu św. Maurycego i Łazarza Królewskiego Domu Sabaudzkiego w Wielkiej Brytanii, a w ostatnich latach przyczynił się do wskrzeszenia w Wielkiej Brytanii także i Toskańskich Orderów Dynastycznych: św. Stefana oraz św. Józefa. Jest też bliski byłego rosyjskiego Domu Cesarskiego.
Jego pozycja w Zakonie Maltańskim, zbliżenia osobiste do tych byłych domów panujących i działalność paradyplomatyczna w dziedzinie kultury oraz spraw kościelnych, ułatwiła mu uzyskanie w 1975 od byłego króla włoskiego, Humberta II – który zachował na emigracji wszystkie swoje „uprawnienia monarsze” w dziedzinie heraldyki – potwierdzenie „prawa używalności” tytułu hrabiowskiego, który miał być nabyty przed ponad 200 lat. Te uprawnienia, na szczeblu europejskim, zatwierdził dwa lata później Suwerenny Zakon Maltański.
Z ramienia ZPKM dużo uczynił dla wsparcia charytatywnego Polaków w stanie wojennym, a z własnej kieszeni finansował liczne stypendia naukowe. W imieniu też Związku Polskich Kawalerów Maltańskich przyczynił się w 85% do budowy kościoła NMP i św Maksymiliana Kolbe w krakowskich Mistrzejowicach (jednolity wystrój rzeźbiarski wnętrza był jego koncepcją i to on wybrał prof. Gustawa Zemłę na wykonawcę tego artystycznie dzieła, które sam sfinansował).
Praca na rzecz polskiego dorobku kulturowego.
Poprzez swą działalność jako marszand o wysokiej pozycji międzynarodowej, Ciechanowiecki zgromadził pewien majątek, który przeznaczył na polskie cele społeczne, a szczególnie na zbiory, które weszły w skład stworzonej w 1986 Fundacji im. Ciechanowieckich na Zamku Królewskim w Warszawie oraz innych dziełach sztuki, zdeponowanych w szeregu innych muzeów polskich.
Za namową prof. Tadeusza Chrzanowskiego w połowie lat 80. Ciechanowiecki
przyczynił się finansowo do wydania w Polsce pierwszego wydania przez PAN monumentalnego dzieła Romana Aftanazego "'Materiały do dziejów rezydencji" (1986–1993), następnie wydane jako "Dzieje rezydencji na dawnych kresach Rzeczypospolitej" (1991-1997).
Jako współzałożyciel Fundacji Karta z Dziejów, przyczynił się finansowo i radami artystycznymi do powstania pomnika Dekalogu w Łodzi i pomnika Dawida psalmisty w Zamościu. Przekazał też jako depozyty dzieła sztuki z własnych zbiorów do ambasad RP w Londynie, Paryżu, Rzymie i Lizbonie.
Jeszcze przed pierwszym przyjazdem do Polski (po 19. latach) w 1977, A. Ciechanowiecki czynnie zaangażował się w dzieło odbudowy Zamku Królewskiego w Warszawie. Stworzona w 1986 roku Fundacja im. Ciechanowieckich wyposażyła Zamek w ok. 3000 obrazów, mebli, sreber, dywanów, miniatur, numizmatów oraz drogocenności. Jest to najprawdopodobniej największy dar, jaki Zamek Warszawski uzyskał. Przekazał on także, w darze lub depozycie, cenne obiekty dla Zamku Królewskiego na Wawelu oraz dla innych muzeów w Polsce. Fundacja im. Ciechanowieckich ma służyć wszystkim muzeom w Polsce, zależnie od ich potrzeb i charakteru zabytku, z pierwszeństwem jednak dla Zamku w Warszawie.
Członek Polskiego Towarzystwa Naukowego na Obczyźnie.
Działalność w Europie Wschodniej.
Po 1988 Andrzej Ciechanowiecki, pomny pochodzenia swych przodków, zaangażował się również na Białorusi i wielce się przyczynił do restauracji zabytków tego kraju, przede wszystkim rezydencji radziwiłłowskiej w Nieświeżu. Był honorowym przewodniczącym polsko-białoruskiej komisji do spraw wspólnego dziedzictwa kulturowego, marszałkiem honorowym Związku Szlachty Białoruskiej oraz honorowym członkiem Międzynarodowego Stowarzyszenia Białorusycystów i Instytutu Historii Białoruskiej Akademii Nauk. Był też wiceprezydentem Anglo-Belarusian Society w Londynie.
W 1995 A. Ciechanowiecki uległ ciężkiemu wypadkowi, który pozbawił go władzy w nogach. Niemniej do końca życia był czynny intelektualnie na wszystkich odcinkach swoich licznych zainteresowań, przede wszystkim jednak polskich.
Doktoraty honoris causa.
Oraz liczne nagrody oraz księgi pamiątkowe polskie i zagraniczne, m.in. odznaka Polonia Mater Nostra Est oraz Złoty Krzyż Zasługi Kościoła Polskiego. Obywatelstwo honorowe Ciechanowca i Zasławia (Białoruś).

</doc>
<doc id="1456253" url="https://pl.wikipedia.org/wiki?curid=1456253" title="Cerkiew Podwyższenia Krzyża Pańskiego w Horostycie">
Cerkiew Podwyższenia Krzyża Pańskiego w Horostycie

Cerkiew pod wezwaniem Podwyższenia Krzyża Pańskiego – zabytkowa prawosławna cerkiew w Horostycie. Należy do parafii Podwyższenia Krzyża Pańskiego w Horostycie, która z kolei wchodzi w skład dekanatu Chełm diecezji lubelsko-chełmskiej Polskiego Autokefalicznego Kościoła Prawosławnego.
Pierwsza cerkiew w Horostycie została wzniesiona w 1521. Była to świątynia prawosławna. W 1596, wskutek unii brzeskiej, przeszła razem z całą eparchią chełmską do nowo powstałego Kościoła unickiego. W 1702 Kopciowie, właściciele majątku Opole, ufundowali w Horostycie nową drewnianą świątynię. W 1875 cerkiew ta przeszła w ręce Rosyjskiego Kościoła Prawosławnego wskutek likwidacji unickiej diecezji chełmskiej. W latach 1915–1923 świątynia była nieczynna. W II Rzeczypospolitej była siedzibą prawosławnej parafii. Ponownie została zamknięta w 1947, gdy prawosławni mieszkańcy miejscowości zostali z niej wywiezieni w ramach Akcji „Wisła”. Restytucja parafii miała miejsce sześć lat później.
Cerkiew jest budowlą drewnianą, jednonawową, jednokopułową. W jej wnętrzu znajduje się ikonostas z 1880 oraz starsze ikony z przełomu XVIII i XIX w. Obiekt położony jest poza zwartą zabudową wsi, przy drodze, w otoczeniu zabytkowego drzewostanu. Teren cerkiewny otacza zdobione ogrodzenie.
Historia.
Pierwsza cerkiew w Horostycie. Świątynia unicka.
Informacja o pierwszej prawosławnej cerkwi w Horostycie pochodzi z 1521. Jako jej fundator wymieniony został ks. Jan Sopoćko, prawosławny dziekan włodawski, zaś jako jeden z dobroczyńców obiektu – Michał Kopeć. Świątynia była filią parafii w Opolu. W 1596 cerkiew przyjęła unię, gdyż prawosławny biskup chełmski Dionizy zaakceptował jej postanowienia, automatycznie przechodząc ze swoją administraturą do Kościoła unickiego.
W 1699 cerkiew w Horostycie była już siedzibą unickiej parafii. Trzy lata później rodzina Kopciów, która nadal była właścicielem majątku Opole, ufundowała nową drewnianą świątynię we wsi. Według osiemnastowiecznego opisu budynek był zwieńczony trzema krzyżami: nad częścią ołtarzową, nad przedsionkiem i w centralnym punkcie dachu nad nawą. W latach 1793–1794 obiekt został gruntownie wyremontowany. W 1861 dostawiono do niego dzwonnicę; w tym też roku miał miejsce kolejny generalny remont całej cerkwi. Środki na jego przeprowadzenie przekazał Stanisław Szlubowski z dochodu osiąganego przez założoną przez niego w 1843 cukrownię. W latach poprzedzających bezpośrednio likwidację unickiej diecezji chełmskiej powiększono przedsionek cerkiewny.
1875–1947.
Parafia w Horostycie przeszła do Rosyjskiego Kościoła Prawosławnego w 1875, podobnie jak wszystkie inne unickie parafie na ziemi chełmskiej, wskutek administracyjnego włączenia całej diecezji chełmskiej do prawosławnej eparchii warszawskiej. Po zmianie wyznania cerkiew w Horostycie została wyremontowana po raz kolejny, zaś ok. 1880 otrzymała nowy ikonostas. W latach 90. parafia otrzymała znaczne wsparcie materialne od Mikołaja Iwanowa, darowizny na jej rzecz czynili także sami parafianie. Po remoncie w tym okresie cerkiew w Horostycie została wyświęcona po raz drugi.
Cerkiew w Horostycie pozostawała czynna do 1915, gdy prawosławni mieszkańcy wsi udali się na bieżeństwo. W latach 1915–1917 nabożeństwa odbywały się jedynie okazjonalnie, odprawiane przez rosyjskich kapelanów wojskowych lub przez mnicha z monasteru św. Onufrego w Jabłecznej. W nabożeństwach tych brali udział nieliczni miejscowi wierni, którzy nie zostali przymusowo ewakuowani w głąb Rosji przed frontem.
W 1919, projektując sieć parafii prawosławnych na Lubelszczyźnie, Ministerstwo Wyznań Religijnych i Oświecenia Publicznego nie planowało otwarcia cerkwi w Horostycie. O zgodę na użytkowanie budynku ubiegali się zarówno prawosławni, jak i katolicy, którzy powoływali się na unickie pochodzenie świątyni. Ostatecznie cerkiew w Horostycie została otwarta jako prawosławna w 1923. Należała do dekanatu włodawskiego diecezji warszawsko-chełmskiej i była jedną z ośmiu czynnych cerkwi w powiecie włodawskim. W dwudziestoleciu międzywojennym do cerkwi regularnie uczęszczało ok. 150 osób, tj. połowa wszystkich prawosławnych mieszkańców wsi. W czasie II wojny światowej świątynia była ciągle czynna. Według danych z 1943 była siedzibą jednej z trzynastu parafii tworzących dekanat lubelski diecezji chełmsko-podlaskiej.
Po 1947.
Cerkiew w Horostycie została zamknięta w 1947 z powodu braku wiernych, gdyż ci zostali wywiezieni w ramach wskutek Akcji „Wisła”. Starostwo Powiatowe Włodawskie wydało w tym samym roku zakaz tworzenia parafii prawosławnej w Horostycie; został on podtrzymany przez Departament Wyznań Ministerstwa Administracji Publicznej. Władze lokalne negatywnie odnosiły się do prawosławia i starały się uniemożliwiać działalność duchownym tego wyznania, wyolbrzymiając niebezpieczeństwo ze strony ukraińskich nacjonalistów, jakie miało wiązać się z otwieraniem parafii prawosławnych. W takich okolicznościach starostwo włodawskie jeszcze w 1946 uniemożliwiło podjęcie działalności duszpasterskiej w Horostycie duchownemu wskazanemu przez odpowiednie organy Polskiego Autokefalicznego Kościoła Prawosławnego; podobnie stało się w przypadku cerkwi w Holeszowie i Uhrusku. O ponowne otwarcie świątyni (razem z filialną cerkwią św. Antoniego Pieczerskiego w Holi) zaczął zabiegać w 1953 metropolita warszawski i całej Polski Makary. Chociaż przeciwko reaktywacji parafii w Horostycie protestowali duchowni rzymskokatoliccy (starając się jednak głównie zablokować ponowne otwarcie cerkwi w Holi), w lipcu tego roku parafia wznowiła działalność. W 1956 cerkiew w Horostycie była jedną z czterech czynnych cerkwi w powiecie włodawskim, zamieszkiwanym łącznie przez 5 tys. osób wyznania prawosławnego. 
W latach 60. i 70. XX w. placówka duszpasterska liczyła 360 wiernych uczęszczających do dwóch świątyń – w Horostycie i Holi. Liczba ta w kolejnych dziesięcioleciach spadła do kilkudziesięciu osób. Inne źródło podaje ok. 500 wiernych w 2012. W 1984 cerkiew w Horostycie została po raz kolejny odremontowana. W latach 2004–2010 cerkiew przeszła generalny remont współfinansowany przez Ministerstwo Kultury i przez Unię Europejską, w ramach którego odnowiono ściany, fundamenty, wymieniono dach kryty gontem i odrestaurowano ikonostas. Odremontowano również wolnostojącą dzwonnicę. W 2021 r. Wojewódzki Konserwator Zabytków w Lublinie przyznał cerkwi Laur Konserwatorski.
W 2021 r., w związku z obchodzonym jubileuszem 500-lecia wzniesienia pierwszej horostyckiej cerkwi, usytuowano w sąsiedztwie dzwonnicy pamiątkowy głaz z krzyżem. W trakcie uroczystości (26 września) arcybiskup lubelski i chełmski Abel dokonał konsekracji odremontowanej świątyni.
Architektura.
Cerkiew w Horostycie jest drewniana, jednonawowa, jednokopułowa, dwustronnie szalowana z dachem dwuspadowym krytym gontem. Równocześnie w nabożeństwie w niej może brać udział 100 wiernych.
Inwentarz wyposażenia cerkwi z 1788 nie wspomina o ikonostasie, a jedynie informuje o królewskich wrotach i położonym na prawo od nich jednym obrazie, odnoszącym się do wezwania świątyni. Wiadomo również, że na początku XIX w. na wyposażeniu cerkwi znalazły się organy. Aktualnie znajdujący się w cerkwi ikonostas pochodzi z 1880. Jest to konstrukcja drewniana, polichromowana, z pokrytymi brązem elementami dekoracyjnymi. Ikonostas jest jednorzędowy i malowany na biało z brązowymi pilastrami. Poszczególne ikony przedstawiają kolejno (od lewej) św. Mikołaja, św. Jerzego, Anioła, Matkę Bożą, Chrystusa Pantokratora i Podwyższenie Krzyża Pańskiego. Ikonostas posiada także zwieńczenie z trzema ikonami świątecznymi: Narodzenia Pańskiego, Wniebowstąpienia i Ostatniej Wieczerzy (Komunii Apostołów). Ażurowe carskie wrota zdobione są motywem liści akantu, w które wplecione zostały niewielkie wyobrażenia czterech ewangelistów, archanioła Gabriela zwiastującego Maryi poczęcie i narodzenie Chrystusa oraz samej Matki Bożej.
Wśród bocznych ikon w cerkwi w Horostycie znajduje się późnogotycka ikona Podwyższenia Krzyża Pańskiego, napisana techniką olejną na desce. Scena stanowiąca główny temat wizerunku otoczona jest przez szereg mniejszych wyobrażeń. Są to: ukrzyżowanie, chrzest św. Pawła, grzech pierworodny, modlitwę św. Pawła, zmartwychwstanie, odnalezienie Krzyża Pańskiego, poszukiwania krzyża prowadzone przez cesarzową Helenę, złożenie do Grobu, zaśnięcie Matki Bożej, Matka Boża w otoczeniu świętych (proroka Eliasza, Abrahama, Szczepana, Paraskiewy, Katarzyny i Ireny), modlitwa Chrystusa w ogrodzie Oliwnym, św. Teodozjusz i Antoni Pieczerscy, św. Borys oraz zmartwychwstanie otoczone przez kolejne dwanaście postaci świętych. Innym cennym elementem wyposażenia cerkwi jest ikona Matki Bożej z Dzieciątkiem z początku XIX w. przechowywana w kiocie na lewo od ikonostasu. W świątyni zachowały się ponadto feretrony z następującymi ikonami: Chełmską Ikoną Matki Bożej i św. Katarzyną, św. Dymitra Sołuńskiego i Zmartwychwstałego Chrystusa, Leśniańską Ikoną Matki Bożej i Wniebowstąpieniem, Atoską Ikoną Matki Bożej, Ikoną Matki Bożej „Znak” oraz św. Heleną w ikonie Podwyższenia Krzyża Świętego.
Cerkiew i dzwonnicę wpisano do rejestru zabytków 27 stycznia 1967 pod nr A/143.

</doc>
<doc id="1456254" url="https://pl.wikipedia.org/wiki?curid=1456254" title="Česlovas Stankevičius">
Česlovas Stankevičius

Česlovas Vytautas Stankevičius (ur. 27 lutego 1937 we wsi Šeš­ti­niai w rejonie wyłkowyskim) – litewski polityk i dyplomata, minister obrony w latach 1996–2000.
Życiorys.
W 1956 został absolwentem technikum w Kownie, uzyskał kwalifikacje technika budownictwa. W 1965 ukończył studia na Wydziale Budownictwa Kowieńskiego Instytutu Politechnicznego ze specjalnością inżyniera budownictwa przemysłowego i lądowego. W latach 1956–1959 odbywał służbę wojskową w Armii Radzieckiej.
Od 1959 pracował w kowieńskim instytucie projektów na stanowiskach kierownika zespołu, konstruktora, naczelnego konstruktora i kierownika wydziału technicznego, w latach 1974–1990 pełnił funkcję naczelnego inżyniera. W 1974 wstąpił do partii komunistycznej. W 1988 włączył się w działalność Sąjūdisu, został wybrany przewodniczącym kowieńskiej rady ruchu, zaś w 1989 wystąpił z KPZR.
24 lutego 1990 wybrany do Rady Najwyższej Litewskiej SRR. Sygnatariusz Aktu Przywrócenia Państwa Litewskiego z 11 marca 1990. W latach 1990–1992 był zastępcą przewodniczącego Rady Najwyższej, przekształconej w Sejm Republiki Litewskiej.
W latach 1991–1992 stał na czele delegacji Republiki Litewskiej ds. negocjacji z Rosją. Od 1992 pracownik Ministerstwa Spraw Zagranicznych w randze ambasadora nadzwyczajnego i pełnomocnego. W latach 1993–1996 pełnił funkcję doradcy frakcji sejmowej Chrześcijańskich Demokratów, a od 1994 do 1996 był członkiem parlamentarnej grupy ds. przygotowywania ustaw o bezpieczeństwie narodowym.
W latach 1996–2000 sprawował mandat posła na Sejm, będąc członkiem frakcji Chrześcijańskich Demokratów i Komisji Bezpieczeństwa Narodowego. Od 10 grudnia 1996 do 9 listopada 2000 pełnił funkcję ministra obrony. W latach 2001–2005 był ambasadorem Republiki Litewskiej w Norwegii. Od 2005 doradzał ministrowi spraw zagranicznych ds. bezpieczeństwa energetycznego.
Na skutek wyborów w 2008 powrócił do parlamentu, uzyskując mandat z listy partyjnej Związku Ojczyzny – Litewskich Chrześcijańskich Demokratów. 18 listopada 2008 objął stanowisko wiceprzewodniczącego Sejmu. W 2012 nie ubiegał się o poselską reelekcję.
W 1999 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="1456255" url="https://pl.wikipedia.org/wiki?curid=1456255" title="Olimpiada zimowa">
Olimpiada zimowa



</doc>
<doc id="1456256" url="https://pl.wikipedia.org/wiki?curid=1456256" title="Rodrigo Jose Carbone">
Rodrigo Jose Carbone

Rodrigo Jose Carbone (ur. 17 marca 1974) - były brazylijski piłkarz.
Zawodnik występujący na pozycji ofensywnego pomocnika. Karierę rozpoczynał w Corinthians Paulista. Następnie grał w Fluminense FC oraz japońskiej Kashima Antlers.
W sezonie 1997-1998 występował w Łódzkim Klubie Sportowym, z którym sięgnął po mistrzostwo Polski.
Następnie wyjechał do Azji, gdzie grał w klubach chińskich i południowokoreańskich.

</doc>
<doc id="1456259" url="https://pl.wikipedia.org/wiki?curid=1456259" title="Dynasówka">
Dynasówka



</doc>
<doc id="1456261" url="https://pl.wikipedia.org/wiki?curid=1456261" title="Sitówka">
Sitówka



</doc>
<doc id="1456266" url="https://pl.wikipedia.org/wiki?curid=1456266" title="Melbourne Shuffle">
Melbourne Shuffle

Melbourne Shuffle – taniec polegający na pozornym "ślizganiu się" po podłożu. Jest to taniec freestylowy. Wyróżniamy dwa podstawowe kroki: running man oraz shuffle. Running man to efekt biegania w miejscu, podobnie jak to wygląda na bieżni. Shuffle natomiast to przesuwanie się na boki. Poza tymi dwoma podstawowymi krokami, w taniec można wplatać kicki (wykopy), spiny (obroty), czy nawet moonwalka. Wraz z rozwojem muzyki elektronicznej rozwinął się też wachlarz gatunków do których można tańczyć. Są to trance, psytrance oraz hardstyle i ich pochodne. Taniec pochodzi z Australii z miejscowości Melbourne, stąd jego nazwa.
Wyróżniamy następujące style Melbourne Shuffle:

</doc>
<doc id="1456276" url="https://pl.wikipedia.org/wiki?curid=1456276" title="Iulia Maesa">
Iulia Maesa



</doc>
<doc id="1456277" url="https://pl.wikipedia.org/wiki?curid=1456277" title="Lew (astrologia)">
Lew (astrologia)

Lew () () – piąty astrologiczny znak zodiaku. Znak ten jest przypisany osobom urodzonym w czasie obserwowania Słońca w tym znaku, to znaczy na odcinku ekliptyki pomiędzy 120° a 150° długości ekliptycznej. Wypada to między 22/23 lipca a 22/23 sierpnia – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 24 lipca a 24 sierpnia. Znak Lwa przypisuje się również osobom urodzonym w trakcie wschodzenia tego znaku.
Żywiołem Lwa jest ogień, gwiazdą Słońce. Jakość znaku zodiaku – stała.
Po raz pierwszy pojawił się w Mezopotamii w IV tysiącleciu p.n.e. Według astrologii znak należy do trygonu ognia i jest domem Słońca. W starożytnym Egipcie, lew był umieszczany na dwóch krańcach znanego świata by pilnował wschodu i zachodu Słońca. Z nim związane były mity o jego zwycięstwie nad Bykiem, oraz zwycięstwie dnia nad nocą, lata nad zimą. Przeważnie postać lwa symbolizowała władzę, niezależność, sprawiedliwość oraz charakteryzowała się przenikliwością i mocą boskiego światła i słowa co wiązało go z postacią Chrystusa-Sędziego.
Ze znakiem Lwa lub jego postacią w starożytności wiązano różne bóstwa (Ra, Ozyrysa, Horusa, Anubisa, Krysznę, Apolla, Heliosa) oraz postacie (Buddę. Chrystusa, św. Marka, św. Krzysztofa). Z lwem identyfikowano konstelacje Wielkiego Psa i Małego Psa.
Lew opiekował się Azją Mniejszą oraz Francją i Rumunią. Wpływ Lwa odczuwany był w lecie.

</doc>
<doc id="1456278" url="https://pl.wikipedia.org/wiki?curid=1456278" title="18 Pułk Moździerzy">
18 Pułk Moździerzy

18 Pułk Moździerzy – oddział artylerii ludowego Wojska Polskiego.
Pułk sformowany został w maju 1951. Stacjonował w Gubinie – Komorowie, a od 1953 w Torzymiu. Podlegał dowódcy 19 Dywizji Zmechanizowanej. W 1955 jednostkę rozformowano.
Skład organizacyjny.
Uzbrojenie pułku stanowiły 42 moździerze 120 mm wz 38.

</doc>
<doc id="1456280" url="https://pl.wikipedia.org/wiki?curid=1456280" title="Los Gigantes">
Los Gigantes

Los Gigantes nadmorskie miasteczko, którego nazwa wzięła się od  Acantilados de los Gigantes (klify olbrzymów), ogromnych klifów, które osiągają wysokość od 300 do 600 metrów. Los Gigantes znajduje się na zachodzie Teneryfy (Wyspy Kanaryjskie, Hiszpania), w gminie Santiago del Teide, ok. 11 km od miasta Santiago del Teide.
Los Gigantes położone jest w miejscu spływania lawy z jednej z ostatnich erupcji, która wpływając do morza, osłoniła klify od osuwania się do oceanu.
Niespotykane, zapierające dech w piersiach widoki oraz łagodny, umiarkowany klimat umożliwiło szybki rozwój turystyki. W miasteczku znajduje się urokliwy port, z którego można wybrać się na morskie wyprawy w celu podziwiania z bliska klifów, a także obserwacji delfinów i wielorybów żyjących w okolicznych wodach. Kurort posiada również małą plażę Los Guios o czarnym piasku a nadmorska promenada łączy Los Gigantes z miasteczkiem Puerto Santiago, z plażami La Arena i Playa de Santiago. W miejscowości znajduje się całe zaplecze turystyczne z hotelami, sklepami i barami oraz restauracjami oferującymi specjały kuchni kanaryjskiej i hiszpańskiej.

</doc>
<doc id="1456285" url="https://pl.wikipedia.org/wiki?curid=1456285" title="84 Pułk Artylerii Przeciwlotniczej">
84 Pułk Artylerii Przeciwlotniczej

84 Łużycki Pułk Artylerii Przeciwlotniczej (84 paplot) – oddział artylerii przeciwlotniczej ludowego Wojska Polskiego.
Formowanie i zmiany organizacyjne.
We wrześniu 1945 1 Dywizja Artylerii Przeciwlotniczej została przeformowana w 84 Pułk Artylerii Przeciwlotniczej. Jego głównym celem było szkolenie kadr podoficerskich dla potrzeb przewidywanej rozbudowy artylerii przeciwlotniczej. Na jego bazie w latach 1951-1952 sformowano 11 Dywizję Artylerii Przeciwlotniczej, a pułk przeformowano na paplot średniego kalibru. Zarządzeniem szefa Sztabu Generalnego WP nr 0133/Org. z 13 września 1963 rozformowano dowództwo 11 DAPlot. Pułk usamodzielniono podporządkowując go bezpośrednio dowódcy okręgu.
W 1967 jednostka dyslokowana została do garnizonu Jelenia Góra. W 1977 pułk przezbrojony został w zestawy 2K12 Kub. 8 września 1978 oddział przemianowany został na 18 Łużycki Pułk Artylerii Przeciwlotniczej.
Struktura organizacyjna.
Dowództwo i sztab
Razem w pułku

</doc>
<doc id="1456288" url="https://pl.wikipedia.org/wiki?curid=1456288" title="Demchugdongrub">
Demchugdongrub

Demchugdongrub (chiń. De Wang 德王, mong. "Demçigdonrob") (8 lutego 1902 – 23 maja 1966) – działacz niepodległościowy w Mongolii Wewnętrznej, w latach 1936–1945 lider Mengjiangu, który był zależny od Japonii.
Życiorys.
Był księciem z mongolskiego plemienia Chaharów. Podobnie jak ojciec obracał się w sferach władzy Mongolii Wewnętrznej. W 1931 został namiestnikiem prefektury Xilin Gol.
W latach 30. zaangażował się w ruch panmongolski i stanął na czele ugrupowania domagającego się od rządu chińskiego samostanowienia dla Mongolii Wewnętrznej. Brak porozumienia z rządem w Nankinie spowodował podjęcie przez De Wanga rozmów z Japończykami, którzy w 1935 zgodzili się pomóc w utworzeniu autonomicznego rządu w Mongolii Wewnętrznej.
24 grudnia 1935 z sąsiedniego Mandżukuo wkroczyły do Mongolii Wewnętrznej japońskie oddziały. 12 maja 1936 Demchugdongrub stanął na czele, utworzonego przez Japończyków, marionetkowego państwa Mengjiang.
Po klęsce Japonii w 1945 De Wang zamieszkał pod nadzorem chińskiego rządu w Pekinie. Udało mu się osiągnąć porozumienie z władzami Kuomintangu, na mocy którego w sierpniu 1949 stanął na czele autonomicznego regionu w zachodniej części Mongolii Wewnętrznej. W grudniu 1949 w obawie przez zbliżającą się Armią Ludowo-Wyzwoleńczą zbiegł do Mongolii.
W lutym 1950 został aresztowany przez mongolski rząd i w sierpniu deportowany do ChRL, gdzie został uwięziony. Wyszedł na wolność w 1963 i do końca życia pracował w muzeum w Hohhot.

</doc>
<doc id="1456293" url="https://pl.wikipedia.org/wiki?curid=1456293" title="Smokowiec">
Smokowiec

Smokowce – zbiorcza nazwa czterech osiedli należących do miasta Wysokie Tatry i położonych u podnóża Tatr Wysokich na Słowacji.

</doc>
<doc id="1456294" url="https://pl.wikipedia.org/wiki?curid=1456294" title="Smokowce">
Smokowce



</doc>
<doc id="1456301" url="https://pl.wikipedia.org/wiki?curid=1456301" title="SALT (układ)">
SALT (układ)



</doc>
<doc id="1456305" url="https://pl.wikipedia.org/wiki?curid=1456305" title="Trasa Zgody">
Trasa Zgody



</doc>
<doc id="1456306" url="https://pl.wikipedia.org/wiki?curid=1456306" title="Flota Pacyfiku">
Flota Pacyfiku



</doc>
<doc id="1456311" url="https://pl.wikipedia.org/wiki?curid=1456311" title="Okręty podwodne typu Ethan Allen">
Okręty podwodne typu Ethan Allen

Okręty podwodne typu Ethan Allen (typ "608") amerykańskie okręty podwodne o napędzie atomowym, przenoszące pociski balistyczne klasy SLBM. Zbudowano pięć okrętów tego typu, które wchodziły do służby w US Navy w latach 1961–1963.
Wraz z czterema innymi typami strategicznych okrętów podwodnych, jednostki typu "Ethan Allen" należały do grupy okrętów nazywanej „41 for Freedom”, która składała się z czterdziestu jeden jednostek wyposażonych w pociski balistyczne.
Historia.
Projekt okrętów typu "Ethan Allen" powstał w wyniku wprowadzenia niewielkich zmian w konstrukcji produkowanych wcześniej okrętów typu "George Washington". Zamówienie na pierwszą jednostkę typu USS „Ethan Allen” złożono 17 lipca 1958 w stoczni Electric Boat. Rozpoczęcie budowy miało miejsce 14 września 1959. Wodowanie nastąpiło 22 listopada 1960, wejście do służby 8 sierpnia 1961.
6 maja 1962 r., operujący w ramach Floty Pacyfiku pierwszy okręt tego typu USS „Ethan Allen”, przeprowadził jedyny w historii US Navy test pocisku balistycznego ("Polaris A-1") w pełni uzbrojonego w głowicę jądrową. W związku z traktatem o ograniczeniu zbrojeń strategicznych (SALT), niektóre okręty tego typu zostały przeklasyfikowane na okręty myśliwskie. Okręty początkowo były wyposażone w pociski balistyczne typu "Polaris A-2", które następnie w wyniku modernizacji wymieniono na Polaris A-3.

</doc>
<doc id="1456316" url="https://pl.wikipedia.org/wiki?curid=1456316" title="Leah Hirsig">
Leah Hirsig

Lea (Leah) Hirsig (ur. 9 kwietnia 1883 Szwajcaria – zm. 1975 w Meiringen, także w Szwajcarii). Amerykanka szwajcarskiego pochodzenia, stała się znana dzięki związkowi z magiem Aleisterem Crowleyem, który widział w niej Kobietę w Szkarłacie, mającą pomóc mu w dokonaniu ezoterycznego wielkiego dzieła polegającego na spłodzeniu i urodzeniu magicznego potomka. 
Urodziła się w 9 kwietnia 1883 w Szwajcarii. Mając dwa lata przeprowadziła się z matką i ośmiorgiem rodzeństwa do Nowego Jorku w Stanach Zjednoczonych. Poznała Aleistera Crowleya w 1918 roku w Greenwich Village. Sama nawiązała z nim kontakt. Połączyły ich okultystyczne zainteresowania, które podzielała również ze swoją starszą siostrą, Almą. 
Crowley nadał jej magiczne imię " Alostrael", co znaczyć ma „łono (lub święty kielich) Boga” . Crowley nazywał ją także Małpą Thota (ang. "Ape of Thoth"), sprawiającą, że jego idee materializują się w realnej postaci.
W 1920 roku założyli wspólnie opactwo Opactwo Thelemy w Cefalù, na wybrzeżu Sycylii. Leah Hirsig była w ręku Crowleya medium, dzięki któremu - wedle jego własnych słów - mógł doświadczyć głębszych znaczeń Prawa thelemy.
Szczyt ich związku (zarówno osobistego jak i magicznego) przypada na rok 1921, kiedy Aleister Crowley w trakcie okultystycznego rytuału osiągnął (czy też sam sobie nadał) najwyższy stopień wtajemniczenia – "Ipsissimus", a Leah była jedynym świadkiem dopuszczonym do uczestnictwa w tej ceremonii.
W 1924 roku Crowleya zastąpił ją nową Kobietą w Szkarłacie – bogatą Amerykanką, Dorothy Olsen. Hirsing napisała w swoim dzienniku, że „cholernie ciężko” jest myśleć o „najbardziej zepsutym stworzeniu” jako o proroku. Mimo to przez następne trzy lata Hirsig nadal kontynuowała swoje zaangażowanie w dzieło thelemy, odnawiając magiczne przysięgi i nieustannie inwokując Ra Hoor Khuit, poświęcając się bóstwu jako „oblubienica Chaosu”. W 1925 przyjęła chętnie nowe zaproszenie Crowleya, by pracować na Cefalù w charakterze jego sekretarki oraz spisując jego pamiętniki. 
W późniejszym okresie ich drogi się rozeszły. Leah Hirsig powróciła do Stanów Zjednoczonych, gdzie wykonywała zawód nauczycielki. 
Zmarła w 1975 roku w Meiringen, w Szwajcarii.

</doc>
<doc id="1456317" url="https://pl.wikipedia.org/wiki?curid=1456317" title="AY-3-8500">
AY-3-8500

AY-3-8500 – układ scalony wyprodukowany przez firmę General Instrument w 1976 używany w grach typu "Pong". Układ mógł generować sześć różnych gier dla jednego lub dwóch graczy - "tenis", "piłkę nożną", "strzelanie ze strzelby" i "squash" dla dwóch graczy oraz "strzelanie" i "trening" dla jednego gracza. Istniała jeszcze siódma, nieoficjalna gra - "handicap", wersja piłki nożnej w której jeden z graczy miał trzy kreski do odbijania piłki.
Układ używany był przez konsole:

</doc>
<doc id="1456318" url="https://pl.wikipedia.org/wiki?curid=1456318" title="Wincenty Tomaszewski">
Wincenty Tomaszewski

Wincenty Tomaszewski – podporucznik .

</doc>
<doc id="1456322" url="https://pl.wikipedia.org/wiki?curid=1456322" title="Jason Krejza">
Jason Krejza

Jason "Krazy" Krejza (ur. 14 stycznia 1983 w Sydney) – australijski krykiecista praworęczny "bowler" rzucający w stylu "off spin". Ojciec Krejzy jest Czechem, a matka Polką. Gra w lidze australijskiej oraz angielskiej, w 2008 powołany do reprezentacji Australii, zadebiutował w meczu przeciwko Indiom 6 listopada 2008.
W pierwszym meczu w reprezentacji, w pierwszym "innings" zdobył 8 "wicketów" (ósmy najlepszy wynik w historii krykieta dla debiutantów) ale zdobycie "wicketów" kosztowało aż 215 "runów", co jest najgorszym wynikiem dla debiutanta. W drugim "innings" zdobył następne cztery "wickety", łącznie 12 "wicketów" w debiutanckim meczu dało mu czwarte miejsca w rankingu największej liczby zdobytych "wicketów" w pierwszym meczu.

</doc>
<doc id="1456324" url="https://pl.wikipedia.org/wiki?curid=1456324" title="Operacja Mincemeat">
Operacja Mincemeat

Operacja „Mincemeat” – przygotowany i z powodzeniem zastosowany przez brytyjski kontrwywiad plan przekonania w czasie II wojny światowej Naczelnego Dowództwa Wehrmachtu (OKW), że alianci w roku 1943 dokonają inwazji na Sardynię i Bałkany, a nie na Sycylię, która była rzeczywistym celem przygotowywanej operacji desantowej pod kryptonimem „Husky”.
„Mincemeat” (główny składnik operacji „Barclay”) miała skłonić Niemców do uwierzenia, że przez zupełny przypadek, szczęśliwym zbiegiem okoliczności weszli w posiadanie nader ważnych, tajnych dokumentów alianckich. Niezwykłość operacji polegała na tym, że dokumenty te znajdowały się przy martwym „oficerze brytyjskim”, którego ciało fale wyrzuciły na plaże Hiszpanii. Podstęp się udał; w rezultacie Adolf Hitler kazał osłabić inne fronty (w tym również front wschodni, gdzie wkrótce miało dojść do bitwy na Łuku Kurskim), by wzmocnić obronę Grecji, Albanii, Jugosławii, Sardynii i Korsyki.
Przebieg operacji został wiernie opisany w wydanej w 1953 roku książce "Człowiek, którego nie było", która trzy lata później doczekała się ekranizacji.
Planowanie podstępu.
Gdy kampania północnoafrykańska zbliżała się do końca, alianccy sztabowcy zaczęli przygotowania do desantu na kontynencie europejskim. Sycylia, ze względu na swe wysunięte położenie, miała być pierwszym celem ataku. Oprócz oczywistej roli etapowej „odskoczni” w przyszłym uderzeniu na kontynent, opanowanie wyspy miało pomóc w ubezpieczeniu alianckich linii komunikacyjnych na Morzu Śródziemnym. Świadomość strategicznej ważności Sycylii mieli również Niemcy (Winston Churchill miał mawiać: „Tylko głupiec nie pojmie, że [cel ataku] to Sycylia” – ang. "Anyone but a fool would realize it’s Sicily"). Wyspa była bazą operacji lotniczych Luftwaffe przeciwko Malcie. Ponadto alianckie przygotowania do inwazji o kodowej nazwie „Husky” nie uszły uwadze niemieckiego wywiadu. Aby uniknąć zdecydowanego oporu na sycylijskich plażach, alianci musieli zmylić Niemców i zmusić ich do koncentracji sił zupełnie gdzie indziej.
Pierwszym, który wpadł na pomysł by wprowadzić Niemców w błąd przy pomocy ciała zmarłego, był kpt. pil. (Flight Lieutenant) Charles Christopher Cholmondeley z wywiadu wojskowego MI5. Zaproponował, by podrzucić do okupowanej Francji nadajnik radiowy, który miałby posłużyć aliantom do dostarczania Niemcom odpowiednio spreparowanych informacji. Nadajnik miałby mieć przy sobie „szpieg”, którego spadochron się nie otworzył. Pomysł ten został odrzucony jako niepraktyczny i niewykonalny, jednak kilka miesięcy później zainteresowała się nim sekcja B1(a), niewielki, wydzielony zespół pracowników „Komitetu XX” (ang. "Twenty Committee").
Szef zespołu, pracującego w ciasnym i dusznym piwnicznym pokoju nr 13 w gmachu Admiralicji, kmdr por. Ewen Montagu, oficer wywiadu marynarki, pisał później, że do wykorzystania pomysłu Cholmondeleya skłoniła go konieczność opracowania planu zmylenia Niemców przed lądowaniem na Sycylii. W pierwszej chwili zamierzano wykorzystać pomysł ze spadochronem, ale wobec tego, iż Abwehra wiedziała o przestrzeganej przez aliantów zasadzie nieprzewożenia ważnych dokumentów drogą lotniczą nad terytorium nieprzyjaciela, zespół zdecydował, że fałszywych danych ma Niemcom dostarczyć ofiara katastrofy lotniczo-morskiej u wybrzeży Hiszpanii (samoloty brytyjskie przebywały trasę Wielka Brytania − Gibraltar drogą morską, omijając Półwysep Iberyjski). To miało tłumaczyć, dlaczego od śmierci ofiary do znalezienia jej na brzegu minęło kilka dni oraz rozwiązywało sprawę tajnych dokumentów, które tylko tą drogą mogły trafić w ręce adresatów, w tym przypadku Niemców.
Następnie wysłano telegram do komandora (Captain) Alana Hillgartha, "attaché morskiego" ambasady brytyjskiej w Madrycie, o pilne przysłanie na konsultacje kogoś pewnego i zaufanego. Hillgrath wysłał kpt.mar. (Lieutenant) Salvadora Augustusa Gómez-Bearego, Anglo-Hiszpana z Gibraltaru, swego asystenta. Beare przyleciał do Londynu, skąd został zaprowadzony do gmachu Admiralicji, gdzie Montagu wtajemniczył go w plany operacji, a na koniec zapytał, gdzie jego zdaniem najlepiej będzie zwodować ciało. Beare uznał za najlepsze miejsce okolice Huelvy, gdzie działał Adolf Clauss, wyjątkowo aktywny niemiecki agent.
Gdy plan był już gotów, operacji należało nadać nazwę kodową. Montagu wybrał z listy dostępnych nazw słowo „mincemeat” (farsz, nadzienie), co nosiło znamiona nieco makabrycznego żartu.
Pomysł wykorzystania zwłok z dokumentami nie był nowy. Istnieją dwa wypadki, o których Montagu mógł wiedzieć. Pierwszy wydarzył się w sierpniu 1942 roku, kiedy to – przed bitwą pod Alam Halfa – podsunięto Niemcom zwłoki z zafałszowanymi mapami. Ciało zostało umieszczone tak, by Niemcy znaleźli je w pojeździe zwiadowczym, który został wysadzony na polu minowym naprzeciw pozycji 90 Dywizji Lekkiej. Jedna z map zawierała naniesione plany nieistniejących brytyjskich pól minowych. Niemcy dali się oszukać i czołgi Erwina Rommla – próbując ominąć niebezpieczny sektor – weszły na obszar pokryty bardzo miałkim piaskiem, w którym ugrzęzły.
Drugi incydent nie był bynajmniej oszustwem. We wrześniu tego samego roku łódź latająca PBY Catalina rozbiła się na oceanie niedaleko Kadyksu z kapitanem-płatnikiem Jamesem Turnerem z Royal Navy na pokładzie. Kiedy jego ciało zostało wyrzucone na brzeg koło miejscowości Tarifa, zajęły się nim hiszpańskie władze. Turner miał przy sobie list gen. Marka Wayne’a Clarka do gubernatora Gibraltaru, w którym wymienione zostały nazwiska agentów w Afryce Północnej i podana data operacji operacji „Torch” – 4 listopada (w rzeczywistości lądowanie miało miejsce cztery dni później). Kiedy ciało zostało zwrócone Brytyjczykom, list nadal znajdował się w kieszeni munduru, a technicy po badaniach zapewnili, że nie był otwierany. Jeśli Niemcy mieli sposoby na odczytanie listu bez otwierania koperty i zrobili to, najwyraźniej uznali informację za oszustwo i nie uczynili nic, by zapobiec inwazji.
Major William Martin.
Dzięki pomocy znanego patomorfologa Bernarda Spilsbury’ego Montagu i jego ludzie wiedzieli, jakiego ciała mają szukać, jeśli miało być uznane za ciało topielca. Po dość żmudnych poszukiwaniach zdołano odszukać zwłoki 34-letniego mężczyzny, który zmarł w końcu listopada 1942 roku na chemicznie zainfekowane zapalenie płuc spowodowane zatruciem trutką na szczury. Ponieważ zmarł na zapalenie płuc, płyny w jego płucach mogły uchodzić za takie, jakie zbierają się w płucach człowieka, który utonął i dość długo przebywał w morzu.
Następnie należało stworzyć „legendę”, czyli fałszywe dane osobowe kapitana/majora czasu wojny Williama Martina, Royal Marines, urodzonego w roku 1907, w Cardiff w Walii, a ostatnio przydzielonego do Kierownictwa Operacji Połączonych. Rangę brevet majora nadano Martinowi dlatego, że oficerowi z niższym stopniem nie powierzonoby tajnych dokumentów, natomiast jego względnie młody wiek nie pozwalał na obdarzenie wyższym stopniem. Ranga majora czasu wojny mogła również sprawiać wrażenie, że Martin był oficerem cieszącym się zaufaniem dowództwa.
Zakupiono mundur polowy z odpowiednimi dystynkcjami i naszywkami, buty i płaszcz. By nadać im cechy „znoszenia” Cholmondeley chodził w nich dzień w dzień przez trzy miesiące. Bieliznę dostarczyła rodzina tragicznie zmarłego historyka Herberta Alberta Laurensa Fishera. Potrzebna była także legitymacja ze zdjęciem, ale ponieważ nieboszczykowi nie da się zrobić zdjęcia imitującego żywego człowieka, wykorzystano zdjęcie podobnej osoby.
Dla uprawdopodobnienia legendy przydano Martinowi narzeczoną imieniem Pam (w rzeczywistości Jean Leslie, urzędniczka MI5), z jej zdjęciem w portfelu, liścikami miłosnymi, a także listem od ojca majora, w którym ojciec wyrażał niezadowolenie z wyboru przyszłej żony syna. W kieszeniach znalazł się także komplet kluczy, kupony bilet do kina sprzed paru dni, list z klubu w Londynie itp. drobiazgi. By jeszcze bardziej ożywić stworzoną przez siebie postać, Montagu postanowił pokazać, że Martin był nieco lekkomyślny. Miała o tym świadczyć nota z banku o przekroczeniu stanu konta, niezapłacony rachunek i przepustka do gmachu COHQ, która straciła ważność.
W czasie, gdy Montagu i jego zespół przygotowywali legendę Martina, trwało preparowanie dokumentów mających przekonać Niemców, że lądowanie będzie miało miejsce nie na Sycylii, lecz gdzie indziej. Scenariusz zakładał atak na Sardynię jako krok pośredni przed inwazją w południowej Francji przy jednoczesnym uderzeniu w tzw. „miękkie podbrzusze Europy”, czyli na Bałkany. Przyjęto, że zamiast oficjalnych dokumentów, plany inwazji zostaną przedstawione w prywatnym liście gen. Archibalda Nye’a, wiceprzewodniczącego Imperialnego Sztabu Generalnego do gen. Harolda Alexandra, brytyjskiego głównodowodzącego w Afryce Północnej. Na wpół prywatny sposób Nye informował swego respondenta, że ten miałby uderzyć na Sardynię i następnie Korsykę (operacja „Brimstone”), podczas gdy gen. Henry Wilson na Grecję (któremu to uderzeniu nadano nazwę operacja „Husky”, w rzeczywistości miano inwazji sycylijskiej). Miało to stworzyć wrażenie, że alianci dysponują wystarczającymi siłami, by przeprowadzić równolegle dwie wielkie operacje desantowe w odległych rejonach. Na dodatek, używając chwytu psychologicznego, list ujawniał, że dla zmylenia przeciwnika siły alianckie będą nadal zachowywały się tak, jakby celem ich ataku miała być Sycylia i mimochodem wyrażał opinię, że Brytyjczycy nie powinni naśladować Amerykanów nadających medal Purple Heart za każdą ranę odniesioną na wojnie. Oto najistotniejszy fragment tego listu:
Dla podkreślenia ważności listu, jak i dla uwiarygodnienia kwalifikacji majora Martina jako łącznika do Afryki Północnej, Montagu dołączył także list szefa COHQ, lorda Louisa Mountbattena do głównodowodzącego na obszarze Śródziemnomorza admirała Andrew Cunninghama, wychwalający majora Martina jako eksperta w dziedzinie operacji desantowych. Mountbatten podkreślał, że major Martin wiezie także drugi list, zbyt ważny by posyłać go zwykłymi kanałami. Chodziło o wyżej cytowany list o inwazji na Grecję
Realizacja planu.
Ciało majora Martina, odziane w mundur Royal Marines i obłożone suchym lodem, zostało umieszczone w szczelnie zamkniętym stalowym cylindrze z napisem „przyrządy optyczne”. Cholmondeley i Montagu odbyli podróż furgonetką do Holy Loch w Szkocji i dostarczyli ciało na pokład okrętu podwodnego HMS „Seraph”. Montagu przygotował operację za pośrednictwem admirała Barry’ego odpowiedzialnego za flotę podwodną. Barry wskazał „Seraph”, bowiem okrętem dowodził kpt. mar. Norman Jewell, który miał już doświadczenie w operacjach specjalnych Royal Navy (przewoził m.in. amerykańskiego generała Marka Wayne’a Clarka na tajne rokowania z Francuzami w Algierii).
„Seraph” opuścił Holy Loch 19 kwietnia 1943 roku i − okrążając Szkocję − przez Morze Irlandzkie i Zatokę Biskajską skierował się ku Huelvie na wybrzeżu hiszpańskim. Miejscowość ta została wybrana, bowiem prądy morskie w tym miejscu sprzyjały wykonaniu zadania, a nadto Hiszpania – mimo swej neutralności – sympatyzowała z państwami Osi i była naszpikowana agentami Abwehry. Szefem niemieckiej agentury w Madrycie był bliski współpracownik admirała Wilhelma Canarisa, major Karl-Erich Kühlenthal.
O godz. 4.30 30 kwietnia „Seraph” wynurzył się w odległości kilku kabli od hiszpańskiego brzegu. Kapitan Jewell kazał wydobyć pojemnik z ciałem na pokład; załoga została poinformowana, że jest to ściśle tajny pomiarowy instrument meteorologiczny i otrzymała rozkaz zejścia pod pokład. Oficerowie, którzy byli wtajemniczeni w plany, otwarli cylinder, wypełnili powietrzem kamizelkę ratunkową i przytroczyli do pasa płaszcza majora Martina teczkę z dokumentami. Odczytano Psalm 39, jakkolwiek żadnej uroczystości pogrzebowej rozkazy nie przewidywały, po czym ciało zostało spuszczone na wodę, a silny prąd popchnął je w kierunku brzegu. Należało jeszcze zatopić cylinder, w którym to celu ostrzelano go z pistoletu, ale blaszana rura nie chciała opaść na dno. Oficerowie denerwowali się gdyż świtało, a na horyzoncie widać było światła kutrów rybackich. Jewell zdecydował się wysadzić cylinder przy pomocy plastycznego materiału wybuchowego. Błysk wybuchu i huk z pewnością zaalarmował hiszpańskich rybaków, ale „Seraph” zaraz oddalił się i zanurzył. Jewell po wszystkim nadał radiogram do centrali: „Mincemeat wykonane”, a po przybyciu do Gibraltaru wysłał do Montagu pocztówkę: „Przesyłka doręczona”.
Ciało w stanie zaawansowanego rozkładu zostało znalezione niedaleko brzegu około 9.30 przez miejscowego rybaka, José Antonio Reya Maríę z wioski Punta Umbría, który natychmiast powiadomił policję. Policjantom nie spieszyło się jednak i dopiero wieczorem zwłoki majora Martina dotarły do koszar piechoty na południowym brzegu rzeki Tinto. Do Huelvy zabrała je następnego dnia rano motorówka. Wkrótce dowiedział się o nim rezydent Abwehry, którym był Adolf Clauss, syn niemieckiego konsula, działający jako ekspert ds. rolnictwa i kolekcjoner motyli. Zwłoki przewieziono do kostnicy na cmentarzu "Nuestra Señora de la Soledad", gdzie czekał sędzia marynarki wojennej, kpt. mar. Pascual del Pobil, a także lekarze dr Eduardo Fernández del Torno i dr Eduardo Fernández Contioso, którzy mieli dokonać autopsji. Towarzyszył im amerykański lotnik, William Watkins, którego samolot lądował przymusowo pod Huelvą trzy dni przed wyłowieniem zwłok i którego poproszono o zidentyfikowanie majora Martina jako ewentualnego pasażera jego Bell P-39 Airacobra. Obecny był także brytyjski wicekonsul w Huelvie, Francis Haselden.
Watkins nie rozpoznał denata i wyjaśnił, że kamizelka ratunkowa jest modelu brytyjskiego oraz że jego samolot jest jednoosobowym myśliwcem i nie może przewozić żadnych pasażerów. Autopsja w niewielkim, zamkniętym pomieszczeniu i w rosnącym upale (rozkładające się ciało wydawało coraz bardziej nieprzyjemny zapach), przeprowadzona została pobieżnie, Fernández nie zauważył przebarwienia skóry, charakterystycznego dla zatrucia fosforem i spiesznie wydał opinię następującej treści: „Młody brytyjski oficer wpadł do wody jeszcze za życia, nie wykazywał oznak stłuczeń i utonął w wyniku uduszenia spowodowanego zanurzeniem w wodzie. Ciało przebywało w wodzie od ośmiu do dziewięciu dni”.
„Mincemeat swallowed whole”.
Montagu polecił umieszczenie nazwiska majora Martina na liście ofiar brytyjskich, która w miesiąc później została opublikowana na łamach dziennika „The Times”. Montagu spodziewał się, że Niemcy będą oczekiwali takiego potwierdzenia. Przez przypadek na liście znalazły się również nazwiska dwóch innych oficerów, których samolot rozbił się 24 kwietnia w drodze do Gibraltaru, co dodatkowo uprawdopodobniło historię Martina. Kolejnym etapem operacji był ciąg pilnych depesz Admiralicji do ambasady domagających się zwrotu za wszelką cenę – ale z zaleceniem dyskretnego działania, by nie wzbudzić zainteresowania władz hiszpańskich – dokumentów z teczki Martina. Papiery zostały przekazane ambasadzie 13 maja z zapewnieniem, że „nic nie brakuje”.
Niemiecki agent dotarł do dokumentów z pewnymi trudnościami dwa dni wcześniej. Koperty z zachowaniem wszystkich środków ostrożności otwarto (nie zauważono dwóch rzęs, włożonych przez Montagu do kopert), listy sfotografowano i zwrócono Hiszpanom. Zdjęcia natychmiast przesłano do Berlina, gdzie zajął się nimi niemiecki wywiad. Gdy zwrócone przez Hiszpanów dokumenty dotarły do Londynu, zajęli się nimi specjaliści, którzy stwierdzili ponad wszelką wątpliwość, że listy zostały otwarte (m.in. brak wyżej wymienionych rzęs), ponownie złożone i zapieczętowane. To spowodowało, że do Winstona Churchilla – przebywającego w tym czasie w Stanach Zjednoczonych – wysłano depeszę: „Mielonka połknięta w całości” (ang. "Mincemeat swallowed whole").
Dokumenty rzeczywiście zostały „połknięte” przez Niemców. Drobiazgowość, z jaką Montagu i jego ludzie stworzyli osobowość Martina, okazała się skuteczna. Po wojnie wyszło na jaw, że Abwehra sprawdziła nawet datę odcinków biletów kinowych (22 kwietnia 1943) i potwierdziła ich autentyczność. W rezultacie Adolf Hitler był tak przekonany o prawdziwości fałszywych dokumentów, że kłócił się z Benitem Mussolinim twierdzącym, iż to Sycylia będzie pierwszym obiektem ataku. Uważał, że atak na Sycylię – jeśli nawet nastąpi – będzie wybiegiem aliantów. Hitler nakazał wzmocnienie obrony Sardynii i Korsyki, a feldmarszałka Erwina Rommla posłał do Aten celem utworzenia nowej Grupy Armii. Nawet łodzie patrolowe, trałowce i stawiacze min zostały odwołane z Sycylii. Przypuszczalnie najgorszym krokiem (z punktu widzenia III Rzeszy) było odwołanie do Grecji z frontu wschodniego dwóch dywizji pancernych i włoskiego II Korpusu, które tam – wobec przygotowań do bitwy pod Kurskiem – były znacznie bardziej potrzebne. Oczywiście to, co działo się na froncie wschodnim, nie miało wpływu na plany brytyjskiego wywiadu.
Operacja „Husky” rozpoczęła się 10 lipca lądowaniem aliantów na Sycylii. Niemcy przez jeszcze dwa tygodnie byli przekonani, że jest to uderzenie pozorowane dla ułatwienia uderzenia na Sardynię i Grecję. W rezultacie wojska alianckie napotkały względnie niewielki opór, a wyzwalanie Sycylii zakończyło się 9 sierpnia. Ponadto zajęcie Palermo w połowie lipca zaowocowało we Włoszech obaleniem Benita Mussoliniego, co nastąpiło 25 dnia tego miesiąca.
Ewen Montagu za swój udział w operacji „Mincemeat” został odznaczony Orderem Imperium Brytyjskiego. Po wojnie wrócił do zawodu prawnika. W 1953 roku napisał książkę "Człowiek którego nie było", na podstawie której trzy lata później powstał film o tym samym tytule.
Wpływ na późniejsze operacje.
Sukces operacji „Mincemeat” zaowocował w niespodziewany sposób – Niemcy przestali wierzyć znajdowanym dokumentom. Na przykład:
Kim był major Martin?
Operacja „Mincemeat” przeszła do legendy, jednak nie zostało do końca wyjaśnione kim w rzeczywistości był człowiek, którego ciało użyto w operacji. Został pochowany jako Major Martin na cmentarzu w Huelvie.
W książce "Tajemnice HMS Dasher" autorzy John i Noreen Steele sugerują, że ciało znalezione na brzegu hiszpańskim to jedna z ofiar eksplozji na zbudowanym w Stanach Zjednoczonych lotniskowcu eskortowym HMS „Dasher”, która miała miejsce 27 marca 1943 roku. Przedstawiają dowody na to, że ciało włóczęgi zostało pozyskane w styczniu roku 1943 i musiało być – nawet zamrożone – w stanie postępującego rozkładu (zamrożenie nie spowalnia niektórych jego oznak). Autorzy uważają, że do przeprowadzenia operacji potrzebne było niedawno utopione ciało, i że cylinder, który Montagu wziął do Holy Loch, był pusty. Ich zdaniem w operacji użyto zwłok Johna „Jacka” Melville’a, 37-letniego marynarza, który zginął, gdy HMS „Dasher” wybuchł w estuarium rzeki Clyde. Jego ciało mogło znajdować się – choć nie ma co do tego pewności – w kostnicy w Holy Loch.
Jednak już w 1996 roku Roger Morgan, historyk amator, znalazł dowód, że „Martin” był walijskim włóczęgą i alkoholikiem o nazwisku Glyndwr Michael, który zmarł spożywszy trutkę na szczury, aczkolwiek nie wiadomo, jak się to stało. Morgan znalazł jego nazwisko w Archiwum w Kew Gardens w Londynie. W 1997 roku na płycie grobu, na zlecenie brytyjskiego rządu, dopisano: "Glyndwr Michael, served as major William Martin, RM". Grobem opiekuje się Komisja Grobów Wojennych Wspólnoty Narodów (Commonwealth War Graves Commission).

</doc>
<doc id="1456325" url="https://pl.wikipedia.org/wiki?curid=1456325" title="NGC 1344">
NGC 1344



</doc>
<doc id="1456326" url="https://pl.wikipedia.org/wiki?curid=1456326" title="Zamek w Trokach (ujednoznacznienie)">
Zamek w Trokach (ujednoznacznienie)



</doc>
<doc id="1456327" url="https://pl.wikipedia.org/wiki?curid=1456327" title="NGC 1371">
NGC 1371



</doc>
<doc id="1456329" url="https://pl.wikipedia.org/wiki?curid=1456329" title="Ene Franca Idoko">
Ene Franca Idoko

Ene Franca Idoko (ur. 15 czerwca 1985) - nigeryjska lekkoatletka, sprinterka, brązowa medalistka igrzysk olimpijskich z Pekinu w sztafecie 4 x 100 m.

</doc>
<doc id="1456330" url="https://pl.wikipedia.org/wiki?curid=1456330" title="Franca Idoko">
Franca Idoko



</doc>
<doc id="1456331" url="https://pl.wikipedia.org/wiki?curid=1456331" title="Gloria Kemasuode">
Gloria Kemasuode

Gloria Kemasuode (ur. 30 grudnia 1979) – nigeryjska lekkoatletka, sprinterka, brązowa medalistka igrzysk olimpijskich z Pekinu i mistrzyni Afryki (2008) w sztafecie 4 x 100 m.

</doc>
<doc id="1456333" url="https://pl.wikipedia.org/wiki?curid=1456333" title="Halimat Ismaila">
Halimat Ismaila

Halimat Ismaila (ur. 13 lipca 1984 w Ilorin) – nigeryjska lekkoatletka, sprinterka, brązowa medalistka igrzysk olimpijskich z Pekinu w sztafecie 4 x 100 metrów.

</doc>
<doc id="1456334" url="https://pl.wikipedia.org/wiki?curid=1456334" title="NGC 5364">
NGC 5364



</doc>
<doc id="1456335" url="https://pl.wikipedia.org/wiki?curid=1456335" title="Partyzancka Dywizja Atamana Annienkowa">
Partyzancka Dywizja Atamana Annienkowa

Partyzancka Dywizja Atamana Annienkowa (ros. Партизанская дивизия атамана Анненкова) – jednostka wojskowa białych Rosjan podczas wojny domowej w Rosji
Geneza.
Podczas I wojny światowej Borys W. Annienkow służył w 4 syberyjskim kozackim pułku kawalerii, zaś od 1915 r. dowodził partyzanckim oddziałem kawaleryjskim w składzie syberyjskiej brygady kawalerii 1 Armii, działającym na tyłach przeciwnika. W okresie rewolucji bolszewickiej w październiku 1917 r. przebywał on na obszarze Białorusi. Dowództwo bolszewickie rozkazało B. W. Annienkowowi przybyć do Omska na Syberii w celu rozformowania swojego oddziału. W grudniu tego roku przyjechał wraz z podkomendnymi do Omska, gdzie wówczas zebrało się 8 innych kozackich pułków kawalerii. Jednakże zbuntował się przeciwko rozkazowi bolszewickiemu, po czym od pocz. stycznia 1918 r. rozpoczął działania partyzanckie przeciw bolszewikom, stając się jednym z najaktywniejszych i najbardziej zdyscyplinowanych oddziałów antybolszewickich na Syberii. Oddział liczył wówczas ok. 200 żołnierzy. Od poł. maja 1918 r. działał wraz z siłami Korpusu Czechosłowackiego, osiągając liczebność ok. 1 tys. Kozaków. Na pocz. czerwca tego roku wraz z Czechami zajął Omsk. 
Walki na Syberii.
W październiku 1918 r. rozkazem Tymczasowego Rządu Syberyjskiego annienkowcy zostali przeorganizowani w Partyzacką Dywizję Atamana Annienkowa, wchodzącą w skład II Korpusu Stepowego Armii Syberyjskiej. Jednakże oddział zachował samodzielność, czasami nie wypełniając nawet rozkazów naczelnego dowództwa. Po zajęciu Uralska i Troicka ataman B. W. Annienkow, awansowany do stopnia pułkownika, sformował cztery nowe pułki kozackie, dywizjon artylerii i szereg pododdziałów pomocniczych. W swoich oddziałach utrzymywał on szczególny rodzaj wojskowej demokracji. Oficerem mógł zostać każdy żołnierz, ale po przejściu wszystkich wcześniejszych stopni, poczynając od szeregowego. Żołnierze zwracali się do siebie słowem brat. Sam dowódca nie uprawiał gier hazardowych, jak gra w kości, czy karty, nie palił papierosów, ani nie romansował. Nie miał swojego sztabu i oddziału przybocznego. Na fladze dywizji znajdowała się dewiza "С нами Бог" i czaszka z 2 skrzyżowanymi kośćmi. Wśród żołnierzy panowała żelazna dyscyplina wojskowa, nad której przestrzeganiem czuwał wojenny sąd polowy. 15 października rozkazem głównodowodzącego adm. Aleksandra W. Kołczaka ataman B. W. Annienkow został odznaczony Orderem Św. Jerzego 4 klasy i jednocześnie awansowany do stopnia generała majora. Jego oddziały uczestniczyły w tym okresie w ekspedycjach karnych do miejscowości ogarniętych powstaniami bolszewickimi. 
Walki w Kazachstanie.
Na pocz. grudnia 1918 r. brały udział w opanowaniu południowo-wschodniej części Kazachstanu. Wkrótce ataman został mianowany dowódcą Samodzielnej Armii Siemirieczeńskiej, której główną siłą stała się jego dywizja. Jej zadaniem była oswobodzenie od bolszewików obszarów lepsinskiego i kopalskiego okręgów. W zajętych wsiach ogłaszał rozkazy mówiące o sprawiedliwym traktowaniu wszystkich miejscowych ludzi. Wielu branych do niewoli bolszewików brał do służby w swoich oddziałach, co prowadziło do licznych dezercji w wojskach bolszewickich. Latem 1919 r. Biali na całym Froncie Wschodnim zostali zmuszeni do odwrotu, co odbiło się na położeniu Samodzielnej Armii Siemirieczeńskiej. Pod koniec 1919 r. jej sytuacja zaczęła się drastycznie pogarszać. 10 grudnia bolszewicy zdobyli główny punkt białych miasto Semipałatyńsk. Ataman B. W. Annienkow próbował organizować obronę, ale bezskutecznie. 29 lutego 1920 r. dowództwo bolszewickie przekazało mu ultamitum, aby jego oddziały zdały broń i poddały się, ale zostało ono odrzucone. Do końca kwietnia tego roku wojska bolszewickie odzyskały całość Siedmiorzecza. Resztki Samodzielnej Armii Siemirieczeńskiej przeszły Bramę Dżungarską, łączącą Siedmiorzecze z chińską prowincją Sinciang, ześrodkowując się tuż przy granicy. Ataman B. W. Annienkow prowadził rozmowy z władzami prowincji o możliwości przejścia jego wojsk do Chin. Uzyskał zgodę, ale pod warunkiem rozbrojenia oddziałów. Jedynie oficerowie mogli zachować krótką broń. 
Epilog.
W nocy 28/29 kwietnia 1920 r. przekroczono granicę. Resztki Partyzanckiej Dywizji Atamana Annienkowa w liczbie 350-400 żołnierzy przybyły do obozu Wiesiełyj. Ataman wkrótce rozpoczął uzupełnianie swojego oddziału, dochodząc do ok. 1 tys. ludzi, dozbroił ich i domundurował, aby powrócić na Syberię w celu dalszej walki z bolszewikami. W sierpniu annienkowcy przeszli do stolicy prowincji Sinciang miasta Urumczi, a stamtąd pod Gucheng, gdzie doszło do konfliktu atamana B. W. Annienkowa z generał-gubernatorem Sinciangu, który nie otworzył Rosjanom wrót miasta, a na murach ustawił karabiny maszynowe. Władze chińskie zamierzały skierować annienkowców do Indii. Ostatecznie, pod wpływem Sowietów, ataman B. W. Annienkow został w marcu 1921 r. aresztowany przez Chińczyków i uwięziony w Urumczi. W wyniku wstawiennictwa swojego przyjaciela i b. szefa sztabu Samodzielnej Armii Siemirieczeńskiej gen. mjr. Nikołaja A. Denisowa oraz przedstawicieli Ententy w Chinach w lutym 1924 r. wypuszczono go na wolność. Ataman B. W. Annienkow wraz z gen. mjr. N. A. Denisowem i grupką wiernych żołnierzy z jego dywizji udał się w głąb Chin w rejon miasta Lanzhou, gdzie zorganizował stadninę. Odżegnał się od działalności rosyjskich organizacji antysowieckich, planując wyjechać do Kanady. Kiedy nie uzyskał zgody na wydanie wizy, wstąpił wraz z grupą wiernych mu Kozaków do rosyjskiej jednostki wojskowej w składzie chińskich wojsk gen. Zhanga Zuolina. Jednakże w kwietniu 1926 r. został wraz z gen. mjr. N. A. Denisowem schwytany przez chińskie oddziały 1 Armii Narodowej dowodzone przez marszałka Fenga Yuxianga, blisko współpracującego z Sowietami. Chińczycy przekazali ich do ZSRR, gdzie po procesie w Semipałatyńsku zostali rozstrzelani 24 sierpnia 1927 r.
Bibliografia.
Siergiej W. Wołkow, Белое движение. Энциклопедия гражданской войны, 2003

</doc>
<doc id="1456336" url="https://pl.wikipedia.org/wiki?curid=1456336" title="HD 40307">
HD 40307

HD 40307 – gwiazda ciągu głównego należąca do typu widmowego K, oddalona od Ziemi o około 42 lata świetlne. Znajduje się w gwiazdozbiorze Malarza. Według szacunków gwiazda jest nieznacznie mniejsza od Słońca. HD 40307 była obserwowana przed lub w 1900 roku w ramach katalogu Durchmusterung.
Gwiazda ma układ planetarny zawierający pięć planet. W 2008 odkryto trzy planety orbitujące wokół tej gwiazdy, a w 2012 następne dwie.
Historia obserwacji i nazewnictwo.
Pomimo niezbyt dużej odległości od Słońca, HD 40307 nie jest widoczna gołym okiem. Jej obserwowana wielkość gwiazdowa to 7,17. Z tego powodu HD 40307 nie ma własnej nazwy, jak jaśniejsze gwiazdy ziemskiego nieba. Oznaczenie HD 40307 pochodzi z Katalogu Henry’ego Drapera.
Charakterystyka.
HD 40307, należąca do gwiazd typu widmowego K, świeci słabiej niż Słońce i ma pomarańczową barwę. Jej promień i masa są w przybliżeniu mniejsze o 1/3 od masy i promienia Słońca. Temperatura gwiazdy wynosi nieco poniżej 5000 K. Jest to dosyć wysoka temperatura jak na gwiazdę typu K, typowa raczej dla gwiazd typu G, takich jak Słońce.
Układ planetarny.
Po pięciu latach obserwacji gwiazdy, w czerwcu 2008 Europejskie Obserwatorium Południowe (ESO) ogłosiło odkrycie trzech superziemi. Te trzy planety zostały odkryte metodą Dopplera przy użyciu spektrometru HARPS. Krążą one bardzo blisko swojej gwiazdy – najdalsza z nich obiega swoją gwiazdę po orbicie trzykrotnie mniejszej niż orbita Merkurego. Planety są dużo masywniejsze od Ziemi, lecz ich masa nie jest tak duża jak Urana bądź Neptuna. Pomimo masy mniejszej niż 10 niektóre analizy sugerują, że planety mogą być małymi planetami-olbrzymami takimi jak Neptun.
W 2012 ogłoszono odkrycie następnych trzech planet. Najbardziej odległa z nich, HD 40307 g, jest najprawdopodobniej superziemią o masie wynoszącej przynajmniej 7,1 mas Ziemi. Planeta znajduje się w ekosferze jej gwiazdy. Ponowna analiza danych potwierdza istnienie planety f, nie rozstrzyga istnienia planety g i zaprzecza istnieniu planety e.

</doc>
<doc id="1456339" url="https://pl.wikipedia.org/wiki?curid=1456339" title="Paradis (lokal w Warszawie)">
Paradis (lokal w Warszawie)

Cafe Paradis – kawiarnia w międzywojennej Warszawie przy ul. Nowy Świat 3. Występowała tam Wiera Gran, grali m.in. pianista Stanisław Fereszko, Artur Gold i Jerzy Petersburski oraz orkiestra Mieczysława Janicza. Po wojnie działała tam kawiarnia „Melodia” i kabaret „Pod Egidą”.
Czasy przedwojenne.
Dancing Paradis powstał w latach 30. XX w. Mieścił się w podziemiach oraz na parterze znajdującej się przy ul. Nowy Świat 3 kamienicy Banku Handlowego i Abrama Wachsmachera, zaprojektowanej przez spółkę architektów Jerzego Gelbarda i Romana Sigalina; budynek ów stanął na miejscu domu Usarzewskiego z XVIII w.
Z początku był to mniej znany warszawski lokal, którego właścicielem był Ignacy Waksmacher.
Tutaj pierwszy raz zabrzmiało Tango Notturno, Leon Wyrwicz wykonywał monologi satyryczne.
Po pewnym czasie stał się jednym z bardziej eleganckich lokali w międzywojennej Warszawie. Od 1935 roku Julian Front prowadził w Paradisie orkiestrę taneczną. Polskie Radio wielokrotnie transmitowało jej występy bezpośrednio z sali tanecznej. "W Paradisie, gdzie grała orkiestra Mieczysława Janicza, ruch zaczynał się dopiero około północy. Kilkunastu kelnerów dwoiło się i troiło, aby nadążyć za obsługiwaniem gości".
Według Tuszyńskiej: „Wiera Gran wybierała swoje ulubione szlagiery i śpiewała je wedle sugestii widzów...Coraz więcej ciekawych przychodziło oglądać małą Gran. Grodzieńska nazywała ja objawieniem.”
"Paradis, Nowy Świat 3. Obok Grety Gordon, „znakomitej artystki cudzoziemskiej”, Del Rio, „hiszpańskiej tancerki rewiowej, wystąpi Wiera Gran, polska pieśniarka. „Ulubieńcy warszawy”: Mesalka, Gold i Petersburski. Została wprowadzona ulga konsumpcyjna. Zamiast 2,50 tylko 1,30 wyłącznie dla gości przybywających między 10 a 11 wieczorem z prawem pozostania na całą noc."
W 1939 roku właścicielami lokalu byli J. Skarżyński, S. Engelhardt i M. Wasilewski.
Kawiarnia Melodia.
Sam budynek przetrwał II wojnę światową, natomiast lokal zmienił nazwę na "Melodia". "Melodia" gościła też polityczny kabaret „Pod Egidą”, z przedstawień którego wychodziło się wprost na stojący naprzeciw gmach Komitetu Centralnego PZPR w Warszawie.
Szczególne położenie lokalu względem gmachu KC wykorzystał również Tadeusz Konwicki w powieści "Mała apokalipsa" (1979), której akcja toczy się częściowo w podziemiach „Paradyzu”, gdzie w powieściowym świecie przedstawionym znajdowało się tajne przejście do Domu Partii.

</doc>
<doc id="1456343" url="https://pl.wikipedia.org/wiki?curid=1456343" title="HD 181433">
HD 181433

HD 181433 – gwiazda pojedyncza oddalona od Ziemi o ok. 85 lat świetlnych, położona w gwiazdozbiorze Pawia. Według bazy danych SIMBAD typ widmowy tej gwiazdy to K3 III-IV, co stawiałoby ją na pograniczu olbrzymów i podolbrzymów, podczas gdy według katalogu Hipparcosa ma ona typ widmowy K5 V, co wskazywałoby, że jest ona karłem.
W czerwcu 2008 ogłoszono odkrycie dwóch, a w grudniu trzeciej planety orbitującej wokół tej gwiazdy. Na razie niewiele o nich wiadomo. Planeta położona bliżej gwiazdy ma masę zaledwie 7,6 masy Ziemi i jest zapewne wielką planetą skalistą – tzw. superziemią.

</doc>
<doc id="1456348" url="https://pl.wikipedia.org/wiki?curid=1456348" title="NGC 4517">
NGC 4517



</doc>
<doc id="1456351" url="https://pl.wikipedia.org/wiki?curid=1456351" title="Cmentarz żydowski w Janowie Podlaskim">
Cmentarz żydowski w Janowie Podlaskim

Cmentarz żydowski w Janowie Podlaskim – zajmuje powierzchnię 1,27 ha na której nie zachowały się żadne nagrobki. Teren nekropolii jest zdewastowany i zaniedbany.

</doc>
<doc id="1456353" url="https://pl.wikipedia.org/wiki?curid=1456353" title="Mól spożywczy">
Mól spożywczy



</doc>
<doc id="1456356" url="https://pl.wikipedia.org/wiki?curid=1456356" title="8 Pułk Piechoty (LWP)">
8 Pułk Piechoty (LWP)



</doc>
<doc id="1456357" url="https://pl.wikipedia.org/wiki?curid=1456357" title="12 Pułk Piechoty (LWP)">
12 Pułk Piechoty (LWP)



</doc>
<doc id="1456358" url="https://pl.wikipedia.org/wiki?curid=1456358" title="Siergiej Erenburg">
Siergiej Erenburg

Siergiej Erenburg, ros. Сергей Эренбург (ur. 27 stycznia 1983) – amerykański szachista, reprezentant Rosji do 1999, reprezentant Izraela do 2013, arcymistrz od 2003 roku.
Kariera szachowa.
W latach 1996, 1997 i 1998 startował w finałach mistrzostw Rosji juniorów, odpowiednio w kategoriach do 14, 16 i 18 lat. W 1998 podzielił I m. w otwartym turnieju juniorów do 18 lat w Moskwie oraz podzielił II m. (za Jewgienijem Postnym, wspólnie z Michaelem Roizem) w kołowym turnieju w Tel Awiwie. Pomiędzy 1999 a 2003 pięciokrotnie reprezentował Izrael na mistrzostwach świata juniorów do lat 16, 18 i 20, najlepszy wynik osiągając w 2001 w Oropesa del Mar, gdzie w MŚ do 18 lat zajął VI miejsce. W 2002 i 2003 zdobył złote medale mistrzostw kraju juniorów do 20 lat, a w 2004 – tytuł indywidualnego mistrza Izraela. W 2005 wystąpił w reprezentacji kraju na drużynowych mistrzostwach świata, jak również w drużynowych mistrzostwach Europy, na których zdobył srebrny medal. W tym samym roku uczestniczył w Pucharze Świata, w I rundzie zwyciężając Zwiada Izorię, a w II przegrywając z Konstantinem Sakajewem.
Normy na tytuł arcymistrza wypełnił w Budapeszcie (2002, turniej "First Saturday", III m. za Levente Vajdą i Jewgienijem Postnym), Tel Awiwie (2002, I m.) i w drużynowych mistrzostwach Izraela (2003). Inne indywidualne sukcesy odniósł w latach:
"Uwaga: Lista sukcesów niekompletna (do uzupełnienia od 2009 roku)."
Najwyższy ranking w dotychczasowej karierze osiągnął 1 stycznia 2013, z wynikiem 2637 punktów zajmował wówczas 4. miejsce wśród izraelskich szachistów.

</doc>
<doc id="1456362" url="https://pl.wikipedia.org/wiki?curid=1456362" title="Katedra Boskiego Zbawiciela w Ostrawie">
Katedra Boskiego Zbawiciela w Ostrawie

Katedra Boskiego Zbawiciela (czes. "Katedrála Božského Spasitele") – trzynawowa neorenesansowa bazylika w Ostrawie, zakończona półokrągłą apsydą z dwiema 67 metrów wysokimi wieżami.
Budowę według projektu architekta Gustava Meretty ukończono w 1889, kiedy to została 16 lipca poświęcona przez arcybiskupa ołomunieckiego Theodora Kohna. Wnętrza zostały zaprojektowane przez Maxa von Ferstela. Kościołem parafialnym został jednak dopiero w 1927, natomiast pełniący dotąd tę funkcję kościół św. Wacława stał się filialnym. Gdy w 1996 wydzielono z archidiecezji ołomunieckiej nową diecezję ostrawsko-opawską, kościół ten stał się zarazem katedrą diecezjalną.

</doc>
<doc id="1456364" url="https://pl.wikipedia.org/wiki?curid=1456364" title="Allobates zaparo">
Allobates zaparo

Allobates zaparo – gatunek płaza bezogonowego z rodziny Aromobatidae. 
Występowanie.
Zamieszkuje Ekwador i Peru. Preferuje wilgotne nizinne lasy tropikalne i rzeki w podobnym klimacie.

</doc>
<doc id="1456365" url="https://pl.wikipedia.org/wiki?curid=1456365" title="22P/Kopff">
22P/Kopff

Kometa Kopffa (nazwa oficjalna 22P/Kopff) – kometa okresowa należąca do rodziny komet Jowisza, odkryta 23 sierpnia 1906 roku przez Augusta Kopffa. Badaniami tej komety zajmował się polski astronom Felicjan Kępiński.
Orbita.
Kometa Kopffa krąży wokół Słońca w czasie 6,45 roku po eliptycznej orbicie o mimośrodzie 0,543 i nachyleniu względem ekliptyki wynoszącym 4,75°. Peryhelium jej orbity znajduje się w odległości 1,58 j.a., a aphelium 3,46 j.a. od Słońca. Kometa ta należy do rodziny komet jowiszowych.
Podczas swego powrotu w okolice Słońca w latach 1912-1913 kometa została utracona; odnaleziono ją ponownie w roku 1919 i do dziś jest obserwowana. W 1954 zmieniła swą trajektorię i okres obiegu z powodu bliskiego przejścia obok Jowisza.
Właściwości fizyczne.
Jądro tej komety jest zlepkiem skalno-lodowym charakteryzującym się najprawdopodobniej nieregularnym kształtem. Średnica tego obiektu wynosi około 3 km. Ze względu na krótki okres obiegu jest już mało aktywny.

</doc>
<doc id="1456370" url="https://pl.wikipedia.org/wiki?curid=1456370" title="John Noble Barlow">
John Noble Barlow

John Noble Barlow (ur. 1861 w Manchesterze, zm. 1917 w Penzance) – brytyjski malarz pejzażysta.
Życiorys.
Studiował w Académie Julian w Paryżu u Jules'a Josepha Lefebvre'a. Naukę kontynuował w Belgii, Holandii i Nowym Jorku. Wyemigrował do Ameryki i w 1887 został obywatelem Stanów Zjednoczonych. Mieszkał i pracował w Providence, był członkiem Providence Art Club, wystawiał w National Academy of Design i Art Institute of Chicago. W 1892 powrócił do Europy i osiadł w St. Ives w Kornwalii. W 1896 został członkiem Royal Society of British Artists, wystawiał z powodzeniem m.in. w paryskim Salonie i na Paris Exposition.
Malował głównie duże pejzaże o tematyce morskiej, miał licznych uczniów z których wielu odniosło sukces artystyczny m.in. Garstin Cox, William Cox, Herbert George, Anna A. Hills i Edgar Nye.

</doc>
<doc id="1456374" url="https://pl.wikipedia.org/wiki?curid=1456374" title="Swype">
Swype

Swype – technika wprowadzania tekstu do urządzeń mobilnych wyposażonych w ekran dotykowy.
Metoda polega na przeciąganiu liter na ekranie dotykowym za pomocą stylusa lub palca.
Oprogramowanie następnie pokazuje wyraz na ekranie telefonu, do którego pasuje dana kombinacja liter, bądź jak jest to w słowniku T9, kilka możliwych słów do wyboru.
Pomysłodawcą tej techniki jest Cliff Kushler.

</doc>
<doc id="1456375" url="https://pl.wikipedia.org/wiki?curid=1456375" title="Wydział Zarządzania i Informatyki Akademii Techniczno-Humanistycznej w Bielsku-Białej">
Wydział Zarządzania i Informatyki Akademii Techniczno-Humanistycznej w Bielsku-Białej

Wydział Zarządzania i Transportu – jeden z 5 wydziałów wchodzących w skład Akademii Techniczno-Humanistycznej w Bielsku-Białej.
Wydział powstał 11 września 1992 r. jako oddział Wydziału Organizacji i Zarządzania Politechniki Łódzkiej w Filii w Bielsku-Białej. Pełną samodzielność i nazwę Wydział Zarządzania i Informatyki uzyskał wraz z usamodzielnieniem się bielskiej uczelni w 2001 r. Obecną nazwę wydział nosi od 1 grudnia 2013 r.
Siedziba Wydziału Zarządzania i Transportu znajduje się w Kampusie Głównym ATH przy ul. Willowej 2, w dzielnicy Mikuszowice.
Struktura organizacyjna.
W skład Wydziału Zarządzania i Informatyki Akademii Techniczno-Humanistycznej wchodzi 5 katedr, 5 zakładów dydaktycznych oraz jeden zakład samodzielny:
Kadra.
Na Wydziale zatrudnionych jest 88 pracowników naukowo-dydaktycznych, w tym 8 profesorów tytularnych, 12 doktorów habilitowanych oraz 34 doktorów. Ponadto zatrudnionych jest 12 osób w administracji, w tym 6 osób pracujących w dziekanacie. Personel inżynieryjno-techniczny liczy 2 osoby.

</doc>
<doc id="1456376" url="https://pl.wikipedia.org/wiki?curid=1456376" title="Forum Ekonomiczne">
Forum Ekonomiczne

Forum Ekonomiczne – coroczne międzynarodowe spotkanie przedstawicieli kręgów gospodarczych i politycznych regionu Europy Środkowo-Wschodniej odbywające się od 1992 roku w pierwszej połowie września. Pomysłodawcą wydarzenia jest Zygmunt Berdychowski, a organizatorem Fundacja Instytut Studiów Wschodnich.
Historia.
Forum Ekonomiczne ewoluowało z małej konferencji, na którą w 1992 roku przyjechało około 100 uczestników – głównie z Polski. Dzisiaj jest uznawane za największe i najbardziej znane spotkania przedstawicieli świata polityki i biznesu w Europie Środkowo-Wschodniej. 
W latach 1992–2019 Forum odbywało się w Krynicy-Zdroju. W 2020 roku wydarzenie z powodu pandemii COVID-19 odbyło się w Karpaczu, który stał się miejscem Forum od 2021 roku.
Misja i cele.
Według organizatorów, misją Forum Ekonomicznego jest tworzenie korzystnego klimatu dla rozwoju współpracy politycznej i gospodarczej w Europie. Na Forum od lat padają ważne deklaracje dotyczące polityki gospodarczej, a opinie uczestników cytowane są przez światowe media i omawiane przez środowiska eksperckie.
Goście.
Wśród gości Forum są prezydenci, premierzy, ministrowie, unijni komisarze, parlamentarzyści, prezesi największych przedsiębiorstw, eksperci, przedstawiciele samorządów, świata kultury oraz dziennikarze. W XXIX edycji Forum Ekonomicznego w 2019 roku uczestniczyło bisko 4500 gości z ponad 60 krajów – liderów życia politycznego, gospodarczego i społecznego z Europy, Azji i Stanów Zjednoczonych.
Dotychczas w Forum uczestniczyli m.in.:
Valdas Adamkus, José María Aznar, Gordon Bajnai, José Manuel Barroso, Marek Belka, Elmar Brok, Jerzy Buzek, Swiatłana Cichanouska, Emil Constantinescu, Massimo D’Alema, Norman Davis, Valdis Dombrovskis, Roland Dumas, Andrzej Duda, Mikuláš Dzurinda, Robert Fico, Vladimir Filat, Jan Fisher, Kolinda Grabar-Kitarović, Alfred Gusenbauer, Dalia Grybauskaitė, Rebecca Harms, Václav Havel, Danuta Hübner, Toomas Hendrik Ilves, Ǵorge Iwanow, Arsenij Jaceniuk, Wiktor Janukowycz, Siergiej Jastrżembski, Wiktor Juszczenko, Jarosław Kaczyński, Ewa Kopacz, Aleksander Kwaśniewski, Bronisław Komorowski, Gediminas Kirkilas, Horst Kohler, Milan Kučan, Vytautas Landsbergis, Thomas de Maizière, Stjepan Mesić, Mario Monti, Leszek Miller, Mateusz Morawiecki, Giorgio Napolitano, Viktor Orbán, Waldemar Pawlak, Andris Piebalgs, Janusz Piechociński, Petro Poroszenko, Viviane Reding, Micheil Saakaszwili, Jorge Sampaio, Karel Schwarzenberg, Bohuslav Sobotka, László Sólyom, Beata Szydło, Boris Tadić, Mirek Topolánek, Donald Tusk, Vaira Vīķe-Freiberga, Lech Wałęsa, José Luis Zapatero.
Media.
Na Forum obecni są przedstawiciele mediów z całego świata, relacje z debat można znaleźć w międzynarodowych agencjach prasowych, takich jak: Bloomberg, AFP, Euronews, Reuters, ANSA czy TASS oraz na łamach najpoczytniejszych dzienników w tym m.in. The Wall Street Journal, Die Welt, Frankfurter Allgemeine Zeitung, Kommiersant czy Financial Times.
Nagrody.
Podczas edycji Forum Ekonomicznego przyznawane są corocznie następujące nagrody:

</doc>
<doc id="1456377" url="https://pl.wikipedia.org/wiki?curid=1456377" title="Crystal Empire">
Crystal Empire

Crystal Empire – drugi studyjny album Niemców z Freedom Call. Muzyka na nim zawarta to, podobnie jak na debiucie, szybki, melodyjny i przebojowy power metal. Słyszalne są inspiracje klasycznymi zespołami tego gatunku, szczególnie Helloween i Gamma Ray. Charakterystycznym elementem kompozycji są chórki pojawiające się na przemian z wokalistą.
Twórcy.
Źródło

</doc>
<doc id="1456378" url="https://pl.wikipedia.org/wiki?curid=1456378" title="Mongolia Zewnętrzna">
Mongolia Zewnętrzna

Mongolia Zewnętrzna (mong. "Ar Mongol", mandż. "Tulergi Monggo", chiń. 外蒙古; "Wài Měnggǔ") – historyczna kraina geograficzna obejmująca dzisiejszą Mongolię i (do 1912 roku) Tuwę. Nazwa "Mongolia Zewnętrzna" pojawiła się w źródłach chińskich w połowie XVII wieku, jako określenie północnej części historycznej Mongolii, która w przeciwieństwie do Mongolii Wewnętrznej nie została bezpośrednio włączona do Chin.
Walki w Mongolii.
Na początku XVII wieku w Mongolii trwało rozdrobnienie polityczne. Ostatni nominalni wielcy chanowie sprawowali władzę jedynie nad południowym plemieniem Czaharów. Kontrolowane przez nich terytoria od początku wieku najeżdżali Mandżurowie. W 1636 Edżej-chan złożył hołd Mandżurom, a jego ziemie znalazły się bezpośrednio pod ich panowaniem. Po przejęciu przez Mandżurów władzy w Chinach w 1644 roku terytoria te zostały włączone bezpośrednio do Chin jako Mongolia Wewnętrzna.
W północnej Mongolii trwała w tym czasie rywalizacja pomiędzy wschodnimi plemionami Chałchasów i zachodnimi Ojratów. Na początku XVII wieku Ojraci stworzyli potężny chanat dżungarski, rozpoczynając ekspansję na terytoria Chałchasów. W 1688 Dżungarowie przeprowadzili wielką ofensywę, zajmując większość ziem należących do Chałchasów.
Okres chiński.
Pokonani książęta chałchascy zwrócili się o pomoc do Chin. W 1691 roku w Dolon-nur książęta chałchascy zawarli traktat z cesarzem chińskim, przyjmując jego zwierzchność w zamian za pomoc. Armia chińska zadała klęskę Dżungarom, zmuszając ich do wycofania się z zajętych 3 lata wcześniej ziem. Terytoria chałchaskie weszły w skład imperium chińskiego jako autonomiczna Mongolia Zewnętrzna. W XVIII wieku w celu zabezpieczenia granic spod władzy ambanów wyłączono Tuwę i okręg kobdoski, oddając je pod zarząd wojskowy.
Mongolia Zewnętrzna do XX wieku cieszyła się faktyczną niezależnością, stanowiąc znajdującą się pod chińskim protektoratem federację państewek plemiennych. Mandżurowie pozostawili dawny system polityczny i administracyjny, zaś lokalni książęta otrzymali tytuły urzędników cesarskich. Zwierzchnią władzę formalnie sprawował rezydujący w Urdze gubernator zwany "ambanem", jednak faktycznie decyzje dotyczące regionu podejmował odbywający się co 4 lata zjazd mongolskich książąt. Obowiązywał też zakaz osiedlania się w Mongolii Zewnętrznej Chińczyków.
Niepodległość.
W roku 1904, w obliczu zagrożenia ekspansją rosyjską, rząd chiński rozpoczął kolonizację Mongolii Zewnętrznej, wykupując należącą do Mongołów ziemię i zasiedlając ją chińskimi osadnikami. Działania te spowodowały wybuch antychińskich nastrojów i zawarcie przez książąt mongolskich tajnego układu z Rosją. W roku 1911, po wybuchu w Chinach rewolucji Xinhai, Mongolia Zewnętrzna ogłosiła niepodległość jako monarchia na czele z Bogda Chanem. W styczniu 1912 roku z inspiracji Rosjan odłączyła się od niej Tuwa.
W roku 1913 podpisany został traktat chińsko-rosyjski, w którym rząd chiński „przyjmował do wiadomości” zmiany, jakie zaszły z Mongolii Zewnętrznej, jednak nadal uważał ją za swoją prowincję. Traktat kiachtański z 1915 roku pomiędzy Chinami, Rosją i Mongolią formalnie uznawał Mongolię Zewnętrzną nadal za część Chin, pomimo iż była już niezależnym państwem. Niepodległość Mongolii Zewnętrznej uznał jedynie w 1913 roku (sam posiadający podobny status prawny) Tybet.
Po wybuchu rewolucji październikowej, w 1919 roku Chińczycy ponownie zajęli Mongolię Zewnętrzną. W 1921 roku została ona zajęta przez oddziały barona von Ungern-Sternberga, który przywrócił jej niezależność. W tym samym roku Mongolię Zewnętrzną opanowała Armia Czerwona. Mongolia Zewnętrzna zachowała swoją niezależność i ustrój teokratyczny. Po śmierci Bogda Chana w 1924 roku proklamowano utworzenie Mongolskiej Republiki Ludowej. Pomimo faktycznej niepodległości państwa mongolskiego, ZSRR i Chiny podpisały traktat, na mocy którego Mongolia Zewnętrzna nadal uznawana była za część Chin.
W 1945 roku ZSRR narzucił Republice Chińskiej traktat, na mocy którego we wrześniu 1945 roku w Mongolii Zewnętrznej przeprowadzono referendum niepodległościowe. Zdecydowana większość Mongołów opowiedziała się za dalszym istnieniem Mongolskiej Republiki Ludowej i odrzuciła autonomię w ramach Chin. 5 stycznia 1946 roku zostało podpisane porozumienie, w którym Republika Chińska uznawała niepodległość Mongolii, jednak z powodu chińskiego sprzeciwu nadal nie stanowiła ona podmiotu prawa międzynarodowego.
Po utworzeniu Chińskiej Republiki Ludowej w 1949 roku Mongolia Zewnętrzna została uznana przez Mao Zedonga za część państwa chińskiego. Po negocjacjach ze Związkiem Radzieckim Chińska Republika Ludowa uznała jednak niepodległość Mongolii i w 1952 roku nawiązała z nią stosunki dyplomatyczne. Od tego czasu następowało stopniowe uznawanie niepodległej Mongolii w świecie. W 1961 roku została przyjęta do ONZ. Stany Zjednoczone uznały niepodległość Mongolii dopiero w 1987 roku.
Republika Chińska (Tajwan) formalnie nadal uważa Mongolię Zewnętrzną za część swojego terytorium. Co prawda 3 października 2003 minister spraw zagranicznych Republiki Chińskiej ogłosił, że kraj ten uznaje Mongolię za niepodległy kraj, a na wydawanych na Tajwanie mapach usunięto Mongolię z granic chińskiego terytorium, jednak w świetle obowiązującej od 1947 roku konstytucji Mongolia nadal jest częścią Republiki Chińskiej.

</doc>
<doc id="1456379" url="https://pl.wikipedia.org/wiki?curid=1456379" title="Wydział Zarządzania i Informatyki ATH">
Wydział Zarządzania i Informatyki ATH



</doc>
<doc id="1456381" url="https://pl.wikipedia.org/wiki?curid=1456381" title="Jerzy Sten">
Jerzy Sten

Jerzy Sten (zm. 1941 w Krzemieńcu) – polski operator filmowy żydowskiego pochodzenia, brat operatora Seweryna Steinwurzela. Do kinematografii trafił około 1934 roku i zaczął robić fotosy. Prawie od początku swej pracy był związany z wytwórnią Leo-Film. 

</doc>
<doc id="1456382" url="https://pl.wikipedia.org/wiki?curid=1456382" title="Pietro Fumasoni Biondi">
Pietro Fumasoni Biondi

Pietro Fumasoni Biondi (ur. 4 września 1872 w Rzymie, zm. 12 lipca 1960 tamże) – włoski duchowny katolicki, dyplomata i wysoki urzędnik Kurii Rzymskiej, kardynał.
Po ukończeniu rzymskiego seminarium przyjął święcenia kapłańskie 17 kwietnia 1897 z rąk Wikariusza Rzymu kardynała Lucida Parocchiego. W latach 1897–1916 był wykładowcą w Ateneum „De propaganda Fide”.
14 listopada 1916 otrzymał nominację biskupią na delegata apostolskiego do wsch. Indii. Sakry udzielił mu kardynał Domenico Serafini. W 1921 został sekretarzem Kongregacji Rozkrzewiania Wiary, a rok później delegatem do USA. 13 marca 1933 otrzymał nominację kardynalską, a trzy dni później, po śmierci kardynała Willema van Rossuma, został prefektem Kongregacji Rozkrzewiania Wiary. Urząd ten piastował przez 27 lat, aż do śmierci. Brał udział w konklawe 1939 i 1958 roku. Wyświęcił na kapłanów przyszłych kardynałów Reginalda Delargey, Jamesa Knoxa i Maurice'a Otungę. Został pochowany na cmentarzu Campo Verano.

</doc>
<doc id="1456384" url="https://pl.wikipedia.org/wiki?curid=1456384" title="Toray Pan Pacific Open 2008">
Toray Pan Pacific Open 2008

Tenisowy turniej WTA Pan Pacific Open 2008 odbył się w dniach 15 - 21 września w stolicy Japonii Tokio na kortach twardych. Pula nagród wynosiła 1 340 000 dolarów amerykańskich.

</doc>
<doc id="1456386" url="https://pl.wikipedia.org/wiki?curid=1456386" title="Mongolia (region)">
Mongolia (region)

Mongolia – termin używany jako synonim współczesnego państwa mongolskiego lub na określenie znacznie większego regionu historyczno-geograficznego w Azji Centralnej, obejmujący rdzenne ziemie ludów mongolskich. Komisja Standaryzacji Nazw Geograficznych poza Granicami Rzeczypospolitej Polskiej nie wyróżnia takiego regionu geograficznego.
Terytorium historycznej Mongolii zostało zjednoczone przez Czyngis-chana na początku XIII wieku, przez wcielenie do jednego państwa ziem ludów mongolskich, w tym: Mongołów, Tatarów, Merkitów, Kereitów, Najmanów, a w 1207 także Ojratów i Buriatów.
Obszar historycznej Mongolii najbardziej ogólnie określano jako terytorium między Wielkim Murem Chińskim a Syberią. Tak też o Mongolii pisał Ferdynand Ossendowski:
Inne źródła precyzują, że kraina ta obejmuje dzisiejszą Republikę Mongolii i chińską Mongolię Wewnętrzną. B. Gungaadasz podaje, że podział na Mongolię Północną (na północ od Gobi) i Południową nastąpił w połowie XVI w., a potem doszło do podziału Mongolii Północnej na Wschodnią (chałchaską) i Zachodnią (ojracką). Podobną podział przyjmuje S. Kojło, stosując jednak trochę odmienne nazewnictwo dla tych samych obszarów: Mongolia Zachodnia, Centralna (Chałcha) i Południowo-Wschodnia Ponieważ księstwa południowe dostały się wcześniej pod władzę Mandżurii (w 1636) niż księstwa północne (Chałcha w 1691 i Ojracja w 1758), to Mongolię Południową zaczęto w XVII w. nazywać Wewnętrzną, a północną – Zewnętrzną. E. Murzajew jako część Mongolii wymienia oprócz terenów obecnego państwa mongolskiego także następujące obszary położone dziś w obrębie Chin: północne części Dżungarii, prowincji Gansu, prowincji Qinghai, całe prowincje: Ningxia, Suiyuan, Czahar i Bargę, wskazuje także, że zdaniem niektórych autorów zalicza się do Mongolii także Dżehol. Po zakończeniu podboju Mongolii przez Mandżurię w 1758 roku Mandżurowie oddzielili administracyjnie od ziem Ojratów (Mongołów Zachodnich) jej północną część, wyodrębniając ją w okręg Kobdo i łącząc go administracyjnie z Mongolią Wschodnią. W ten sposób pod pojęciem Mongolia Zewnętrzna zaczęto rozumieć te dwa obszary: Chałchę i okręg Kobdo. Do Mongolii zalicza się też rosyjską Tuwę, która aż do 1911 roku była jednym z ajmaków Mongolii Zewnętrznej (jako Urianchaj) i dopiero w 1912 zostało de facto przejęte przez Rosję, która prawnie ogłosiła ten teren swym protektoratem w roku 1914. Baabar do historycznej Mongolii zalicza też Buriację (Buriat-Mongolię), włączoną do Rosji ostatecznie w 1727 roku.
Zjednoczenie historycznej Mongolii było postulatem ruchu panmongolskiego. Postulaty zjednoczenia ziem mongolskich (bez Buriacji) wysuwał już rząd mongolski w 1911 i 1912 r. w trakcie negocjacji z Rosją. W podpisanym traktacie doszło do kompromisowego zapisu – Rosja nie uznała przynależności Mongolii Wewnętrznej, Bargi i Urianchaju do Mongolii, ale zgodziła się na użycie ogólnego terminu Mongolia, zamiast Mongolia Zewnętrzna. Do koncepcji Panmongolii wrócili politycy mongolscy i buriaccy w 1919 roku przy poparciu Japonii i niektórych dowódców Białych (głównie Grigorij Siemionow). Państwo mongolskie miało obejmować Mongolię Zewnętrzną, Wewnętrzną, Buriację i Bargę, a w marcu w Czycie powołano rząd panmongolski. W rozmowach nie uczestniczył dwór Bogdo Gegena, który zwalczał ten wariant panmongolizmu (m.in. z powodu zbyt dużych wpływów w postulowanym państwie Burjatów i Bargów oraz na skutek nacisków krajów sąsiadujących), wrogo do tej koncepcji nastawiony był Aleksandr Kołczak i rząd Chin. Do idei zjednoczenia wszystkich ludów mongolskich i powstania na ich obszarze państwa Mongolia nawiązywał też baron Ungern w czasie władania Mongolią Zewnętrzną w 1921 r. i Japończycy w czasie II wojny światowej.

</doc>
<doc id="1456387" url="https://pl.wikipedia.org/wiki?curid=1456387" title="Świadkowie Jehowy w Zimbabwe">
Świadkowie Jehowy w Zimbabwe

Świadkowie Jehowy w Zimbabwe – społeczność wyznaniowa w Zimbabwe, należąca do ogólnoświatowej wspólnoty Świadków Jehowy, licząca w 2022 roku 45 582 głosicieli, należących do 1036 zborów. Na dorocznej uroczystości Wieczerzy Pańskiej w 2022 roku zgromadziły się 105 824 osoby (ponad 0,8% ludności kraju). Działalność miejscowych głosicieli koordynuje Biuro Oddziału w Harare. Sale Zgromadzeń znajdują się w miastach Gokwe, Harare, Kadoma i Karoi.
Historia.
Początki.
Świadkowie Jehowy zaczęli działać w Zimbabwe w latach 20. XX wieku. Później zakazywano im rozpowszechniania ich publikacji i organizowania zgromadzeń. W roku 1924 Hamilton K. Maseko prowadził działalność kaznodziejską w Bulawayo. W tym samym roku pierwszym ochrzczonym został Nason Mukaronda. Starano się zalegalizować działalność już w połowie lat 20. XX wieku. W roku 1932 w Salisbury (obecnie Harare) odbyła się uroczystość chrztu. W tym samym roku wydalono stamtąd wyznawców południowoafrykańskich, nie dając możliwości odwołania się od tej decyzji. Wkrótce jednak to uczynili.
Zakaz działalności i rozwój.
Na początku lat 40. XX wieku Świadków Jehowy wtrącano do więzień za rozpowszechnianie publikacji religijnych i Biblii. W roku 1940 działalność Świadków Jehowy w Zimbabwe (ówczesna Rodezja Południowa) została zakazana. Trudności mieli również wysłani do Zimbabwe misjonarze Szkoły Gilead – m.in. Eric Cooke, Ruby i George Bradleyowie, Phyllis Kite i Myrtle Taylor, którym władze nie pozwalały działać wśród ludności afrykańskiej. W roku 1943 zanotowano liczbę 1090 głosicieli. W 1947 roku w całym kraju było 117 zborów i około 3500 głosicieli. W roku 1948 miasto Bulawayo odwiedzili Nathan H. Knorr i Milton G. Henschel. W tym samym roku podjęto decyzję o przekształceniu składu literatury w Biuro Oddziału, którego nadzorcą został Eric Cooke. W roku 1949 zorganizowano kongresy, w których uczestniczyło 7415 osób, a 647 ochrzczono.
W roku 1950 Biuro Oddziału przeniesiono do Salisbury (dziś Harare) – stolicy ówczesnej Rodezji Południowej. W grudniu 1952 kraj odwiedzili Milton G. Henschel i Nathan H. Knorr; działało ponad 950 pionierów. W 1955 roku zaczęto wyświetlać film "Społeczeństwo Nowego Świata w działaniu". Ukazano w nim międzynarodową społeczność Świadków Jehowy, która w roku 1953 wspólnie oddawała cześć Bogu na kongresie pod hasłem „Społeczeństwo Nowego Świata” na nowojorskim stadionie Yankee. Większość Afrykanów nigdy przedtem nie widziała takich przejawów jedności i miłości pomiędzy przedstawicielami różnych ras. Film ten pobudził wiele rodzin w Zimbabwe do studiowania Biblii i spotykania się ze Świadkami. Dyrektorzy szkół z całego kraju, którzy dostrzegli wartość edukacyjną filmu jako wizualnej pomocy naukowej, zwracali się z prośbami o zaprezentowanie go w szkołach. Film był także wyświetlany we wszystkich miastach kraju. W roku 1957 w kongresach uczestniczyło przeszło 16 000 osób. W roku 1959 Rodezję Południową odwiedził ponownie Nathan H. Knorr.
Uznanie prawne.
Świadkowie Jehowy w Zimbabwe zostali w pełni uznani prawnie za organizację religijną dopiero w roku 1966. W roku 1968 do Zimbabwe powrócili misjonarze Szkoły Gilead.
W roku 1973 otwarto nowe Biuro Oddziału. Pod koniec lat 70. XX wieku w kraju toczyła się wojna domowa, toteż Świadkowie Jehowy zachowujący neutralność byli prześladowani za swoje przekonania religijne. Na organizowanych kongresach w języku czewa, byli obecni nadzorcy obwodów z Malawi, gdzie trwały prześladowania, Otrzymywali tam szkice przemówień kongresowych, by mogli je przekazać w Malawi. Zespół tłumaczy języka czewa, przeniósł się z Malawi do Zimbabwe na dużą farmę pewnego Świadka Jehowa. Zbudował on dla nich domy oraz biuro. Mogli tam kontynuować tłumaczenie literatury biblijnej.
W roku 1981 przekroczono liczbę 10 000 głosicieli. W czasie suszy (w latach 1982–1985) współwyznawcy z innych krajów udzielili pomocy humanitarnej. Podobne akcje przeprowadzono w latach 1995–2006 podczas kolejnej długoletniej suszy. 12 grudnia 1998 roku w Zimbabwe oddano do użytku nowe Biuro Oddziału w okolicach Harare. W 1999 roku wydano Chrześcijańskie Pisma Greckie w Przekładzie Nowego Świata (Nowy Testament) w języku szona.
W 2008 roku zanotowano liczbę 33 516 głosicieli, odbyło się również 29 kongresów pod hasłem „Kierowani duchem Bożym” w językach: angielskim, francuskim, szona, zuluskim i zimbabweńskim języku migowym. W roku 2009 przekroczono liczbę 35 000 głosicieli (0,28% ludności). W latach 2011–2012 zorganizowano pomoc humanitarną dla poszkodowanych przez suszę. W 2011 roku odbyło się 31 kongresów okręgowych pod hasłem „Niech przyjdzie Królestwo Boże!” w 5 językach. W roku 2013 przekroczono liczbę 41 000 głosicieli (0,31% ludności).
W dniach 22–24 sierpnia 2014 roku na "Narodowym Stadionie Sportowym" w Harare odbył się kongres międzynarodowy pod hasłem „Szukajmy najpierw Królestwa Bożego!”. Był to pierwszy kongres międzynarodowy zorganizowany w tym kraju, a zarazem największe spotkanie religijne w Zimbabwe. Uczestniczyło w nim 82 409 osób, w tym ponad 3500 delegatów z Brazylii, Kenii, Niemiec, Stanów Zjednoczonych, Zambii i 30 innych krajów. 1880 osób zostało ochrzczonych. Ciało Kierownicze Świadków Jehowy reprezentował Geoffrey Jackson. Minister do spraw turystyki Zimbabwe Walter Mzembi postanowił odwiedzić Biuro Główne Świadków Jehowy w Nowym Jorku, by oficjalnie podziękować za zorganizowanie zgromadzenia międzynarodowego w Zimbabwe. W specjalnym wywiadzie oświadczył: „Zdaniem zwykłych obywateli Zimbabwe Świadkowie Jehowy mogliby urządzać swoje zgromadzenia w Harare co tydzień. (...) Pan prezydent chciałby przekazać wyrazy wdzięczności i ma nadzieję, że ponownie do nas zawitacie, aby kontynuować działalność na rzecz rozwoju wiary w naszym kraju”.
W roku 2015 w Zimbabwe zorganizowano 39 kongresów regionalnych pod hasłem „Naśladujmy Jezusa!”, w językach: angielskim, chińskim (dialekt mandaryński), ndebele, szona, suahili, tonga i w zimbabweńskim języku migowym. W 2017 roku kongresy regionalne pod hasłem „Nie poddawaj się!” odbyły się również dodatkowo w językach: czewa, francuskim i wenda.
24 sierpnia 2018 roku w Bulawayo ogłoszono wydanie Chrześcijańskich Pism Greckich w Przekładzie Nowego Świata w języku ndebele, a 17 marca 2019 roku podczas specjalnego programu w Sali Zgromadzeń w Harare (Zimbabwe) Kenneth Cook z Ciała Kierowniczego ogłosił wydanie zrewidowanego Pisma Świętego w Przekładzie Nowego Świata w języku szona. Prace nad jego tłumaczeniem trwały trzy lata. W latach 2004–2019 wydrukowano 640 000 egzemplarzy Pisma Świętego w Przekładzie Nowego Świata w języku szona. Posługuje się nim ponad 38 000 głosicieli na świecie.
Delegacje z Zimbabwe we wrześniu 2018 roku uczestniczyły w kongresie specjalnym pod hasłem „Bądź odważny!” w Maputo w Mozambiku , a we wrześniu 2019 roku w kongresie międzynarodowym pod hasłem „Miłość nigdy nie zawodzi!” w Johannesburgu. W 2019 roku przekroczono liczbę 50 tysięcy głosicieli. W 2019 roku zorganizowano akcję niesienia pomocy dla poszkodowanych przez cyklon Idai. 7 kwietnia 2020 roku w związku z pandemią COVID-19 program uroczystości Pamiątki śmierci Jezusa Chrystusa nadały stacje radiowe i telewizyjne. W kwietniu 2020 roku z powodu trudnej sytuacji finansowej związanej z tą pandemią, która nałożyła się na długotrwały kryzys żywnościowy, zorganizowano pomoc humanitarną dla ponad 22 700 najbardziej potrzebujących. Dostarczono im podstawowe środki żywnościowe o wartości prawie 700 000 dolarów. 24 stycznia 2021 roku, Taurai Mazarura, członek miejscowego Komitetu Oddziału, w nagranym wcześniej przemówieniu, ogłosił wydanie części Biblii — Ewangelii według Mateusza w zimbabweńskim języku migowym, a John Hunguka z Komitetu Oddziału w Zimbabwe powiedział: „Wydanie Ewangelii według Mateusza to pierwszy etap tłumaczenia przez Świadków Jehowy całej Biblii na zimbabweński język migowy. Oceniamy, że ukończenie tego projektu zajmie nam około 10 lat”. W związku z pandemią COVID-19 zorganizowano specjalne zebrania w trybie wideokonferencji. W Zimbabwe tym językiem posługuje się ponad 400 głosicieli. 10 kwietnia 2022 roku John Hunguka, członek miejscowego Komitetu Oddziału Zimbabwe, w nagranym wcześniej przemówieniu, ogłosił wydanie Chrześcijańskich Pism Greckich w Przekładzie Nowego Świata w języku tonga. W związku z pandemią COVID-19 zorganizowano specjalne zebrania w trybie wideokonferencji, z którego skorzystało około 500 osób. Językiem tym posługuje się 321 głosicieli należących do 10 zborów i 7 grup. W 2021 roku na uroczystości Pamiątki śmierci Jezusa Chrystusa zebrało się 126 234 osób.
26 czerwca 2022 roku Shingirai Mapfumo z Komitetu Oddziału w Zimbabwe ogłosił wydanie Pisma Świętego w Przekładzie Nowego Świata w języku ndebele. Z nagranego wcześniej programu skorzystało ponad 8700 osób. Język ten ma około 3 miliony użytkowników, posługuje się nim ponad 4000 głosicieli.
29 września 2022 roku Sąd Najwyższy w Mutare orzekł, że trzej Świadkowie Jehowy, Tobias Gabaza, Wonder Muposheri i Jabulani Sithole byli dyskryminowani za odmowę udziału w ceremonii religijnej sprzecznej z ich sumieniem.
Miejscowe Biuro Oddziału nadzoruje tłumaczenie literatury między innymi na język szona, ndebele północny i zimbabweński język migowy.

</doc>
<doc id="1456390" url="https://pl.wikipedia.org/wiki?curid=1456390" title="Saul Goskind">
Saul Goskind

Saul Goskind (ur. 1907 w Warszawie, zm. 24 maja 2003 w Bene Berak) – polski i izraelski producent filmowy żydowskiego pochodzenia, jeden z twórców filmu żydowskiego w Polsce.
Urodził się w Warszawie. W 1932 roku wraz z bratem Izaakiem założył laboratorium filmowe "Sektor". Na jego bazie w 1936 roku założył wytwórnię filmową "Kinor". Podczas II wojny światowej przebywał w Związku Radzieckim. W 1945 roku powrócił do Polski i w tym samym roku powołał spółdzielnię filmową "Kinor" produkującą filmy w języku jidysz. W 1951 roku wyemigrował do Izraela, gdzie nadal zajmował się produkcją filmową. Zmarł w Bene Berak.

</doc>
<doc id="1456391" url="https://pl.wikipedia.org/wiki?curid=1456391" title="Party Code">
Party Code

Party Code – pierwszy wydany album grupy Code Red

</doc>
<doc id="1456393" url="https://pl.wikipedia.org/wiki?curid=1456393" title="TOE Life Ceramics Guangzhou International Women’s Open 2008">
TOE Life Ceramics Guangzhou International Women’s Open 2008

Tenisowy turniej WTA Guangzhou International Women’s Open 2007 odbył się w dniach 15 - 22 września w chińskim Guangzhou na kortach twardych. Pula nagród wyniosła 175 tysięcy dolarów amerykańskich.

</doc>
<doc id="1456395" url="https://pl.wikipedia.org/wiki?curid=1456395" title="75 Pułk Pograniczny NKWD">
75 Pułk Pograniczny NKWD

75 Pułk Pograniczny NKWD – jeden z pułków wojsk pogranicznych NKWD z okresu II wojny światowej.
Wchodził w skład 10 Dywizji NKWD, operującej na części dawnych Kresów Wschodnich II RP, które w II połowie 1939 stały się tzw. Zachodnią Ukrainą.
Pociągiem pancernym (BEPO, Broniepojezd) 75 Pułku NKWD był zdobyczny dawny polski pociąg pancerny nr 53 „Śmiały”.

</doc>
<doc id="1456396" url="https://pl.wikipedia.org/wiki?curid=1456396" title="77 Pułk Pograniczny NKWD">
77 Pułk Pograniczny NKWD

77 Pułk Pograniczny NKWD – jeden z pułków wojsk pogranicznych NKWD z okresu II wojny światowej.
Wchodził w skład 10 Dywizji NKWD, operującej na części dawnych Kresów Wschodnich II RP, które w II połowie 1939 stały się tzw. Zachodnią Ukrainą.
Pociągiem pancernym (BEPO, Broniepojezd) 77 Pułku NKWD był zdobyczny dawny polski pociąg pancerny nr 51 „Pierwszy Marszałek”.

</doc>
<doc id="1456397" url="https://pl.wikipedia.org/wiki?curid=1456397" title="Wachtang I Gorgasali">
Wachtang I Gorgasali

Wachtang I Gorgasali (440–502), (gruz.: ვახტანგ I გორგასალი) – gruziński król ("mepe") Kartlii (Iberii kaukaskiej) w latach 452–502 i święty Gruzińskiego Kościoła Prawosławnego.
Prowadził długą wojnę wyzwoleńczą przeciwko sasanidzkiej Persji. Uważany jest za założyciela Tbilisi, gdzie przeniósł stolicę państwa z Mcchety. Pomógł Gruzińskiemu Kościołowi Prawosławnemu w uzyskaniu autokefalii.
Jego przezwisko „gorgasal” (końcówka „i” to adaptacja języka gruzińskiego) tłumaczy się z języka farsi jako „głowa wilka” w nawiązaniu do kształtu jego hełmu. Odmówił udziału w wojnach z Bizancjum, zginął w starciu z oddziałem wojska Sasanidów.
W Gruzji otaczany czcią. W bajkach i legendach jest stałą postacią, naznaczoną pozytywnymi cechami – odwagą, siłą, mądrością. Cerkiew gruzińska wprowadziła go w poczet świętych, a jego szczątki spoczywają w świątyni Sweticchowelli.
 jest jednym z najwyższych odznaczeń w Gruzji.

</doc>
<doc id="1456412" url="https://pl.wikipedia.org/wiki?curid=1456412" title="Szwajcaria na Letnich Igrzyskach Olimpijskich 1896">
Szwajcaria na Letnich Igrzyskach Olimpijskich 1896

Szwajcaria na Letnich Igrzyskach Olimpijskich 1896 była reprezentowana przez dwóch zawodników, z których tylko czterdziestoletni Louis Zutter zdobył medale (złoty i dwa srebrne). Na igrzyskach wystąpił również inny Szwajcar Charles Champaud, lecz reprezentował on barwy Bułgarii.

</doc>
<doc id="1456415" url="https://pl.wikipedia.org/wiki?curid=1456415" title="Świadkowie Jehowy na Wyspach Świętego Tomasza i Książęcej">
Świadkowie Jehowy na Wyspach Świętego Tomasza i Książęcej

Świadkowie Jehowy na Wyspach Świętego Tomasza i Książęcej – społeczność wyznaniowa na Wyspach Świętego Tomasza i Książęcej, należąca do ogólnoświatowej wspólnoty Świadków Jehowy, licząca w 2022 roku 907 głosicieli, należących do 14 zborów. Na dorocznej uroczystości Wieczerzy Pańskiej w 2022 roku zgromadziły się 3532 osoby. Działalność miejscowych głosicieli koordynuje portugalskie Biuro Oddziału.
Historia.
Początki.
Świadkowie Jehowy zaczęli działać na wyspach na początku lat 50. XX wieku, gdy do tamtejszych obozów pracy zaczęto zsyłać więźniów z innych kolonii portugalskich w Afryce, a wśród nich Świadków Jehowy. Jeden z nich, deportowany za swoje przekonania religijne z Mozambiku dalej prowadził działalność na wyspach i po sześciu miesiącach w działalności tej towarzyszyło mu już 13 osób. Później w podobnych okolicznościach znaleźli się tam współwyznawcy z Angoli. Przez cały okres uwięzienia głosili mieszkańcom. W roku 1966 wszyscy Świadkowie Jehowy z obozów pracy na Wyspie Świętego Tomasza wrócili do swych krajów. Pozostała niewielka grupa miejscowych wyznawców, którzy byli brutalnie prześladowani.
Uznanie prawne i rozwój działalności.
W czerwcu 1993 roku władze zalegalizowały działalność 100 Świadków Jehowy, działających na wyspach. W styczniu 1994 roku odbył się trzydniowy kongres pod hasłem „Pouczani przez Boga” — pierwsze tego rodzaju zgromadzenie w tym kraju, na którym było obecnych 405 osób. W roku 1998 dwóch głosicieli z Wyspy Świętego Tomasza przeniosło się na Wyspę Książęcą i zaczęło prowadzić regularną działalność kaznodziejską, tak iż wkrótce pojawili się tam nowi, miejscowi głosiciele. 12 czerwca 1999 roku oddano do użytku w Mé-Zochi pierwszą Salę Królestwa, wybudowaną "metodą szybkościową". W 2007 roku zanotowano liczbę 446 głosicieli. Co dwa tygodnie państwowe radio nadaje 15-minutową audycję "Pytania młodych ludzi – praktyczne odpowiedzi" oraz "Tajemnica szczęścia rodzinnego" (oparte na publikacjach Świadków Jehowy). W roku 2009 przekroczono liczbę 540, a w roku 2013 – 700 głosicieli.
W 2021 roku osiągnięto liczbę 936 głosicieli, a na uroczystości Wieczerzy Pańskiej zebrały się 5794 osoby. W 2022 roku głosiciele prowadzili 1705 studiów biblijnych.
Zebrania odbywają się w języku portugalskim i portugalskim migowym.

</doc>
<doc id="1456417" url="https://pl.wikipedia.org/wiki?curid=1456417" title="Azjatyckie Stowarzyszenie Lekkoatletyczne">
Azjatyckie Stowarzyszenie Lekkoatletyczne

Asian Athletics Association (pl. "Azjatyckie Stowarzyszenie Lekkoatletyczne") – międzynarodowa organizacja zrzeszająca narodowe związki lekkoatletyczne z krajów azjatyckich, która powstała w 1973. Stowarzyszenie zajmuje się organizacją lekkoatletycznych mistrzostw Azji. Szefem AAA jest Hindus Shri Suresh Kalmadi. Główna siedziba Asian Athletics Association znajduje się w Singapurze.

</doc>
<doc id="1456419" url="https://pl.wikipedia.org/wiki?curid=1456419" title="Eva Hoffman">
Eva Hoffman

Eva Hoffman (ur. 1 lipca 1945 w Krakowie) – polsko-amerykańska pisarka i historyczka żydowskiego pochodzenia.
Życiorys.
Urodziła się w Krakowie jako Ewa Wydra w rodzinie polskich Żydów ocalałych z Holocaustu. Tam ukończyła szkołę podstawową. W 1959 roku wraz z rodziną wyemigrowała do Kanady i następnie do Stanów Zjednoczonych. Po ukończeniu szkoły średniej studiowała kolejno na Rice University w Houston, Yale School of Music i Uniwersytecie Harvarda. Obecnie mieszka w Londynie.

</doc>
<doc id="1456420" url="https://pl.wikipedia.org/wiki?curid=1456420" title="Luis Ribeiro">
Luis Ribeiro

Luis Ribeiro (ur. w São Paulo) – brazylijski muzyk.
Ribeiro już w dzieciństwie grał widelcami i łyżkami. Kiedy miał 14 lat był jednym najmłodszych perkusistów Wai-Wai i później Camisa Verde e Branco Samba-School.
Na początku lat 90. XX wieku Luis przyjechał do Europy i wziął udział w I Jazz Festival New York - Brazylia - Berno z Teddym Bärlocheemr i Gilem Goldsteinem. 
Później przeniósł się do Austrii i studiował grę na bębnach na Uniwersytecie Muzyki i Sztuk Pięknych w Wiedniu. 
Ribeiro pracował z wielkim gwiazdami, od lokalnej do międzynarodowej sceny muzycznej, jak Gloria Gaynor, Ricky Martin, Jarosław Zawadski znanym jako Bob Berg, Eric Marienthal, Bill Evans, Frank Gambale i Dean Brown, również z Byronem Stingly'em, DJem Tom Novy, The Vienna Art Orchestra &amp; Ray Anderson, Dancing Stars I &amp; II, Sandra Pires, Count Basic, Georg und Danzer Timna Brauer. 
Jego koncerty odbywają się w Europie, Ameryce Południowej i Afryce: Stadthalle, Wiener Musikverein, Konzerthaus i Brucknerhaus w Austrii, Meksyku, Hiszpanii, Portugalii, Turcji, Izraelu, Luksemburgu, Belgii, Danii, Francji, Włoszech, Brazylii, Senegalu, Gambii, Tanzanii, Niemczech, Chorwacji, na Węgrzech, w Polsce, Belgradzie, Pradze.

</doc>
<doc id="1456421" url="https://pl.wikipedia.org/wiki?curid=1456421" title="Andrzej z Łabiszyna">
Andrzej z Łabiszyna

Andrzej z Łabiszyna (zm. 10 czerwca 1498 w Krakowie) – doktor prawa kanonicznego, poseł na sejm w Piotrkowie (1478), profesor teologii (1489), rektor Akademii Krakowskiej i jej wicekanclerz w latach 1496-1497 kanonik katedralny krakowski.
Życiorys.
Pochodził z rodziny mieszczańskiej. W 1463 wpisał się na listę studentów Akademii Krakowskiej. W 1466 został bakałarzem, a w 1469 magistrem sztuk wyzwolonych W 1472 został członkiem Kolegium Większego. W 1477 już jako bakałarz teologii był dziekanem Wydziału Sztuk Wyzwolonych. Wyjechał do Rzymu i tam w 1478 uzyskał stopień doktora dekretów, który w maju 1479 nostryfikował na Akademii Krakowskiej. Do 1495 pełnił funkcje prowizora Bursy Jeruzalem. W 1480 roku napisał dzieło "O uczonych Akademii Krakowskiej mężach i losach tejże akademii". Trzykrotnie był wybierany rektorem uczelni. Przed 1485 został kanonikiem kościoła św. Floriana w latach 1492-1495 jego kustoszem, a do 1497 dziekanem.
Ufundował świadczenie dla stałego kaznodziei polskiego przy kościele św. Barbary w Krakowie. Swoją bibliotekę, w której dominowały dzieła teologiczne, pozostawił dla Kolegium Większego i Bursy Jerozolimskiej.

</doc>
<doc id="1456431" url="https://pl.wikipedia.org/wiki?curid=1456431" title="Sobór Świętego Jerzego w Nowym Sadzie">
Sobór Świętego Jerzego w Nowym Sadzie

Sobór Świętego Jerzego (srb. "Саборна црква у Новом Саду") – katedra eparchii backiej Serbskiej Cerkwi Prawosławnej w Nowym Sadzie.
Wzniesiony w latach 1860–1905 po tym, jak wcześniejsza świątynia – wybudowana w 1734 – uległa zniszczeniu w czasie Wiosny Ludów. Wewnątrz cerkwi znajduje się ikonostas z 33 ikonami. Cerkiew mieści się przy ulicy Nikoli Pasića, w pobliżu rezydencji biskupiej.

</doc>
<doc id="1456433" url="https://pl.wikipedia.org/wiki?curid=1456433" title="Antoni Józef Żmuda">
Antoni Józef Żmuda

Antoni Józef Żmuda (ur. 15 maja 1889 w Lidwinowie, zm. 15 grudnia 1916 w Medgyes) – polski botanik-fizjograf.
Po zdaniu egzaminu dojrzałości, 24 czerwca 1907 w CK Gimnazjum w Podgórzu rozpoczął studia na Uniwersytecie Jagiellońskim. Na drugim roku studiów zgłosił się jako wolontariusz w Muzeum Przyrodniczym Komisji Fizjograficznej Akademii Umiejętności, gdzie pod 
okiem Władysława Kulczyńskiego zajmował się porządkowaniem zbiorów. W 1909 roku uzyskał tam stypendium dla ubogich studentów, które pobierał do 1911 roku. Pismem z dnia 28 grudnia 1910 zostaje mianowany asystentem przy katedrze botaniki Uniwersytetu Jagiellońskiego. Od pierwszych lat studiów prowadził badania roślin kwiatowych i mchów w okolicach Krakowa. Po ukończeniu studiów w badał mchy, grzyby pasożytnicze i rośliny wyższe. Prace przez niego opublikowane dotyczyły fizjografii, oraz jest autorem zbiorów mszaków "Bryotheca Polonica". Wiosną 1912 został asystentem profesora Mariana Raciborskiego. Opublikowana w 1915 rozprawa "Fossile Flora des Krakauer Diluviums" stała się pozycją klasyczną, na której oparł się dalszy rozwój paleobotaniki plejstocenu w Polsce. Rozprawa została zaliczona do najwybitniejszych dysertacji doktorskich, na podstawie której 20 stycznia 1916 jej autor otrzymał tytuł doktora filozofii. Od 6 sierpnia 1915 pełni służbę w pułku stacjonującym w Nowym Sączu, a wolny czas poświęca na obserwacje nad roślinnością nadbrzeżną okolicznych potoków: Kamienicy, Łubinki oraz Dunajca. W dniach 20–28 sierpnia przebywa w szkole oficerskiej w Opawie, 5 września wraca do Krakowa. Dzięki Instytutowi profesora Odona Bujwida, przyjęcie do służby bakteriologicznej obroniło jego i innych przyrodników od służby frontowej w armii austriackiej, ale od wiosny 1916 pełnił on służbę w polowym laboratorium bakteriologicznym na froncie siedmiogrodzkim. W ostatniej kartce do żony z datą 14 grudnia pisze: „U mnie nic nowego. Jestem już spakowany. Święta spędzę zdaje się już nie tu.” Kilkanaście godzin później, być może w związku z przenosinami laboratorium, ulega nieszczęśliwemu, śmiertelnemu wypadkowi w Medgyes. Jako przyczynę zgonu podano 
zatrzymanie akcji serca na skutek kauteryzacji tkanek kwasem karbolowym. 17 grudnia zostaje pochowany na miejscowym cmentarzu wojskowym, po 4 miesiącach dokonano ekshumacji i przywieziono zaplombowaną metalową trumnę do Krakowa, gdzie 21 kwietnia spoczęła na Cmentarzu Rakowickim (pas 33b, rząd płd, grób 22). 26 kwietnia 1917 został odznaczony pośmiertnie Krzyżem Kawalerskim orderu Franciszka Józefa z odznaką wojenną.

</doc>
<doc id="1456436" url="https://pl.wikipedia.org/wiki?curid=1456436" title="Korg OASYS">
Korg OASYS

Korg OASYS jest syntezatorem i rozbudowaną stacją roboczą w jednym, wydaną na początku 2005 roku, rok po udanym Korgu Triton Extreme. W przeciwieństwie do serii Triton, Oasys jest oparty na własnym systemie operacyjnym Linux i zaprojektowany tak, by był możliwie jak najbardziej rozszerzalny poprzez uaktualnienia oprogramowania, a jego możliwości były ograniczone jedynie poprzez podzespoły (znane z komputerów PC). Korg zakończył jego produkcję w kwietniu 2009 roku.
Dane techniczne.
W standardowym OASYS'ie znajdują się podzespoły podobne do tych, jakie znaleźć można w każdym komputerze osobistym:
To wyróżnia technologię OASYS (skrót od Open Architecture SYnthesis Studio - w wolnym tłumaczeniu "Studio syntezy o otwartej architekturze"), która pozwala na użycie wielu silników syntezatora jednocześnie. OASYS posiada także technologię KARMA drugiej generacji (pierwsza generacja po raz pierwszy pojawiła się w Korgu KARMA). Instrument jest dostępny z 76-klawiszową półważoną lub 88-klawiszową w pełni ważoną klawiaturą.
Silniki syntezujące.
Na dzień 20 grudnia 2007 najnowszą wersją Systemu operacyjnego OASYS jest wersja 1.3.1, zawierająca następujące silniki syntezujące:
HD-1.
Program HD-1.
HD-1 jest silnikiem syntezy sampli o strukturze dwu-oscylatorowej. Oprócz dwóch oscylatorów, HD-1 zawiera moduł obwiedni wektorowej, wspólne LFO ('per-program' w przeciwieństwie do 'per-voice', podobne do modulacji LFO w niektórych wczesnych polifonicznych syntezatorach analogowych), dwa wspólne generatory śledzenia klawiatury, ustawienia KARMY i efekty.
Oscylator HD-1.
Na każdy "oscylator" składa się oscylator odtwarzania sampli (próbek), podwójny filtr multimodułowy, sekcja nieliniowego wysterowania, wzmocnienia basów, wzmacniacza i ustawień panoramy. Oscylator odtwarzania próbek ma cztery strefy czułości nacisku (zakresy dynamiki klawiatury), z których każda może odtwarzać próbkę mono lub stereofoniczną, lub sekwencję wave. Strefy velocity mogą się nachodzić lub przenikać. Korg deklaruje bardzo mały aliasing ze względu na użycie interpolacji sinc do ograniczania pasma próbek.
Sekwencjonowanie Wave.
Sekwencje Wave po raz pierwszy pojawiły się w Wavestation korga, wydanym w 1990 roku. Sekwencje Wave pozwalają na odtworzenie listy sampli, jednej po drugiej, z lub bez przejść i z innymi dodatkowymi parametrami (jak na liście poniżej), przy użyciu pojedynczej nuty. Może to stworzyć smukłe, ewoluujące drzewa lub rytmiczne efekty. Technicznie rzecz biorąc, sekwencje Wave są wprowadzane przy użyciu dwóch głosów: głos A odtwarza pierwszą próbkę, głos B odtwarza drugą próbkę, głos A odtwarza trzecią, itd. Inne syntezatory wprowadziły koncepcje podobne pod niektórymi względami, jak np. wavetables PPG, Synclavier resynthesis i Ensoniq Transwaves i Hyperwaves.
Na liście poniżej przedstawiono nowe cechy w OASYS'ie (w stosunku do Wavestation).
Sekwencje Wave OASYS'a zawierają, dla każdego kroku:
I, dla sekwencji jako całości:
Różnice w stosunku do Wavestation.
Dodatkowo w stosunku do oryginalnych możliwości Wavestation OASYS zawiera tryb czasu/tempa, synchronizację tempa sampli, ciągły czas przejść w trybie tempa, kształty wejść i wyjść, wahania, kwantyzację i synchronizację klawiszy, postęp nutowy, modulację wartości w czasie rzeczywistym, kontrolę odwrócenia i startu próbki na krok, i wyjścia modulacji.
EXi.
EXi to skrót Korga dla "EXpansion Instrument" (ang. "rozszerzenie instrumentu"). Dotyczy on wszystkich silników syntezy w OASYS, prócz HD-1, włączając AL-1, CX-3, itd.
Program EXi.
To jest struktura programu odtwarzania EXi. Jest podobna do HD-1, lecz różni się na kilka sposobów, czyli:
AL-1.
Wirtualny syntezator analogowy
CX-3.
Model organów elektroakustycznych oparty na Korg CX-3. Stara się imitować organy Hammond B3 i zestawy głośnikowe Leslie.
STR-1.
Fizyczne modelowanie szarpanych strun.
MS-20EX.
Jest to uaktualniony model Korg MS20.
MS-20EX jest częścią składową pakietu LAC-1 (kosztującego 250 dolarów, ale działającego w trybie demo do momentu aktywacji) i zawiera dwa wirtualne analogowe syntezatory, PolysixEX i MS-20EX.
PolysixEX.
PolysixEX jest uaktualnioną wersją klasycznego Korg Polysix.
PolysixEX jest częścią składową pakietu LAC-1.
MOD-7.
MOD-7 zawiera sześć oscylatorów VPM oraz oscylator PCM, generator szumów, wejście audio, dwa wielotrybowe filtry, trzy miksery 2-in/1-out i sześciowejściowy mikser główny z panelem łączącym wszystko w całość. MOD-7 pozwala na produkcję klasycznych klawiatur FM i dzwonów do dźwiękowych przestrzeni ("soundscapes") rytmicznych, syntetycznych basów, bulgotów i padów epicznych (epic pads).

</doc>
<doc id="1456437" url="https://pl.wikipedia.org/wiki?curid=1456437" title="Pokémon Mystery Dungeon Blue Rescue Team">
Pokémon Mystery Dungeon Blue Rescue Team



</doc>
<doc id="1456445" url="https://pl.wikipedia.org/wiki?curid=1456445" title="Michaił Paułau">
Michaił Paułau

Michaił Jakaulewicz Paułau (biał. Міхаіл Якаўлевіч Паўлаў; ros. Михаил Яковлевич Павлов, "Michaił Jakowlewicz Pawłow"; ur. 1 września 1952 w Ordaci koło Szkłowa, zm. 6 czerwca 2010 w Mińsku) – białoruski polityk i działacz państwowy, były burmistrz Mińska (2000–2009); oskarżany o udział w represjach wobec oponentów władzy Alaksandra Łukaszenki.
Życiorys.
Ukończył Mohylewski Instytut Budowy Maszyn i Rosyjską Akademię Gospodarki Narodowej przy Rządzie Federacji Rosyjskiej. Od 1997 kierował administracją Baranowicz. W marcu 2000 został mianowany przewodniczącym Mińskiego Miejskiego Komitetu Wykonawczego, jednak w czerwcu 2009 prezydent Łukaszenka odwołał go ze stanowiska w związku z ciężkim stanem zdrowia, a jego następcą wyznaczył Mikałaja Ładućkę.
Był członkiem Rady Republiki Zgromadzenia Narodowego Republiki Białorusi (wyższej izby parlamentu).
Udział w represjach politycznych.
Według raportu przygotowanego przez polską Fundację Wolność i Demokracja, Michaił Paułau w czasie pełnienia funkcji przewodniczącego Mińskiego Miejskiego Komitetu Wykonawczego podejmował "administracyjne działania przeciwko organizacjom pozarządowym i partiom politycznym", a także zachęcał władze wyższych uczelni w Mińsku do prześladowania zaangażowanych politycznie studentów.

</doc>
<doc id="1456447" url="https://pl.wikipedia.org/wiki?curid=1456447" title="Bitwa morska pod Nauplion">
Bitwa morska pod Nauplion

Bitwa morska pod Nauplion (zwana też bitwą na wodach Settepozzi) – starcie zbrojne, które miało miejsce w maju 1263 r. w trakcie I wojny wenecko-geunueńskiej (1255–1270).
Po walkach wenecko-genueńskich (1210–1212) toczonych o Kretę, podbitej w konsekwencji przez Wenecję, w roku 1255 doszło do wybuchu nowego konfliktu pomiędzy zwaśnionymi stronami. Przyczyną sporu stała się przynależność klasztoru Św. Saby w Akce. Działania zbrojne rozpoczęli Genueńczycy, których wojska wkroczyły do weneckiej dzielnicy w Akce. Po bitwie morskiej koło twierdzy Akka i zwycięskiej dla Wenecjan, Genueńczycy zostali przepędzeni z miasta. 
W roku 1261 Genueńczycy zawarli sojusz z bizantyjskim cesarzem Michałem VIII Paleologiem, wspomagając go podczas zdobycia Konstantynopola. W maju 1263 r. flota wenecka licząca 32 galery i dowodzona przez admirała Gilberto Dandolo starła się na wodach Settepozzi w peloponeskiej zatoce Nauplia z flotą liczącą 39 galer i 10 pinas flotą bizantyjsko-genueńską pod wodzą admirała Pietro Avocato. Zacięta bitwa zakończyła się zwycięstwem Wenecjan, a śmierć poniósł w niej genueński admirał.

</doc>
<doc id="1456448" url="https://pl.wikipedia.org/wiki?curid=1456448" title="Zamek Vischering">
Zamek Vischering

Zamek Vischering (niem. "Burg Vischering") – zamek położony w pobliżu miasta Lüdinghausen w powiecie Coesfeld w niemieckim kraju związkowym Nadrenia Północna-Westfalia.
Zamek został wzniesiony w 1271 przez biskupa Gerharda von der Marka. Następnie stał się siedzibą rodziny Droste zu Vischering. W 1521 spłonął i wkrótce został odbudowany tracąc przy tym walory obronne. Zamek pełni obecnie funkcję centrum kulturalnego powiatu Coesfeld. W zamku mieści się Muzeum Münsterlandu, wystawa dla dzieci poświęcona rycerzom i restauracja. Odbywają się w nim także wystawy czasowe.

</doc>
<doc id="1456449" url="https://pl.wikipedia.org/wiki?curid=1456449" title="Bawole oko">
Bawole oko



</doc>
<doc id="1456450" url="https://pl.wikipedia.org/wiki?curid=1456450" title="Sokole oko">
Sokole oko



</doc>
<doc id="1456451" url="https://pl.wikipedia.org/wiki?curid=1456451" title="Jastrzębie oko">
Jastrzębie oko



</doc>
<doc id="1456452" url="https://pl.wikipedia.org/wiki?curid=1456452" title="Fizjografia">
Fizjografia



</doc>
<doc id="1456453" url="https://pl.wikipedia.org/wiki?curid=1456453" title="Szkoła latania (album)">
Szkoła latania (album)

Szkoła latania – drugi album zespołu Ptaky z 2008 roku. Album można za darmo wysłuchać w formacie mp3 w serwisie Muzzo.pl oraz ściągnąć z oficjalnej strony zespołu.
Twórcy.
Ptaky
Muzycy sesyjni

</doc>
<doc id="1456454" url="https://pl.wikipedia.org/wiki?curid=1456454" title="Płatonóg ostropyski">
Płatonóg ostropyski

Płatonóg ostropyski ("Lialis burtonis") – gatunek gada z rzędu łuskoskórych, z rodziny płatonogów. Występuje na obszarze Australii i Nowej Gwinei. Głównie spotykany na terenach piaszczystych jak i w lasach. Gatunek ten bardzo dobrze czuje się pomiędzy trawami oraz wśród ściółki leśnej.

</doc>
<doc id="1456455" url="https://pl.wikipedia.org/wiki?curid=1456455" title="Cerkiew Zaśnięcia Najświętszej Marii Panny w Zrenjaninie">
Cerkiew Zaśnięcia Najświętszej Marii Panny w Zrenjaninie

Cerkiew Zaśnięcia Najświętszej Marii Panny – cerkiew prawosławna w Zrenjaninie, w dzielnicy Gradnulica.
Świątynia powstała w 1746, co czyni ją najstarszym kościołem miasta. Wzniesiono ją w stylu barokowym. Ikonostas wykonali Dimitrije i Georgije Popović, polichromie namalował w latach 1928–1930 Aleksadar Sekulić. Obiekt został odrestaurowany w 2000. 

</doc>
<doc id="1456456" url="https://pl.wikipedia.org/wiki?curid=1456456" title="Łuskoskórne">
Łuskoskórne



</doc>
<doc id="1456457" url="https://pl.wikipedia.org/wiki?curid=1456457" title="62 Dywizja Strzelecka Wojsk Wewnętrznych NKWD">
62 Dywizja Strzelecka Wojsk Wewnętrznych NKWD

62 Dywizja Strzelecka Wojsk Wewnętrznych NKWD () – jedna z radzieckich dywizji piechoty w strukturze wojsk wewnętrznych NKWD z okresu II wojny światowej.
Historia.
Sformowana w Bołgradzie na mocy rozkazu 004 z 4 stycznia 1945. Znajdowała się w składzie 3 Frontu Ukraińskiego. W czerwcu 1945 została skierowana na Lubelszczyznę i Białostocczyznę w celu likwidacji tamtejszych oddziałów Armii Krajowej.
Rozformowana we wrześniu 1951.
Prokuratorzy pionu śledczego IPN ustalili, że na terenie objętym tzw. obławą augustowską (albo inaczej obławą lipcową) operował 385 Pułk Piechoty WW NKWD, wchodzący w skład 62 Dywizji Strzeleckiej WW NKWD.
Żołnierze dywizji zabili w 1950 Romana Szuchewycza.

</doc>
<doc id="1456458" url="https://pl.wikipedia.org/wiki?curid=1456458" title="62 Dywizja Piechoty">
62 Dywizja Piechoty



</doc>
<doc id="1456460" url="https://pl.wikipedia.org/wiki?curid=1456460" title="86 Pułk Artylerii Przeciwlotniczej">
86 Pułk Artylerii Przeciwlotniczej

86 Pułk Artylerii Przeciwlotniczej (86 paplot.) – oddział artylerii przeciwlotniczej ludowego Wojska Polskiego.
Formowanie i zmiany organizacyjne.
Pułk zorganizowany został we wrześniu 1945, w garnizonie Leszno, na bazie oddziałów rozformowanej 3 Dywizji Artylerii Przeciwlotniczej. W 1948 oddział dyslokowany został do garnizonu Poznań, w którym zajął koszary przy ulicy Rolnej. Do 15 kwietnia 1950 jednostka przeformowana została w 86 Pułk Artylerii OPL i z dniem 1 maja tego roku podporządkowana Dowództwu Obrony Przeciwlotniczej. W sierpniu 1950 zdecydowano o przeniesieniu pułku (bez I dywizjonu) do garnizonu Legionowo i włączeniu w skład 9 Dywizji Artylerii Obrony Przeciwlotniczej.
Na bazie 1 dywizjonu, do 1 grudnia 1950, sformowany został 64 Pułk Artylerii OPL. Po zakończeniu formowania jednostka dyslokowana została do garnizonu Legionowo i włączona w skład 9 DA OPL.
Skład organizacyjny.
Dowództwo i sztab
Stan etatowy pułku liczył 732 żołnierzy. Na jego uzbrojeniu znajdowało się:

</doc>
<doc id="1456464" url="https://pl.wikipedia.org/wiki?curid=1456464" title="Świadkowie Jehowy na Mauritiusie">
Świadkowie Jehowy na Mauritiusie

Świadkowie Jehowy na Mauritiusie – społeczność wyznaniowa na Mauritiusie i Rodrigues, należąca do ogólnoświatowej wspólnoty Świadków Jehowy, licząca w 2022 roku łącznie 2228 głosicieli, należących do 28 zborów. Na dorocznej uroczystości Wieczerzy Pańskiej w 2022 roku zgromadziły się 5790 osób. Działalność miejscowych Świadków Jehowy koordynuje francuskie Biuro Oddziału.
Historia.
Początki.
W 1933 roku przybyli Świadkowie Jehowy z Afryki Południowej, którzy przez kilka miesięcy rozpowszechniali tu nauki tej religii. Byli to Bert McLuckie i Robert Nisbet.
W Egipcie wyznaniem zainteresowało się dwóch żołnierzy z Mauritiusa, służących w wojsku (lata 40. XX w.), którzy zostali Świadkami Jehowy i powrócili do swego kraju, aby rozpocząć działalność głoszenia. Jednakże dopiero w 1951 roku dołączył do nich George Nisbet; założono wówczas pierwszy zbór, składający się z 8 głosicieli.
Rozwój działalności.
Przed przyjazdem pierwszych misjonarzy Szkoły Gilead – w latach 50. XX wieku – na wyspie działało zaledwie kilku głosicieli. W roku 1957 na Mauritiusie otwarto Biuro Oddziału w Pointe aux Sables, które koordynowało działalność miejscowych Świadków Jehowy oraz współwyznawców na Seszelach.
W roku 1964 zapoczątkowano działalność na wyspie Rodrigues, a na Mauritiusie działało 100 głosicieli. Jesienią 1967 roku z objętego zakazem działalności Malawi deportowano na Mauritius misjonarzy. Jednak z tego względu nie mogli tam zostać, dlatego przeniesiono ich do Rodezji (obecnie Zimbabwe).
W styczniu 1978 roku w kongresach pod hasłem „Zwycięska wiara” uczestniczyło 690 osób.
10 grudnia 1988 roku w Vacoas otworzono Biuro Oddziału. Przemówienia Careya W. Barbera wysłuchało przeszło 700 osób. W 1997 roku otwarto nowe Biuro Oddziału oraz zadaszoną, lecz nie mającą ścian bocznych Salę Zgromadzeń w Pointe aux Sables.
W latach 90. XX wieku w ramach teokratycznej szkoły służby kaznodziejskiej zorganizowano kursy czytania i pisania.
6 listopada 2004 roku oddano do użytku rozbudowane obiekty Biura Oddziału. Przemówienie wygłosił Gerrit Lösch z Ciała Kierowniczego. Obiekt obejmuje m.in. 12 nowych pomieszczeń dla Działu Tłumaczeń. Na uroczystości obecni byli goście z Europy, Madagaskaru, Majotty, Południowej Afryki, Reunionu i Seszeli.
W roku 2014 delegacja Świadków Jehowy z Mauritiusa uczestniczyła w kongresie międzynarodowym pod hasłem „Szukajmy najpierw Królestwa Bożego!” w Nowym Orleanie w Stanach Zjednoczonych, a w sierpniu 2017 roku w kongresie specjalnym pod hasłem „Nie poddawaj się!” w Antananarywie na Madagaskarze.
W 2020 roku przekroczono liczbę 2 tysięcy głosicieli. 17 grudnia 2022 roku Louis Breine, członek francuskiego Komitetu Oddziału ogłosił wydanie Chrześcijańskich Pism Greckich w Przekładzie Nowego Świata (Nowego Testamentu) w języku kreolskim używanym na Mauritiusie. Z nagranego wcześniej programu skorzystało przeszło 2200 osób. Językiem tym posługuje się ogółem 2222 głosicieli należących do 28 zborów na wyspach Mauritius i Rodrigues oraz do 2 zborów (w Paryżu i w Katanii) i dwóch grup (w Crawley i w Mediolanie) w Europie.
Miejscowe Biuro Tłumaczeń nadzoruje tłumaczenie literatury biblijnej na miejscowy język kreolski. W roku 2015 nadzór nad działalnością przejęło francuskie Biuro Oddziału. W 2021 roku wydano pierwsze publikacje w maurytyjskim języku migowym.

</doc>
<doc id="1456468" url="https://pl.wikipedia.org/wiki?curid=1456468" title="88 Pułk Artylerii Przeciwlotniczej">
88 Pułk Artylerii Przeciwlotniczej

88 Pułk Artylerii Przeciwlotniczej – oddział przeciwlotniczy ludowego Wojska Polskiego.
Formowanie i zmiany organizacyjne.
We wrześniu 1945 4 Dywizja Artylerii Przeciwlotniczej została przeformowana w 88 pułk artylerii przeciwlotniczej. Pułk stacjonował w garnizonie Gdynia, a następnie w Koszalinie. Na jego bazie w 1951 sformowano 16 Dywizję Artylerii Przeciwlotniczej.
Skład organizacyjny.
Dowództwo i sztab
Razem w pułku
Przekształcenia.
4 Dywizja Artylerii Przeciwlotniczej → 88 pułk artylerii przeciwlotniczej → 88 pułk artylerii przeciwlotniczej OPL → 88 pułk artylerii przeciwlotniczej → 88 dywizjon artylerii przeciwlotniczej → 83 pułk artylerii przeciwlotniczej → 8 pułk przeciwlotniczy

</doc>
<doc id="1456470" url="https://pl.wikipedia.org/wiki?curid=1456470" title="Cerkiew Świętego Marka w Belgradzie">
Cerkiew Świętego Marka w Belgradzie

Cerkiew Świętego Marka (serb. "Црква Светог Марка") – prawosławna cerkiew w Belgradzie, która została wzniesiona w latach 1931–1940 według projektu Petara i Branko Krstićów. W południowej części świątyni znajduje się sarkofag kryjący szczątki cara Serbii Stefana Duszana, w południowej krypcie pochowano natomiast patriarchę Germana. W cerkwi znajduje się też jedna z najwartościowszych kolekcji dziewiętnasto- i dwudziestowiecznych ikon serbskich.

</doc>
<doc id="1456471" url="https://pl.wikipedia.org/wiki?curid=1456471" title="385 Pułk Strzelecki Wojsk Wewnętrznych NKWD">
385 Pułk Strzelecki Wojsk Wewnętrznych NKWD

385 Pułk Strzelecki Wojsk Wewnętrznych NKWD – jeden z radzieckich pułków piechoty w strukturze wojsk wewnętrznych NKWD z okresu II wojny światowej.
W czerwcu 1945 62 Dywizja Strzelecka Wojsk Wewnętrznych NKWD została skierowana na Lubelszczyznę i Białostocczyznę w celu likwidacji tamtejszych oddziałów Armii Krajowej.
Prokuratorzy pionu śledczego IPN ustalili, że na terenie objętym tzw. obławą augustowską (albo inaczej obławą lipcową) operował właśnie 385 Pułk Piechoty WW NKWD, wchodzący w skład 62 Dywizji Strzeleckiej WW NKWD. Dowódcą 385 pp WW NKWD był wówczas podpułkownik Klimanow.

</doc>
<doc id="1456474" url="https://pl.wikipedia.org/wiki?curid=1456474" title="Ptaky (album)">
Ptaky (album)

Ptaky – debiutancki album zespołu Ptaky wydany 13 września 2004 roku, nakładem firmy fonograficznej Sony Music Entertainment Poland.
Twórcy.
Ptaky
Muzycy sesyjni
Produkcja

</doc>
<doc id="1456476" url="https://pl.wikipedia.org/wiki?curid=1456476" title="Zarate">
Zarate

Zarate – jednostka osadnicza w Stanach Zjednoczonych, w stanie Teksas, w hrabstwie Starr.

</doc>
<doc id="1456477" url="https://pl.wikipedia.org/wiki?curid=1456477" title="Ksienija Siemionowa">
Ksienija Siemionowa

Ksienija Andriejewna Siemionowa (ros. Ксения Андреевна Семёнова; ur. 20 października 1992 w Tule) - rosyjska gimnastyczka, dwukrotna mistrzyni świata.

</doc>
<doc id="1456482" url="https://pl.wikipedia.org/wiki?curid=1456482" title="Ksenia Semenova">
Ksenia Semenova



</doc>
<doc id="1456486" url="https://pl.wikipedia.org/wiki?curid=1456486" title="Najstarsza Synagoga w Złotowie">
Najstarsza Synagoga w Złotowie

Najstarsza Synagoga w Złotowie – synagoga znajdująca się w Złotowie przy parkingu domu handlowego „Centrum”, w sąsiedztwie placu Ignacego Paderewskiego. Jest najstarszym zachowanym budynkiem w mieście.
Synagoga została zbudowana w latach 40. XVII wieku. Na początku XVIII wieku król Polski August II Mocny ufundował dla synagogi wielki świecznik. Po wybudowaniu nowej synagogi około 1809 roku przestała pełnić swoje funkcje. Obecnie znajduje się w niej magazyn.

</doc>
<doc id="1456487" url="https://pl.wikipedia.org/wiki?curid=1456487" title="Mistrzostwa Azji w lekkoatletyce">
Mistrzostwa Azji w lekkoatletyce

Mistrzostwa Azji w lekkoatletyce – zawody lekkoatletyczne organizowane od roku 1973 przez Azjatyckie Stowarzyszenie Lekkoatletyczne. Impreza rozgrywana jest nieregularnie, najczęściej co 2 lata w jednym z krajów azjatyckich. 

</doc>
<doc id="1456488" url="https://pl.wikipedia.org/wiki?curid=1456488" title="Już czas">
Już czas

Już czas – debiutancki album Izy Lach wydany 6 września 2008 roku nakładem wytwórni EMI Music Poland.
Pierwszym singlem promującym płytę była piosenka "Nie" wydana latem 2008 roku, zaś drugim utwór "Nie masz mnie", którego radiowa premiera miała miejsce w połowie listopada 2008. Album sprzedał się w Polsce w ilości 2.400 egzemplarzy.

</doc>
<doc id="1456490" url="https://pl.wikipedia.org/wiki?curid=1456490" title="Jaime Emma">
Jaime Emma

Jaime Emma (ur. 17 stycznia 1938, zm. 9 stycznia 2005) – argentyński szachista, mistrz międzynarodowy od 1978 roku.
Kariera szachowa.
Od końca lat 50. XX wieku do końca 70. należał do szerokiej czołówki argentyńskich szachistów. W finale indywidualnych mistrzostw Argentyny zadebiutował w 1957, zajmując VI miejsce. Do 1988 w finałowych turniejach wystąpił łącznie 12 razy, zdobywając dwa medale: złoty (1978) i brązowy (1972). Trzykrotnie (1958, 1972, 1978 – na I szachownicy) reprezentował swój kraj na szachowych olimpiadach, w 1958 w Monachium zdobył wraz z drużyną brązowy medal. 
Do jego indywidualnych sukcesów należały m.in. zdobycie tytułu mistrza Buenos Aires (1965), I m. w Thea (1970), dz. II m. w Zarate (1974, za Carlosem Garcią Palermo), I m. w Mar del Placie (1975) oraz IV m. w Tramandai (1978, turniej strefowy, za Francisco Troisem, Luisem Bronsteinem i Hermanem van Riemsdijkiem). 
Najwyższy ranking w karierze osiągnął 1 stycznia 1980, z wynikiem 2440 punktów zajmował wówczas 6. miejsce wśród argentyńskich szachistów. Według retrospektywnego systemu Chessmetrics, najwyższą punktację posiadał w styczniu 1965 (2539 pkt i 122. miejsce na świecie).

</doc>
<doc id="1456491" url="https://pl.wikipedia.org/wiki?curid=1456491" title="Pole miłości">
Pole miłości

Pole miłości lub Trudna miłość (ang. "Love Field", 1992) − amerykański dramat filmowy w reżyserii Jonathana Kaplana. Film otrzymał nominację do Złotego Niedźwiedzia podczas MFF w Berlinie w 1993 roku.
Fabuła.
Akcja filmu rozpoczyna się w Dallas w 1963 roku. Lurene Hallet (Michelle Pfeiffer) jest sfrustrowaną codziennością gospodynią domową. Zafascynowana jest małżeństwem Kennedych - Jacqueline i Johnem. Zbiera wszelkie artykuły o nich, a sama upodobała sobie styl prezydentowej. Kiedy prezydent z żoną goszczą w Dallas, Lurene wychodzi na ulice i skanduje wraz z innymi ludźmi poparcie dla prezydenta. Gdy okazuje się, że Kennedy został śmiertelnie postrzelony, Lurene wbrew despotycznemu mężowi Rayowi (Brian Kerwin) wyjeżdża by wziąć udział w pogrzebie prezydenta. Podczas podróży autobusem Lurene poznaje ciemnoskórego Paula Catera (Dennis Haysbert), podróżującego wraz z 5-letnią córką. Okazuje się, że dziewczynka została uprowadzona z domu dziecka.

</doc>
<doc id="1456492" url="https://pl.wikipedia.org/wiki?curid=1456492" title="Marek Szymański (oficer)">
Marek Szymański (oficer)

Marek Szymański ps. "Sęp", "Rafał", "Czarny" (ur. 25 kwietnia 1916 w Końskich, zm. 27 marca 1996 w Warszawie) – polski dziennikarz, kapitan saperów Wojska Polskiego i żołnierz Armii Krajowej.
Życiorys.
Po kampanii wrześniowej przyjęty został do Oddziału Wydzielonego WP mjr. Henryka Dobrzańskiego „Hubala” i mianowany dowódcą piechoty.
Uczestnik Wywiadu Wschodniego KG ZWZ OSR II Północ-Wilno Oddz. dyspozycyjnych Kedywu KG AK, Kompanii Warszawskiej w 27 Wołyńskiej Dywizji AK, baonu „Czata 49” Zgrupowania „Radosław” w powstaniu warszawskim.
Po zakończeniu II wojny światowej więziony we Wronkach. Pochowany w Warszawie na cmentarzu Powązkowskim (kwatera 188-3-40/41).
Opublikował 
Życie prywatne.
Mąż Cezarii Iljin-Szymańskiej, architekt, bohaterki beletrystycznej opowieści historycznej nagrodzonej przez Związek Pisarzy na Obczyźnie w Londynie jako Najlepsza Książka Roku 2006: Aleksandra Ziółkowska-Boehm "Kaja od Radosława czyli Historia Hubalowego krzyża", Warszawskie Wydawnictwo Literackie Muza, Warszawa 2006, 2014, , .
Upamiętnienie.
W warszawskiej katedrze polowej jest tablica upamiętniająca Marka Szymańskiego.

</doc>
<doc id="1456493" url="https://pl.wikipedia.org/wiki?curid=1456493" title="Bridget Sloan">
Bridget Sloan

Bridget Elizabeth Sloan (ur. 23 czerwca 1992 w Cincinnati) – amerykańska gimnastyczka, srebrna medalistka olimpijska z Pekinu, mistrzyni świata.

</doc>
<doc id="1456502" url="https://pl.wikipedia.org/wiki?curid=1456502" title="Droga z Suzy do Sardes">
Droga z Suzy do Sardes



</doc>
<doc id="1456504" url="https://pl.wikipedia.org/wiki?curid=1456504" title="Teodolinda">
Teodolinda

Teodolinda (ur. ok. 570, zm. 628) – królowa Longobardów; córka Garibalda, księcia Bawarów, i Waldrady, potomkini króla Longobardów; regentka podczas młodości syna Adaloalda.oraz współregentka, gdy dorósł.
Życiorys.
Pierwsze małżeństwo.
W 588 w Weronie poślubiła króla Longobardów Autarisa. Małżeństwo przyczyniło się do wzmocnienia Longobardów w opozycji do Franków i zbliżyło do Kościoła katolickiego. Wychowana w wierze chrześcijańskiej, Teodolinda przekonała do niej męża. Z niektórych źródeł wynika, że papież Grzegorz I miał powody by popierać to małżeństwo, by związać katolicką Bawarię z ariańskimi Longobardami.
Drugie małżeństwo.
Po śmierci Autarisa w 590 poślubiła jego następcę Agilulfa. Choć Agilulf pozostał arianinem, pozwolił, by ich syn został ochrzczony w kościele katolickim. Skłoniła męża do zawarcia pokoju z papieżem. Po jego śmierci (616) objęła regencje w imieniu niepełnoletniego syna Adaloalda.
Regencja.
Krótko przed śmiercią w 616 Agilulf ogłosił Teodelindę regentką na czas młodości ich syna, Adaloalda. Po objęciu władzy przez Adaloalda Teodelinda pomagała mu w sprawowaniu rządów. W latach 616–617 doprowadziła do zawarcia pokoju z Chlotarem II, królem Franków. Rządy nad Longobardami sprawowała ponad 30 lat.
Działalność na rzecz Kościoła.
W 591 wywarła duży wpływ na odbudowę Kościoła katolickiego we Włoszech. Jej działania doprowadziły do rozpowszechnienia wyznania między Appeninami a Alpami.
Teodelinda często korespondowała z papieżem Grzegorzem I. Ich listy przertwały dzięki Pawłowi Diakonowi. Chętnie przyjmowała misjonarzy.
Ufundowała wiele kościołów, w tym katedrę św. Jana Chrzciciela w Monzy, w której skarbcu jest przechowywana jej korona w formie opaski inkrustrowanej 180 kamieniami szlachetnymi. Otrzymała ją od Grzegorza I. Krzyż miał symbolizować "przyszłe Królestwo Boga". Sfinansowała budowę klasztorów w Bobbio i Pedonie.

</doc>
<doc id="1456505" url="https://pl.wikipedia.org/wiki?curid=1456505" title="António Folha">
António Folha

António José dos Santos Folha (ur. 21 maja 1971 w Vila Nova de Gaia) – portugalski piłkarz grający na pozycji skrzydłowego.
Kariera klubowa.
Pierwszym klubem Folhy w karierze było FC Porto. Występował tam najpierw w drużynach młodzieżowych, ale nie przebił się do pierwszego składu i latem 1990 został wypożyczony do Gil Vicente FC i w jego też barwach zadebiutował w rozgrywkach pierwszej ligi. Po sezonie, w którym zdobył 4 gole, powrócił do Porto, z którym został mistrzem Portugalii, ale pełnił rolę rezerwowego. W 1992 roku postanowiono ponownie wypożyczyć Folhę i tym razem został on piłkarzem Sportingu Braga. W 1993 roku ponownie występował w Porto i powoli stawał się podstawowym zawodnikiem tego klubu. W 1994 roku zdobył z nim Puchar Portugalii. Natomiast w latach 1995–1998 czterokrotnie z rzędu zostawał mistrzem kraju z Porto, a w 1998 roku zdobył także krajowy puchar.
Na samym początku sezonu 1998/1999 Folha nie miał miejsca w składzie i został wypożyczony do belgijskiego Standardu Liège. Tam grał w wyjściowej jedenastce i strzelił 3 gole w rozgrywkach Eerste Klasse. W 1999 roku wrócił do Porto, ale przez półtora roku rozegrał tylko 18 spotkań dla tej drużyny, ale miał swój udział w wywalczeniu Pucharu Portugalii w latach 2000 i 2001. Na początku 2001 roku znów trafił na wypożyczenie do Standardu, a latem do greckiego AEK Ateny, z którym w 2002 zdobył Puchar Grecji. Sezon 2002/2003 spędził w Porto, ale nie rozegrał żadnego spotkania. Latem odszedł do FC Penafiel i awansował z nim z drugiej do pierwszej ligi. W 2005 roku zakończył w barwach Penafiel swoją karierę.
Kariera reprezentacyjna.
W reprezentacji Portugalii Folha zadebiutował 5 września 1993 roku w wygranym 2:0 spotkaniu eliminacji do Mistrzostw Świata 1994 z Estonią i w debiucie zdobył gola. W 1996 roku został powołany przez selekcjonera António Oliveirę do kadry na Mistrzostwa Europy 1996. Tam wystąpił w trzech spotkaniach swojej drużyny: z Danią (1:1), z Turcją (1:0), oraz ćwierćfinale z Czechami (0:1). Łącznie w kadrze narodowej wystąpił 26 razy i strzelił 5 goli. Oprócz kadry A Folha grał także w reprezentacji U-20, z którą w 1989 roku wywalczył młodzieżowe mistrzostwo świata.

</doc>
<doc id="1456506" url="https://pl.wikipedia.org/wiki?curid=1456506" title="Turkmenit">
Turkmenit



</doc>
<doc id="1456507" url="https://pl.wikipedia.org/wiki?curid=1456507" title="Antonio Folha">
Antonio Folha



</doc>
<doc id="1456508" url="https://pl.wikipedia.org/wiki?curid=1456508" title="António José dos Santos Folha">
António José dos Santos Folha



</doc>
<doc id="1456510" url="https://pl.wikipedia.org/wiki?curid=1456510" title="Roman Rodziewicz">
Roman Rodziewicz



</doc>
<doc id="1456513" url="https://pl.wikipedia.org/wiki?curid=1456513" title="Aborygeni tajwańscy">
Aborygeni tajwańscy

Aborygeni tajwańscy () – autochtoniczna ludność Tajwanu. Republika Chińska oficjalnie uznaje 16 grup aborygeńskich: Ami, Atayal, Bunun, Hla’alua, Kanakanavu, Kavalan, Paiwan, Puyuma, Rukai, Saisiyat, Sakizaya, Sediq, Thao, Truku, Tsou, Yami. Posługują się językami tajwańskimi, należącymi do rodziny języków austronezyjskich.
Historia.
Do 1624 roku, kiedy Holendrzy ustanowili swoją kolonię na Tajwanie, Aborygeni stanowili główną ludność wyspy. Na zachodnim jej wybrzeżu pojawiali się Chińczycy, zwłaszcza z Fujianu, ale nie osiedlali się tam w większej liczbie. Większość zajmowała się rybactwem lub handlem z Aborygenami, którzy sprzedawali im lokalne produkty (w szczególności leśne). Aborygeni podówczas cieszyli się złą sławą niebezpiecznych barbarzyńców, i Chińczycy nie podejmowali prób ich intensywnej akulturacji. Sytuacja zmieniła się wraz z przybyciem Holendrów, którzy z jednej strony podejmowali próby chrystianizacji Aborygenów, a równocześnie sprowadzili ponad 30 tys. Chińczyków na wyspę, by rozwinąć intensywną produkcję rolną (Aborygeni posługiwali się prostymi metodami uprawy wypaleniskowej) i jako pośredników do handlu i opodatkowywania Aborygenów. Efektem kolonialnej polityki były liczne powstania, które Holendrzy tłumili dzięki sile militarnej i wykorzystaniu sojuszy: z Aborygenami przeciw Chińczykom, z Chińczykami przeciw Aborygenom.
Populację tajwańskich Aborygenów zdziesiątkowały powstania antyholenderskie, a następnie antychińskie. Zamieszkujących zachodnią część wyspy Aborygenów Chińczycy nazywali Pingpuzu () lub Aborygenami Nizinnymi, a wschodnią, górską część – Gaoshanzu (), lub Aborygenami Górskimi. Ponieważ tylko grupy, które wyemigrowały w góry lub pierwotnie w nich mieszkały, nie poddały się sinizacji, termin „Gaoshan” stał się synonimem „aborygena” i jest wciąż używany. Po zajęciu Tajwanu przez Japończyków w 1895 roku Aborygeni byli prześladowani jako „ludność dzika”. Po przejęciu władzy na Tajwanie przez Kuomintang w 1949 roku aż do lat 90. prowadzono przymusową sinizację Aborygenów.
Posiadają 8 reprezentantów w tajwańskim parlamencie.
Kultura.
Aborygeni tajwańscy początkowo nie znali pisma, ale używali systemu węzłów do odnotowywania najistotniejszych zdarzeń historycznych. Żyją we wspólnotach wiejskich, mają organizację rodową i plemienną. Są rolnikami (uprawy na nawadnianych polach tarasowych) i myśliwymi. W kulturze istotny jest wąż (w sztuce liczne przedstawienia istot o głowach ludzkich i ciałach węży).
Religia.
Pierwotnie byli animistami, część z nich oddawała cześć totemom, przedstawiającym najczęściej węże. W przeszłości Aborygeni tajwańscy byli łowcami głów, które przechowywali.
W okresie rządów dynastii Qing część Aborygenów przyjęła buddyzm.
Około 70% tajwańskich Aborygenów wyznaje chrześcijaństwo (głównie katolicyzm i prezbiterianizm), co jest wynikiem przeprowadzonej w XIX wieku chrystianizacji.
Język.
Niegdyś Aborygeni tajwańscy posługiwali się wyłącznie językami tajwańskimi z grupy języków austronezyjskich. Obecnie część z tych języków już wymarła, do czego w dużej mierze przyczyniła się polityka sinizacji za rządów Czang Kaj-szeka, podczas której w 1953 r. narzucono Aborygenom standardowy język mandaryński. Dopiero w ostatnich latach języki tajwańskie zostały wprowadzone do szkół.
Obecnie językami tajwańskimi posługuje się ok. 200 tys. Aborygenów.

</doc>
<doc id="1456514" url="https://pl.wikipedia.org/wiki?curid=1456514" title="Goryle we mgle">
Goryle we mgle

Goryle we mgle (ang. "Gorillas in the Mist: The Story of Dian Fossey", 1988) – amerykański dramat biograficzny w reżyserii Michaela Apteda zrealizowany na terenie Parku Narodowego Wulkanów w Ruandzie oraz w Toronto, Kenii i Shepperton. Film powstał na podstawie pamiętników Dian Fossey, amerykańskiej prymatolog.
Obraz otrzymał pięć nominacji do Oscara w tym dla Sigourney Weaver i kompozytora Maurice’a Jarre’a. Ponadto obydwoje nagrodzeni zostali Złotym Globem.
Fabuła.
Historia życia i tragicznej śmierci Dian Fossey, która przez lata pracowała i ochraniała goryle górskie najpierw w Kongo następnie w Rwandzie, znacząco zmniejszyła kłusownictwo na tym terenie, przez co zyskała wielu wrogów. Znaleziono ją martwą w swoim domu 26 grudnia 1985 roku.
Obsada.
i inni

</doc>
<doc id="1456515" url="https://pl.wikipedia.org/wiki?curid=1456515" title="Richard Temple-Grenville (3. książę Buckingham i Chandos)">
Richard Temple-Grenville (3. książę Buckingham i Chandos)

Richard Plantagenet Campbell Temple-Nugent-Brydges-Chandos-Grenville, 3. książę Buckingham i Chandos GCSI (ur. 10 września 1823, zm. 26 marca 1889) – brytyjski arystokrata i polityk, członek Partii Konserwatywnej, minister w rządach lorda Derby’ego i Benjamina Disraeliego.
Życiorys.
Był synem Richarda Temple-Grenville'a, 2. księcia Buckingham i Chandos, oraz lady Mary Campbell, córki 1. markiza Breadalbane. Od urodzenia nosił tytuł grzecznościowy "hrabiego Temple". Kiedy jego ojciec odziedziczył tytuł książęcy w 1839 r., Richard został "markizem Chandos". W 1841 r. ukończył Eton College. Następnie rozpoczął studia w Christ Church na Uniwersytecie Oksfordzkim. Dwa lata później wstąpił do wojska i został porucznikiem Royal Buckinghamshire Yeomanry (w późniejszych latach został honorowym pułkownikiem tego regimentu).
W 1846 r. został wybrany do Izby Gmin jako reprezentant okręgu Buckingham. W 1852 r. był przez krótki czas lordem skarbu. Następnie został strażnikiem Tajnej Pieczęci księcia Walii oraz przewodniczącym London and North-Western Railway. W 1857 r. zrezygnował z miejsca w Izbie Gmin. W 1859 r. wystartował w wyborach w okręgu Oxford University, ale przegrał z późniejszym premierem, Williamem Ewartem Gladstone’em. Po śmierci ojca w 1861 r. odziedziczył tytuł 3. księcia Buckingham i Chandos, dzięki czemu zasiadł w ławach Izby Lordów. W tym samym roku zrezygnował z funkcji przewodniczącego London and North-Western Railway.
Po powrocie Partii Konserwatywnej do władzy w 1866 r. książę Buckingham otrzymał stanowisko Lorda Przewodniczącego Rady. 8 marca 1867 r. otrzymał tekę ministra kolonii. W 1868 r. został dodatkowo Lordem Namiestnikiem Buckinghamshire. Stanowisko ministra utracił po porażce konserwatystów w wyborach 1868 r. W latach 1875–1880 był gubernatorem Madrasu. W tym czasie otrzymał Krzyż Wielki Orderu Gwiazdy Indii. Zmarł w 1889 r.
Rodzina.
1 października 1851 r. w Langley poślubił Caroline Harvey (zm. 28 lutego 1874), córkę Roberta Harveya i Jane Collins, córki Johna Collinsa. Richard i Caroline mieli razem trzy córki:
17 lutego 1885 r. w Londynie poślubił Alice Graham-Montgomery (29 września 1847 – 15 września 1931), córkę sir Grahama Grahama-Montgomery’ego, 3. baroneta, i Alice Hope Johnstone, córki Johna Hope'a Johnstone’a. Małżonkowie nie mieli razem dzieci.

</doc>
<doc id="1456520" url="https://pl.wikipedia.org/wiki?curid=1456520" title="Sobór św. Michała Archanioła w Moskwie">
Sobór św. Michała Archanioła w Moskwie

Sobór św. Michała Archanioła (Archistratega), potocznie Sobór Archangielski (ros. Собор святого Архистратига Михаила, Архангельский собор) – sobór prawosławny położony w obrębie murów Kremla, w południowo-wschodnim narożniku Placu Soborowego. Został zbudowany w 1333 przez Iwana Kalitę i przebudowany w latach 1505–1508.
Historia.
Pierwszy sobór w tym miejscu ufundował Iwan Kalita jako wotum dziękczynne za zakończenie klęski głodu nękającej Moskwę w 1333. Jest jednak możliwe, że już wcześniej, w drugiej połowie XIII wieku, na miejscu dzisiejszej cerkwi znajdowała się drewniana budowla sakralna. Swój obecny kształt sobór zawdzięcza przede wszystkim gruntownej przebudowie z lat 1505–1508 pod kierownictwem przybyłego z Włoch Alewiza Nowego (utożsamianego przez badaczy z Wenecjaninem Alevisiem Lambertim da Montagnano, nie ma jednak w tej kwestii stuprocentowej pewności). Cerkiew otrzymała wówczas nowy, renesansowy kształt. W latach 1743–1883 sobór był siedzibą eparchii moskiewskiej, a na mocy ukazu Mikołaja II na nowo służył wyłącznie dworowi carskiemu.
W latach 50. XX w. sobór przeszedł gruntowną restaurację wnętrza.
Carowie pochowani w Soborze Archangielskim.
Sobór św. Michała Archanioła odgrywał szczególną rolę w życiu Rosji carskiej: do XVII wieku odbywały się tam uroczyste nabożeństwa po zwycięskich bitwach, koronacje, śluby i pogrzeby carów. W obiekcie znajdują się łącznie 54 nagrobki władców Rosji i członków ich rodzin. Carowie pochowani w soborze:
Architektura.
Wzniesiona z cegły cerkiew pokryta jest dekoracyjnym białym kamieniem. Z zewnątrz dekoracja obiektu jest skromna, ograniczona do rzędów korynckich pilastrów i płaskorzeźb położonych poniżej poziomu dachu. Sobór jest bogato zdobiony freskami i ikonami pochodzącymi w większości z okresu 1652–1666, wykonanymi przez Jakowa z Kazania, Stiepana z Riazania i Osipa Władimirowa. Bogata jest również dekoracja rzeźbiarska cerkwi, wykonana w stylu zdradzającym wpływy renesansu włoskiego. Ikonostas o wysokości 13 metrów pochodzi z XVII w., jednak wypełniają go późniejsze, dziewiętnastowieczne ikony. Obiekt przykrywa pięć kopuł, we wnętrzu wyraźnie wydzielone są pomieszczenia dla rodziny carskiej.
Ikona Matki Bożej „Błogosławione Niebo”.
W soborze eksponowana jest, uważana przez wiernych za cudowną, Ikona Matki Bożej „Błogosławione Niebo”.

</doc>
<doc id="1456521" url="https://pl.wikipedia.org/wiki?curid=1456521" title="64 Zbiorcza Dywizja Wojsk Wewnętrznych NKWD">
64 Zbiorcza Dywizja Wojsk Wewnętrznych NKWD

64 Zbiorcza Dywizja Wojsk Wewnętrznych NKWD () – jedna z radzieckich dywizji w strukturze wojsk wewnętrznych NKWD z okresu II wojny światowej. Utworzono ją głównie w celu zwalczania polskiego podziemia niepodległościowego.
Sformowana rozkazem NKWD ZSRR nr 001266 z dnia 13 października 1944 w Lublinie, operowała głównie na terenie Lubelszczyzny i Rzeszowszczyzny. Jej dowódcą został gen. mjr Sieriebriakow.
Działalność dywizji.
W II połowie października 1944 na terenie powiatu zamojskiego, a także w Krasnymstawie, rozpoczął działalność I, II i III batalion 98 Pułku Pogranicznego 64 Zbiorczej Dywizji Wojsk Wewnętrznych NKWD. Od tego czasu przez Zamojszczyznę zaczęły przechodzić fale obław, rewizji i aresztowań. NKWD wspólnie z MO i UB dostarczał setki osób do zamojskiego więzienia i aresztu PUBP.
Od 20 października 1944 w Lublinie stacjonował sztab Dywizji, 145 Pułk Strzelecki, 198 samodzielny batalion piechoty zmotoryzowanej i 107 Samodzielna Grupa Manewrowa. Miejscem dyslokacji pozostałych jednostek Dywizji były: Piaski k. Lublina, Kraśnik, Zamość, Siedlce, Przemyśl, Rzeszów i Białystok.
Jak wynika z meldunku gen. Gorbatiuka, w dniach 14-20 października, czyli w okresie formowania Dywizji jej jednostki zatrzymały 740 osób. Natomiast pierwsze starcie bojowe pododdziałów Dywizji z oddziałami AK miało miejsce 25 października 1944 w rejonie Zaraszowa i Bystrzycy.
64 Zbiorcza Dywizja Wojsk Wewnętrznych NKWD istniała do końca 1946, została rozformowana rozkazem Ministerstwa Spraw Wewnętrznych (poprzednio NKWD) ZSRR nr 00970 z 1 listopada 1946.
Skład 20 października 1944.
Na czas formowania nie przybyło jedynie Dowództwo 9 Dywizji Strzeleckiej Wojsk Wewnętrznych NKWD.

</doc>
<doc id="1456522" url="https://pl.wikipedia.org/wiki?curid=1456522" title="Trawniki (stacja kolejowa)">
Trawniki (stacja kolejowa)

Trawniki – stacja kolejowa w Trawnikach, w województwie lubelskim, w Polsce. Według klasyfikacji PKP ma kategorię dworca aglomeracyjnego. Znajdują się tu 2 perony.
W roku 2017 stacja obsługiwała 500–699 pasażerów na dobę.

</doc>
<doc id="1456524" url="https://pl.wikipedia.org/wiki?curid=1456524" title="Etl Szyc">
Etl Szyc



</doc>
<doc id="1456525" url="https://pl.wikipedia.org/wiki?curid=1456525" title="Etł Szyc">
Etł Szyc



</doc>
<doc id="1456526" url="https://pl.wikipedia.org/wiki?curid=1456526" title="Hrabia Temple of Stowe">
Hrabia Temple of Stowe

Hrabiowie Temple of Stowe 1. kreacji (parostwo Zjednoczonego Królestwa)
Najstarszy syn 8. hrabiego Temple of Stowe: James Grenville Temple-Gore-Langton, lord Langton

</doc>
<doc id="1456527" url="https://pl.wikipedia.org/wiki?curid=1456527" title="Santino Marella">
Santino Marella

Santino Marella, właśc. Anthony Carelli (ur. 14 marca 1974) – kanadyjski wrestler pochodzenia włoskiego. Pracował w World Wrestling Entertainment, walcząc w jego brandzie Raw. Prowadził tag team z Vladimirem Kozlovem.
Carelli pochodzi z Ontario w Kanadzie. W młodości ćwiczył judo, wygrywając przy tym kilka turniejów. Przed podpisaniem rozwojowego kontraktu w WWE, Carelli walczył także w formule MMA w Japonii. Wygrywając walkę Battle Royal, gdzie wyeliminował Davida Otungę zyskał szanse wygrania pasa mistrzowskiego WWE World Heavyweight Championship podczas Elimination Chamber. W klatce został ostatni, ale poddał się po założeniu Lebell Locku przez Daniela Bryana. 5 marca 2012 roku pokonał Jacka Swaggera i zdobył pas WWE United States Championship. Stracił pas na SummerSlam na rzecz Antonio Cesaro. Na Night of champions nie udało mu się wygrać battle royal matchu o miano pretendenta do pasa WWE United States Championship 6 lipca 2014 roku Santino oświadczył, że kończy karierę wrestlingową z powodu trzeciego urazu szyi. W 2016 roku został zwolniony z WWE. W 2021 roku zadebiutował na Prime Time Wrestling w Chorzowie. 26 listopada 2022 na gali Kinguin PTW #3 Legends został ogłoszony współwłaścicielem Prime Time Wrestling.
Styl walki.
Finishery 
Standardowe akcje

</doc>
<doc id="1456530" url="https://pl.wikipedia.org/wiki?curid=1456530" title="Lord Kinloss">
Lord Kinloss

Lordowie Kinloss 1. kreacji (parostwo Szkocji)
Najstarszy syn 12. lady Kinloss: Bevil David Stewart Chandos Freeman-Grenville, Master of Kinloss

</doc>
<doc id="1456533" url="https://pl.wikipedia.org/wiki?curid=1456533" title="Port lotniczy Montego Bay">
Port lotniczy Montego Bay

Port lotniczy Montego Bay (IATA: MBJ, ICAO: MKJS) – międzynarodowy port lotniczy położony w Montego Bay. Jest największym portem lotniczym na Jamajce i jednym z największych na Karaibach. Lotnisko jest w stanie obsługiwać dziewięć milionów pasażerów rocznie. Jego nazwa pochodzi od byłego premiera Jamajki.

</doc>
<doc id="1456535" url="https://pl.wikipedia.org/wiki?curid=1456535" title="Otto Deiters">
Otto Deiters

Otto Friedrich Karl Deiters (ur. 15 listopada 1834 w Bonn, zm. 5 grudnia 1863 w Bonn) – niemiecki neuroanatom. Studiował na Uniwersytecie w Bonn i w rodzinnym mieście spędził większość swojej kariery naukowej.
Życiorys.
Urodził się w 1834 roku w Bonn jako syn Petera Franza Deitersa (1804–1861), profesora prawa niemieckiego, i Emilie z domu Bausch. Jego starszy brat Hermann (1833–1907) był filologiem, radcą szkolnym i kompozytorem; dwie młodsze siostry, Wilhelmine (1841–1932) i Paula (1845–1926) były nauczycielkami, pozostały niezamężne.
Deiters uczęszczał do gimnazjum w rodzinnym Bonn. 30 sierpnia 1852 roku zdał egzamin dojrzałości i dostał się na studia medyczne. Jego nauczycielami byli Schröker, Treviranus, Troschel, Johann Jacob Nöggerath, Karl Gustav Bischof, Mayer, Weber i Julius Ludwig Budge. Studia ukończył w 1856 roku. Służbę wojskową odbył w 1857 roku w Berlinie, następnie pracował w tamtejszym Instytucie Patologicznym u Rudolfa Virchowa. W 1858 roku habilitował się i został Privatdozentem na Uniwersytecie w Bonn. Zmarł w 1863 roku w wieku 29 lat na dur brzuszny; jego prace zostały uporządkowane i wydane przez anatoma Maxa Schultzego.
Dorobek naukowy.
Deiters pamiętany jest za badania mikroskopowe nad mózgowiem i rdzeniem kręgowym. Około 1860 roku przedstawił szczegółowy opis komórki nerwowej, nazywając akson („cylinder osiowy”) i opisując dendryty, które zinterpretował jako wypustki protoplazmatyczne pomagające utworzyć sieć neuronalną. Jego nazwisko zostało upamiętnione w eponimicznej nazwie jądra Deitersa, czyli jądra przedsionkowego bocznego, i komórek Deitersa, towarzyszących zewnętrznym komórkom czuciowym ślimaka.

</doc>
<doc id="1456536" url="https://pl.wikipedia.org/wiki?curid=1456536" title="CDex">
CDex

CDex – program komputerowy służący do kopiowania zawartości płyt CD-Audio na dysk twardy komputera przeznaczony dla systemu Microsoft Windows. Obsługuje format MP3 przez encoder LAME oraz Ogg, WAV, AAC, WMA i FLAC. Posiada opcje normalizacji oraz dostęp do internetowej bazy danych. Począwszy od wersji 1.79 kod źródłowy programu nie jest dostępny publicznie i wraz z programem jest instalowany moduł adware OpenCandy.

</doc>
<doc id="1456540" url="https://pl.wikipedia.org/wiki?curid=1456540" title="Poospatuck">
Poospatuck

Rezerwat Poospatuck – stanowy rezerwat Indian w gminie Mastic, w hrabstwie Suffolk, w amerykańskim stanie Nowy Jork. Według spisu ludności w 2000 r. liczył 271 mieszkańców (w 80% – tubylczych Amerykanów).
Poospatuck jest najmniejszym z rezerwatów w stanie Nowy Jork – 0,2927 km² (72,33 akra) – i należy do kategorii rezerwatów uznawanych jedynie przez władze stanowe, a nie przez rząd federalny. Powstały w 1700 r. rezerwat, którego status, wielkość i granice zmieniały się w historii, należy do Indian Poospatuck – nieuznawanego przez władze federalne i Biuro do Spraw Indian plemienia, liczącego ok. 570 osób, którego nazwa własna oznacza "u zbiegu wód". Poospatuck to część plemienia Unkechaug (w języku quiripi/wampano – "ludzi zza wzgórza").

</doc>
<doc id="1456542" url="https://pl.wikipedia.org/wiki?curid=1456542" title="64 Dywizja Wojsk Wewnętrznych NKWD">
64 Dywizja Wojsk Wewnętrznych NKWD



</doc>
<doc id="1456547" url="https://pl.wikipedia.org/wiki?curid=1456547" title="Dariusz (ujednoznacznienie)">
Dariusz (ujednoznacznienie)



</doc>
<doc id="1456550" url="https://pl.wikipedia.org/wiki?curid=1456550" title="Flightline">
Flightline

Flightline – brytyjska linia lotnicza z siedzibą w Southend-on-Sea. Głównym węzłem był port lotniczy Londyn-Southend.

</doc>
<doc id="1456552" url="https://pl.wikipedia.org/wiki?curid=1456552" title="Indochiny (film)">
Indochiny (film)

Indochiny (fr. "Indochine") − francuski melodramat wojenny w reżyserii Régisa Wargniera z 1992 roku. Francuska wersja sztuki "Madame Butterfly". Obraz nagrodzony Oscarem dla najlepszego filmu nieanglojęzycznego.
Treść.
Akcja toczy się w Indochinach lat 30. XX wieku. Francuska kolonistka Éliane, osiadła w Kochinchinieie wraz z ojcem i adoptowaną córką – Camille, prowadzi wielką, dochodową plantację drzew kauczukowych. Na jednej z aukcji Éliane poznaje młodego francuskiego oficera Jeana-Baptiste Le Guena, z którym przeżywa krótki romans. W tym czasie jej córka Camille również się w nim zakochuje i porzucając dom oraz aktualnego narzeczonego, wyrusza do Tonkinu, gdzie stacjonuje oddział Jeana. Éliane rusza jej śladem. Dzieje ich zakazanej miłości przedstawiono na tle burzliwej historii Wietnamu: narastania oporu przeciw Francuzom, wydarzeń II wojny światowej, powstania wyzwoleńczego i upadku francuskiego kolonializmu.

</doc>
<doc id="1456553" url="https://pl.wikipedia.org/wiki?curid=1456553" title="Stanisław Kowalczyk (poseł)">
Stanisław Kowalczyk (poseł)



</doc>
<doc id="1456555" url="https://pl.wikipedia.org/wiki?curid=1456555" title="Cerkiew Świętej Zofii w Ochrydzie">
Cerkiew Świętej Zofii w Ochrydzie

Cerkiew Świętej Zofii (mac. "Црква Света Софија") – powstała w XI wieku cerkiew w Ochrydzie, jeden z najważniejszych zabytków Macedonii Północnej. 
Pierwotnie była katedrą bułgarskich arcybiskupów Ochrydy; w okresie panowania tureckiego zamieniono ją w meczet. We wnętrzu świątyni zachowały się freski z XI–XIII wieku. 
Wizerunek cerkwi znajduje się na banknocie 1000 denarów.

</doc>
<doc id="1456556" url="https://pl.wikipedia.org/wiki?curid=1456556" title="X-43">
X-43

X-43 – bezzałogowy samolot eksperymentalny zbudowany przez agencję kosmiczną NASA, najszybszy samolot świata.
16 listopada 2004 roku pobił rekord prędkości dla samolotów bezzałogowych, osiągając na krótko prędkość mach 9,6 (11854 km/h). W ten sposób pobity został poprzedni rekord prędkości, ustanowiony przez samolot X-15 3 października 1967, kiedy maszyna osiągnęła szybkość mach 6,72.
Samolot X-43 napędzany jest przez silnik strumieniowy o naddźwiękowej prędkości spalania wykorzystujący do spalania tlen atmosferyczny, nie pobierając go ze zbiornika, co znaczne zmniejszyło jego masę. Silnik ten nie posiada żadnych ruchomych części. Powietrze wlatujące specjalną dyszą pod dziobem, jest sprężane wyłącznie dzięki samej prędkości oraz geometrii kanału wlotowego. Przelatując przez komorę spalania reaguje ze stanowiącym paliwo wodorem.
Ma długość 3,5 metra i rozpiętość skrzydeł 1,5 metra przy masie 1 tony.
Samolot został najpierw wyniesiony przez zmodyfikowany bombowiec B-52 na wysokość 12 km, po czym odłączył się wraz z rakietą Pegasus, a ta wyniosła prototyp na wysokość 33,5 km, rozpędzając go do około 6000 km/h. Następnie załączono właściwy silnik strumieniowy i samolot rozpędził się do rekordowej prędkości w ciągu około 10 sekund. Po osiągnięciu rekordowej szybkości, samolot spadł do oceanu i uległ zniszczeniu.

</doc>
<doc id="1456557" url="https://pl.wikipedia.org/wiki?curid=1456557" title="Tarpany">
Tarpany

Tarpany – polski zespół wokalno-instrumentalny, powstały w styczniu 1965 roku. Zakończył swoją działalność w grudniu 1968 roku.
Grupa wykonywała m.in. "Siała baba mak", "Gdy juz odeszłaś", "Cammon baby", "Bajki", "Nie mogę zostać tutaj dłużej", "Jak ty".
Historia zespołu.
W 1964 Edward Hulewicz wyjechał z założonym w Gdańsku z Bogdanem Szelugowskim zespołem Golderousi na koncerty do Czechosłowacji, gdzie z przerwami trasa ta przedłużyła się do około roku. Po powrocie do kraju na początku 1965 zespół został zauważony przez redaktora Radia i Telewizji Poznań Janusz Hojana. Na bazie Golderousów powstał nowy zespół bitowy. PRiTV Poznań zagwarantował mu systematyczne nagrania, lansowanie, reklamę i koncerty. Po kilkumiesięcznym okresie prób zostały nagrane pierwsze utwory, a jedna z najpopularniejszych w tym czasie młodzieżowych audycji "Grająca Szafa" ogłosiła konkurs na nazwę zespołu, w którym zwyciężyła nazwa Tarpany.
Pierwszy skład zespołu tworzyli: Bogdan Szelugowski – klawisze, voc., Klaudiusz Maga – git.sol.voc., Michał Muzolf – git.bas.voc., Mirosław Polarek – sax, Czesław Garbarek, potem Piotr Milewski – dr, Edward Hulewicz – voc. Kompozytorami piosenek zespołu (oprócz utworów zagranicznych) byli Klaudiusz Maga i Edward Hulewicz, zaś autorami tekstów Stanisław Kamiński, Maria Misiurewicz i Edward Hulewicz. W trakcie pierwszych nagrań powstały utwory: "Gdy już odeszłaś", "Caman baby", "Bajki", "Nie mogę zostać tutaj dłużej", "Jak ty".
Powstała radiowa audycja "Klub Zwolenników Tarpanów", promująca zespół i informująca o jego działalności, koncertach, nagraniach, a także utrzymująca kontakt z fanami. Pierwszym kierownikiem fanklubu i prezenterem na antenie był Andrzej Kosmala.
W styczniu 1966 do zespołu dołączyły dwie wokalistki, licealistka Halina Żytkowiak oraz Halina Frąckowiak, dotychczasowa solistka gdańskich Tonów. Na Wiosennym Festiwalu Muzyki Nastolatków Tarpany dotarły do półfinałów. W finałach miały zmierzyć się z krakowskimi Skaldami i wrocławskimi Nastolatkami. Wyjazd na tournée do NRD zniweczył plany występu w finałach.
25 czerwca 1966 utwór "Siała baba mak" zajmował pierwsze miejsce w popularnej telewizyjnej audycji "Telewizyjna Giełda Piosenki" w Warszawie. Pod koniec czerwca zespół uczestniczył w Międzynarodowym Meczu Big-Bitowym Polska-Francja na stadionach większych miast. "Popołudnie z Młodością", popularna audycja muzyki młodzieżowej, codziennie nadawała utwory Tarpanów.
W lipcu 1966 zespół odbył tournée po Niemieckiej Republice Demokratycznej.
W styczniu 1968 Tarpany przestały istnieć. Jego członkowie nawiązali współpracę z innymi polskimi zespołami bitowymi: Halina Żytkowiak z Amazonkami, Halina Frąckowiak jako Sonia Sulin, Andrzej Mikołajczak i Piotr Milewski z Drumlersami, Michał Muzolf z zespołem Breakout, Mirosław Polarek z Niebiesko-Czarnymi, Edward Hulewicz wpierw z Estradą Olsztyńską, następnie z Heliosami.
Na dyskografię Tarpanów składa się jeden album "Coctail Młodości" (Pronit XL0417), na którym znalazł się utwór "Siała baba mak" i tzw. płyty pocztówkowe oraz singlowe, wyprodukowane dla potrzeb szaf grających.

</doc>
<doc id="1456561" url="https://pl.wikipedia.org/wiki?curid=1456561" title="63 Dywizja Strzelecka Wojsk Wewnętrznych NKWD">
63 Dywizja Strzelecka Wojsk Wewnętrznych NKWD

63 Dywizja Strzelecka Wojsk Wewnętrznych NKWD – jedna z radzieckich dywizji piechoty w strukturze wojsk wewnętrznych NKWD z okresu II wojny światowej.
Sformowana w Białymstoku na mocy rozkazu 004 z 4 stycznia 1945. Znajdowała się w składzie 2. Frontu Ukraińskiego. Działała na ziemiach polskich w celu likwidacji antykomunistycznych oddziałów z Armii Krajowej i pomniejszych ugrupowań.
Rozwiązana w grudniu 1946.

</doc>
<doc id="1456563" url="https://pl.wikipedia.org/wiki?curid=1456563" title="63 Dywizja Piechoty">
63 Dywizja Piechoty



</doc>
<doc id="1456565" url="https://pl.wikipedia.org/wiki?curid=1456565" title="La Sagrera">
La Sagrera

Sagrera – stacja metra w Barcelonie na linii 1 i 5. Stacja została otwarta w 1954.

</doc>
<doc id="1456567" url="https://pl.wikipedia.org/wiki?curid=1456567" title="Ronen Har-Cewi">
Ronen Har-Cewi

Ronen Har-Cewi, רונן הר צבי, "Ronen Har-Zvi" (ur. 13 października 1976) – izraelski szachista i trener szachowy ("FIDE Trainer" od 2013), arcymistrz od 1995 roku.
Kariera szachowa.
W pierwszych latach 90. XX wieku należał do ścisłej czołówki izraelskich juniorów. Trzykrotnie (1990, 1991, 1992) reprezentował swój kraj na mistrzostwach świata juniorów, największy sukces odnosząc w 1992 r. w Duisburgu, gdzie zdobył złoty medal w kategorii do 16 lat. Wkrótce odniósł kilka sukcesów w turniejach międzynarodowych, dzięki którym Międzynarodowa Federacja Szachowa przyznała mu tytuł arcymistrza: w 1994 r. podzielił IV m. (za Jonathanem Speelmanem, Wadimem Zwiagincewem i Zoltanem Riblim, wspólnie z Rustemem Dautowem i Klausem Bischoffem) w silnie obsadzonym turnieju w Altensteigu, a w 1995 r. dwukrotnie podzielił II m. w Tel Awiwie (za Emilem Sutowskim, wspólnie z Gadem Rechlisem) oraz w Riszon Le-Cijon (za Leonidem Szmuterem, wspólnie z Borysem Altermanem). Od 2000 r. w turniejach klasyfikowanych przez FIDE występuje bardzo rzadko.
Najwyższy ranking w dotychczasowej karierze osiągnął 1 lipca 2001 r., z wynikiem 2515 punktów zajmował wówczas 17. miejsce wśród izraelskich szachistów.

</doc>
<doc id="1456568" url="https://pl.wikipedia.org/wiki?curid=1456568" title="Królestwo Dongning">
Królestwo Dongning

Królestwo Dongning () – państwo istniejące na Tajwanie w latach 1662–1683. Było to pierwsze w historii panowanie chińskie na wyspie.
W obliczu upadku dynastii Ming chiński dowódca Zheng Chenggong poprowadził w 1661 inwazję wojsk lojalnych wobec Mingów na znajdujący się wówczas pod kontrolą holenderską Tajwan. 25-tysięczna armia chińska pokonała Holendrów, zdobyła Fort Provintia i obległa Fort Zeelandia. Wobec braku szansy na odsiecz, 1 lutego 1662 podpisano traktat, na mocy którego Holendrzy wycofali się z wyspy. Zheng Chenggong ogłosił powstanie na wyspie lojalnego wobec Mingów Królestwa Dongning. 
Państwo stało się schronieniem dla opozycji antymandżurskiej (w wyniku emigracji z Chin zwolenników Mingów populacja wyspy wzrosła o jedną trzecią). 
Pod kontrolą Królestwa Dongning oprócz Tajwanu znajdowały się także Peskadory, Kinmen i miasto Xiamen. Okresowo armia Dongning była również zaangażowana w walkę przeciw Qingom podczas powstania w prowincji Fujian.
W roku 1683 z rozkazu cesarza Kangxi armia chińska przeprowadziła uderzenie na Tajwan. W bitwie pod Penghu flota Zhengów została zniszczona, co otworzyło drogę do inwazji na Tajwan. W efekcie Zheng Keshuang podjął rozmowy z admirałem Shi Langiem na temat kapitulacji. Królestwo Dongning zostało zlikwidowane, a Tajwan znalazł się pod panowaniem chińskim. Cesarz początkowo planował porzucić wyspę, ale Shi Lang przekonał go, że stanowiłoby to zbyt duże zagrożenie dla wybrzeża. Tajwan i Peskadory zostały więc wcielone do prowincji Fujian.

</doc>
<doc id="1456569" url="https://pl.wikipedia.org/wiki?curid=1456569" title="Fabra i Puig">
Fabra i Puig

Fabra i Puig – stacja metra w Barcelonie, na linii 1. Stacja została otwarta w 1954.

</doc>
<doc id="1456570" url="https://pl.wikipedia.org/wiki?curid=1456570" title="Biodra">
Biodra



</doc>
<doc id="1456571" url="https://pl.wikipedia.org/wiki?curid=1456571" title="Cerkiew Świętego Pantelejmona w Gorno Nerezi">
Cerkiew Świętego Pantelejmona w Gorno Nerezi

Cerkiew Świętego Pantelejmona (mac. "Црква „Св. Пантелејмон“") – prawosławna cerkiew w Gorno Nerezi (część Skopje), wzniesiona w 1164. Należy do Macedońskiego Kościoła Prawosławnego.
Została wzniesiona w 1164 z fundacji cesarskiego namiestnika Aleksego Komnena. Była pierwotnie świątynią monasterską. Jej architektura reprezentuje styl bizantyjski z elementami typowymi dla Bałkanów. Cerkiew wznosi się na planie kwadratu, jest to zwarta ceglana bryła w formie krzyżowo-kopułowej, z pięcioma kopułami na kwadratowych bębnach. W absydzie świątyni oraz na fasadach bocznych widoczne są tryforialne okna. Harmonijne proporcje budynku nadają wnętrzu pozory monumentalności mimo skromnych w rzeczywistości rozmiarów obiektu.
W świątyni znajdują się freski stanowiące przykład sztuki bizantyńskiej epoki Komnenów z elementami typowymi dla ówczesnej sztuki regionu Macedonii: silnym iluzjonizmem, żywą gestykulacją i psychologią ukazanych postaci, łagodnymi przejściami zamiast wyraźnych konturów. Tematyka malowideł związana jest z Męką Chrystusa. Freski w cerkwi zostały odkryte przez M. Okuniewa w 1926.

</doc>
<doc id="1456574" url="https://pl.wikipedia.org/wiki?curid=1456574" title="Cerkiew świętej Zofii w Ohrydzie">
Cerkiew świętej Zofii w Ohrydzie



</doc>
<doc id="1456575" url="https://pl.wikipedia.org/wiki?curid=1456575" title="Ogrodnik polany">
Ogrodnik polany



</doc>
<doc id="1456580" url="https://pl.wikipedia.org/wiki?curid=1456580" title="Korona Ludwika XV">
Korona Ludwika XV

Korona Ludwika XV (fr. "Couronne de Louis XV") - prywatna korona królewska Ludwika XV
Historia.
Insygnium wykonane w 1722 roku przez jubilera Claude'a Rondé na uroczystości koronacyjne króla Francji, Ludwika XV. W 1729 roku korona została przekazana do opactwa Saint-Denis. W 1793 roku została skradziona ze skarbca wraz z innymi insygniami królewskimi. Jako jedyna korona królów francuskich uniknęła zniszczenia i przetopienia. 
Po restauracji monarchii Burbonów we Francji, w 1825 roku została wykorzystana podczas uroczystości koronacyjnych Karola X w Reims. Przechowywana była w tym czasie w pałacu Trianon. W 1852 roku została przekazana do Luwru.
W 1885 roku jako pamiątka narodowa uniknęła zniszczenia i przetopienia. Wymontowano z niej jednak większość kamieni szlachetnych, które zastąpiono szklanymi imitacjami.
Korona Ludwika XV przechowywana jest w Galerii Apollina w Luwrze w Paryżu. 
Opis.
Barokowa korona zamknięta ośmioma kabłąkami. Pierwotnie wysadzana 282 diamentami, 16 rubinami, 16 szafirami, 16 szmaragdami i 237 perłami, które pochodziły w większości z kolekcji kardynała Mazzarina. Na jej szczycie zamiast krzyża zamocowana jest diamentowa lilijka (symbol heraldyczny królewskiej dynastii francuskiej).
Pierwotnie jej obręcz czołową zdobił brylant Regent, który został z niej wydłubany podczas Rewolucji Francuskiej i w 1804 roku został umieszczony w szpadzie koronacyjnej Napoleona I. Innym znanym diamentem zdobiącym w XVIII wieku koronę Ludwika XV był umieszczony na jej szczycie Sancy, który został z niej wyjęty w czasach panowania Ludwika XVI.

</doc>
<doc id="1456581" url="https://pl.wikipedia.org/wiki?curid=1456581" title="Lot 11">
Lot 11



</doc>
<doc id="1456582" url="https://pl.wikipedia.org/wiki?curid=1456582" title="Okręg wyborczy Buckingham">
Okręg wyborczy Buckingham

Okręg wyborczy Buckingham powstał w 1542 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg obejmuje miasto Buckingham.

</doc>
<doc id="1456586" url="https://pl.wikipedia.org/wiki?curid=1456586" title="98 Pułk NKWD">
98 Pułk NKWD



</doc>
<doc id="1456587" url="https://pl.wikipedia.org/wiki?curid=1456587" title="18 Pułk NKWD">
18 Pułk NKWD



</doc>
<doc id="1456588" url="https://pl.wikipedia.org/wiki?curid=1456588" title="100 Pułk NKWD">
100 Pułk NKWD



</doc>
<doc id="1456590" url="https://pl.wikipedia.org/wiki?curid=1456590" title="Linh Dan Pham">
Linh Dan Pham

Linh Dan Pham (; ur. 1973 w Sajgonie) − francuska aktorka wietnamskiego pochodzenia.
Pobierała nauki w Lee Strasberg Theatre and Film Institute w Nowym Jorku.
Debiutowała rolą w filmie "Indochiny" w 1992 roku u boku Catherine Deneuve. Film został nagrodzony Oscarem. Sama Pham została nagrodzona Cezarem dla najbardziej obiecującej aktorki.
W 2006 roku powtórzyła swój sukces zdobywając tę samą nagrodę za udział w filmie "W rytmie serca".
Obecnie Pham prowadzi program "Trung Tam Asia" w wietnamskiej telewizji.

</doc>
<doc id="1456591" url="https://pl.wikipedia.org/wiki?curid=1456591" title="101 Pułk NKWD">
101 Pułk NKWD



</doc>
<doc id="1456592" url="https://pl.wikipedia.org/wiki?curid=1456592" title="82 Pułk NKWD">
82 Pułk NKWD



</doc>
<doc id="1456594" url="https://pl.wikipedia.org/wiki?curid=1456594" title="75 Pułk NKWD">
75 Pułk NKWD



</doc>
<doc id="1456595" url="https://pl.wikipedia.org/wiki?curid=1456595" title="Igor Nowikow">
Igor Nowikow



</doc>
<doc id="1456596" url="https://pl.wikipedia.org/wiki?curid=1456596" title="W rytmie serca">
W rytmie serca



</doc>
<doc id="1456597" url="https://pl.wikipedia.org/wiki?curid=1456597" title="77 Pułk NKWD">
77 Pułk NKWD



</doc>
<doc id="1456600" url="https://pl.wikipedia.org/wiki?curid=1456600" title="Aborcja w Słowenii">
Aborcja w Słowenii

Aborcja w Słowenii – w chwili obecnej słoweńskie ustawodawstwo przewiduje aborcję na żądanie kobiety ciężarnej w pierwszych dziesięciu tygodniach ciąży. Po upływie dziesiątego tygodnia od poczęcia przerwanie ciąży jest dopuszczalne tylko pod warunkiem uzyskania zgody komisji złożonej z lekarza i pracownika socjalnego lub psychologa.
Aborcja w Konstytucji Słowenii.
Artykuł 55 Konstytucji Słowenii stwierdza: "Każdy ma prawo decydować o posiadaniu dzieci. Państwo zapewnia możliwości egzekwowania tej wolności i umożliwia rodzicom decydowanie o posiadaniu dzieci". Zapis ten przez środowiska pro-choice jest traktowany jako konstytucyjne potwierdzenie dopuszczalności aborcji, pomimo iż przerywanie ciąży nie zostało imiennie wymienione w ustawie zasadniczej.

</doc>
<doc id="1456601" url="https://pl.wikipedia.org/wiki?curid=1456601" title="Świadkowie Jehowy w Ugandzie">
Świadkowie Jehowy w Ugandzie

Świadkowie Jehowy w Ugandzie – społeczność wyznaniowa w Ugandzie, należąca do ogólnoświatowej wspólnoty Świadków Jehowy, licząca w 2022 roku 9262 głosicieli, należących do 167 zborów i ponad 50 grup w 8 obwodach. Na dorocznej uroczystości Wieczerzy Pańskiej w 2022 roku zebrało się 28 907 osób. Działalność miejscowych głosicieli koordynuje Biuro Oddziału w Kampali.
Historia.
Początki.
W 1931 roku pionierzy Robert Nisbet i David Norman przybyli z Afryki Południowej do Kampali, rozpoczynając działalność kaznodziejską w Ugandzie. Rozpowszechniali literaturę biblijną oraz pozyskiwali prenumeratorów „Złotego Wieku” (obecnie „Przebudźcie się!”), po czym udali się w głąb Afryki samochodem. W 1935 roku z Tanganiki do Kampali przybyło dwoje pionierów – małżeństwo Gray i Olga Smith, zaś Robert Nisbet ze swoim bratem George’em prowadzili działalność w Kenii. W ciągu dwóch miesięcy w Kampali rozpowszechnili ponad dwa tysiące książek i broszur oraz zorganizowali 6 zebrań publicznych. Wtedy też gubernator wydał im nakaz opuszczenia Ugandy, więc udali się do Roberta i George’a Nisbetów do Kenii, a później razem wrócili do Afryki Południowej.
W roku 1950 młode małżeństwo Kliminsterów, brytyjskich głosicieli, wznowiło działalność, dzięki czemu wkrótce dwie rodziny obcokrajowców mieszkających w Ugandzie (z Grecji i Włoch) zostały Świadkami Jehowy. W grudniu 1952 roku Nathan H. Knorr i Milton G. Henschel podczas pobytu w Nairobi w Kenii podjęli decyzję o utworzeniu w Kampali pierwszego zboru. Jeszcze w tym samym roku młody zbór w Kampali odwiedził Eric Cooke z Biura Oddziału w Rodezji Południowej (obecne Zimbabwe) i zorganizował jego działalność. Początkowo działalność prowadzono głównie wśród mieszkających w Ugandzie Europejczyków. Dwa lata później zanotowano 10 głosicieli.
W 1956 roku pierwszy rdzenny Ugandyjczyk, George Kadu (zm. 1998), został Świadkiem Jehowy i przyjął chrzest w Jeziorze Wiktorii. W 1958 roku wydano broszurę „Ta dobra nowina o Królestwie” na język luganda, co przyczyniło się do rozwoju działalności wśród Afrykanów. Niedługo później część przyjezdnych głosicieli po zakończeniu kontraktów powróciła do swych krajów, a kilka osób odłączyło się od zborów.
W tym okresie władze nie zezwalały na przyjazd misjonarzy, jednak Frank Smith (syn Graya i Olgi Smithów) otrzymał rządową posadę w Ugandzie. W 1959 roku Frank wraz z żoną Mary przeprowadzili się do Entebbe, 35 kilometrów na południe od Kampali. Małżeństwo Smithów zaczęło regularnie spotykać się z niewielkim, ale rozrastającym się zborem w Kampali. Dwa inne małżeństwa osiedliły się w większej odległości od stolicy i tam prowadziły działalność kaznodziejską, utrzymując stały kontakt ze zborem w Kampali. W tym czasie zbór w Kampali w charakterze nadzorcy strefy odwiedził Harry Arnott, nadzorca Biura Oddziału w Rodezji Północnej (dzisiejsza Zambia).
W 1961 roku w kraju działało 19 głosicieli. Uczestniczyli oni w kongresie pod hasłem „Zjednoczeni wielbiciele”, który odbył się w odległym o 1600 kilometrów Kitwe w Rodezji Północnej. W 1963 roku z Kenii do Ugandy przeniesiono Bethel i Toma McLainów, misjonarzy, absolwentów 37 klasy Szkoły Gilead. Rok później dołączyło do nich sześcioro misjonarzy z 38 klasy Szkoły Gilead. Wkrótce urządzono dom misjonarski w miejscowościach Jinji, a nieco później w Mbale przy granicy z Kenią, i w Mbararze.
W tym czasie w państwowej rozgłośni Świadkowie Jehowy nadawali cotygodniową audycję zatytułowaną „O czym myślą ludzie”. Poruszała ona tematy dotyczące problemów miejscowych rodzin, na przykład „W obliczu kryzysu rodzinnego” czy „Jak się chronić przed przemocą i przestępczością”. Audycja ta miała formę dialogu pomiędzy „panem Robbinsem” i „panem Lee”. Była ona często słuchana przez miejscową ludność.
W 1963 roku nadzór nad działalnością w Ugandzie przejęło nowo utworzone Biuro Oddziału w Kenii. Pierwszą wizytę w charakterze nadzorcy obwodu w zborze w Kampali złożył młodszy brat Roberta i George’a Nisbetów, William Niesbet wraz z żoną Muriel. W 1965 roku nadzorcą tego obwodu został Stephen Hardy, który odwiedzał zbory wraz z żoną Barbarą. Udali się również w podróż po Ugandzie, odwiedzając miasta: Masaka, Mbarara, Kabale, Masindi, Hoima, Fort Portal, Arua, Gulu, Lira i Soroti. Wszędzie byli życzliwie witani zarówno przez miejscowe władze, jak i okoliczną ludność. Dzięki temu w wielu miejscach urządzali wykłady publiczne.
Rejestracja działalności.
12 sierpnia 1965 roku władze kraju zarejestrowały "Międzynarodowe Stowarzyszenie Badaczy Pisma Świętego", dzięki czemu działalność Świadków Jehowy została prawnie zarejestrowana w Ugandzie. W 1969 roku w Ugandzie zanotowano 75 głosicieli, rok później – 97, w roku 1971 – 128, a w 1972 – 162.
W 1972 roku, pomimo napiętej sytuacji politycznej, zorganizowano w Kampali kongres pod hasłem „Panowanie Boskie”, na który zaproszono delegatów z Kenii, Etiopii i Tanzanii. Mimo obaw program zgromadzenia przedstawiono bez żadnych zakłóceń. Skorzystało z niego 937 osób, a 34 ochrzczono.
Zakaz działalności.
8 czerwca 1973 roku bez wcześniejszych zapowiedzi władze ugandyjskie wprowadziły zakaz działalności Świadków Jehowy oraz 11 innych wyznań. Nieco wcześniej dwóm małżeństwom misjonarzy odmówiono przedłużenia prawa pobytu, a do połowy lipca deportowano pozostałych 12 misjonarzy z Ugandy. W następnym roku nakazano opuszczenie Ugandy również głosicielom z zagranicy, którzy w Ugandzie pracowali zawodowo. W okresie tym niektórzy mieszkańcy kraju doświadczyli przemocy lub byli gnębieni przez wojsko.
Miejscowi głosiciele zaczęli organizować zebrania zborowe w grupkach w domach prywatnych. Czasem urządzali zebrania pod pretekstem pikniku. Raz w miesiącu urządzano zebrania dla całego zboru albo w ogólnodostępnym parku, albo czyimś ogrodzie, przeprowadzając wykład publiczny i studium Strażnicy. Było to możliwe, gdyż spotkanie grupy przyjaciół lub krewnych nie było niczym niezwykłym w Ugandzie, a uczestnicy zebrania mieli ze sobą to, co niezbędne na prawdziwym pikniku. W czasie zakazu w podobny sposób urządzano skrócone zgromadzenia obwodowe. Władze usiłowały przeszkadzać w organizowaniu zebrań, jednak głosiciele nie przestali ani się zgromadzać ani też prowadzić działalności kaznodziejskiej. Niektórym udawało się również uczestniczyć w kongresach w Nairobi, stolicy Kenii.
Przez pewien krótki czas w okresie zakazu niektóre wydania „Strażnicy” były tłumaczone na język luganda i odbijane na powielaczu. Niektórzy głosiciele byli aresztowani w trakcie pełnienia służby kaznodziejskiej, jednak wkrótce byli zwalniani. Wsparcia ugandyjskim głosicielom udzielali współwyznawcy z Kenii. Tamtejsi nadzorcy podróżujący oraz przedstawiciele Biura Oddziału przekraczali granicę Ugandy i spotykali się z głosicielami, udzielając im różnych zachęt.
Zniesienie zakazu i rozwój działalności.
W 1978 roku ugandyjska armia zaatakowała Tanzanię, co spotkało się z odpowiedzią wojsk tanzańskich i w kwietniu 1979 roku doprowadziło do obalenia ugandyjskiego rządu. W rezultacie w 1979 roku zakaz działalności się zakończył. Przez pewien czas w wielu miejscach kraju miały miejsce zamieszki i rabunki. Wkrótce po upadku dyktatorskich rządów kenijskie Biuro Oddziału wysłało do Ugandy Güntera Reschke i Stanleya Makumbę, by przeprowadzili w Kampali zgromadzenie obwodowe. Jeszcze przed zgromadzeniem obaj w różnych częściach kraju odwiedzili ugandyjskie zbory, na nowo organizując ich działalność. W Ugandzie działalność kaznodziejską prowadziło 113 głosicieli, a na zgromadzenie przybyło 241 osób.
W lipcu 1981 roku w Ugandzie zanotowano liczbę 206 głosicieli. We wrześniu 1982 roku do Ugandy skierowano misjonarzy Jeffreya (Jeffa) Welcha i Ari Palviainena, absolwentów Szkoły Gilead, a w grudniu dołączyli do nich Marianne i Heinz Wertholzowie, absolwenci filii Szkoły Gilead w Wiesbaden w Niemczech. W kwietniu 1983 roku w bezpiecznej okolicy urządzono dom dla misjonarzy. Rok później zorganizowano pierwszą klasę Kursu Służby Pionierskiej w Ugandzie.
Liczba głosicieli w kraju zaczęła szybko rosnąć. W 1986 roku zanotowano 328 głosicieli, a cztery lata później 766. Powstawały nowe zbory w Kampali, Jinji i Igandze. W innych miejscach w całym kraju działały nowe grupy głosicieli. Pod koniec lat 80. XX wieku nastroje w kraju się zmieniły. Bezpodstawnie nakazano wstrzymać budowę Sali Królestwa, uchylono pozwolenia na przeprowadzenie kilku zgromadzeń, a misjonarzom po wygaśnięciu wiz nie przedłużano prawa pobytu. Pod koniec 1991 roku w Ugandzie pozostało tylko dwóch misjonarzy. Zorganizowano więc spotkanie z przedstawicielami władz, by przedstawić stanowisko Świadków Jehowy. W rezultacie wydano zezwolenie na ponowny przyjazd misjonarzy, a działalność kaznodziejska była prowadzona bez przeszkód. W 1993 roku liczba głosicieli w Ugandzie przekroczyła 1000, a w roku 1998 wyniosła ponad 2000.
W roku 1987 „Strażnica” zaczęła się ukazywać w języku luganda, którym posługuje się blisko połowa ugandyjskich zborów. W marcu 1988 roku w Jinji oddano do użytku pierwszą Salę Królestwa w Ugandzie. Kolejne powstały w Mbale, Kampali i Tororo. W 1995 roku utworzono "Komitet Kraju", który działał pod nadzorem kenijskiego Biura Oddziału.
W 1996 roku "Ugandyjski Krajowy Związek Głuchych" wyraził się z uznaniem o bezinteresownej inicjatywie i wysiłkach Świadków Jehowy, którzy uczą się języka migowego, by troszczyć się o duchowe potrzeby niesłyszących Ugandyjczyków.
Pod koniec 1999 roku wprowadzono przyśpieszony program wznoszenia Sal Królestwa, a pod nadzorem Regionalnego Biura Projektowego w południowoafrykańskim Biurze Oddziału utworzono brygadę budowlaną. Dzięki programowi budowlanemu do 2009 roku powstało 67 Sal Królestwa. Większość ugandyjskich zborów spotyka się we własnym obiekcie. Sale w Kajjansi, Rusese, Lirze i Seta zostały wyposażone w przesuwną ścianę, co umożliwia zorganizowanie w nich zgromadzeń dla większej liczby obecnych.
We wrześniu 2003 roku przekształcono Komitet Kraju w samodzielne Biuro Oddziału. W tym samym roku liczba głosicieli w kraju przekroczyła 3000, a trzy lata później 4000. 20 stycznia 2007 roku oddano do użytku nowe Biuro Oddziału na południowych przedmieściach stolicy. W uroczystości wzięło udział 665 osób, w tym 170 delegatów z około 20 oddziałów. Z tej okazji okolicznościowe przemówienie wygłosił Anthony Morris, wówczas członek Ciała Kierowniczego.
Pod koniec 2009 roku do kraju dotarli misjonarze ze 127. klasy Szkoły Gilead. W tym też roku w Ugandzie usługiwało 40 misjonarzy Świadków Jehowy. W kraju działało wówczas 111 zborów i około 50 grup podzielonych na osiem obwodów, z których trzy to obwody lugandojęzyczne. Od 1994 do 2009 roku ponad 50 ugandyjskich głosicieli ukończyło Kurs Usługiwania organizowany w kenijskim Biurze Oddziału.
W 2009 roku w Komitecie Oddziału usługiwali: Mats Holmkvist, Martin Lowum, Michael Reiss i Fred Nyende.
18 września 2015 roku na kongresie regionalnym pod hasłem „Naśladujmy Jezusa!” Mark Sanderson z Ciała Kierowniczego ogłosił wydanie "Pisma Świętego w Przekładzie Nowego Świata" w języku luganda. We wrześniu 2019 roku delegacje z Ugandy wzięły udział w kongresie międzynarodowym pod hasłem „Miłość nigdy nie zawodzi!” w Johannesburgu.
W Biurze Oddziału publikacje Świadków Jehowy tłumaczy się na 8 miejscowych języków: akoli, konzo, luganda, lugbara, madi, nyankole, rutoro i teso. Przekładów na języki akoli i nyankole dokonuje się w Biurach Tłumaczeń w Gulu i Mbararze, gdzie te języki są w powszechnym użyciu.

</doc>
<doc id="1456607" url="https://pl.wikipedia.org/wiki?curid=1456607" title="Basznia (stacja kolejowa)">
Basznia (stacja kolejowa)



</doc>
<doc id="1456608" url="https://pl.wikipedia.org/wiki?curid=1456608" title="Granatnik RGP-40">
Granatnik RGP-40

RGP-40 (Ręczny Granatnik Powtarzalny) – polski granatnik rewolwerowy kalibru 40 mm skonstruowany wspólnie przez pracowników WAT i OBR SM Tarnów.
Historia.
Broń powstała w Ośrodku Badawczo-Rozwojowym Sprzętu Mechanicznego w Tarnowie, we współpracy z Wojskową Akademią Techniczną, na podstawie umowy z 9 marca 2007 z Ministerstwem Nauki i Szkolnictwa Wyższego o wykonanie projektu celowego. Konstruktorem prowadzącym był Zbigniew Wójcik. Pierwszy model tej broni powstał w 2008 roku i został zaprezentowany podczas MSPO 2008 w Kielcach. Broń jest zbliżona konstrukcyjnie do południowoafrykańskiego granatnika Milkor MGL, a zwłaszcza jego wersji M32 MGL. Zaprezentowany egzemplarz różnił się od późniejszych wersji. Zastąpiono zastosowaną w prototypie komercyjną kolbę konstrukcją opracowaną specjalnie dla granatnika, a także wprowadzono zmiany polepszające ergonomię i funkcjonalność broni.
W 2009 roku powstały dwa prototypy, a w 2010 roku dwa granatniki serii próbnej. W 2013 roku wyprodukowano w ZM Tarnów pięć granatników seryjnych, odebranych przez Wojsko Polskie w lipcu 2013 roku. W granatnikach seryjnych zmniejszono zastosowanie stopów tytanu w celu potanienia konstrukcji, co w niewielkim stopniu zwiększyło masę broni.
Według planów głównym odbiorcą RGP-40 miały być Siły Zbrojne Rzeczypospolitej Polskiej, które według swoich szacunków potrzebowały około 500 granatników rewolwerowych. Potencjalnym nabywcą mogły być również Policja, Służba Więzienna i inne formacje potrzebujące broni o dużej sile ognia przystosowanej do zasilania amunicją z gazem łzawiącym czy obezwładniającej.
11 lutego 2016 roku Wojsko Polskie zawarło umowę o wartości 8,9 mln zł na dostawę 200 granatników RGP-40. Miały być one dostarczone w latach 2016–2017, lecz ostatecznie siły zbrojne nie odebrały wyprodukowanych granatników, uznając, że nie spełniają wymagań wojska, a przetarg został anulowany.
W 2017 roku Policja kupiła trzy granatniki RGP-40, które wprowadzono na jej wyposażenie i przekazano do Wyższej Szkoły Policji w Szczytnie, jednak następnie zrezygnowano z dalszych zakupów tej konstrukcji.
Na początku 2022 roku nieujawnioną liczbę granatników RGP-40 Polska przekazała Ukrainie, gdzie weszły na uzbrojenie Sił Operacji Specjalnych i były następnie używane bojowo podczas rosyjskiej inwazji na Ukrainę.
Konstrukcja.
RGP-40 jest bronią półautomatyczną, rewolwerową. Głównym elementem broni jest rama do której przymocowany jest bęben rewolwerowy, wloty komór bębna są zakryte obracaną w prawą stronę pokrywą, do której przymocowany jest chwyt pistoletowy i mechanizm uderzeniowo-spustowy, oraz kolba. Podczas strzelania bęben jest obracany przez sprężynę napinaną podczas ładowania broni.
Bęben rewolwerowy mieści 6 naboi. Komory nabojowe bębna mają długość 140 mm co pozwala ładować do nich zarówno amunicję bojową, jak i dłuższe naboje specjalne. Przed załadowaniem broni należy odchylić pokrywę bębna w prawą lub lewą stronę. Granatnik jest dostosowany do standardowej amunicji 40 x 46 mm SR o donośności ok. 400 m, jak i do amunicji o średniej prędkości wylotowej 40 x 51 mm SR o donośności ponad 800 m.
RGP-40 ma kurkowy mechanizm spustowy z samonapinaniem. Podczas strzału, cześć gazów prochowych odprowadzona przez boczny otwór lufy zwalnia zatrzask bębna, a bęben pod wpływem sprężyny obraca się o 60°. Przed strzałami przypadkowymi chroni bezpiecznik nastawny którego skrzydełka znajdują się po obu stronach broni nad chwytem pistoletowym.
RGP-40 jest wyposażony w szynę Picatinny nad bębnem oraz trzy szyny otaczające lufę. Broń wyposażona jest w teleskopową kolbę.

</doc>
<doc id="1456611" url="https://pl.wikipedia.org/wiki?curid=1456611" title="Bitwa pod Sarwantikar">
Bitwa pod Sarwantikar



</doc>
<doc id="1456613" url="https://pl.wikipedia.org/wiki?curid=1456613" title="Arquata Scrivia (stacja kolejowa)">
Arquata Scrivia (stacja kolejowa)

Arquata Scrivia (włoski: "Stazione di Arquata Scrivia") – stacja kolejowa w Arquata Scrivia wybudowana w 1852 r., w regionie Piemont, we Włoszech. Znajdują się tu 2 perony, 3 krawędzie peronowe. Czynne ma kasy oraz przejście podziemne tzw. metro.
Stacja jest zarządzana przez Rete Ferroviaria Italiana i posiada kategorię "srebrną".

</doc>
<doc id="1456614" url="https://pl.wikipedia.org/wiki?curid=1456614" title="System Informacji Miejskiej w Gdańsku">
System Informacji Miejskiej w Gdańsku

System Informacji Miejskiej (SIM) w Gdańsku – system jednolitego oznakowania ulic, budynków i innych obiektów na terenie miasta Gdańska wprowadzany przez Zarząd Dróg i Zieleni w Gdańsku od lipca 2006 r.
Wdrażanie projektu odbywa się etapami. Etap I (lato-jesień 2006 r.) objął Stare i Główne Miasto oraz starą część Oliwy. Podczas realizacji etapu II (koniec 2007 r.) oznakowano Aleję Grunwaldzką a także pas nadmorski. Etap III, zrealizowany w latach 2008-2009, objął dzielnice Aniołki, Brętowo, Młyniska, Zaspa-Młyniec, Zaspa-Rozstaje i Wrzeszcz.
Od 2009 roku realizowany jest równolegle projekt Systemu Informacji Pasażerskiej, obejmujący m.in. tablice przystankowe zgodne ze wzornictwem SIM-u.
Elementy systemu.
Na gdański SIM składają się następujące elementy:
ZDiZ znakuje także za pomocą tablic SIM przystanki komunikacji miejskiej na terenie Gdańska. W planie są również tzw. witacze, czyli tablice ustawione przy wjeździe do miasta. Istnieją dwa wzory słupków do umieszczania tablic – o przekroju okrągłym do starej części miasta i kanciastym do pozostałych dzielnic. Są one, jak i pozostałe elementy systemu, wykonane z materiałów o wysokiej jakości.
Podział dzielnic i osiedli na potrzeby SIM.
W systemie przyjęto pięć kolorów, którymi oznakowano grupy dzielnic i osiedli. Barwy te są obecne na wszystkich elementach SIM oraz wdrażanego przez ZTM Gdańsk Systemu Informacji Pasażerskiej.
Kolor brązowy:
Kolor czerwony:
Kolor zielony:
Kolor szary:
Kolor jasnoniebieski:
Wyżej wymieniony podział jest w dużej części zgodny z podziałem administracyjnym Gdańska. Nie jest pewne, że właśnie takie nazwy dzielnic pojawią się na tablicach. Być może np. Orunia, Św. Wojciech, Lipce, Żabianka czy Krakowiec zostaną umieszczone na tablicach osobno. Już teraz wiadomo, że Jelitkowo będące częścią dzielnicy Żabianka-Wejhera-Jelitkowo-Tysiąclecia (kolor zielony) funkcjonować będzie w systemie oddzielnie z kolorem jasnoniebieskim.

</doc>
<doc id="1456615" url="https://pl.wikipedia.org/wiki?curid=1456615" title="Karen Ramírez">
Karen Ramírez

Karen Ramírez (ur. 16 maja 1971 w Londynie) – angielska piosenkarka muzyki pop i dance. W wieku 6 lat przeprowadziła się z rodziną do Trinidadu i Tobago, ale powróciła do Wielkiej Brytanii na stałe, rozpoczynając studia. W 1998 roku wylansowała przebój – "Looking For Love".

</doc>
<doc id="1456617" url="https://pl.wikipedia.org/wiki?curid=1456617" title="Sławomir Popowski">
Sławomir Popowski

Sławomir Popowski (ur. 24 października 1948) – polski dziennikarz i publicysta. Z wykształcenia prawnik. Znawca spraw wschodnich.
Wykładowca Wyższej Szkoły Dziennikarskiej im. M. Wańkowicza, członek zarządu Fundacji Centrum Prasowe dla Krajów Europy Środkowo-Wschodniej, członek redakcji dwumiesięcznika „Nowej Europy Wschodniej”, wydawanego przez Kolegium Europy Wschodniej im. Jana Nowaka-Jeziorańskiego. Od lipca 2008 członek zespołu niezależnych publicystów „Studio Opinii”. W latach 1985-1990 moskiewski korespondent Polskiej Agencji Prasowej, w latach 1991-1995 moskiewski korespondent „Rzeczpospolitej”. Wieloletni publicysta „Rzeczpospolitej”, z której odszedł w 2006 roku wraz z Szymonem Hołownią i Bogumiłem Luftem.

</doc>
<doc id="1456618" url="https://pl.wikipedia.org/wiki?curid=1456618" title="Torfowiec czerwonawy">
Torfowiec czerwonawy

Torfowiec czerwonawy ("Sphagnum rubellum" Wils.) – gatunek mchu z rodziny torfowcowatych. Występuje na półkuli północnej, dość pospolity na terenie Polski.
Morfologia.
Mech o łodyżce dorastającej do 15 cm, delikatny, tworzący zbite darnie koloru intensywnie czerwonego. Główki niewielkie, spłaszczone. Gałązki w miarę wzrostu jaśnieją do barwy białej. Liście łodyżkowe języczkowate, na szczycie zaokrąglone, ząbkowane lub delikatnie poszarpane, długości 1–1,2 mm i szerokości 0,5–0,7 mm. Liście gałązkowe lancetowate, stępione na szczycie, w stanie suchym lekko zagięte, długości 1–1,5 mm i szerokości ok. 0,5 mm. Puszki tworzą się bardzo rzadko.
Zagrożenia i ochrona.
Gatunek w latach 2001–2004 objęty był w Polsce ochroną częściową, następnie w latach 2004–2014 ścisłą ochroną gatunkową. Od roku 2014 ponownie wpisany na listę gatunków roślin objętych ochroną częściową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1456620" url="https://pl.wikipedia.org/wiki?curid=1456620" title="Sphagnum rubellum">
Sphagnum rubellum



</doc>
<doc id="1456621" url="https://pl.wikipedia.org/wiki?curid=1456621" title="Cuneo (stacja kolejowa)">
Cuneo (stacja kolejowa)

Cuneo (włoski: "Stazione di Cuneo") – stacja kolejowa w Cuneo, w regionie Piemont, we Włoszech. Znajdują się tu 3 perony.
Historia.
Stacja została otwarta w dniu 7 listopada 1937

</doc>
<doc id="1456626" url="https://pl.wikipedia.org/wiki?curid=1456626" title="Henry Lowry-Corry">
Henry Lowry-Corry

Henry Thomas Lowry-Corry (ur. 9 marca 1803, zm. 6 marca 1873) – brytyjski polityk, członek Partii Konserwatywnej, minister w rządach lorda Derby’ego i Benjamina Disraelego.
Był młodszym synem Somerseta Lowry-Corry’ego, 2. hrabiego Belmore, i lady Juliany Butler, córki 2. hrabiego Carrick. Ożenił się z Harriet Ashley-Cooper, córką 6. hrabiego Shaftesbury. Miał z nią syna, Montagu, późniejszego 1. barona Rowton.
Od 1825 r. zasiadał w Izbie Gmin jako reprezentant okręgu Tyrone. W latach 1834–1835 był kontrolerem Dworu Królewskiego. W 1841 r. został cywilnym lordem Admiralicji. W latach 1845–1846 i 1858–1859 był pierwszym sekretarzem przy Admiralicji. W 1866 r. został wiceprzewodniczącym Komitetu Edukacji. W latach 1867–1868 był pierwszym lordem Admiralicji.
W 1868 r., jako najdłuższy stażem deputowany, został Ojcem Izby Gmin.

</doc>
<doc id="1456629" url="https://pl.wikipedia.org/wiki?curid=1456629" title="Novara (stacja kolejowa)">
Novara (stacja kolejowa)

Novara – stacja kolejowa w Novarze, w regionie Piemont, we Włoszech. Znajdują się tu 4 perony.
Jest zarządzana przez RFI, podczas gdy pasażerowie są pod opieką firmy Centostazioni. Znajduje się na Piazza Garibaldi, w centrum miasta. 
Są dwie stacje kolejowe w Novarze. Stacja końcowa linii kolejowej Ferovia Nord: Mediolan-Saronno-Novara, znajduje się w niewielkiej odległości od stacji głównej Novara. 
Stacja została wybudowana w 1854.
Infrastruktura.
Stacja główna Novara posiada 4 perony i 7 krawędzi peronowych. na perony 2, 3 i 4 można się dostać przejściem podziemnym. Na większej części peronów znajduje się wiata peronowa. Perony 3 i 4 znajdują się bezpośrednio na linii Turyn - Mediolan, podczas gdy inne perony nie są tak związane z tą linią.
Stacja kolejki Novara Nord to nowo wybudowana stacja z wiatami peronowymi.

</doc>
<doc id="1456630" url="https://pl.wikipedia.org/wiki?curid=1456630" title="Haus Rüschhaus">
Haus Rüschhaus

Haus Rüschhaus – pałac w dzielnicy Nieberge miasta Münster.
Pałac został wzniesiony w latach 1745-1748 przez architekta Johanna Conrada Schlauna z przeznaczeniem na letnią rezydencję. Prace rzeźbiarskie wykonał Johann Christoph Manskirch.
W 1825 właściciel pobliskiego zamku Hülshoff baron Clemens August von Droste-Hülshoff, ojciec poetki Annette von Droste-Hülshoff, zakupił Haus Rüschhaus. Po jego śmierci w 1826 poetka wraz z matką i siostrą Jenny przeprowadziły się do pałacu i mieszkały w nim do 1846. W Haus Rüschhaus powstały niektóre utwory Annette von Droste-Hülshoff, m.in. "Die Judenbuche".
Haus Rüschhaus jest obecnie udostępniony do zwiedzania.

</doc>
<doc id="1456633" url="https://pl.wikipedia.org/wiki?curid=1456633" title="Okręg wyborczy Tyrone">
Okręg wyborczy Tyrone

Okręg wyborczy Tyrone powstał w 1801 r. i wysyłał do brytyjskiej Izby Gmin dwóch deputowanych. Okręg obejmował irlandzkie hrabstwo Tyrone. Został zlikwidowany w 1885 r.

</doc>
<doc id="1456635" url="https://pl.wikipedia.org/wiki?curid=1456635" title="Settimo Torinese (stacja kolejowa)">
Settimo Torinese (stacja kolejowa)

Settimo Torinese (włoski: "Stazione di Settimo") – stacja kolejowa w Settimo Torinese, w regionie Piemont, we Włoszech. Znajdują się tu 3 perony.

</doc>
<doc id="1456641" url="https://pl.wikipedia.org/wiki?curid=1456641" title="Ołeksandr Chuzman">
Ołeksandr Chuzman

Ołeksandr Chuzman, ukr. Олександр Хузман (ur. 10 kwietnia 1962 w Żytomierzu) – ukraiński szachista i trener szachowy, reprezentant Izraela od 1995, arcymistrz od 1991 roku.
Kariera szachowa.
Pierwsze znaczące sukcesy zaczął odnosić w połowie lat 80. XX wieku. W 1986 r. podzielił V m. (za Władimirem Tukmakowem, Aleksandrem Chalifmanem, Nuchimem Raszkowskim i Jaanem Ehlvestem, wspólnie z Wiktorem Kuprejczykiem) w półfinale indywidualnych mistrzostw Związku Radzieckiego, rozegranym w Kujbyszewie, zajął również IV m. w mistrzostwach USRR (za Władimirem Małaniukiem, Jurijem Kruppą i Igorem Nowikowem), a w 1988 r. zwyciężył w kołowym turnieju w Baku.
Sukcesy w kolejnych latach:
Od zmiany obywatelstwa należy do podstawowych zawodników reprezentacji Izraela. W 2014 r. zdobył w Beer Szewie srebrny medal indywidualnych mistrzostw kraju. Wielokrotnie reprezentował Izrael w turniejach drużynowych, m.in.:
Najwyższy ranking w dotychczasowej karierze osiągnął 1 lipca 1997 r., z wynikiem 2610 punktów dzielił wówczas 54-60. miejsce na światowej liście FIDE, jednocześnie dzieląc 2. miejsce (za Borysem Altermanem, wspólnie z Leonidem Judasinem) wśród izraelskich szachistów.

</doc>
<doc id="1456642" url="https://pl.wikipedia.org/wiki?curid=1456642" title="Torfowiec frędzlowaty">
Torfowiec frędzlowaty

Torfowiec frędzlowaty, t. frędzlowany ("Sphagnum fimbriatum" Wils.) – gatunek mchu z rodziny torfowcowatych. Występuje na półkuli północnej, w Polsce pospolity.
Morfologia.
Mech tworzący ażurowe darnie, koloru zielonego lub żółtozielonego, bez czerwonego zabarwienia. Łodyżki wydłużone, z cienkimi długimi gałązkami. Główki dość cienkie. Liście łodyżkowe są łopatkowate, w nasadzie zwężone, na brzegach i szczycie wyraźnie postrzępione, długości 0,7–1,2 mm, szerokości 0,5–1 mm. Liście gałązkowe jajowato-lancetowate, na szczycie ostro zwężone, długości 0,8–2 mm oraz 0,5–1 mm szerokości. Zarodnikowanie następuje praktycznie w każdej populacji, zarodnie są koloru czerwonego.
Biologia i ekologia.
Występuje głównie na torfowiskach przejściowych oraz w borach i lasach bagiennych.
Zagrożenia i ochrona.
Gatunek w latach 2001–2004 podlegał w Polsce ochronie częściowej, następnie w latach 2004–2014 objęty był ścisłą ochroną gatunkową. Od roku 2014 wpisany ponownie na listę gatunków roślin objętych ochroną częściową w Polsce, na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1456646" url="https://pl.wikipedia.org/wiki?curid=1456646" title="Sphagnum fimbriatum">
Sphagnum fimbriatum



</doc>
<doc id="1456649" url="https://pl.wikipedia.org/wiki?curid=1456649" title="Zbiorcza Dywizja Wojsk Wewnętrznych NKWD">
Zbiorcza Dywizja Wojsk Wewnętrznych NKWD



</doc>
<doc id="1456650" url="https://pl.wikipedia.org/wiki?curid=1456650" title="Christine Malèvre">
Christine Malèvre

Christine Malèvre (ur. 10 stycznia 1970) – francuska seryjna morderczyni skazana za zabójstwo sześciu osób. Policja podejrzewa, że ofiar mogło być nawet 30.
Malèvre była pielęgniarką, którą w 1998 roku aresztowano pod zarzutem zamordowania pacjentów szpitala w Mantes-la-Jolie, w którym pracowała. W czasie przesłuchania przyznała się do zabicia kilku osób, ale twierdziła, że zrobiła to na ich własne życzenie, gdyż byli śmiertelnie chorzy i z tego powodu cierpieli (prawo we Francji nie zezwala na dokonywanie eutanazji). Rodziny ofiar wskazanych przez Malèvre pacjentów, zaprzeczyły informacjom, aby ich bliscy chcieli umrzeć. Gdy Malèvre postawiono zarzuty, ta natychmiast odwołała wszystkie zeznania.
Christine Malèvre została skazana w 2003 roku na 12 lat więzienia za zabójstwo sześciu pacjentów.

</doc>
<doc id="1456651" url="https://pl.wikipedia.org/wiki?curid=1456651" title="Torino Dora">
Torino Dora

Torino Dora (włoski: "Stazione di Torino Dora") – stacja kolejowa w Turynie, w regionie Piemont, we Włoszech. Znajdują się tu 4 perony.

</doc>
<doc id="1456652" url="https://pl.wikipedia.org/wiki?curid=1456652" title="Sobór Uspieński w Moskwie">
Sobór Uspieński w Moskwie

Sobór Uspieński (ros. Успенский Собор, Успенский собор Московского кремля), sobór Zaśnięcia Matki Bożej – prawosławna cerkiew w obrębie Kremla w Moskwie, na placu Soborowym. Obiekt został wzniesiony w latach 1475–1479 przez włoskiego architekta Aristotelego Fioravantiego. 
Historia.
Pierwszy sobór na tym miejscu został wybudowany przez Iwana Kalitę około 1326. W połowie wieku XV obiekt ten był już w tak złym stanie technicznym, że konieczna była jego rozbiórka. W 1472 budowę nowej cerkwi rozpoczęli architekci Krywcow i Myszkin. W dwa lata później, gdy była już niemal gotowa, nieoczekiwanie zawaliła się wskutek trzęsienia ziemi. W tej sytuacji Iwan III zaprosił do wykonania nowej budowli bolońskiego architekta Aristotelego Fioravantiego. W 1479 prace nad soborem były ukończone; Fioravanti połączył cechy architektury rosyjskiej z elementami renesansu włoskiego. W tym samym czasie wykonano dekorację wnętrza cerkwi. 
W 1547 w cerkwi został ukoronowany Iwan IV Groźny. Sobór był tradycyjnym miejscem intronizacji patriarchów Rosyjskiego Kościoła Prawosławnego oraz ich pochówku, jak i miejscem koronacji carów rosyjskich od XVII wieku począwszy. Przetrwał panowanie polsko-litewskie w latach 1610–1612, został splądrowany przez wojska Napoleona Bonapartego w 1812. Obiekt nieprzerwanie pełnił funkcje sakralne do momentu wprowadzenia się na Kreml pierwszej Rady Komisarzy Ludowych, z Leninem na czele. Od tamtej pory nabożeństwa w świątyni odbywały się bardzo sporadycznie, a po II wojnie światowej urządzono w niej muzeum, które do tej pory jest gospodarzem obiektu. Od 1990 w cerkwi ponownie odprawiane są nabożeństwa (w ważniejsze święta).
Architektura.
Sobór Uspieński zbudowany jest z białego wapienia i cegieł. Jest przykryty pięcioma złoconymi kopułami. Zewnętrzna dekoracja obiektu, oprócz rzędów płaskorzeźb w kształcie łuków łączonych pilastrami, jest skromna. Wnętrze obiektu wspiera sześć filarów. Wnętrze cerkwi jest bogato dekorowane ikonami i freskami wykonanymi równolegle z budową obiektu przez ikonografa Dionizego oraz freskami wykonanymi w XVII stuleciu. Wśród nich wyróżnia się monumentalne malowidło przedstawiające wniebowzięcie. Były one poddawane konserwacji w XIX wieku oraz w latach 60. XX stulecia. W czasach radzieckich część ikon została przeniesiona do moskiewskiej Galerii Tretiakowskiej. Wysoki na szesnaście metrów ikonostas pochodzi z XIX wieku.

</doc>
<doc id="1456654" url="https://pl.wikipedia.org/wiki?curid=1456654" title="Bogdan Adamczyk (piłkarz)">
Bogdan Adamczyk (piłkarz)

Bogdan Adamczyk (ur. 27 października 1935 w Radomiu) – polski piłkarz, napastnik, zawodnik m.in. Lechii Gdańsk (włączony do pierwszej drużyny przez trenera Tadeusza Forysia w sezonie 1954). W barwach drużyny z Gdańska w I lidze rozegrał 120 meczów i strzelił 36 goli.
Bogdan Adamczyk w I lidze:
W 2011 roku został odznaczony Złotym Krzyżem Zasługi.

</doc>
<doc id="1456658" url="https://pl.wikipedia.org/wiki?curid=1456658" title="Zamek Hülshoff">
Zamek Hülshoff

Zamek Hülshoff (niem. "Burg Hülshoff") – zamek wodny położony pomiędzy Havixbeck a Roxel (dzielnicą miasta Münster). Miejsce urodzenia poetki Annette von Droste-Hülshoff.
Budowla była po raz pierwszy wzmiankowana w XI w. jako dwór „Zum Hülshoff“. Od 1417 zamek stanowił własność panów von Deckenbrock.
Obecną budowlę wzniósł w latach 1540–1545 Heinrich von Droste-Hülshoff. W następnych stuleciach zamek był wielokrotnie przebudowywany. Obecnie jego część wraz z ogrodem jest udostępniona do zwiedzania. Działa w nim także restauracja.

</doc>
<doc id="1456665" url="https://pl.wikipedia.org/wiki?curid=1456665" title="145 Pułk Strzelecki Wojsk Wewnętrznych NKWD">
145 Pułk Strzelecki Wojsk Wewnętrznych NKWD

145 Pułk Strzelecki Wojsk Wewnętrznych NKWD – jeden z pułków piechoty w składzie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
Skład 20 października 1944:
Rozkazem bojowym nr 0016 sztabu 64 DS WW NKWD z 16 maja 1945 otrzymał zadanie pozostania w dotychczasowych miejscach dyslokacji.

</doc>
<doc id="1456666" url="https://pl.wikipedia.org/wiki?curid=1456666" title="Torfowiec frędzlowany">
Torfowiec frędzlowany



</doc>
<doc id="1456667" url="https://pl.wikipedia.org/wiki?curid=1456667" title="Torino Lingotto">
Torino Lingotto

Torino Lingotto (włoski: "Stazione di Torino Lingotto") – stacja kolejowa w Turynie, w regionie Piemont, we Włoszech. Znajduje się tu 11 peronów.
Znajduje się w dzielnicy Lingotto, w pobliżu historycznej fabryki Fiata Lingotto, które zawdzięcza swoją nazwę. Została wybudowana w pobliżu Łuku olimpijskiego.
Historia.
Przystanek autobusowy w 1960 został podwyższony do rangi stacji poprzez budowę instalacji dla pasażerów odjeżdżających i przyjeżdżających.
Wraz ze wzrostem liczby przejeżdżających pociągów na dobę (240 do 270 w ciągu kilku lat), zdecydowano w 1970 o rozszerzeniu podwójnych peronów.
Budynek z 1960 został rozebrany w 1980, aby zrobić miejsce dla nowej stacji otwartej w 1984 roku.
Do tej pory stacja posiada 11 peronów pasażerskich i 7 przedziałów peronowych, podzielone na dwie grupy: Północne przedziały (4 utwory) i południowe przedziały (3 utwory).
Przyszłość.
Dworzec kolejowy Lingotto jest przedmiotem badania organów samorządu terytorialnego, ze względu na wzrost jej znaczenia w ruchu kolejowym na południe od Turynu.
W przyszłości zakłada się zmniejszenie zdolności stacji Torino Porta Nuova, co będzie umacniać wagę stacji Lingotto.

</doc>
<doc id="1456668" url="https://pl.wikipedia.org/wiki?curid=1456668" title="108 Pułk Pograniczny NKWD">
108 Pułk Pograniczny NKWD

108 Pułk Pograniczny NKWD – jeden z pułków pogranicznych w składzie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
Skład pułku dnia 20 października 1944 wyglądał następująco:

</doc>
<doc id="1456672" url="https://pl.wikipedia.org/wiki?curid=1456672" title="Karen Ramirez">
Karen Ramirez



</doc>
<doc id="1456675" url="https://pl.wikipedia.org/wiki?curid=1456675" title="2 Pułk Pograniczny NKWD">
2 Pułk Pograniczny NKWD

2 Pułk Pograniczny NKWD (2-й пограничный полк) – jeden z pułków pogranicznych w składzie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
Skład pułku dnia 20 października 1944 wyglądał następująco:
17 stycznia 1945 2 Pułk Pograniczny razem z oddziałami LWP i Armii Czerwonej a także dwoma batalionami 38 Pułku Pogranicznego wkroczył do „wyzwolonej” Warszawy, o czym 2 dni później Ławrentija Berię informował sam Iwan Sierow.
Rozkazem p.o. zastępcy Ludowego Komisarza NKWD ZSRR gen. letn. Stachanowa i p.o. szefa Głównego Zarządu Wojsk Wewnętrznych NKWD gen. mjra Skorodumowa z dnia 3 lutego 1945 nr 31192 2 Pułk Pograniczny otrzymał zadanie ochrony Rządu Polskiego, które powierzono jej 2 Batalionowi Strzeleckiemu, m.in. w kompleksie budynków Dyrekcji Kolei Państwowych w Warszawie przy ul. Wileńskiej 2-4. W związku z tym sztab pułku przedyslokowano z Włoch na Pragę. Jednocześnie batalion ochraniał ówczesną siedzibę, położoną "vis á vis" rządu, Ambasady ZSRR przy ul. Wileńskiej 13 (1945-1946), określaną w rozkazie „radzieckim przedstawicielstwem przy Rządzie Polskim”.

</doc>
<doc id="1456676" url="https://pl.wikipedia.org/wiki?curid=1456676" title="Giulio Bizzozero">
Giulio Bizzozero

Giulio Bizzozero (ur. 20 marca 1846 w Varese, zm. 1901) – włoski lekarz, pamiętany jako jeden z odkrywców bakterii znanej dziś jako "Helicobacter pylori". Był jednym z pionierów histologii i stosowania mikroskopii w medycynie. Przypisuje się mu również odkrycie roli płytek krwi, dawniej nazywanych "płytkami Bizzozera".
Bizzozero urodził się w Varese we Włoszech 20 marca 1846 roku. Studiował medycynę na Uniwersytecie w Padwie, ukończył studia w 1866 roku. W 1867 otrzymał katedrę Patologii Ogólnej i Histologii na Uniwersytecie w Padwie. W wieku 27 lat przeniósł się na Uniwersytet w Turynie i założył Instytut Patologii Ogólnej. Jego uczniem był m.in. Camillo Golgi. Zmarł na zapalenie płuc w kwietniu 1901 roku.

</doc>
<doc id="1456677" url="https://pl.wikipedia.org/wiki?curid=1456677" title="11 Pułk Pograniczny NKWD">
11 Pułk Pograniczny NKWD

11 Pułk Pograniczny NKWD – jeden z pułków pogranicznych w składzie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
Skład pułku dnia 20 października 1944 wyglądał następująco:

</doc>
<doc id="1456680" url="https://pl.wikipedia.org/wiki?curid=1456680" title="Lialis burtonis">
Lialis burtonis



</doc>
<doc id="1456681" url="https://pl.wikipedia.org/wiki?curid=1456681" title="Cerkiew świętej Paraskiewy w Nesebyrze">
Cerkiew świętej Paraskiewy w Nesebyrze

Cerkiew świętej Paraskiewy – cerkiew w Nesebyrze. Została zbudowana w XIII wieku z cegły i kamienia jako jednonawowa bazylika z charakterystycznym narteksem oraz absydą. Część dachowa nie zachowała się.
Cerkiew wzniesiono w XIII–XIV wieku lub w X wieku jako świątynię jednonawową o wymiarach 15 na 6 metrów, z narteksem i gankiem. Pięciokątna apsyda została zorientowana na wschód. Budowlę wzniesiono z ułożonych na przemian ociosanych kamieni i cegieł. Północną i południową fasady ozdobiono ornamentami kamienno-ceglanymi w postaci ślepych okien, których obramowania były bogato zdobione takimi motywami jak ryby, słońce, zygzaki i szachownice. Ponad nimi zastosowano inny element dekoracyjny w postaci okrągłych, glazurowanych płytek o kształcie spodków. Górne partie ścian nie są natomiast zdobione. Świątynie nakryto dwuspadowym dachem, uformowanym na kształt krzyża, na przecięciu ramion którego znajdowała się kopuła. Pierwotnie nad narteksem znajdowała się dzwonnica, o czym świadczą kamienne schody we wnętrzu budowli, pomiędzy naosem i narteksem.
Współcześnie budynek pełni funkcje muzealne, we wnętrzu zaaranżowano ekspozycję poświęconą zachowanym muralom z Nesebyru.

</doc>
<doc id="1456682" url="https://pl.wikipedia.org/wiki?curid=1456682" title="104 Oddział Pograniczny NKWD">
104 Oddział Pograniczny NKWD

104 Oddział Pograniczny NKWD – oddział pograniczny w składzie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
Działał na terenie ziemi rzeszowskiej a jego zadaniem była walka z oddziałami Armii Krajowej i innych polskich organizacji niepodległościowych.

</doc>
<doc id="1456684" url="https://pl.wikipedia.org/wiki?curid=1456684" title="Warcabnik">
Warcabnik

Warcabnik ("Daption capense") – gatunek średniej wielkości ptaka z rodziny burzykowatych (Procellariidae), jedyny przedstawiciel rodzaju "Daption". Występuje na oceanach półkuli południowej aż po Antarktydę. Żeruje, osiadając na wodzie i zanurzając głowę lub płytko nurkując.

</doc>
<doc id="1456685" url="https://pl.wikipedia.org/wiki?curid=1456685" title="92 Oddział Wojsk Pogranicznych NKWD">
92 Oddział Wojsk Pogranicznych NKWD



</doc>
<doc id="1456686" url="https://pl.wikipedia.org/wiki?curid=1456686" title="Woking">
Woking

Woking – miasto w Wielkiej Brytanii położone w zachodniej części Surrey, w dystrykcie Woking, w pobliżu Londynu (37 km na południowy zachód od Charing Cross), należące do Greater London Urban Area (inaczej Greater London Built-up Area). 
W mieście znajduje się siedziba McLaren Technology Centre zespołu Formuły 1 McLaren.

</doc>
<doc id="1456689" url="https://pl.wikipedia.org/wiki?curid=1456689" title="Cerkiew Świętych Archaniołów Michała i Gabriela w Nesebyrze">
Cerkiew Świętych Archaniołów Michała i Gabriela w Nesebyrze

Cerkiew Świętych Archaniołów Michała i Gabriela – prawosławna cerkiew w Nesebyrze. Została zbudowana w XIII wieku jako jednonawowa świątynia z narteksem o dwóch wejściach: od północy i południa. Długość budowli wynosi 14 m, szerokość 5,2 metra.
Zachowana w formie ruiny, bez dachu i sklepień.

</doc>
<doc id="1456690" url="https://pl.wikipedia.org/wiki?curid=1456690" title="Cerkiew świętych archaniołów Michała i Gabriela w Nesebarze">
Cerkiew świętych archaniołów Michała i Gabriela w Nesebarze



</doc>
<doc id="1456692" url="https://pl.wikipedia.org/wiki?curid=1456692" title="Krystyna Rokiczanka">
Krystyna Rokiczanka



</doc>
<doc id="1456693" url="https://pl.wikipedia.org/wiki?curid=1456693" title="Manuel Agogo">
Manuel Agogo



</doc>
<doc id="1456694" url="https://pl.wikipedia.org/wiki?curid=1456694" title="Walka nieodbyta">
Walka nieodbyta



</doc>
<doc id="1456695" url="https://pl.wikipedia.org/wiki?curid=1456695" title="Swatowo">
Swatowo



</doc>
<doc id="1456696" url="https://pl.wikipedia.org/wiki?curid=1456696" title="Sobór Zmartwychwstania Pańskiego w Podgoricy">
Sobór Zmartwychwstania Pańskiego w Podgoricy

Sobór Zmartwychwstania Pańskiego – prawosławny sobór w Podgoricy, katedra metropolii Czarnogóry i Przymorza Serbskiego Kościoła Prawosławnego.
Budowę świątyni rozpoczęto w 1993. Jej architektami są Predrag Ristić i Jovan Popović.

</doc>
<doc id="1456697" url="https://pl.wikipedia.org/wiki?curid=1456697" title="Nazi Punks Fuck Off">
Nazi Punks Fuck Off

Nazi Punks Fuck Off – wydany w roku 1993 minialbum zespołu Napalm Death. Tytułowy utwór "Nazi Punks Fuck Off!" jest przeróbką znanego klasyka Dead Kennedys z roku 1981. Ponadto na wydawnictwie (trwającym ponad 10 minut) znajdują się: koncertowa wersja "Nazi Punks Fuck Off!", utwór "Aryanisms" oraz remiks "Contemptuous". Silnie antynazistowska wymowa wydawnictwa stała się przyczyną zamieszek na kilku koncertach Napalm Death w USA, wywołanych przez miejscowych neonazistów. Wszystkie dochody uzyskane ze sprzedaży EP'a zespół przeznaczył na dofinansowanie organizacji antynazistowskich.

</doc>
<doc id="1456699" url="https://pl.wikipedia.org/wiki?curid=1456699" title="Stary Rynek w Bydgoszczy">
Stary Rynek w Bydgoszczy

Stary Rynek – prostokątny (ok. 100 × 125 m), główny plac miejski w Bydgoszczy usytuowany w pobliżu ścisłego centrum miasta. Przy rynku znajduje się ratusz, a nieopodal – katedra.
Położenie.
Stary Rynek stanowi centrum bydgoskiego miasta lokacyjnego, wytyczonego w 1346 r. na polecenie króla Kazimierza Wielkiego.
Rynek otaczają z północy i zachodu cieki wodne:
Do XVIII w. rynek wraz z całym miastem lokacyjnym leżał na wyspie, gdyż od południa pod murami miejskimi znajdowała się fosa miejska, a od wschodu fosa zamkowa. Oba cieki zasilała rzeka Brda.
Z narożników rynku prowadzą ulice o historycznych nazwach:
Historia.
Bydgoski rynek wytyczono w 1346 r., a częściowo wybrukowano w 1604 r. Do początku XX w. stanowił centrum administracyjno-handlowe miasta. Do końca XVII wieku wykonywano na nim publicznie wyroki sądowe. Tutaj koncentrowało się życie gospodarcze, kulturalne i towarzyskie miasta. Rynek i wieniec posesji zlokalizowanych wokół jego granic stanowił pierwszy etap kształtowania się układu miejskiego. Dopiero w drugim etapie zostały zabudowane działki wzdłuż ul. Jezuickiej, czy Długiej.
Wnioski z wykopalisk.
Podczas nadzorów archeologicznych nad pracami ziemnymi prowadzonymi w rejonie Starego Rynku zarejestrowano wiele reliktów średniowiecznej i nowożytnej działalności ludzkiej, w tym wiele świadczących o tym, że teren ten był zasiedlony jeszcze przed lokacją miasta. Najstarsze elementy związane z osadnictwem przedlokacyjnym uchwycono w narożniku północno-wschodnim Starego Rynku. Wydobyta ceramika pochodzi z XII i początków XIII wieku. Pod warstwą wczesnośredniowieczną zarejestrowano ślady osadnictwa ludności kultury łużyckiej (fragmenty ceramiki tej kultury odnotowano w kilku punktach rynku).
Z kolei w trakcie badań prowadzonych w 1969 roku podczas budowy pomnika Walki i Męczeństwa Ziemi Bydgoskiej, zarejestrowano relikty zabudowy pierzei zachodniej Rynku oraz fundamenty kościoła jezuitów rozebranego w 1940 roku. Fragmenty drewnianej zabudowy odsłonięto w pobliżu ratusza, a także odkryto drewnianą studnię zlokalizowaną na dziedzińcu dawnego kolegium jezuickiego. W trakcie jej eksploracji pozyskano duże ilości fragmentów naczyń glinianych i szklanych.
W wykopach zlokalizowanych przy południowej pierzei Starego Rynku odkryto fragmenty drewnianych rur wodociągowych, biegnących w kierunkach północ-południe oraz północny wschód-południowy zachód. Średnica drewna użytego do budowy rur wahała się od 0,4 do 0,65 m, średnica otworów od 0,10 do 0,15 m. Z kolei w wykopie biegnącym przez środek Rynku uchwycono fragmenty fundamentów dawnego ratusza miejskiego.
Najciekawszych odkryć dokonano podczas badań archeologicznych płyty rynku przeprowadzonych w 2010 r. przed planowaną przebudową w ramach Planu Rewitalizacji miasta. Podczas wykopalisk wykryto dobrze zachowane fundamenty gotyckiego ratusza (wraz z resztkami sklepień piwnic, posadzkami itp.), stojącego niegdyś pośrodku Starego Rynku, wieży ratuszowej oraz kramów kupieckich. Dodatkowo odkryto ślady osadnictwa z przedlokacyjnego okresu historii miasta: m.in. z XII wieku oraz z okresu kultury pomorskiej (II-III wiek p.n.e.).
Okres staropolski (1346-1772).
Pierwotna zabudowa Rynku była drewniana. Murowana zabudowa mieszkalna analogicznie do innych miast porównywalnych z Bydgoszczą pojawić się mogła nie wcześniej niż w XV wieku. Gotyckie budowle murowane wzniesione w końcu XV w., rozbudowano w stylu baroku w XVII w., a przebudowano na początku XX w. z elewacjami eklektycznymi i secesyjnymi. Jednym z nielicznych śladów najstarszej zabudowy w okolicy Rynku jest zachowana na zapleczu kamienicy Farna 6 kamienna tabliczka z łacińską inskrypcją, przedstawiająca datę wzniesienia budynku (1593 r.) oraz inicjały właściciela: Bartosza Krąpiewskiego (rajcy i burmistrza Bydgoszczy z 1599 i 1603 r.)
Prawdopodobnie jeszcze w XIV wieku pośrodku Rynku zbudowano drewniany ratusz. W XV wieku powstał budynek murowany w stylu gotyckim. Po jego pożarze w 1511 r. rozpoczęto wznoszenie nowego reprezentacyjnego ratusza, według projektu mistrza Jana z Gdańska. Budowę ukończono około 1600 r. wzniesieniem wysokiej, renesansowej wieży ratuszowej, która była ozdobą miasta.
Przekazy źródłowe świadczą, że w 1523 r. rozpoczęto budowę sieci wodociągowej w mieście, zaś po 1541 r. jej gruntowną modernizację przeprowadził rurmistrz Walenty z Bochni. Drewniane rury wodociągowe zostały ułożone m.in. po powierzchnią Rynku, a w jego obrębie zbudowano cztery studnie publiczne oraz „wytrysk wodny”, związany prawdopodobnie z wodociągami. W II połowie XVII wieku wraz ze zniszczeniem i wyludnieniem miasta, sieć wodociągowa została zaniedbana, ale częściowo spełniała jeszcze swoją funkcję aż do wieku XIX.
Na początku XVII wieku przeżywająca wówczas apogeum swego rozwoju w okresie przedrozbiorowym Bydgoszcz została opisana w kronice Wojciecha Łochowskiego w sposób następujący: „"Całe miasto jest murem opasane, ma wysoka wieżę na czele rynku, roku 1600 kształtnie postawioną i ratusz ozdobnie murowany. Domy murowane, dachówką pokryte i wytrysk wody na rynku kształtnie urządzony"”.
W 1617 r. dzięki fundacjom bydgoskich mieszczan oraz poparciu ks. kanonika Jana Kuczborskiego, biskupa chełmińskiego od 1614 roku do Bydgoszczy przybyli na stałe jezuici. Otrzymali oni na własność kilka kamienic stojących przy Rynku, w których urządzili rezydencję oraz szkołę. Dzięki kolejnym fundacjom: rady miejskiej Bydgoszczy, biskupa Kaspra Działyńskiego, kanclerza wielkiego koronnego i starosty bydgoskiego Jerzego Ossolińskiego i innych, zakonnicy przystąpili do rozbudowy swojej placówki. Cały kwartał zabudowy ograniczony od wschodu Rynkiem, a z pozostałych stron ulicami: Farną, Jezuicką i Niedźwiedzia znalazł się w ich posiadaniu. W latach 1637-1649 w zachodniej pierzei Starego Rynku powstał dwuwieżowy kościół pw. św. Krzyża, a w 1653 r. ukończono budynek rezydencjalny, w którym do 1780 r. istniała szkoła średnia, podniesiona do rangi kolegium jezuickiego. W budynku tym istniała również sala teatralna ze sceną sukcesywną, służąca działalności kulturalnej. Salę wykorzystywano aż do 1824 r., kiedy powstał oddzielny budynek teatru miejskiego. Kompleks stopniowo rozbudowywano i upiększano przez cały XVII i XVIII wiek, w związku z czym stanowił on wówczas ozdobę Rynku bydgoskiego i całego miasta.
Z dziejów politycznych i wydarzeń dotyczących bydgoskiego Starego Rynku warto wspomnieć o wielokrotnych wizytach królów polskich. Do 1656 r. rezydencją przebywających w mieście dostojników był zamek, zaś dworzanie wynajmowali pomieszczenia w domach na terenie miasta. Przebywali tu m.in.: Władysław Jagiełło, Kazimierz Jagiellończyk (wielokrotnie), Zygmunt Stary (Sejm w Bydgoszczy w 1520 r.), Stefan Batory (trzy miesiące 1577 r.) i inni. W okresie 26 października – 6 listopada 1657 r. w kolegium jezuickim w Bydgoszczy toczyły się rokowania między królem Janem Kazimierzem, a elektorem brandenburskim Fryderykiem Wilhelmem zakończone zaprzysiężeniem traktatów welawsko-bydgoskich na płycie Starego Rynku przed kościołem jezuitów.
Główną funkcją Starego Rynku w okresie staropolskim była rola miejskiego placu targowego. Do tej funkcji rynek został przeznaczony w momencie lokacji miasta, a jego powierzchnia miała odpowiadać planowanej wielkości ruchu handlowego. Zasada ta była jednakowa we wszystkich miastach lokowanych na prawie niemieckim (magdeburskim, chełmińskim, średzkim). Za prawo handlu na Rynku pobierano różnorodne opłaty, które miały być jednym ze źródeł dochodów miasta: jarmarczne, targowe oraz cło od soli, śledzi i chmielu – na rzecz starosty, opłaty na rzecz wójtostwa (od poł. XVIII w.) i na rzecz miasta (od 1526 r.) – placowe i brukowe.
W średniowieczu targi w Bydgoszczy funkcjonowały tylko w soboty, ale już w połowie XVIII wieku dniem targowym był również wtorek. Oprócz targów miały miejsce jarmarki, czyli większe przedsięwzięcia handlowe, podczas których nie było poważniejszych ograniczeń dla kupców zewnętrznych.
17 grudnia 1484 roku król Kazimierz Jagiellończyk przyznał Bydgoszczy prawo do urządzania trzech jarmarków w ciągu roku: 21 stycznia (św. Agnieszki), 1 września (św. Idziego) i 11 listopada (św. Marcina). Zygmunt August zezwolił w 1555 roku na czwarty jarmark, po oktawie Bożego Ciała. Przed 1669 r. miasto uzyskało przywilej do odbywania jeszcze dwóch jarmarków: 13 czerwca (św. Antoniego) i 4 października (św. Franciszka). Częstotliwość imprez handlowych była więc największa w II połowie XVII i w XVIII wieku, ale jarmarki bydgoskie nie odgrywały większej roli ponadlokalnej z uwagi na ówczesny upadek gospodarczy miasta oraz słabe zaludnienie zalesionej głównie okolicy.
Okres zaboru pruskiego (1772-1920).
Po zagarnięciu przez Królestwo Prus ziem polskich wraz z Bydgoszczą na mocy I traktatu rozbiorowego, sporządzono dokładną inwentaryzację miasta. Na szczegółowym planie zabudowy, sporządzonym przez geometrę Gretha w 1774 r., posesje wzdłuż Rynku zajęte są przez istniejącą w tym czasie zabudowę. Wyjątki stanowi kilka niezabudowanych działek, m.in. w narożniku z ul. Magdzińskiego i Farną. W ostatniej ćwierci XVIII wieku wszystkie ubytki zostały uzupełnione, a na rogu z ul. Jana Kazimierza wzniesiono okazały budynek municypalny mieszczący władze Obwodu Nadnoteckiego i Sąd Apelacyjny. Całą zachodnią pierzeję Rynku stanowiły wówczas zabudowania jezuitów, przejęte przez państwo pruskie. W 1788 r. na rynku zainstalowano pierwsze w mieście sztuczne oświetlenie, jakim były lampy olejowe.
Na początku XIX wieku Stary Rynek jako główny plac miasta był miejscem ważnych wystąpień "politycznych". 6 grudnia 1806 r. publicznie ogłoszono powstanie antypruskie, zaś 19 lutego 1807 r. uroczyście odczytano dekret o powstaniu Księstwa Warszawskiego. Budynek dzisiejszej biblioteki stał się siedzibą władz departamentu bydgoskiego, zaś w budynku kolegium ulokowano mającą polski charakter główną szkołę departamentową. Epoka Księstwa Warszawskiego zakończyła się w 1812 r., zaś Bydgoszcz ponownie została włączona do Królestwa Prus.
W latach 1830-1834 władze pruskie wyburzyły pozostałości starego ratusza, stojącego dotychczas pośrodku Rynku. Urząd miejski wcześniej przeniesiono do kamienicy przy ul. Długiej 37 (dzisiejszy hotel „Ratuszowy”). Z kolei w 1817 r. w dawnym kolegium jezuitów otwarto gimnazjum królewskie, które funkcjonowało w tym miejscu do 1878 r., kiedy przeniesiono je do nowo zbudowanego gmachu szkolnego przy pl. Wolności. Do budynku kolegium przeniesiono natomiast z ul. Długiej magistrat Bydgoszczy i funkcjonuje on w tym miejscu do dnia dzisiejszego.
Na planie miasta z 1834 r. w poszczególnych pierzejach Rynku znajdowało się łącznie 31 posesji. Zabudowa pierzei rynku zgodna z dzisiejszą widnieje natomiast na planie katastralnym z 1876 r. W pierzei południowej znajdowało się wówczas 9 kamienic, w północnej i wschodniej po 8, a w zachodniej 4 kamienice oraz kościół pojezuicki. W połowie XIX wieku od północno-wschodniego narożnika Starego Rynku wytyczono ul. Jatki, łączącą się z ulicą Grodzką i przebiegającą na zapleczu kamienic usytuowanych frontem do ul. Mostowej i Podwale.
18 czerwca 1848 r. podczas gwałtownej burzy uległy zniszczeniu barokowe hełmy wież kościoła pojezuickiego. Przykryto je stożkowatymi daszkami, a w latach 1880-1882 odbudowano w formie neogotyckiej. Przekształceniu uległa wówczas również fasada kościoła pojezuickiego.
W 1857 r. powstała idea wzniesienia pomnika Fryderyka II Wielkiego w Bydgoszczy, zaś dwa lata później Rada Miejska uchwaliła, że stanie on na Starym Rynku. Podczas uroczystości położenia kamienia węgielnego (21 października 1861 r.) obecna była pruska para królewska oraz członkowie rodziny panującego, m.in. król Prus Wilhelm I z żoną Augustą oraz książę Fryderyk Wilhelm z małżonką Wiktorią. Pomnik odsłonięto na środku rynku w styczniu 1862 r. W uroczystości uczestniczył pruski następca tronu Fryderyk Wilhelm z małżonką ks. Wiktorią. W 1909 r. odsłonięto na Rynku kolejną rzeźbę ”Dzieci bawiące się z gęsią”. Była to fontanna ze studzienką, ufundowaną przez właściciela apteki „Pod Złotym Orłem" dr farmacji Alfreda Kupffendera.
W okresie pruskim Stary Rynek podobnie jak w okresie wcześniejszym stanowił główny miejski plac targowy. Cztery razy do roku odbywały się jarmarki, na które przyjeżdżali kupcy i kramarze z dalszej okolicy, zaś co dwa tygodnie „zwykłe” targi kramarskie.
W XIX wieku dokonano gruntownej przebudowy niemal wszystkich kamienic stojących w pierzejach Starego Rynku. Do połowy wieku używano form klasycystycznych, a następnie eklektycznych, stanowiących zmieszanie stylów historyzujących. 
W drugim półwieczu XIX w. rozebrano kilka kamienic, aby w ich miejsce postawić bardziej okazałe lub też nadbudowywano je i nadając im neorenesansowy wystrój fasad. Dotyczyło to domów w pierzei północnej i południowej Starego Rynku. Z kolei na początku XX wieku stosowano styl secesji, czego przykładem jest zbudowana w miejscu poprzedniej kamienica nr 20, zdobiona ornamentyką roślinną.
Od 1888 r. na Starym Rynku kursowały tramwaje: początkowo konne, a później elektryczne (od 1896 r.) Trasa dwóch z trzech istniejących wtedy w Bydgoszczy linii tramwajowych przebiegała właśnie na tym terenie. Były to: „"linia czerwona"” („A”, od Dworca Głównego do dworca Bydgoszcz Wąskotorowa przy ul. Grunwaldzkiej) oraz „"zielona"” („B”, od ul. Gdańskiej do Strzelnicy przy ul. Toruńskiej).
Okres międzywojenny (1920-1939).
20 stycznia 1920 r. na płycie Starego Rynku, przed kościołem pojezuickim odbyła się uroczystość przejęcia władzy po 148 latach zaboru pruskiego, w obecności polskiego wojska. W tym czasie na rynku nie było już pomnika Fryderyka II, gdyż Niemcy zdemontowali go i przetransportowali do Piły jeszcze przed podpisaniem traktatu wersalskiego.
W 1923 r. w kamienicy nr 2 w zachodniej pierzei Rynku umieszczono nowo powołane Muzeum Miejskie. Kolejną instytucją kulturalną była Biblioteka Miejska umieszczona (od 1908 r.) w dawnej siedzibie władz Obwodu Nadnoteckiego (Stary Rynek 24).
Okres międzywojenny nie wniósł wiele nowego ani w zabudowie, ani funkcji Starego Rynku. W dalszym ciągu odbywały się tu tradycyjne targi (we wtorki i soboty), lecz na zmianę z innymi placami miejskimi. Stary Rynek wraz z ul. Mostową stanowił część handlowego centrum miasta, w którego skład wchodziły ponadto: ul. Gdańska od Chodkiewicza, fragment Dworcowej oraz pl. Teatralny. W tym rejonie koncentrowały się sklepy i domy handlowe.
W 1936 r. uruchomiono trzecią linię tramwajową, której trasa wiodła przez Stary Rynek. Była to linia "D" od ul. Gdańskiej do ul. Długiej.
Okres okupacji hitlerowskiej (1939-1945).
Po zajęciu miasta przez okupacyjne władze niemieckie, na Starym Rynku rozegrały się dramatyczne wydarzenia, które były odpowiedzią za stłumienie przez społeczeństwo Bydgoszczy hitlerowskiej dywersji 3 września 1939 r. Zemstą za okrzykniętą przez propagandę nazistowską „bydgoską krwawą niedzielę” była m.in. publiczna egzekucja 50 bydgoszczan, przeprowadzona 9-10 września 1939 r. przed frontem zachodniej pierzei Starego Rynku.
Na początku 1940 r. niemieckie władze okupacyjne przystąpiły do burzenia kościoła pojezuickiego i całej zachodniej pierzei Starego Rynku, w tym kamienicy w której mieściło się Muzeum Miejskie. Zamierzano w tym miejscu zbudować nowy budynek ratusza w stylu „narodowosocjalistycznym”, a poprzez poszerzenie ul. Mostowej stworzyć „szlak defilad” dla Wehrmachtu. Wyburzenie kościoła przeprowadzono od 18 stycznia do 27 marca, a kamienic do 23 października 1940 r. Usunięto również kamienice w północno-wschodniej części rynku, przylegające do ul. Jatki oraz rozebrano studzienkę „Dzieci bawiące się z gęsią”. Części rzeźby, złożone w składnicy ogrodów miejskich, szczęśliwie przetrwały jednak okres okupacji.
20 kwietnia 1941 r. w dniu imienin Adolfa Hitlera, na płycie Rynku ustawiono ponownie pomnik Fryderyka II oraz przywrócono nazwę placu z okresu pruskiego.
W styczniu 1945 r. w okolicy Starego Rynku prowadzone były walki o wyzwolenie Bydgoszczy. Prawobrzeżna część miasta została opanowana przez wojska radzieckie (76 dywizja piechoty) i polskie (wydzielone oddziały 1 Armii Wojska Polskiego oraz 1 Brygady Pancernej im. Bohaterów Westerplatte) do końca dnia 24 stycznia. Kolejnego dnia trwały walki o opanowanie lewobrzeżnej części miasta. Wzmocnieni kompanią zmotoryzowaną Niemcy stawiali zaciekły opór wzdłuż ul. Gdańskiej. Przez Brdę w okolicy ul. Mostowej doszło do wymiany ognia artyleryjskiego. Działa radzieckie uszkodziły gmach Teatru Miejskiego przy pl. Teatralnym, natomiast artyleria niemiecka spaliła cztery kamienice stojące we wschodniej pierzei Starego Rynku.
Okres powojenny (po 1945).
Po zakończeniu II wojny światowej przystąpiono do porządkowania zniszczonej zabudowy. W styczniu 1945 r., w pierwszych dniach po wyzwoleniu Bydgoszczy, zdemontowano i przetopiono pomnik Fryderyka II. 1 maja 1948 roku przed gmachem biblioteki ustawiono rzeźbę ”Dzieci bawiące się z gęsią”, zaś w latach 1953-1956 odbudowano część wschodniej pierzei Rynku. Nowe władze nie przystąpiły natomiast do odbudowy zachodniej pierzei, z uwagi na to, że kościół pojezuicki nie pasował do nowej rzeczywistości politycznej PRL. W 1947 r. zlikwidowano ostatecznie targi na Rynku, przeznaczając go wyłącznie dla imprez kulturalnych i manifestacji.
W 1962 r., po odbudowie mostu Staromiejskiego, przywrócono na Starym Rynku ruch tramwajowy, który prowadzono tędy do 1969 roku. Z kolei w latach 1968-1969 przy północno-wschodnim narożniku Rynku powstał pawilon gastronomiczny „Kaskada" odcinający się wyraźnie formą od stylu Starego Miasta. Natomiast 5 września 1969 r. w miejscu zachodniej pierzei Rynku, której władze nie chciały odbudować, ustawiono Pomnik Walki i Męczeństwa Ziemi Bydgoskiej. Uzupełnieniem pomnika był oddzielnie usytuowany szaniec z 80 dużych brył piaskowca, na których wyryto nazwy miejsc walki i męczeństwa ludności Ziemi Bydgoskiej. 26 sierpnia 2007 r. szaniec z bloków kamiennych przez 38 lat będący tłem dla pomnika przeniesiono do Sanktuarium Nowych Męczenników w Bydgoszczy. Z kolei 3 sierpnia 2018 nastąpiło przeniesienie pomnika w północno-zachodni narożnik rynku. W czasie tej operacji odkryto akt erekcyjny z 1969 roku, który następnie ponownie zabetonowano w nowym fundamencie pomnika.
W 1974 r. na podstawie uchwały MRN rozpoczęto prace zmierzające do rewaloryzacji znacznych fragmentów Starego Miasta, w tym Starego Rynku. Przedsięwzięcia dotyczyły uporządkowania sieci handlowej, zmiany układu komunikacyjnego oraz nadania witrynom sklepowym charakteru staromiejskiego. W latach 70. XX w. w kamienicy nr 16 ulokowano „Antykwariat Naukowy", zaś pod nr 18 sklep z kryształami. Zmodernizowano również parter w kamienicach nr 20 i 22. W kamienicy narożnej nr 27 utworzono Salon Pracowni Sztuk Plastycznych oraz zaadaptowano na kawiarnię gotyckie piwnice. W podobnych piwnicach pod nr 25 ulokowano salon „Cepelii". Zmiany dotyczyły również kamienic wschodniej pierzei Rynku. 
W latach 1973-1975 przystąpiono również do przebudowy układu komunikacyjnego, usuwając transport tramwajowy i kołowy z płyty Starego Rynku. Niektóre wychodzące z niego uliczki przebudowano na deptaki (Mostowa, Magdzińskiego).
3 maja 1981 na schodach biblioteki na Starym Rynku biskup Jan Michalski odprawił mszę świętą za Ojczyznę, która zgromadziła ponad 100 tys. osób. Lektorem był Daniel Olbrychski. Była to największa manifestacja poparcia dla "Solidarności" w historii miasta, a także jedno z największych zgromadzeń mieszkańców w dziejach miasta (największym była wizyta Jana Pawła II w 1999). Mniejszą frekwencję zanotowano 14 lipca 1950 na wiecu potępiającym "Imperialistyczną agresję amerykańską w Korei" – według oficjalnych danych wynosiła 60 tys. osób.
Kolejny okres modernizacji Starego Rynku przypada na lata po wstąpieniu Polski do Unii Europejskiej. W 2010 r. przeprowadzono konkurs na zaprojektowanie w stylu nowoczesnym zachodniej pierzei Rynku, którego wyników jednakże nie wykorzystano w związku ze zgłaszanymi protestami społeczeństwa. 10 grudnia 2011 rozpoczęto rozbiórkę dawnego kompleksu gastronomicznego "Kaskada", a w 2013 rozpoczęto odbudowę tego fragmentu pierzei północno-wschodniej oraz odtwarzanie ul. Jatki.
Jesienią 2016 w związku z planowaną przebudową płyty rynku, w ramach której przewidywano m.in. przesunięcie pomnika o 15 m w kierunku fary, wprowadzenie 35-metrowej fontanny z 60 dyszami strumieniowymi oraz 7 wyposażonymi w lampy do iluminacji, usunięcie krawężników oraz poszerzenie chodników, przystąpiono do realizacji badań archeologicznych. Na ich podstawie wojewódzki konserwator zabytków wydał decyzję wykluczającą realizację planowanej fontanny z powodu wiążącej się z tym konieczności zniszczenia zachowanych fundamentów pierzei zachodniej (mury kościoła z fundamentami wież oraz relikty kamienic ze sklepieniami piwnic wraz z zejściami) do głębokości od 3 do 4 metrów na powierzchni 500 metrów kwadratowych. Już 18 czerwca 2010 Wojewódzki Urząd Ochrony Zabytków stwierdził bowiem, że wszystkie relikty zespołu ratusza znajdujące się pod płytą Starego Rynku w Bydgoszczy podlegają ścisłej ochronie. Zabytkowe konstrukcje winny zostać zachowane w całości, bez możliwości rozbiórki i naruszania przez współczesną ingerencję np. w postaci wykopów liniowych – przebieg wszelkich instalacji powinien być zlokalizowany poza strefą występowania reliktów. Rozpatrywano co prawda ekspozycję rozpoznanych fragmentów reliktów ratusza w formie punktowych przeszkleń, jednakże z uwagi na to, że wymagałyby one stosowania środków zapobiegających niszczeniu substancji zabytkowej m.in. poprzez porost mikroflorą, np. przez zastosowanie kosztownego systemu utrzymania stałego klimatu dla eksponowanych zabytkowych konstrukcji, władze miejskie odstąpiły od koncepcji eksponowania podziemi rynku. Tak budowa takich instalacji, która mogłaby dodatkowo naruszyć zabytkową substancję, jak i ich utrzymanie wymagałyby ponoszenia znacznych, niewspółmiernych do zamierzonych efektu kosztów. Poza tym efekt mógłby zostać zepsuty przez np. zaparowanie wewnętrznej części przeszkleń, co ma miejsce w przypadku podobnych rozwiązań w innych miastach. W rezultacie zrealizowano jedynie wyeksponowanie obrysu fundamentów dawnego ratusza za pomocą ciemniejszych płyt o czerwonym odcieniu.
W maju 2018 rozstrzygnięto przetarg na modernizację płyty Starego Rynku. Jej wykonawcą za kwotę 14,3 mln zł (3 mln zł mniej niż przewidywał budżet miasta) została bydgoska spółka Betpol, która zaoferowała 7-letnią gwarancję wykonanych prac. Zasadnicza część prac miała się zakończyć do połowy listopada 2018, a całość w połowie 2019. Po rozebraniu dotychczasowej nawierzchni przebudowana została cała infrastruktura podziemna, a następnie położona nowa podbudowa. Ujednolicone zostały lampy (wzorowane na przedwojennych), ławki i zbliżone do nich kosze na śmieci, które zostały obłożone drewnem; zainstalowano także zegar z elementów kutych, a także podświetlenie fontanny Kupffendera przy bibliotece. Wygląd ławek (30 szt.), krzeseł miejskich (10 szt.) i kwietników (20 szt.) rozstrzygnięto w drodze konkursu, w którym złożono 80 prac i który wygrała Agata Łapińska, studentka wzornictwa na Uniwersytecie Technologiczno-Przyrodniczym, która wykorzystała w projekcie motyw bydgoskich spichrzy.
Rynek uzyskał także okalającą płytę bordiurkę, czyli dekoracyjne obramowanie z drobnej kostki z kamienia bazaltowego. Podstawowym elementem nowej nawierzchni stały się 3 rodzaje szaro-piaskowych płyt o masie sięgającej 400 kg. 21 maja 2019 posadzono także 2 dorosłe, 15-letnie, 4,5-metrowe lipy, które usytuowano symetrycznie w 2 narożnikach pierzei wschodniej: obok fontanny przy bibliotece oraz między Jatki a Mostową, przy czym swoje obiekcje wyraził wojewódzki konserwator zabytków, argumentujący, że ich lokalizacja jest zupełnie przypadkowa. W 2019 wykonana została pozostała część chodników, jezdnie wzdłuż pierzei południowej oraz wloty dobiegających ulic. Prace budowlane rozpoczęto 25 czerwca 2018 i zakończono w czerwcu 2019 (oficjalne otwarcie płyty po modernizacji 28-29 czerwca 2019). Na odnowionej płycie rynku, w miejscu rozstrzeliwań w 1939, pojawiła się mosiężna tablica z napisem w języku polskim, angielskim i niemieckim o treści „Pamięci ofiar II wojny światowej rozstrzelanych w tym miejscu przez niemieckiego okupanta we wrześniu 1939 roku”.
Po przeprowadzeniu rewaloryzacji nawierzchni, 8 września 2019 rynek został wyłączony z ruchu samochodowego.
Renowacja rynku spotkała się z krytyką zarówno ze względu na wprowadzenie na płytę niewielkiej ilości zieleni, jak i ze względu na szybkie brudzenie się sprowadzonych z Chin płyt granitowych, z którego ułożono nawierzchnię. W rezultacie 27 kwietnia 2020 na płycie rynku ustawiono wykonane z kortenu donice, w których rosnąć będą drzewa. Realizacja przebudowy nawierzchni stała się nawet przedmiotem kontroli NIK.
W sierpniu 2018 wysunięta została koncepcja posadowienia pośrodku Starego Rynku pomnika Kazimierza Wielkiego, stojącego od 2006 między ulicami Wały Jagiellońskie i Pod Blankami, jednak na skutek braku jednoznacznego poparcia tego projektu prezydent miasta odstąpił od jego realizacji. Z kolei Społeczna Rada ds. Estetyki Miasta zaproponowała w 2019 odbudowę ciągu kamienic i fasady kościoła jezuickiego z wieżami, na których urządzono by punkt widokowy. Za wrotami świątyni miałby powstać szklana konstrukcja z Ogrodami Historii (zimową oranżerią), pod którymi znalazłyby się zachowane i udostępnione turystyczne podziemia (krypty) z ekspozycją skarbu odkrytego w 2018 w katedrze, wybitej w Bydgoszczy najdroższej, złotej monety Zygmunta III Wazy i złotych podków Ossolińskiego.
Przez środek Starego Rynku przebiega 18. południk długości geograficznej wschodniej. Fakt ten w chwili obecnej upamiętnia ustawiony na Wyspie Młyńskiej niewielki obelisk, a ponadto, w ramach prowadzonych w l. 2018-2019 prac rewitalizacyjnych nawierzchni Starego Rynku, przebieg południka został zaznaczony na jego nawierzchni za pomocą instalacji świetlnej z LED. 28 czerwca 2019 postawiono tu również zegar wskazujący czas lokalny, różny od urzędowego o 12 minut. Zlokalizowany przy północnej pierzei rynku czasomierz jest podświetlany nocą, a jego nietypowe wskazówki przy spotkaniu się tworzą delikatny zarys jednego z bydgoskich spichrzy.
Nazwy.
W ciągu wieków rynek nazywano w różny sposób, co było skorelowane z dziejami politycznymi Bydgoszczy i całej Polski.
Zabudowa.
Część środkowa.
Od czasów lokacji miasta, aż do 1834 r. na środku rynku znajdował się ratusz miejski.
W 1515 r. wzniesiono budynek reprezentacyjny z podcieniami (sukiennicami), kramami, ławami chlebowymi, jatkami. Ozdobą ratusza i całego miasta była renesansowa wieża z zegarem, dzwonem alarmowym, dwiema galeriami obserwacyjnymi i hełmem cebulastym. Z budynkiem sąsiadował także odwach.
Była to jedna z najważniejszych budowli świeckich w staropolskiej Bydgoszczy, która jednak uległa dewastacji w XVIII wieku, a później została rozebrana doszczętnie przez władze pruskie. Wieżę ratuszową rozebrano już w I połowie XVIII wieku, zaś pozostałe części ratusza w latach 1831-1834.
Pierzeja zachodnia.
Pierzeja została rozebrana w okresie styczeń–marzec 1940 r. w wyniku decyzji Kreisleitera NSDAP, nadburmistrza Bydgoszczy Wernera Kampe, po publicznych egzekucjach dokonanych przed kościołem pojezuickim we wrześniu 1939 r. Nieistniejący kościół pojezuicki, a zwłaszcza jego dwie 40-metrowe wieże stanowiły główną dominantę i ozdobę Starego Rynku.
Do kościoła przylegał budynek, w którym na początku XIX w. mieściło się prezydium policji, potem Miejska Kasa Oszczędności, a w latach 1923-1939 Muzeum Miejskie. W czasie egzekucji we wrześniu 1939 r. na murze muzeum odcisnął się ślad ręki umierającego księdza katolickiego, którego hitlerowcy nie potrafili zetrzeć. Fakt ten stał się podstawą do rozpowszechnienia legendy o ”krwawej ręce”. Hitlerowcy rozebrali kamienice zamierzając zbudować na miejscu zachodniej pierzei nowy ratusz, nadając akcenty niemieckie w zabudowie Starego Miasta.
Obecnie pierzeję zachodnią Starego Rynku stanowi elewacja gmachu ratusza, który w latach 1644-1782 był użytkowany jako kolegium jezuickie. Przed ratuszem znajduje się Pomnik Walki i Męczeństwa Ziemi Bydgoskiej.
Od kilkudziesięciu lat działa Społeczny Komitet Odbudowy, zmierzający do przywrócenia historycznego kształtu zachodniej pierzei Starego Rynku. Na przeszkodzie realizacji tej koncepcji, poza kwestiami finansowymi oraz brakiem jednoznacznej woli społecznej, stoi również brak zgody rzymskokatolickiej diecezji bydgoskiej zarówno na odbudowę kościoła na cele sakralne, jak i na inne możliwe cele społeczne czy kulturalne.

</doc>
<doc id="1456700" url="https://pl.wikipedia.org/wiki?curid=1456700" title="Madjid Bougherra">
Madjid Bougherra

Madjid Bougherra (arab. مجيد بوقرة, "Majīd Būqirrah"; ur. 7 października 1982 w Longvic) – algierski piłkarz występujący na pozycji obrońcy.
Kariera klubowa.
Kluby młodzieżowe.
Bougherra rozpoczął karierę w 1999 roku w młodzieżowym klubie AS Quetigny. Po sezonie opuścił drużynę i przeszedł do AS Longvic. Spędził tam 2 sezony i dołączył do FC Gueugnon w lipcu 2002.
Crewe Alexandra.
Bougherra dołączył do klubu Football League Championship Crewe Alexandra F.C. wypożyczony pod koniec stycznia 2006. Jego agent Charles Collymore polecił algierskiego defensora do klubu z hrabstwa Cheshire i otrzymując 5000 £ został pierwszym agentem, który dostał zapłatę od klubu z Crewe.
Po imponującej liczbie świetnych występów w tym fantastyczny mecz wygrany 4:1 z Coventry City trener Dario Gradi nakłaniał go do pozostania w Crewe na stałe. Jednak w kwietniu 2006 roku Bougherra potwierdził, że opuszcza Crewe po zakończeniu jego wypożyczenia aby pomóc klubowi przed degradacją do Championship.
Sheffield Wednesday.
Gra Bougherry przyciągnęła uwagę wielu angielskich klubów włącznie z ekipami z Premier League. Bougherra jednak w maju 2006 podpisał kontrakt z drużyną z Championship – Sheffield Wednesday. Menedżer Paul Sturrock wyłożył za niego 300,000 £.
Bougherra miał duży wpływ na debiutanckie zwycięstwo przy Hillsborough 5 sierpnia 2006 z Preston North End. Zdobył nagrodę Gracza Miesiąca w Lidze po zaledwie 2 miesiącach w klubie. W meczu z ligowym na własnym stadionie w październiku 2006 z Queens Park Rangers po raz pierwszy założył opaskę kapitana. Zdobył też w pierwszej części sezonu 2 bramki dla ekipy „Sów”. Ostatecznie w sezonie 2006/2007 ekipa z Sheffield zajęła w Championship 9. miejsce.
Charlton Athletic.
Podczas okienka transferowego w styczniu 2007 Bougherra miał oferty z kilku klubów Premier League. Sheffield Wednesday odrzuciło ofertę 1,3 mln £ z Charlton Athletic. Istniały również pogłoski o zainteresowaniu Reading F.C., Evertonu i Birmingham City
Ostatecznie „Sowy” zaakceptowały zwiększenie oferowanej za Bougherrę sumy z Charltonu do 2,5 mln £, który sfinalizował przejście na The Valley 28 stycznia 2007.
Na koniec sezonu drużyna z Londynu zajęła w II lidze 11. miejsce.
Rangers F.C..
Latem 2008 mówiono o przeniesieniu Bougherry do Realu Betis, Middlesbrough, Sunderlandu, Rangersów i beniaminka Premier League – West Bromwich Albion. 30 lipca 2008 doniesiono, że Charlton Athletic zaakceptował ofertę ok. 2 mln £ za Bougherrę z West Bromwich Albion. Jednak Rangersi położyli kres wszelkim spekulacjom, gdy ogłosili podpisanie czteroletniej umowy z Bougherrą za 2,5 mln £ 31 lipca 2008.
Bougherra zadebiutował w ekipie „The Gers” 9 sierpnia 2008 w wygranym 1:0 meczu z Falkirk F.C.
Kariera reprezentacyjna.
W reprezentacji Algierii zadebiutował w 2004 roku, występował w eliminacjach do mundialu w Niemczech i występuje w eliminacjach do mundialu w RPA w grupie 6. Dotąd zagrał 23 mecze, strzelił 1 bramkę (w grupie 8 eliminacji do PNA 2008).

</doc>
<doc id="1456702" url="https://pl.wikipedia.org/wiki?curid=1456702" title="José de Acosta">
José de Acosta

José de Acosta (ur. 1539 w Medinie del Campo, zm. 15 lutego 1600 w Salamance) – hiszpański przyrodoznawca, misjonarz i jezuita. Był jednym z pierwszych Europejczyków, który zajmował się badaniem geografii, przyrody i demografii Ameryki Łacińskiej. Napisał na ten temat obszerną pracę, która przez wieki pozostawała głównym źródłem informacji dla innych uczonych zajmujących się tym tematem. Jest ona ceniona przede wszystkim za nowatorskie podejście do tematu, Acosta nie ograniczał się do biernego opisu zjawisk i rzeczy, poszukiwał przyczyn i logicznego dla nich wytłumaczenia. Acosta odrzucał wiele poglądów charakterystycznych dla przyrodników żyjących w jego czasach. Uważał, że Biblii nie można odczytywać literalnie. Był jednym z pionierów geofizyki, interesowały go bowiem takie zjawiska jak trzęsieniami ziemi, aktywność wulkaniczna, prądy, pływy i zjawiska meteorologiczne. Zasłynął jako twórca pierwszej teorii starającej się w naukowy sposób opisać przyczyny powstawania tropikalnych pasatów.
Życiorys.
Niewiele wiadomo na temat jego pochodzenia i wczesnego okresu życia. Do zakonu jezuitów wstąpił w swoim rodzimym mieście, w wieku piętnastu lat. Z przystąpieniem do zakonu związane było również rozpoczęcie edukacji. Po jej zakończeniu Acosta został wykładowcą teologii w Ocaña. Nie wiadomo jak i dlaczego zainteresował się Nowym Światem, ale zaczął starać się o pozwolenie na udział w misji. Przełożeni zaoferowali mu wówczas posadę wykładowcy teologii w jednej z rzymskich szkół, ale Acosta ofertę odrzucił. Otrzymał w końcu pozwolenie na wyjazd i w 1570 roku opuścił Hiszpanię. Trasa jego podróży wiodła przez Atlantyk do Kartageny, potem do Nombre de Dios w Panamie, skąd trafił do Peru. W czasie żeglugi po oceanie w pobliżu równika, Acosta, jako osoba wykształcona na klasycznych, antycznych dziełach, obawiał się niszczącego działania promieni słonecznych. Okazało się jednak że pogoda nie była wcale przesadnie gorąca a słońce nie spaliło statku. Acosta miał się wówczas zacząć śmiać ze swoich obaw, które wynikały z lektury dzieł Arystotelesa.
Zaraz po przybyciu do Limy, otrzymał rozkaz przekroczenia Andów, najprawdopodobniej w celu spotkania wicekróla, który przebywał w głębi lądu. W drodze przez górzystą prowincję Huarochirí towarzyszyło mu czternastu lub piętnastu towarzyszy. W czasie przeprawy przez masyw górski Paryaqaqa podróżnicy doświadczyli niekorzystnego wpływu rozrzedzonej atmosfery. Acosta opisał to zjawisko i problemy z ciałem które powoduje. Był jednym z pierwszych Europejczyków, którzy zauważyli i opisali chorobę wysokościową. Opisany przez niego wariant tej choroby określa się mianym „Przypadłości Acosty”. Opisał również działanie ślepoty śnieżnej, której doświadczył, oraz sposób w jaki wyleczyła go stara Indianka. Acosta przybył do Peru dwa lata po tym jak Francisco de Toledo został wicekrólem w 1578 roku. Toledo wsławił się pokonaniem ostatniego inkaskiego władcy Tupaca Amaru i ukróceniem samowoli konkwistadorów. Acosta, po odnalezieniu Toledo, pomagał wicekrólowi głównie w sprawach administracyjnych dotyczących osadnictwa w Peru. Towarzyszył mu również w czasie jego wyprawy przeciwko Indianom Chirihuana, których najazdy były bardzo dotkliwe dla Hiszpanów.
W ciągu całego pobytu w Peru, Acosta spędzał większość czasu w miasteczku Juli, leżącym nieopodal zachodnich wybrzeży jeziora Titicaca. Powstało tu jezuickie kolegium w którym studiowano miejscowe języki, utworzono także drukarnię. Acosta poświęcał większość czasu na naukę tutejszych języków i tłumaczenie na nie tekstów religijnych. Kontynuował także badanie miejscowej przyrody i geografii, choć nie tylko. Zajmowały go także sprawy związane z miejscową ludnością. Opisał historię Inków, ich kulturę, wierzenia oraz pismo Kipu. Nie bazował tylko na samodzielnie uzyskanych informacjach, często konsultował się z innymi duchownymi, którzy działali w różnych regionach Ameryki Południowej. To właśnie w Juli powstały manuskrypty, na podstawie których Acosta napisał później dwie pierwsze księgi "Historia natural y moral de las Indias". Obserwował również słynną kometę z 1577 roku. Acosta przeniósł się później do Limy, najprawdopodobniej został tam wezwany przez wicekróla, który cenił go jako swojego współpracownika. W Limie rozpoczął pracę jako wykładowca teologii na uniwersytecie Świętego Marka. W 1571 roku Acosta pełnił rolę wizytatora w nowo otwartym kolegium jezuickim w Cuzco. Do Limy powrócił dopiero po trzech latach i ponownie objął posadę wykładowcy teologii. W 1576 roku został wybrany prowincjałem zakonu. Często konsultował swoje badania i zbierał informacje na temat Ameryki Łacińskiej od podróżników, marynarzy, kupców i innych odkrywców. Poza tym wspierał rozwój szkolnictwa w Nowym Świecie, z jego inicjatywy powstało kilka jezuickich kolegiów, między innymi w Arequipa, Potosí, Sucre, Panamie czy w La Paz. Spotykał się jednak często z oporem ze strony władz świeckich. Dzięki funkcji prowincjonała podróżował po bardzo rozległych terenach, co umożliwiało mu zbieranie szczegółowych informacji na temat geografii, biologii czy demografii hiszpańskich kolonii. Szczególnie interesowały go zwyczaje i kultura rdzennych mieszkańców Ameryki. W 1582 roku Acosta wziął udział w trzecim synodzie w Limie. Odgrywał tam znaczącą rolę, a jego zapiski dotyczące przebiegu obrad stanowią jedno z najważniejszych źródeł historycznych dotyczących synodu.
Zaraz po zakończeniu obrad synodu, w 1583 roku, Acosta opuścił Amerykę Południową i wraz ze wszystkimi swoimi manuskryptami i księgami przeniósł się do Meksyku. Podczas podróży zajmował się obserwowaniem i badaniem miejscowej natury i ludności. W czasie trwającego trzy lata pobytu w Meksyku Acosta kontynuował swoje badania. Najbardziej zajmowały go sprawy związane z Aztekami. Spisał podania dotyczące ich historii i kultury, opisał stosowane przez nich rozwiązania architektoniczne, opisał ich wierzenia i pismo które stosowali. Jego głównym informatorem był miejscowy duchowny, Juan de Tobar. W 1585 roku Acosta otrzymał rozkaz od króla Filipa II, który nakazywał mu powrót do ojczyzny. Do Europy wrócił jednak dopiero dwa lata później, razem z flotą wiozącą bogactwa z w Nowego Świata. W Hiszpanii Acosta pełnił kilka ważnych stanowisk w zakonie, był na przykład rektorem kolegium w Valladolid i w Salamance, gdzie zmarł w 1600 roku.
Twórczość.
José de Acosta publikował wiele dokumentów związanych z Radą prowincji w latach 1567–1583 oraz kilka prac teologicznych. Do najbardziej znanych jego dzieł należą jednak "De Natura Novi Orbis", "De promulgatione Evangelii apud Barbaros, sive De Procuranda Indorum salute" oraz "Historia natural y moral de las Indias". Dwa pierwsze dzieła ukazały się w Salamance w 1588 roku, ostatnia w Sewilli w 1590 roku. Korzystając z doświadczenia jego poprzedników Francisco Lopez de Gómara i Oviedo, opisał w "Historia natural..." historię Nowego Świata, jako pierwszy wspomniał o Cieśninie Beringa oraz sformułował hipotezę pochodzenia rdzennych Amerykanów tłumacząc ich istnienie migracją z kontynentu azjatyckiego. Prócz tego opisał historię Inków i Azteków oraz wiele informacji o zwyczajach rolniczych tubylców.
W swoich pracach zawierał również informacje dotyczące geofizyki, przy czym często krytykował stare poglądy, mające swoje oparcie jeszcze w pracach Arystotelesa. Interesował się zwłaszcza deklinacją magnetyczną, ruchami wód oceanicznych, trzęsieniami ziemi, aktywnością wulkaniczną, klimatem i różnymi zjawiskami meteorologicznymi, przede wszystkim wiatrami. Kwestie związana z deklinacja opisał przy okazji rozważań dotyczących pochodzenia rdzennych Amerykanów. Opisał wówczas użycie kompasu, kąt deklinacji, zmiany deklinacji oraz różnice między północną magnetyczną a geograficzną. Zawarł także opis Azorów jako punktu zerowego w którym deklinacja zmienia znak ze wschodniego na zachodni.
Temat pływów poruszał przy okazji opisu rozmieszczenia lądów i oceanów. Jego zdaniem podstawowym problemem była odpowiedź na pytanie czy pływy są tylko zjawiskiem lokalnym czy też dotyczą wszystkich wód na świecie. Na podstawie danych uzyskanych z obserwacji Cieśniny Magellana Acosta wnioskował, że zmiany pływowe dotyczą wszystkich wód. Nie znalazł jednak odpowiedzi na pytanie co powoduje występowanie zjawiska pływów, udało się tego dokonać dopiero Newtonowi. Acosta zauważył jednak pewien związek między wysokością pływu a fazami Księżyca.
Badania dotyczące wulkanów i trzęsień ziemi które prowadził, sprawiły, że Acosta zanegował rozpowszechniony w jego czasach pogląd iż obydwa zjawiska są ze sobą nierozerwalnie związane i jedno nie występuje bez drugiego. Zauważył bowiem że w Ameryce Łacińskiej silne trzęsienia ziemi mają miejsce także w obszarach znajdujących się bardzo daleko od aktywnych wulkanów. Nie negował jednak poglądu że przyczyna obydwu zjawisk może być taka sama. Podtrzymywał pogląd którego korzenie sięgały starożytności a który mówił, że zjawiska te mają związek z obecnością gorących gazów we wnętrzu ziemi. Opisywał przebieg i skutki trzęsień ziemi w 1575 roku w Chile, w 1586 roku w Limie i w 1587 roku w Quito. Na podstawie tych obserwacji wysnuł wniosek iż trzęsienia ziemi w jednym obszarze mogą powodować słabsze drgania na nawet znacznie oddalonych terenach.
Najbardziej zajmowały go jednak obserwacje meteorologiczne, przede wszystkim klimat. Według poglądów Arystotelesa, przyjmowanych przez większość europejskich uczonych, Ameryka Południowa powinna cechować się bardzo wysokimi temperaturami i bardzo małą wilgotnością powietrza. Tymczasem Acosta na własne oczy przekonał się, że istnieją tam całe obszary o bardzo dużej wilgotności. Opisał regionalne różnice klimatyczne i tłumaczył je za pomocą położenia danego obszaru. Uważał iż klimat determinują takie czynniki jak wysokość terenu, stopień oddalenia od morza i położenie geograficzne. Interesowały go również wiatry i ich właściwości. Acosta odrzucał większość pomysłów Arystotelesa i głosił, że duży wpływ na wiatry ma aktywność Słońca. Jako pierwszy szczegółowo opisał pasaty tropikalne, choć jako zwolennik teorii geocentrycznej błędnie zidentyfikował, że powstają one na skutek obrotów ciał niebieskich wokół Ziemi.

</doc>
<doc id="1456703" url="https://pl.wikipedia.org/wiki?curid=1456703" title="Jose de Acosta">
Jose de Acosta



</doc>
<doc id="1456705" url="https://pl.wikipedia.org/wiki?curid=1456705" title="New Wet Kojak">
New Wet Kojak

New Wet Kojak – zespół założony w 1995 roku w Nowym Jorku przez muzyków Girls Against Boys, Scotta McClouda i Johnny'ego Temple. W skład zespołu weszli ponadto Geoff Turner (wcześniej w Grey Matter), Nick Pelleciotto (wcześniej w Edsel) i Charles Bennington oraz Nathan Larson (Shudder To Think). Debiutancki album grupy ukazał się w Touch &amp; Go Records

</doc>
<doc id="1456710" url="https://pl.wikipedia.org/wiki?curid=1456710" title="Gromady gwiazd">
Gromady gwiazd



</doc>
<doc id="1456712" url="https://pl.wikipedia.org/wiki?curid=1456712" title="Wiktor Pinczuk">
Wiktor Pinczuk

Wiktor Mychajłowycz Pinczuk, (ur. 14 grudnia 1960 w Kijowie) – ukraiński przedsiębiorca, filantrop i polityk żydowskiego pochodzenia, założyciel koncernu Interpipe Group. Zięć Łeonida Kuczmy.
Życiorys.
W 1983 ukończył Dniepropetrowski Instytut Metalurgiczny, uzyskał później stopień kandydata nauk. Do 1983 pracował na macierzystej uczelni, później w instytucie przemysłowym.
W 1990 założył prywatne przedsiębiorstwo Interpajp, które stopniowo rozrastało się, przekształcając się w grupę Iterpipe, działającą na rynku gazowym, a także m.in. w branży mediów i finansów. Już w latach 90. stał się jednym z najbardziej wpływowych ukraińskich oligarchów.
Wiktor Pinczuk angażował się przez kilka lat w działalność polityczną. Pełnił funkcję doradcy prezydenta i członka rady ds. przedsiębiorczości przy gabinecie ministrów. W latach 1998–2006 przez dwie kadencje sprawował mandat posła do Rady Najwyższej, wybierany był z jednego z okręgów obwodu dniepropetrowskiego jako kandydat niezależny. Przez kilka lat wchodził w skład władz krajowych partii Trudowa Ukrajina. Po odejściu teścia z urzędu prezydenta i po pomarańczowej rewolucji utracił część wpływów i majątku, unieważniona została wówczas prywatyzacja kombinatu Kryworiżstal, w której brał udział jako jeden z inwestorów. Pozostał jednak jednym z najbogatszych Ukraińców – w 2014 magazyn „Forbes” wartość aktywów kontrolowanych przez Wiktora Pinczuka wyceniał na kwotę 3 miliardów USD, co plasowało go na 2. miejscu w kraju.
Stał się także jednym z najaktywniejszych ukraińskich filantropów. Założył fundację swojego imienia, przeznaczającą środki m.in. na zwalczanie HIV i AIDS, sponsorował także m.in. masowe bezpłatne koncerty. W grudniu 2013 publicznie poparł antyrządowe protesty w ramach Euromajdanu.
Życie prywatne.
Wiktor Pinczuk dwukrotnie zawierał związki małżeńskie – jego drugą żoną została Ołena, córka Łeonida Kuczmy. Ma czworo dzieci.

</doc>
<doc id="1456716" url="https://pl.wikipedia.org/wiki?curid=1456716" title="Bankowiec">
Bankowiec

Bankowiec – osoba zawodowo zajmująca się pieniędzmi, zarządzaniem ryzykiem oraz pomocą klientom w pozyskaniu kapitału.
Bankowiec jest pracownikiem umysłowym zatrudnionym w banku, a praca osób zatrudnionych jako bankowcy polegać może np. na dokonywaniu operacji pieniężnych, polegających na: prowadzeniu oraz obsłudze wszelkich rachunków bankowych – tak dotyczących osób fizycznych, co i podmiotów gospodarczych.
Zadaniem bankowca jest pozyskiwanie pieniędzy od klientów banku w celu ich oszczędzania oraz lokowania kapitałowego.
Do zadań bankowca należy również projektowanie i proponowanie klientom usług bankowych – godzących interesy banku z interesami klienta.
Do zakresu zadań wykonywanych przez osoby wykonujące ten zawód należą również niektóre czynności związane z nadzorem bankowym oraz polityką pieniężną.

</doc>
<doc id="1456719" url="https://pl.wikipedia.org/wiki?curid=1456719" title="Sobór św. Aleksandra Newskiego w Tallinnie">
Sobór św. Aleksandra Newskiego w Tallinnie

Sobór św. Aleksandra Newskiego (est. "Aleksander Nevski katedraal", ros. "Собор Александра Невского") – prawosławny sobór w Tallinnie, katedra metropolitalna autonomicznego Estońskiego Kościoła Prawosławnego.
Sobór został wzniesiony w latach 1893–1900 z inicjatywy gubernatora estońskiego Siergieja Szachowskiego i proboszcza prawosławnej parafii Przemienienia Pańskiego w Tallinnie Konstantina Tizika. Miał być symbolem panowania rosyjskiego w Estonii, przyczynić się do upowszechniania prawosławia i w dalszej perspektywie rusyfikacji Estończyków. Jego konsekracji dokonał w 1900 r. arcybiskup ryski i mitawski Agatangel w asyście protojereja Jana Siergijewa (Jana Kronsztadzkiego).
Władze niepodległej Estonii rozważały rozbiórkę świątyni, ostatecznie jednak, po protestach prawosławnych mieszkańców kraju, zgodziły się na jego dalsze funkcjonowanie, z tym że w 1936 r. przekazały go parafii etnicznie estońskiej. Sobór został zamknięty w 1941 r. po wkroczeniu hitlerowskich Niemiec do Estonii i pozostawał nieczynny przez cztery kolejne lata. W okresie radzieckim natomiast nigdy nie został odebrany parafii, chociaż istniała koncepcja jego przebudowy na planetarium. Od 1990 r. jest katedrą metropolitalną Estońskiego Kościoła Prawosławnego, autonomicznej Cerkwi w strukturze Patriarchatu Moskiewskiego.
Historia.
Budowa i wyświęcenie soboru.
Inicjatorami budowy soboru byli gubernator estoński Siergiej Szachowskoj oraz proboszcz parafii Przemienienia Pańskiego w Tallinnie ks. Konstantin Tizik. Wskazywali oni, że istniejący w mieście sobór Przemienienia Pańskiego, przebudowany w XVIII w. z kościoła luterańskiego, stał się niewystarczający dla potrzeb rosnącej grupy prawosławnych Rosjan stale zamieszkujących miasto. Zwracali również uwagę na odbiegający bardzo od rosyjskiej prawosławnej tradycji wygląd zewnętrzny tego budynku sakralnego mimo przebudowy. Inicjatywa wpisywała się w kampanię wzmacniania prawosławia w guberniach bałtyckich, co z kolei miało sprzyjać rusyfikacji Łotyszy i Estończyków. Wzniesienie soboru, obok otwarcia żeńskiego Piuchtickiego Monasteru Zaśnięcia Matki Bożej, było najpoważniejszą rosyjską inicjatywą w tej kampanii.
W 1887 r. Świątobliwy Synod Rządzący zatwierdził plan budowy nowego soboru w mieście i przekazał na ten cel 60 tys. rubli. Gubernator estoński, który pragnął wznieść wspaniałą i efektowną cerkiew, uznał jednak tę sumę za niewystarczającą dla realizacji swoich planów i za zgodą cara Aleksandra III rozpoczął ogólnorosyjską zbiórkę funduszy na budowę obiektu. W rezultacie do połowy września 1899 r. zebrano 434 623 ruble i 29 kopiejek. Siergiej Szachowskoj nie dożył jednak nawet rozpoczęcia budowy soboru.
Na patrona świątyni wybrano w 1888 r. św. Aleksandra Newskiego, aby uczcić ocalenie cara Aleksandra III i jego rodziny z katastrofy monarszego pociągu w Borkach 17 października tego roku. Jako miejsce pod budowę świątyni wybrane zostało kluczowe w rozplanowaniu Tallinna i istotne dla estońskiej mitologii narodowej wzgórze Toompea, a konkretnie plac przed pałacem gubernatorskim (pierwotnie zamkiem Toompea, w niepodległej Estonii jest to gmach parlamentu). Autorem projektu budynku był akademik Michaił Prieobrażenski. 30 sierpnia 1893 r. arcybiskup ryski i mitawski Arseniusz poświęcił miejsce budowy, dwa lata później rozpoczęto wylewanie fundamentów. 20 sierpnia 1895 r. poświęcony został kamień węgielny. 2 listopada 1897 r. z fundacji kupca Iwana Gordiejewa na kopułach nieukończonej jeszcze cerkwi ustawiono żelazne, złocone krzyże. Rok później, latem, z daru przekazanego przez kolejnego rosyjskiego kupca Piotra Abrosimowa sfinansowano pozłocenie pięciu kopuł soboru. Dzwony dla świątyni odlano w zakładzie Wasilija Orłowa w Petersburgu, a zawieszono je w soborze 7 czerwca 1898 r..
Początkowo budowniczowie soboru przewidywali wstawienie do niego marmurowego ikonostasu, ostatecznie jednak zdecydowano się na drewniany i złocony jako tańszy, a przy tym bardziej pasujący stylistycznie do całości. Wygląd ikonostasu również zaprojektował Michaił Prieobrażenski, zaś wykonał go S. Abrosimow. Ikonostas został umieszczony we wnętrzu soboru w 1899 r., a ikony do niego powstały w pracowni Aleksandra Nowoskolcewa. Akademik Nowoskolcew osobiście napisał wizerunki w dolnym rzędzie ikonostasu.
W marcu 1900 r. ukończono prace nad wystrojem wnętrza i 30 kwietnia tegoż roku biskup ryski i mitawski Agatangel, w asyście protoprezbitera Jana Siergiejewa poświęcił gotową świątynię. 2 maja tego samego roku biskup Agatangel konsekrował boczny ołtarz św. Sergiusza z Radoneża, natomiast 15 lipca miało miejsce wyświęcenie ołtarza św. Włodzimierza. Sobór był świątynią parafii etnicznie rosyjskiej (z nabożeństwami w języku cerkiewnosłowiańskim), starszy sobór Przemienienia Pańskiego przekazano parafii prawosławnych Estończyków.
W 1917 r. metropolita piotrogrodzki Beniamin w asyście biskupa łuskiego Artemiusza dokonał w soborze św. Aleksandra Newskiego pierwszej w historii chirotonii biskupiej duchownego narodowości estońskiej – Platona (Kulbuscha). Biskupi żezł wręczony Platonowi (zamordowanemu w 1919 r. i kanonizowanemu jako jeden z nowomęczenników rosyjskich), traktowany jak relikwia, jest przechowywany w soborze.
W niepodległej Estonii.
W dwudziestoleciu międzywojennym w soborze odbywały się chirotonie biskupie kolejnych estońskich hierarchów prawosławnych – Aleksandra (Paulusa), Jana (Bulina) oraz Mikołaja (Leismana).
Po uzyskaniu niepodległości przez Estonię pojawił się projekt adaptacji soboru i całego wzgórza Toompea na Panteon Estońskiej Niezależności, a tym samym usunięcia świątyni-symbolu rusyfikacji kraju. W październiku 1928 r. estoński parlament uchwalił ustawę o rozbiórce soboru, która miała dojść do skutku do 1 maja 1929 r.. Decyzja ta spotkała się z protestami ludności prawosławnej, a także części duchowieństwa i wiernych większościowego w Estonii Kościoła luterańskiego oraz lewicowych partii opozycyjnych. Ostatecznie do zniszczenia świątyni nie doszło. Jedynie z kopuł soboru zdjęto złoto.
W latach 1923–1936 soborem administrowała nadal parafia rosyjska, podlegająca eparchii narewskiej, grupującej placówki duszpasterskie przeznaczone dla prawosławnych Rosjan. W 1936 r. budynek przejęła parafia etnicznie estońska; równocześnie sobór stał się katedrą autonomicznego Estońskiego Kościoła Prawosławnego kierowanego przez metropolitę Aleksandra. Nabożeństwa odbywały się w języku estońskim. Parafii rosyjskiej przekazano w zamian znacznie mniejszą cerkiew Świętych Symeona i Anny w Tallinnie.
II wojna światowa i okres ZSRR.
Parafia rosyjska ponownie zaczęła funkcjonować w soborze w 1940 r., po aneksji Estonii przez ZSRR i ponownym włączeniu Estońskiego Kościoła Prawosławnego w jurysdykcję Patriarchatu Moskiewskiego.
Po zajęciu Estonii przez III Rzeszę wskutek agresji na ZSRR sobór został w 1941 r. zamknięty. Niemieckie władze okupacyjne rozważały jego całkowite zniszczenie. Do ponownego otwarcia cerkwi w marcu 1945 r. doprowadził arcybiskup narewski Paweł. W 1947 r. wiernym odebrano piwnice świątyni, gdzie znajdowała się dolna cerkiew św. Andrzeja, po czym zaadaptowano je na schron, a następnie magazyn książek. W latach 60. XX wieku istniał projekt przebudowy całego soboru na planetarium, czemu skutecznie przeciwstawił się biskup talliński i estoński Aleksy.
W 1990 r. w soborze odbyła się chirotonia biskupia archimandryty Korneliusza (Jakobsa), który objął następnie urząd biskupa tallińskiego.
W Estonii po 1991.
W 1991 r. parafia soborowa odzyskała pomieszczenie po dolnej cerkwi. Osiem lat później obiekt, na wniosek parafian, otrzymał status soboru stauropigialnego – podlega bezpośrednio patriarchom moskiewskim i całej Rusi, nie zaś eparchii tallińskiej, chociaż pozostaje katedrą jej zwierzchników.
Sobór dwukrotnie odwiedzali patriarchowie moskiewscy i całej Rusi – Aleksy II w 2003 r. i Cyryl w 2013 r.. 29 maja 2018 r. w świątyni odbył się nadzwyczajny sobór duchowieństwa i świeckich Estońskiego Kościoła Prawosławnego, który dokonał wyboru nowego zwierzchnika Kościoła po śmierci metropolity Korneliusza w marcu tego samego roku.
20 września 1995 sobór został zarejestrowany na liście zabytków kultury Estonii (est. "Kultuurimälestiste riiklik register") pod numerem 1102.
Architektura.
Bryła budynku.
Sobór reprezentuje styl bizantyjsko-rosyjski. W rozplanowaniu naśladuje bizantyjskie świątynie krzyżowo-kopułowe, posiada trzy absydy i pięć cebulastych kopuł. Drugim źródłem inspiracji dla twórcy projektu obiektu były moskiewskie cerkwie z XVII w. Łączna wysokość obiektu to 58 metrów. Równocześnie w nabożeństwie w soborze może brać udział 1500 osób.
Zewnętrznie obiekt zdobiony jest mozaiką autorstwa A. Frołowa. Nad głównym wejściem do świątyni znajduje się wyobrażenie Matki Bożej oparte na ikonie Znak, a nad nią Obraz Chrystusa Zbawiciela Nie Ludzką Ręką Uczyniony. Nad wejściem bocznym od strony południowej umieszczono postać patrona soboru, a nad nim – św. Sergiusza z Radoneża i św. Włodzimierza. Nad wejściem północnym natomiast widoczna jest postać św. Mikołaja, nad nim zaś św. Izydora Jurjewskiego i św. Gabriela-Wsiewołoda Pskowskiego. Łączna powierzchnia mozaik przekracza 40 metrów kwadratowych i jest to jedna z największych takich kompozycji w Estonii.
Wystrój wnętrza.
Ikonostasy.
Sobór posiada trzy ołtarze – główny św. Aleksandra Newskiego, prawy (południowy) św. Sergiusza z Radoneża oraz lewy (północny) św. Włodzimierza Wielkiego. Przed głównym ołtarzem znajduje się dwurzędowy ikonostas. W pierwszym jego rzędzie znajdują się kolejno ikony Gabriela Pskowskiego, Archanioła Gabriela, Matki Bożej z Dzieciątkiem, Chrystusa Zbawiciela, Archanioła Michała i Aleksandra Newskiego. W rzędzie drugim umieszczono postacie Apostołów pogrupowane po dwie na sześciu ikonach, zaś nad królewskimi wrotami – kompozycję Deesis (Chrystusa Tronującego).
Analogiczne konstrukcje przed dwoma ołtarzami bocznymi są jednorzędowe. W ikonostasie przed ołtarzem południowym od lewej widoczne są ikony św. Nikanora, Matki Bożej, Chrystusa Zbawiciela i św. Filipa. Nad carskimi wrotami umieszczono kompozycję Ostatniej Wieczerzy. Przed ołtarzem północnym natomiast znajduje się ikonostas z wizerunkami św. Laurentego, Matki Bożej, Chrystusa Zbawiciela i św. Szczepana. Nad carskimi wrotami również umieszczona została Ostatnia Wieczerza. Przed prawym klirosem ustawiono dodatkowo ikony św. Sergiusza z Radoneża oraz św. Izydora Jurjewskiego. Przed klirosem lewym znajdują się ikony św. Olgi i św. Włodzimierza.
Pomieszczenie ołtarzowe.
W pomieszczeniu ołtarzowym, za ołtarzem, znajduje się kompozycja "Komunia Apostołów" autorstwa Michaiła Wasiljewa, oparta na mozaice z XI w. na ten sam temat, znajdującej się w soborze Mądrości Bożej w Kijowie. Nie jest to wierna kopia kijowskiego pierwowzoru, artysta inaczej rozwiązał m.in. ustawienie i ekspresję postaci. Nad górnym miejscem soboru zawieszono ikonę Zmartwychwstania Pańskiego.
W oknach pomieszczenia ołtarzowego znajdują się witraże zaprojektowane przez Aleksandra Nowoskolcewa, a wykonane przez Emila Steinkego. Przedstawiają one Chrystusa Zbawiciela, Matkę Bożą i Jana Chrzciciela.
Pozostałe ikony.
Przed kolumnami soboru po prawej stronie znajdują się kioty z wizerunkami św. Katarzyny i św. Mikołaja. Po stronie lewej, również w kiocie, ustawiono kopię Kazańskiej Ikony Matki Bożej otaczaną od momentu wyświęcenia świątyni szczególną czcią). Po tej samej stronie usytuowana jest ikona grupy świętych, których wspomnienie wypada w dniu 17 października (stary styl), tj. świętych Ozeasza, Andrzeja z Krety i świętych Kosmy i Damiana, ukazanych razem z patronami członków rodziny carskiej – świętymi Aleksandrem Newskim, Mikołajem z Miry, Jerzym Zwycięzcą, Marią Magdaleną, Olgą Kijowską, męczennicą Aleksandrą i św. Michałem. Przed ikonostasem w ołtarzu św. Włodzimierza Wielkiego, po lewej stronie, znajduje się kopia Ikony Matki Bożej „Szybko Spełniająca Prośby”. Z kolei przed ikonostasem w ołtarzu św. Sergiusza z Radoneża znajdują się wizerunek św. Serafina z Sarowa oraz kopia Pskowskiej Ikony Matki Bożej.
Po kanonizacji cara Mikołaja II i jego rodziny do soboru wstawiono również ich ikonę. W 2010 r. do mniejszej ikony przedstawiającej św. Aleksandra Newskiego dostarczono cząstkę jego relikwii. W 2012 r. na wyposażeniu soboru znalazła się natomiast ikona Soboru Świętych Ziemi Estońskiej napisana przez Leonida Sokołowa. W soborze znajduje się również osobna ikona jednego ze świętych należących do tego soboru – św. Sergiusza z Rakvere z cząstką jego relikwii. Oprócz ikon wykonywanych na przestrzeni lat specjalnie dla świątyni na wzgórzu Toompea na jej wyposażeniu są również przeniesione po II wojnie światowej ikony pochodzące z cerkwi Świętych Symeona i Anny w Tallinnie oraz ze zniszczonego w 1944 r. soboru Przemienienia Pańskiego w Narwie.
Freski.
Freski we wnętrzu soboru zaprojektował architekt Michaił Prieobrażenski, a namalował G. Prokofjew. Jedynie postacie Ewangelistów usytuowane na żagielkach wspierających największą kopułę są dziełami Aleksandra Błaznowa.
Inne elementy wyposażenia.
Przed ikonostasami ołtarzy bocznych znajdują się dwa brązowe i złocone panikadiła (żyrandole) wzorowane na tym, które Piotr Wielki ufundował dla dworskiej cerkwi na Kremlu moskiewskim.
Na jednym z analogionów wystawiony dla kultu jest krzyż-relikwiarz z cząsteczkami relikwii różnych świętych oraz z fragmentem kamienia z Grobu Pańskiego.
Po obydwu stronach głównego wejścia do soboru umieszczono marmurowe tablice pamiątkowe przypominające o wzniesieniu i wyświęceniu soboru. Z czasem w tej części świątyni zawieszano kolejne tablice, m.in. upamiętniające poległych żołnierzy i marynarzy. Osobną tablicą upamiętniono wizytę cara Mikołaja II z małżonką Aleksandrą i córkami Olgą, Tatianą, Marią oraz Anastazją w 1912 r.. Przy panichidniku i Golgocie znajdują się tablice pamięci służących przez wiele lat w soborze biskupów tallińskich Pawła i Izydora.
Dzwony.
W soborze św. Aleksandra Newskiego znajduje się jedenaście dzwonów. Największy z nich waży szesnaście ton. W momencie zawieszenia był to największy dzwon cerkiewny w nadbałtyckich guberniach Imperium Rosyjskiego, a po aneksji Estonii do ZSRR – największy dzwon cerkiewny na terenie tego państwa. Na wszystkich dzwonach widnieje cerkiewnosłowiańska inskrypcja „Dzwon soboru Aleksandra Newskiego w Rewlu” (cs. "kołokoł Aleksandro-Niewskago Riewielskogo sobora"). Cztery z nich dodatkowo opatrzono inskrypcjami i wizerunkami:

</doc>
<doc id="1456725" url="https://pl.wikipedia.org/wiki?curid=1456725" title="Triprolidyna">
Triprolidyna

Triprolidyna – lek należący do grupy pochodnych pirolidyny, silny antagonista receptora histaminowego typu H1, działający kompetycyjnie.
Triprolidyna nieznacznie działa hamująco na ośrodkowy układ nerwowy, co może powodować wystąpienie objawów senności. W nieżytach nosa powoduje zmniejszenie obrzęku błony śluzowej i wydzielania śluzu, a także świądu i kichania.

</doc>
<doc id="1456730" url="https://pl.wikipedia.org/wiki?curid=1456730" title="Barbara Lubos-Święs">
Barbara Lubos-Święs

Barbara Lubos-Święs (ur. 11 grudnia 1971 w Tarnowskich Górach) – polska aktorka filmowa i teatralna.
Życiorys.
Absolwentka Wydziału Aktorskiego i Pantomimicznego PWST we Wrocławiu. Po ukończeniu studiów podjęła pracę w Teatrze Rozrywki w Chorzowie. W latach 1998–2005 związana z Teatrem Zagłębia w Sosnowcu. Od 2005 jest aktorką Teatru Śląskiego w Katowicach.
Jej córką jest Justyna Święs z zespołu The Dumplings oraz Kalina Święs.

</doc>
<doc id="1456732" url="https://pl.wikipedia.org/wiki?curid=1456732" title="Forum prorogatum">
Forum prorogatum

Forum prorogatum – doktryna przyjmująca, że zgoda państwa na poddanie sporu pod rozstrzygnięcie sądowe nie musi być wyrażona wyraźnie wprost, może wynikać z podjętych przez nie czynności procesowych. Doktryna ta była przyjęta w praktyce działania Stałego Trybunału Sprawiedliwości Międzynarodowej. Stosowana jest także w praktyce Międzynarodowego Trybunału Sprawiedliwości.

</doc>
<doc id="1456733" url="https://pl.wikipedia.org/wiki?curid=1456733" title="Lato 2008">
Lato 2008



</doc>
<doc id="1456736" url="https://pl.wikipedia.org/wiki?curid=1456736" title="Cerkiew Trójcy Przenajświętszej w Swisztowie">
Cerkiew Trójcy Przenajświętszej w Swisztowie

Cerkiew Trójcy Przenajświętszej (bg. "Църква "Света Троица" в Свищов") – cerkiew prawosławna w Swisztowie.
Została wybudowana według projektu Nikoły Fiszewa i poświęcona 19 września 1867. Jest trzynawowa i posiada jedną centralną kopułę oraz trzy mniejsze wieńczące nawy. Świątynia jest długa na 30 metrów, we wnętrzu znajduje się ikonostas o długości 16 metrów i wysokości 10 metrów, zawierający siedemdziesiąt trzy ikony pędzla Nikoli Pawlowicza. Neobarokowa dzwonnica została dobudowana w latach 1883–1886 według projektu Genczo Nowakowa.
Świątynia doznała poważnych zniszczeń wskutek trzęsienia ziemi 4 marca 1977, została jednak odrestaurowana.

</doc>
<doc id="1456737" url="https://pl.wikipedia.org/wiki?curid=1456737" title="Tefnachte">
Tefnachte



</doc>
<doc id="1456738" url="https://pl.wikipedia.org/wiki?curid=1456738" title="M.E. Mastrantonio">
M.E. Mastrantonio



</doc>
<doc id="1456739" url="https://pl.wikipedia.org/wiki?curid=1456739" title="Headstrong">
Headstrong



</doc>
<doc id="1456740" url="https://pl.wikipedia.org/wiki?curid=1456740" title="Hrabstwo Cedar (Iowa)">
Hrabstwo Cedar (Iowa)

Hrabstwo Cedar – hrabstwo położone w USA w stanie Iowa z siedzibą w mieście Tipton. Założone w 1837 roku.

</doc>
<doc id="1456741" url="https://pl.wikipedia.org/wiki?curid=1456741" title="Jelcz L090M">
Jelcz L090M

Jelcz L090M – autobus lokalny i szkolny oferowany w latach 1999 - 2006 przez firmę Jelcz w Jelczu-Laskowicach.
Historia modelu.
Model ten zaprezentowany został po raz pierwszy w 1999 roku. Autobus zbudowany został na kompletnym podwoziu samochodu ciężarowego Star 12.155 wyposażonego w silnik Diesla MAN D0824LFL09 o mocy 155 KM. Nadwozie pojazdu zostało stylistycznie w maksymalnym stopniu zunifikowane z modelem T120. Ze względu na zamontowanie silnika na zwisie przednim przednie drzwi umiejscowione zostały bliżej środka bocznej ściany. Przednia oś zawieszona została na resorach parabolicznych z dwoma amortyzatorami, natomiast tylna oś napędowa na półresorach i miechach pneumatycznych. Obok wersji szkolnej (układ drzwi 0-2-0) oferowana była wersja lokalna, mogąca również pełnić funkcje autobusu miejskiego (układ drzwi 0-2-2). W tej kompletacji model ten nie uzyskał popularności ostatnie egzemplarze zostały dostarczone odbiorcom w 2000 roku. W tym samym roku dotychczas oferowane drzwi zostały zastąpione przez nowe jednopłatowe (układ drzwi 0-1-0). 
W 2004 roku autobus ten doczekał się pierwszej modernizacji. Zastosowano nowe podwozie MAN L70 stosowane w samochodzie ciężarowym Star 12.185 wyposażone w silnik MAN D0834LF03 o mocy 179 KM spełniający normę czystości spalin Euro 3. Ze względu na długość podwozia zmodernizowany L090M został przedłużony o 75 mm. W nadwoziu wprowadzono nowe nadkola oraz zastosowano nowe mniejsze lampy przednie. Zmodernizowany autobus oferowany był jedynie w wersji szkolnej o układzie drzwi 0-1-0. 
Model ten zniknął z oferty producenta we wrześniu 2006 roku.
Jeden egzemplarz, będący w posiadaniu Galicyjskiego Stowarzyszenia Miłośników Komunikacji, został wpisany do Wojewódzkiej Ewidencji Zabytków Wojewódzkiego Urzędu Ochrony Zabytków w Krakowie 12 października 2010 roku. Autobus ten otrzymał żółte tablice rejestracyjne z numerem KN 051.

</doc>
<doc id="1456743" url="https://pl.wikipedia.org/wiki?curid=1456743" title="Yarennoka!">
Yarennoka!

Yarennoka! (Yarennoka 2007) – sylwestrowa gala mieszanych sztuk walki zorganizowana w Saitamie przez Yarennoka Exexutive Committee (YEC) we współpracy z Fighting and Entertainment Group (FEG) i M-1 Global..
YEC była grupą promotorską złożoną z byłych członków kierownictwa zlikwidowanej parę miesięcy wcześniej PRIDE FC. W zamierzeniu organizatorów impreza miała być symbolicznym pożegnaniem z PRIDE, dlatego wydarzeniem wieczoru był występ byłego mistrza PRIDE wagi ciężkiej Fiodora Jemieljanienko.
Owocem współpracy pomiędzy YEC a FEG przy produkcji gali było utworzenie w lutym 2008 r. nowej organizacji mieszanych sztuk walki DREAM. 

</doc>
<doc id="1456744" url="https://pl.wikipedia.org/wiki?curid=1456744" title="Yarennoka 2007">
Yarennoka 2007



</doc>
<doc id="1456747" url="https://pl.wikipedia.org/wiki?curid=1456747" title="Marta Waldera">
Marta Waldera

Marta Waldera (ur. 16 października 1972 w Rudzie Śląskiej) – polska aktorka teatralna i filmowa. 
Życiorys.
W 1999 roku ukończyła studia na wrocławskim zamiejscowym wydziale krakowskiej PWST. Od 2008 roku gra w Teatrze im. Juliusza Słowackiego w Krakowie.
W kwietniu 2008, wraz z Marią Dąbrowską i Małgorzatą Klarą, zdobyła Nagrodę Magnolii – Nagrodę Miasta Szczecina na 43 Przeglądzie Teatrów Małych Form Kontrapunkt, za spektakl "Idiotki" (scenariusz i reżyseria Marcin Wierzchowski).

</doc>
<doc id="1456750" url="https://pl.wikipedia.org/wiki?curid=1456750" title="Resolver">
Resolver

Resolver jest to urządzenie służące do pomiaru kąta. Podobny do małego silnika elektrycznego. Stojan ma dwa uzwojenia ustawione pod kątem prostym, a wirnik jedno uzwojenie, z którego odczytywany jest sygnał.

</doc>
<doc id="1456752" url="https://pl.wikipedia.org/wiki?curid=1456752" title="Hrabstwo Cerro Gordo">
Hrabstwo Cerro Gordo

Hrabstwo Cerro Gordo – hrabstwo położone w USA w stanie Iowa z siedzibą w mieście Mason City. Założone w 1851 roku.

</doc>
<doc id="1456753" url="https://pl.wikipedia.org/wiki?curid=1456753" title="Yarennoka">
Yarennoka



</doc>
<doc id="1456754" url="https://pl.wikipedia.org/wiki?curid=1456754" title="Bandvagn 206">
Bandvagn 206

Bandvagn 206 (Bv 206) – gąsienicowy przegubowy pojazd wojskowy opracowany przez Hägglunds (obecnie część BAE Land Systems) dla armii szwedzkiej. Pojazd może przewozić do 17 osób (kierowca i pięciu pasażerów w przedniej części oraz maksymalnie jedenastu pasażerów w części tylnej w zależności od jej przeznaczenia). Pojazd może służyć m.in. jako transporter opancerzony ("Bv 206S") lub ambulans.
Podobnie jak swój poprzednik Volvo Bv 202, Bv 206 jest przystosowany do poruszania się w głębokim śniegu oraz po torfowiskach północnej Szwecji. Pojazd jest zdolny do poruszania się po wodzie z prędkością do 4,7 km/h. Zbudowano ponad 11 000 sztuk tego pojazdu, służących w armiach 37 państw świata.

</doc>
<doc id="1456756" url="https://pl.wikipedia.org/wiki?curid=1456756" title="Bv 206">
Bv 206



</doc>
<doc id="1456758" url="https://pl.wikipedia.org/wiki?curid=1456758" title="Cerkiew Slobozia">
Cerkiew Slobozia

Cerkiew Slobozia (rum. "Biserica Slobozia") – znajduje się w Bukareszcie i została wybudowana w latach 1664–1667 na polecenie Radu Leona – hospodara Wołoszczyzny. W 1743 została przebudowana i powiększona. Kolejne przebudowy miały miejsce w XIX i XX wieku (między innymi w okresie Wiosny Ludów). Patronem cerkwi jest święty Demetriusz.

</doc>
<doc id="1456759" url="https://pl.wikipedia.org/wiki?curid=1456759" title="Antoni Basiński">
Antoni Basiński

Antoni Bogusław Basiński (ur. 22 marca 1905 w Częstochowie, zm. 24 września 1990 w Toruniu) – profesor, od 1976 roku członek rzeczywisty Polskiej Akademii Nauk. Polski chemik, jeden z organizatorów Uniwersytetu Mikołaja Kopernika.
Życiorys.
Urodził się 23 marca 1905 w Częstochowie, w rodzinie Antoniego, lekarza wojskowego, i Roberty z Możdżeńskich. Miał brata Karola. Uczęszczał do gimnazjum w Smoleńsku, maturę zdał w 1923 roku w Gimnazjum Państwowym im. Kochanowskiego w Radomiu. Studiował na Uniwersytecie Stefana Batorego w Wilnie pod kierunkiem Edwarda Bekiera. Ukończył studia w 1928 roku i wyjechał na staże do Zurychu oraz Utrechtu. Stopień doktora uzyskał w 1932 roku na Eidgenössische Technische Hochschule ("ETH") w Zurychu. Jego rozprawa doktorska, zatytułowana "Uber die Stabilitat der negativen und positiven Halogen- und Rhodansilbersole" była wykonywana pod kierownictwem Georga Wiegnera. Habilitację uzyskał w 1935 roku na Uniwersytecie Stefana Batorego na podstawie rozprawy "Badania nad trwałością koloidów halogenowych srebra".
Wojnę spędził w Wilnie, po likwidacji uniwersytetu pracował jako robotnik i brał udział w tajnym nauczaniu.
Po wojnie trafił do Torunia, 24 sierpnia 1945 został zatrudniony na tworzonym tam Uniwersytecie Mikołaja Kopernika. 1 października został powołany prowizorycznie na stanowisko profesora nadzwyczajnego przez rektora, który powierzył mu organizację nauczania kierunków chemicznych. W latach 1945–1951 kierował Katedrą Chemii Nieorganicznej, działającą w strukturze Wydziału Matematyczno-Przyrodniczego. Po utworzeniu, w 1951 roku Wydziału Matematyki, Fizyki i Chemii, zorganizował i do 1969 roku kierował Katedrą, a później Zakładem Chemii Fizycznej. W latach 1952–1956 pełnił funkcję rektora UMK. Na emeryturę odszedł w 1975 roku.
Prowadził badania fizykochemiczne, zajmował się własnościami koloidów i związków wielkocząsteczkowych (głównie zoli chlorowcowych soli srebra), a także kinetyką chemiczną.
Zmarł 24 września 1990 w Toruniu i został pochowany na ewangelickim cmentarzu św. Jerzego (sektor B-4-26).
Od 1935 roku był mężem Haliny Kontowtt (1903–1983), chemika, profesora UMK. Ich córka, Zofia Libuś, też została profesorem chemii.
Upamiętnienie.
Na Wydziale Chemii UMK odbywają się coroczne uroczyste wykłady jego imienia.

</doc>
<doc id="1456762" url="https://pl.wikipedia.org/wiki?curid=1456762" title="Hägglunds Bv 206">
Hägglunds Bv 206



</doc>
<doc id="1456763" url="https://pl.wikipedia.org/wiki?curid=1456763" title="Parafia Podwyższenia Krzyża Pańskiego w Horostycie">
Parafia Podwyższenia Krzyża Pańskiego w Horostycie

 
Parafia Podwyższenia Krzyża Pańskiego – parafia prawosławna w Horostycie, w dekanacie Chełm diecezji lubelsko-chełmskiej.
Na terenie parafii funkcjonuje 5 cerkwi (w tym 4 filialne) oraz 2 kaplice:
Historia.
Pierwsza wzmianka o samodzielnej parafii w Horostycie pochodzi z 1699. W 1875 została włączona do prawosławnej eparchii chełmsko-warszawskiej i należała do drugiego okręgu w dekanacie włodawskim. Następnie od 1905 należała do eparchii chełmskiej. W latach 1915–1923 parafia formalnie nie funkcjonowała ze względu na "bieżeństwo" (1915–1917), a później z braku formalnych decyzji administracyjnych. Parafię reaktywowano w 1923. Liczyła w tym czasie około 5600 wiernych i była uposażona w 9,5 ha gruntów ornych.
Likwidacja parafii nastąpiła w 1947 w związku z przesiedleniem z tych terenów prawosławnej ludności w ramach akcji „Wisła”. W 1953 administracja rządowa zgodziła się na ponowne otwarcie parafii w Horostycie wraz z filią w Holi. Po dziesięciu latach życie parafialne całkowicie reaktywowano i w latach 60. parafia wraz z filią liczyła około 360 wiernych. Natomiast w 2021 r. do parafii należało około 150 osób. Obecnie w skład parafii wchodzą 4 filie.
Zasięg terytorialny.
Horostyta, Hola, Kaplonosy, Kodeniec, Sosnowica, Wołoskowola, Wyryki-Kolonia, Krzywowierzba, Zahajki, Stary Brus, Lipówka, Lubień.

</doc>
<doc id="1456766" url="https://pl.wikipedia.org/wiki?curid=1456766" title="Cerkiew św. Eleuteriusza w Bukareszcie">
Cerkiew św. Eleuteriusza w Bukareszcie

Cerkiew św. Eleuteriusza (nowa) w Bukareszcie – cerkiew w archieparchii Bukaresztu Rumuńskiego Kościoła Prawosławnego. Znajduje się niedaleko Rumuńskiej Opery Narodowej przy ulicy Elefterie 1 w Bukareszcie. W pobliżu wznosi się starsza cerkiew pod tym samym wezwaniem.
Świątynia została wzniesiona w latach 30. XX w., według projektu Constantina Iotzu. Konsekracji cerkwi dokonał 29 czerwca 1935 patriarcha rumuński Miron.

</doc>
<doc id="1456769" url="https://pl.wikipedia.org/wiki?curid=1456769" title="Harold Snoad">
Harold Snoad

Harold Edward Snoad (ur. 28 sierpnia 1935) – brytyjski reżyser komediowy i producent filmowy. W roku 1963 ożenił się z Anną Christine Cadwallader, z którą ma dwoje dzieci.
Filmografia.
Jako reżyser:
Jako producent:

</doc>
<doc id="1456770" url="https://pl.wikipedia.org/wiki?curid=1456770" title="Sh">
Sh



</doc>
<doc id="1456772" url="https://pl.wikipedia.org/wiki?curid=1456772" title="Hrabstwo Chickasaw (Iowa)">
Hrabstwo Chickasaw (Iowa)

Hrabstwo Chickasaw – hrabstwo położone w USA w stanie Iowa z siedzibą w mieście New Hampton. Założone w 1851 roku.

</doc>
<doc id="1456774" url="https://pl.wikipedia.org/wiki?curid=1456774" title="I'm That">
I'm That



</doc>
<doc id="1456779" url="https://pl.wikipedia.org/wiki?curid=1456779" title="Cerkiew św. Mikołaja w Braszowie">
Cerkiew św. Mikołaja w Braszowie

Cerkiew św. Mikołaja – cerkiew w Braszowie w Rumunii, zbudowana w 1293 r. Wzmianka o niej zachowała się w bulli papieża Bonifacego IX z 1399 r. W 1495 r. rozpoczęto budowę murowanego obiektu w stylu gotyckim. We wnętrzu znajdują się polichromie autorstwa Mişu Poppa. Cerkiew przebudowano następnie w 1583 r., jednak dzisiejszy wygląd jest efektem rozbudowy dokonanej w połowie XVIII wieku, gdy dobudowano kaplice i ganek. Cerkiew odnowiono w dwudziestoleciu międzywojennym.
W pobliżu świątyni położona jest najstarsza szkoła w Rumunii.

</doc>
<doc id="1456783" url="https://pl.wikipedia.org/wiki?curid=1456783" title="TOTEM (detektor)">
TOTEM (detektor)

TOTEM (ang. TOTal Elastic and diffractive cross section Measurement) – jeden z siedmiu detektorów przy wybudowanym w CERN-ie Wielkim Zderzaczu Hadronów (LHC).
Jest jednym z dwóch małych detektorów rejestrujących wyniki zderzeń w LHC. Służy do badania całkowitych przekrojów czynnych, rozpraszania elastycznego i dysocjacji dyfrakcyjnej.

</doc>
<doc id="1456790" url="https://pl.wikipedia.org/wiki?curid=1456790" title="Attilio Lombardo">
Attilio Lombardo

Attilio Lombardo (ur. 6 stycznia 1966 w Santa Maria la Fossa) – włoski piłkarz, występujący na pozycji pomocnika.
Kariera klubowa.
Karierę piłkarską Lombardo rozpoczął w klubie US Pergocrema 1932 z miasta Cremona. W 1983 roku w wieku 17 lat zadebiutował w jego barwach w Serie C2 i na tym szczeblu rozgrywek występował przez dwa lata. W 1985 roku przeszedł do innego klubu z Cremony, US Cremonese i tym samym awansował na szczebel Serie B. W koszulce Cremonese występował przez cztery lata i był podstawowym zawodnikiem tego klubu. W sezonie 1988/1989 awansował z Cremonese do Serie A dzięki wygraniu po serii rzutów karnych z Regginą Calcio.
Latem Lombardo odszedł jednak z zespołu i został piłkarzem drużyny UC Sampdoria, prowadzonej wówczas przez serbskiego trenera, Vujadina Boškova. W Serie A zadebiutował 27 sierpnia 1989 w wygranym 2:0 wyjazdowym spotkaniu z S.S. Lazio i już od czasu debiutu był członkiem wyjściowej jedenastki Sampdorii. 26 listopada w meczu z FC Bologna (3:0) zdobył pierwszą bramkę we włoskiej ekstraklasie. Grając w Sampdorii z takimi zawodnikami jak Gianluca Pagliuca, Gianluca Vialli, Roberto Mancini czy Pietro Vierchowod swój pierwszy sukces osiągnął już w 1990 roku, gdy dotarł do finału Pucharu Zdobywców Pucharów. W nim Attilio wystąpił od 53 minuty i miał udział w zwycięstwie 2:0 po dogrywce z belgijskim Anderlechtem. W 1991 roku sięgnął z Sampdorią po Puchar Włoch i Superpuchar Włoch, ale także po pierwsze w historii klubu mistrzostwo kraju. W 1992 roku Lombardo wystąpił w finale Pucharu Mistrzów, ale w nim lepsza okazała się FC Barcelona, która wygrała z włoskim klubem 1:0. Kolejny i ostatni sukces z Sampdorią Włoch osiągnął w 1994 roku, gdy zdobył swój drugi włoski puchar.
Latem 1995 roku Lombardo zmienił barwy klubowe i odszedł do Juventusu, ówczesnego mistrza Włoch. Okres pobytu w Turynie nie był jednak udany i z powodu kontuzji rozegrał przez dwa lata tylko 35 spotkań w Serie A. W 1996 roku zdołał jednak wygrać Ligę Mistrzów (nie grał w wygranym po rzutach karnych finale z Ajaksem Amsterdam), a także Puchar Interkontynentalny oraz Superpuchar Europy.
9 sierpnia 1997 roku Attilio podpisał kontrakt z angielskim Crystal Palace, które zapłaciło za niego 1,6 miliona funtów. W Premiership po raz pierwszy wystąpił 9 sierpnia w meczu z Evertonem, wygranym przez londyńczyków 2:1 i zdobył w nim gola. W całym sezonie strzelił 5 bramek, ale Crystal Palace spadło do Division One. W 1998 roku gdy zwolniony został menedżer Steve Coppell Lombardo na kilka kolejek objął jego funkcję i sprawował wraz z pomagającym mu Szwedem Tomasem Brolinem. W Crystal Palace grał do końca 1998 roku.
W styczniu 1999 roku Lombardo wrócił do Włoch i został zawodnikiem S.S. Lazio. Suma transferu wyniosła pół miliona funtów. W Lazio pełnił zazwyczaj rolę rezerwowego, ale przez trzy lata wywalczył cztery trofea: Puchar Zdobywców Pucharów i Superpuchar Europy w 1999 roku oraz mistrzostwo Włoch i Superpuchar Włoch w 2000 roku. W 2001 roku ponownie został piłkarzem Sampdorii i przez półtora roku występował w jej barwach w rozgrywkach Serie B. W 2002 roku zakończył piłkarską karierę.
Kariera reprezentacyjna.
W reprezentacji Włoch Lombardo zadebiutował 22 grudnia 1990 roku w wygranym 4:0 meczu eliminacji do Euro 92 z Cyprem. W 48. minucie meczu zdobył gola na 3:0 dla „Squadra Azzurra”. W reprezentacji grał do 1997 (ostatni mecz we wrześniu w zremisowanym 0:0 spotkaniu z Gruzji), ale nie zaliczył żadnego z turniejów o mistrzostwo Europy i świata. Ogółem w kadrze narodowej wystąpił 17 razy i strzelił 3 gole.
Kariera trenerska.
W 1998 roku Lombardo był grającym menedżerem Crystal Palace. Po zakończeniu kariery został trenerem młodzieży w Sampdorii. Pracował tam do 2006 roku, a następnie został pierwszym szkoleniowcem piłkarzy szwajcarskiego FC Chiasso. W maju 2007 zrezygnował z prowadzenia tego klubu, a w kwietniu 2008 zatrudniono go na stanowisku trenera US Castelnuovo Garfagnana z Serie C2. Z kolei przed rozpoczęciem sezonu 2008/2009 został trenerem AC Legnano z Serie C1. W latach 2010–2014 był asystentem Roberto Manciniego najpierw w Manchesterze City, a później w Galatasaray SK. W latach 2012–2013 szkolił rezerwy angielskiego klubu. Od 2014 roku był asystentem szkoleniowca Roberto Di Matteo w niemieckim FC Schalke 04.

</doc>
<doc id="1456791" url="https://pl.wikipedia.org/wiki?curid=1456791" title="Dymitr Chwostow">
Dymitr Chwostow

Dymitr Chwostow (ros.) "Дмитрий Иванович Хвостов" (ur. w 1757, zm. w 1835) – rosyjski poeta, hrabia, oberprokurator Świątobliwego Synodu Rządzącego (1799–1802).
Dymitr Chwostow był poetą bardzo płodnym, wydał na swój koszt siedem tomów wierszy i dramatów. Jednak jego twórczość współcześni mu Rosjanie przeważnie odbierali jako grafomańską, tym bardziej że w dobie romantyzmu pisał on utwory w stylu niemodnego wówczas klasycyzmu. Dlatego zarówno wiersze Chwostowa, jak i jego intensywne działania na rzecz upowszechnienia swojej poezji (masowe wysyłanie swoich dzieł do osób z wyższych sfer, ale także do wszelkich instytucji), stały się tematem wielu anegdot i żartobliwych epigramatów. Ironiczną wzmiankę o wierszach Chwostowa zamieścił także Aleksander Puszkin w "Jeźdźcu miedzianym". 

</doc>
<doc id="1456794" url="https://pl.wikipedia.org/wiki?curid=1456794" title="Cerkiew w Borzești">
Cerkiew w Borzești

Cerkiew w Borzești – cerkiew w Borzești, w Rumunii, wybudowana w 1492 na polecenie Stefana III Wielkiego według legendy dla upamiętnienia jego dziecka, które zostało zabite w czasie najazdu Tatarów. 
Została odnowiona w 2004. Gotyckie okna uległy częściowemu zniszczeniu.

</doc>
<doc id="1456795" url="https://pl.wikipedia.org/wiki?curid=1456795" title="9 Dywizja Piechoty (III Rzesza)">
9 Dywizja Piechoty (III Rzesza)

9 (Heska) Dywizja Piechoty – niemiecka dywizja z czasów II wojny światowej, sformowana w 1934 roku pod ukrytą nazwą "Infanterieführer V.", miejsce stacjonowania sztabu Gießen. Na mocy rozkazu z dnia 15 października 1935 otrzymała oficjalną nazwę 9. Dywizja Piechoty. Stacjonowała w IX Okręgu Wojskowym. 9 października 1944 została przemianowana na 9 Dywizję Grenadierów Ludowych.
Struktura organizacyjna.
36., 57. i 116. pułk piechoty, 9. pułk artylerii, I./45. pułk artylerii ciężkiej, 9. batalion pionierów, 9. oddział rozpoznawczy, 9. oddział przeciwpancerny, 9. oddział łączności, 9. polowy batalion zapasowy; 
36., 57. i 116. pułk grenadierów, 9. pułk artylerii, 9. batalion pionierów (saperów), 9. batalion fizylierów, 9. oddział przeciwpancerny, 9. oddział łączności, 9. polowy batalion uzupełnień;
36., 57. i 116. pułk grenadierów, 9. pułk artylerii, 9. batalion pionierów, 9. dywizyjna kompania fizylierów, 9. oddział przeciwpancerny, 9. oddział łączności, 9. polowy batalion uzupełnień;
36., 57. i 116. pułk grenadierów, 9. pułk artylerii, 9. batalion pionierów 9. batalion fizylierów, 9. oddział przeciwpancerny, 9. oddział łączności, 9. polowy batalion uzupełnień;

</doc>
<doc id="1456797" url="https://pl.wikipedia.org/wiki?curid=1456797" title="Okręg Ukraiński Wojsk Pogranicznych NKWD">
Okręg Ukraiński Wojsk Pogranicznych NKWD

Okręg Ukraiński Wojsk Pogranicznych NKWD – jeden z okręgów Wojsk Pogranicznych Ludowego Komisariatu Spraw Wewnętrznych ZSRR (NKWD).

</doc>
<doc id="1456798" url="https://pl.wikipedia.org/wiki?curid=1456798" title="Siwka Kałuska">
Siwka Kałuska

Siwka Kałuska (ukr. Сівка-Калуська) – wieś na Ukrainie, w obwodzie iwanofrankiwskim, w rejonie kałuskim. Przed 1939 r, wieś w województwie stanisławowskim. W obszarze wsi znajduje się przedwojenna miejscowość Ugartsthal.
Położenie.
Wieś leży 7 km. na zachód Kałusza, na północ od m. Wierzchnia, na zachód od wsi Kropiwnik.
Wieś Ugartsthal została założona przez niemieckich osadników w 1784 r. w ramach kolonizacji józefińskiej. Większość osadników pochodziła z Palatynatu, Hesji, Wirtembergii, Badenii i Lotaryngii.
W 1788 r. został pobudowany kościół ewangelicki, który spłonął w czasie wojny. Do dziś można oglądać ruiny cmentarza parafialnego. Parafia obejmowała miejscowości: Ugartsthal, Landestreu, Kałusz, Nowa Dolina, Engelsberg, gmina Wełdzirz: Wełdzirz, Stanisławów, Powiat bohorodczański: Bohorodczany, Horocholina, Grabowiec, Sołotwina, gmina Nowica: Nowica, gmina Łdziany: Petranka, Krasna. W późnych latach 30. XX wieku władze polskie zmieniły nazwę wsi na "Tespowo". Większość niemieckich mieszkańców wyjechała w styczniu 1940 r. na mocy porozumienia ze Związkiem Radzieckim. W latach 30. XX wieku nazwę Ugartsthal zmieniono na Tespowo, od skrótu TESP (Towarzystwo Eksploatacji Soli Potasowej, kopalni soli potasowej w Kałuszu).

</doc>
<doc id="1456799" url="https://pl.wikipedia.org/wiki?curid=1456799" title="Stopień wodny Iffezheim">
Stopień wodny Iffezheim

Stopień wodny Iffezheim (niem. "Staustufe Iffezheim") – stopień wodny na granicznej rzece Ren niedaleko miejscowości Iffezheim. Usytuowany jest na 334 km biegu Renu. Jest jednym z największych stopni wodnych w Niemczech. W skład stopnia wchodzi jaz, śluza, elektrownia wodna i przepławka dla ryb. Jednocześnie stopień pełni funkcję mostu przez Ren, albowiem przebiega nim trasa B500. Rocznie przez stopień wodny przepływa około 40 tys. statków.
Stopień ten jest dziesiątym z kolei w łańcuchu regulacji biegu Górnego Renu, licząc stopnie położone dalej na północ od Bazylei i tym samym ostatnim stopniem na Renie. Zarządcą hydroelektrowni jak i stopnia jest powołana w tym celu spółka francusko-niemiecka "Rheinkraftwerk Iffezheim GmbH" (RKI), w której po 50% udziałów należy do niemieckiego EnBW ("Energie Baden-Württemberg") oraz do francuskiego EDF ("Électricité de France"). EDF posiada również 45,01% udziałów w EnBW.
Jaz.
Jaz stopnia wodnego Iffezheim usytuowany jest po francuskiej stronie Renu. Składa się z sześciu przęseł o szerokościach 20 m. Całość oparta jest na płaskim progu założonym na poziomie dna rzeki. Zasuwy wyposażone są w hydraulicznie uruchamiane klapy, które w razie konieczności mogą zwiększyć przepustowość całego stopnia. 
Śluza.
Śluza składa się z dwóch komór, które umieszczone są obok siebie. Takie rozwiązanie techniczne umożliwia dużą przepustowość. Wysokość podnoszenia wynosi przeciętnie 10,8 metra. Wielkość jednej komory śluzy wynosi . Przez śluzę przepływać może do sześciu statków naraz, w zależności od ich wielkości. Cały proces śluzowania sterowany jest z wieży sterowniczej umieszczonej pomiędzy obiema komorami.
Przepławki.
Przepławka w okolicach Iffezheim zaczyna się poniżej elektrowni, a powyżej obiektu z powrotem wpada do rzeki. Tą drogą wędrowne ryby mogą pokonać stopień wodny. W 1987 Międzynarodowa Komisja Ochrony Renu ("Internationale Kommission zum Schutze des Rheins, IKSR") wprowadziła program ponownego osiedlenia się dużych ryb wędrujących takich jak łosoś, pstrąg morski, aloza, minóg morski i jesiotr przez stworzenie im stabilnej przestrzeni życiowej, aby umożliwić im powrót do dawnych tarlisk. Jednym z projektów była budowa przepławek dla ryb w Iffezheim i Gambsheim. Budowa została sfinansowana zarówno przez Francję jak i przez Niemcy oraz "RKI". Przepławka w Iffezheim składa się z 37 komór w których spadek wody wynosi mniej niż 4°. Całość ma długość 300 m. Podczas budowy przepławki stopień zaopatrzono w dodatkową turbinę o mocy 1,05 MW.
Rozbudowa.
W 2009 rozpoczęto rozbudowę hydroelektrowni o dodatkową turbinę, przez co zainstalowana moc wzrośnie o 38 MW dając rocznie kolejne 130 mln kWh, co pozwoli zaopatrzyć w energię regeneratywną dodatkowe 90 tys. odbiorców. Oddanie do użytku turbiny planowane jest na rok 2012.

</doc>
<doc id="1456800" url="https://pl.wikipedia.org/wiki?curid=1456800" title="10 Dywizja Piechoty (III Rzesza)">
10 Dywizja Piechoty (III Rzesza)

10 (Górnobawarska) Dywizja Piechoty – niemiecka dywizja z czasów II wojny światowej, sformowana w październiku 1934 roku pod ukrytą nazwą Kommandant von Regensburg, miejsce stacjonowania sztabu: Ratyzbona. Na mocy rozkazu z dnia 15 października 1935 roku otrzymała oficjalną nazwę 10 Dywizja Piechoty. Stacjonowała w XIII Okręgu Wojskowym, wchodziła w skład 13 Korpusu 8 A GA "Południe". W lipcu 1940 roku w macierzystych garnizonach rozpoczęto ją przeformowywać w jednostkę zmotoryzowaną. 23 czerwca 1943 roku na jej bazie utworzono 10 Dywizję Grenadierów Pancernych.

</doc>
<doc id="1456804" url="https://pl.wikipedia.org/wiki?curid=1456804" title="Sobór Trzech Świętych Hierarchów w Timișoarze">
Sobór Trzech Świętych Hierarchów w Timișoarze

Sobór Trzech Świętych Hierarchów – prawosławny sobór katedralny w Timișoarze.
Świątynia została wzniesiona w latach 1937–1940. Jej patronami są Trzej Święci Hierarchowie: święty Bazyli Wielki, święty Grzegorz Teolog i święty Jan Chryzostom. Sobór posiada 11 wież, z których najwyższa ma wysokość 96 metrów.
Polichromie na zewnątrz i wewnątrz cerkwi namalował Anastasie Demian, jednak ich ukończenie uniemożliwiła II wojna światowa.

</doc>
<doc id="1456805" url="https://pl.wikipedia.org/wiki?curid=1456805" title="Sompong Amornwiwat">
Sompong Amornwiwat

Sompong Amornwiwat (ur. 1940) – tajski polityk, minister sprawiedliwości od lutego do września 2008, wicepremier i minister spraw zagranicznych od 24 września 2008 do 2 grudnia 2008.
Sompong Amornwiwat jest członkiem rządzącej Partii Władzy Ludu (PPP, "Peoples Power Party"). W przeszłości był odnoszącym sukcesy biznesmenem. Zajmował stanowiska ministra transportu, pracy i przemysłu w poprzednich rządach. 6 lutego 2008 objął funkcję ministra sprawiedliwości w gabinecie premiera Samaka Sundaraveja. Był typowany na jednego z jego potencjalnych następców. Jednakże ostatecznie nowym premierem został wybrany Somchai Wongsawat. 24 września 2008 Sompong Amornwiwat objął w gabinecie premiera Wongsawata stanowisko wicepremiera i ministra spraw zagranicznych.
Po rozwiązaniu Partii Władzy Ludu i dymisji gabinetu premiera Wongsawata nakazem Sądu Konstytucyjnego 2 grudnia 2008 z powodu kupowania głosów wyborczych, Sompong Amornwiwat jako członek kierownictwa tej partii został wykluczony z życia politycznego na okres 5 lat.

</doc>
<doc id="1456806" url="https://pl.wikipedia.org/wiki?curid=1456806" title="Brass Knuckles">
Brass Knuckles

Brass Knuckless – piąty album rapera Nelly’ego, datę wydania przesuwano od 2007 roku na marzec 2008 później na czerwiec, następnie premiera miała nastąpic w sierpniu. Ostateczną datą jest 16 września 2008 r.
Single.
Album promował singel "Wadsyaname" wydany 21 sierpnia 2007, ale nie został dodany do listy utworów na albumie i znajdzie się w japońskiej wersji albumu. Drugim singlem który nie znalazł się na liście utworów jest utwór "Cut It Out" z gościnnym udziałem raperów: Pimp C i Sean P. Pierwszym oficjalnym singlem okazał się duet z Fergie "Party People" który również znalazł się na albumie wokalistki The Dutchess: Deluxe Edition. Kolejnym singlem był utwór nagrany wspólnie z Ashanti oraz Akonem pt. "Body On Me", piątym jest nagranie z Ciarą oraz Jermaine Duprim "Stepped On My J'z" a szóstym jest utwór "One And Only" wydany 10 listopada 2008 r.

</doc>
<doc id="1456809" url="https://pl.wikipedia.org/wiki?curid=1456809" title="Frank Ferrari">
Frank Ferrari

Frank Ferrari, właściwie Frank Faas (ur. 1942 w Hertogenbosch) – holenderski wokalista, kompozytor, muzyk i producent. W latach 70. wokalista zespołu Ferrari, którego szczyt popularności przypadł na połowę dekady. Skomponował największe hity grupy takie jak "Sweet Love" i "Monza" (1976), "Gipsy Girl" (1977). W 1980 roku po tournée po NRD zespół zakończył działalność, a jego były lider rozpoczął aktywność jako producent muzyczny na rynku holenderskim, a także własną karierę solową, którą z sukcesami kontynuował do 2008 roku. Wyznacznikiem stylu artysty są chwytliwe, melodyjne piosenki w stylu pop na czele ze światowym przebojem "Sweet Love". Nagrywał także albumy w stylu country, covery utworów Dean Martina, piosenki inspirowane folklorem Indonezji oraz kolędy. W 2006 roku ukazał się album DVD z największymi przebojami artysty, zrealizowany z towarzyszeniem trzyosobowej żeńskiej grupy tanecznej. W 2008 roku ogłosił zakończenie kariery solowej.

</doc>
<doc id="1456813" url="https://pl.wikipedia.org/wiki?curid=1456813" title="Delphyne Heymann">
Delphyne Heymann



</doc>
<doc id="1456814" url="https://pl.wikipedia.org/wiki?curid=1456814" title="21 Zmotoryzowana Dywizja Strzelecka NKWD">
21 Zmotoryzowana Dywizja Strzelecka NKWD

21 Zmotoryzowana Dywizja Strzelecka NKWD – jedna z dywizji piechoty wojsk NKWD z okresu II wojny światowej.
Została sformowana 23 czerwca 1941 w Leningradzie (ob. Petersburg) i przeznaczona dla współpracy z Nadbałtyckim Okręgiem Wojskowym Armii Czerwonej w nowych warunkach wojennych, tj. agresja niemiecka na Związek Radziecki. Wchodziła w skład 42 Armii.
1 września 1941 przekształcona w 21 Dywizję Strzelecką NKWD (niezmotoryzowaną) a ta znowu przekształcona w sierpniu 1942 w 109 Dywizję Strzelecką Armii Czerwonej.

</doc>
<doc id="1456815" url="https://pl.wikipedia.org/wiki?curid=1456815" title="22 Zmotoryzowana Dywizja Strzelecka NKWD">
22 Zmotoryzowana Dywizja Strzelecka NKWD

22 Zmotoryzowana Dywizja Strzelecka NKWD – jedna z dywizji piechoty wojsk NKWD z okresu II wojny światowej.
Została sformowana 23 czerwca 1941 w nowych warunkach wojennych, wobec ataku Rzeszy niemieckiej na ZSRR, w Nadbałtyckim i Zachodnim Okręgu Wojskowym i przeznaczona do współpracy z 10 DS Armii Czerwonej. W pierwszym tygodniu wojny nieskutecznie odpierała ataki 87 DP Wermachtu.
Po 30 czerwca 1941 dywizja została podporządkowana radzieckiej 8. Armii, jednak nie była w stanie walczyć z powodu braku zaplecza inżynieryjnego, dział artylerii i zaopatrzenia. W styczniu 1942 została rozwiązana.

</doc>
<doc id="1456816" url="https://pl.wikipedia.org/wiki?curid=1456816" title="Mistrzostwa Świata w Biathlonie 2001">
Mistrzostwa Świata w Biathlonie 2001

36 Mistrzostwa Świata w Biathlonie odbyły się w dniach 3 - 11 lutego 2001 w słoweńskiej Pokljuce.
Mężczyźni.
Sprint.
Data: 3 lutego 2001
Bieg pościgowy.
Data: 4 lutego 2001
Bieg indywidualny.
Data: 7 lutego 2001
Bieg masowy.
Data: 9 lutego 2001
Sztafeta.
Data: 10 lutego 2001
Kobiety.
Sprint.
Data: 3 lutego 2001
Bieg pościgowy.
Data: 4 lutego 2001
Bieg indywidualny.
Data: 6 lutego 2001
Bieg masowy.
Data: 9 lutego 2001
Sztafeta.
Data: 10 lutego 2001

</doc>
<doc id="1456817" url="https://pl.wikipedia.org/wiki?curid=1456817" title="Zamek Eltz">
Zamek Eltz

Zamek Eltz (niem. "Burg Eltz") – monumentalny zamek w Niemczech w rejonie Eifel (Nadrenia-Palatynat) w kotlinie usytuowanej nad rzeką Elzbach, lewym dopływem Mozeli. Zamek ten znajduje się na obszarze gminy Wierschem w powiecie Mayen-Koblenz. Historyczna siedziba rodu von Eltz, znana już przed 1157 r., pierwotnie pełniąca funkcję warowni, dzięki swojej malowniczej architekturze i położeniu jest jedną z ważniejszych w Nadrenii atrakcji turystycznych. Jeden z ważniejszych przykładów późnogotyckiej architektury świeckiej w Niemczech. 
Dzieje.
Zamek ulokowano w pobliżu szlaku handlowego łączącego żyzne tereny Mainfeld z portami rzecznymi na Mozeli. W XI wieku ziemie te podlegały Świętemu Cesarstwu Rzymskiemu. Tereny, na których powstał zamek, otrzymał z rąk cesarza Fryderyka Barbarossy Rudolf von Eltz, wstępny wielkiego rodu von Eltz. Wbrew niektórym źródłom, nazwa zamku nie pochodzi od rodu Eltz. Zarówno nazwisko, jak i zamek pochodzą od zakręcającej się u stóp zamku rzeki Eltzbach.
Ród Eltzów.
Ród Eltzów podzielił się z czasem na trzy gałęzie za sprawą trzech braci: Eliasza, Wilhelma i Teodoryka. Każdy ze szczepów sygnował się własnym herbem. Ród Eliasza miał w herbie złotego lwa, ród Wilhelma lwa srebrnego, zaś linia Teodoryka rogatego bawoła. Do swoich nazwisk dodawali nowe człony wywodzące się od kolejnych posiadłości. Stąd ród Eltzów Rubenachów, Kempenichów znanych później jako Rodendorfowie. 
Pomimo licznych posiadłości rodzina mieszkała razem, co było powodem rozbudowy zamku. Ekspansja wpływów von Eltzów spowodowała liczne konflikty z właścicielami sąsiednich posiadłości. W 1333 r. zamek ten był oblegany przez rycerstwo Baldwina arcybiskupa Trewiru, który na jednym ze wzgórz otaczających kotlinę, gdzie leży zamek Eltz, wzniósł warownię znaną jako Burg Trutzeltz. Świadectwem tych wydarzeń są ustawione na jednym z dziedzińców wielkie kamienie – pociski, które wystrzeliwano z katapult. Po ugodzie z arcybiskupem nastąpiła kolejna rozbudowa warowni. 
W późniejszym okresie wpływy rodu Eltzów były znaczne. Członkowie rodu byli reprezentantami największych arcybiskupstw Rzeszy – Trewiru i Moguncji. Sprawowali również funkcję elektorów Rzeszy. W dobie reformacji Eltzowie wspierali obóz katolicki. Arcybiskup Trewiru, Jakub III von Eltz (1567–1581), był jednym z uczestników soboru trydenckiego. W służbie trewirskich elektorów działał jako marszałek polny Jan Jakub von Eltz. 
Apogeum wpływów rodzina osiągnęła w pierwszej połowie XVIII w. za panowania Filipa Karola, duchowego przywódcy niemieckich katolików. Bogate włości rodu znajdowały się na terenie całych Niemiec: w pobliskiej Koblencji, ponadto w Boppard, Würzburgu, Elteville. W XVIII w. Eltzowie kupili leżący niedaleko Belgradu Vukovar za sumę 175 tys. reńskich guldenów. 
Podczas wojny o Palatynat (1688–89) zamek uległ zniszczeniom, wkrótce go odbudowano. W latach 1794–1815 warownię okupowały wojska francuskie, zamek służył jako rezydencja komendanta oddziału okupującego Koblencję. Graf Hugo Philipp zu Eltz, ówczesny właściciel rezydencji wyemigrował. Zaniedbaną rezydencję gruntownie odnowiono w latach 1845–1888, opiekował się nią wówczas Karl zu Eltz.
Zamek jest w posiadaniu rodu Eltz co najmniej od 33 pokoleń. 
Zamek.
Obecny kształt położonej na wysokim wzgórzu zamku-warowni jest wynikiem wielu faz budowy od XII do XVIII w. oraz gruntownej konserwacji przeprowadzonej do lat 80. XIX stulecia. Zamek ten jest rozbudowaną strukturą architektoniczną, której zasadniczą część tworzy kompleks trzech wielokondygnacyjnych skrzydeł skupionych wokół nieregularnego, w planie zbliżonego do trójkąta, dziedzińca.
Najstarszą częścią zamku jest tzw. "Platteltz", wzniesiony na planie kwadratu, który zachował pozostałości romańskiej budowli. W 1472 dla rodu Rübenach wzniesiono wschodnie skrzydło mieszczące oprócz sal reprezentacyjnych i sypialni tzw. niższy hol oraz malowniczą gotycką kaplicę z witrażami przedstawiającymi wizerunki wstępnych rodu von Eltz. Zarówno od zewnątrz, jak i od wewnątrz, część tę zdobi typowa dla późnego gotyku dekoracja. W latach 1490–1540 wzniesiono skrzydło południowo-zachodnie, tzw. dom Rodendorfów, również w stylu późnogotyckim. Około 1530 dla rodu Kempenich wzniesiono skrzydło północne. Wszystkie te skrzydła są wielokondygnacyjne. Wraz z pobliskimi przybudówkami oraz tworzącymi wielkie zaplecze budynkami gospodarczymi zamek ten mieści ponad 100 izb. Nawarstwienie poszczególnych budynków tworzących zamek, liczne, typowe dla późnego gotyku wykusze, kominy, wieże, nieregularne przybudówki oraz położenie uczyniły zamek Eltz budowlą o wysokich walorach estetycznych i wielką atrakcję turystyczną. 
W części zamku urządzono muzeum, w którym znajdują się zbiory malarstwa (m.in. obraz Madonny z Dzieciątkiem pędzla Lucasa Cranacha Starszego), duża kolekcja militariów oraz dawnej odzieży codziennej (m.in. zbiór butów rajtarskich). W domu Rodendorfów znajduje się zbiór dawnych sztandarów. Sala elektorska Johanna Jakob zu Eltz, elektora Trewiru, i Philippa Karla zu Eltz, elektora Moguncji, zachowała reprezentacyjny charakter i dawny wystrój, który tworzą dawne meble oraz tapiserie flamandzkie z XVII w.
Legendy.
W XV w. ręka córki właściciela zamku, hrabiny Agnieszki, była przyrzeczona szlachcicowi z Braunsbergu (obecne Braniewo, znajdujące się na terenie Warmii). Gdy w czasie przyjęcia zaręczynowego na zamku hrabina Agnieszka odmówiła pocałunku, narzeczony obraził się i poprzysiągł zemstę. W trakcie nieobecności właściciela, Braunsberg najechał wraz z wasalami na Zamek Eltz. Ku jego zaskoczeniu, dowodzenie nad obrońcami przejęła hrabina Agnieszka. Hrabina niestety zmarła, gdy trafiła ją strzała wypuszczona z łuku narzeczonego. To wzburzyło obrońców, którzy w efekcie wybili wszystkich atakujących. Legenda o duchu hrabiny Agnieszki nawiedzającym tereny zamku krąży od tamtego czasu i jest powtarzana przez przewodników wycieczek turystycznych.
Odniesienia w kulturze.
Na mapie Himmelsdorf w popularnej grze MMO World of Tanks znajduje się zamek wzorowany na Zamku Eltz.

</doc>
<doc id="1456818" url="https://pl.wikipedia.org/wiki?curid=1456818" title="23 Zmotoryzowana Dywizja Strzelecka NKWD">
23 Zmotoryzowana Dywizja Strzelecka NKWD

23 Zmotoryzowana Dywizja Strzelecka NKWD – jedna z dywizji piechoty wojsk NKWD z okresu II wojny światowej.
Została sformowana 23 czerwca 1941 w Kijowskim Specjalnym Okręgu Wojskowym Armii Czerwonej i przeznaczona do współpracy z jego wojskami w nowych warunkach wojennych – dzień wcześniej nastąpił atak Niemiec na ZSRR.
W styczniu 1942 przekształcona w 8 Zmotoryzowaną Dywizję Strzelecką NKWD.

</doc>
<doc id="1456820" url="https://pl.wikipedia.org/wiki?curid=1456820" title="Jeździec miedziany">
Jeździec miedziany

Jeździec miedziany () – jeden z ostatnich utworów Aleksandra Puszkina, uznawany za jedno z lepszych dzieł tego autora. 
Tytuł poematu nawiązuje do petersburskiego pomnika Piotra Wielkiego dłuta Falconeta, jednak w istocie poemat poświęcony jest rozważaniom poety na temat roli Piotra I w dziejach Rosji i jego wpływu na stan narodu rosyjskiego, a także nad charakterem Petersburga. W znacznym stopniu "Jeździec miedziany" został zainspirowany chęcią podjęcia polemiki z negatywną i ironiczną wizją Piotra i Petersburga przedstawioną przez Adama Mickiewicza w tzw. "Ustępie" w III części "Dziadów". Spora część poematu jest analogiczna treściowo do "Ustępu", prezentuje jednak przeciwstawną mickiewiczowskiej wizję miasta i cara. Również w swoich przypisach do "Jeźdźca" Puszkin umieścił odwołania do utworu Mickiewicza. Poeta odniósł się także do opisu miasta zawartego w części "Ustępu" zatytułowanej "Oleszkiewicz". 
Puszkin napisał "Jeźdźca miedzianego" we wsi Bołdino w październiku 1833. W grudniu tego roku przesłał czystorys poematu do akceptacji carowi Mikołajowi I. Car zakwestionował pewne partie tekstu, a poeta, mimo pewnych prób, nie zdołał zmodyfikować poematu w duchu carskich uwag. W trakcie prób redakcji Puszkin dokonał szeregu niewymuszonych przez cenzurę zmian i ulepszeń utworu. Nie mogąc dostosować poematu do wymagań cara, w 1834 autor wydał tylko krótki fragment swojego dzieła. Cały poemat został wydany dopiero w 1837, już po śmierci poety. Dokonał tego Wasilij Żukowski, jednak chcąc opublikować "Jeźdźca", musiał usunąć część wersów, a w innych dokonać istotnych poprawek uwzględniających żądania cara, zniekształcając znacznie wymowę utworu. Pierwsze wydanie "Jeźdźca" zgodne z rękopisem Puszkina mogło się ukazać dopiero w 1919. Od tego czasu publikuje się ten poemat bez poprawek Żukowskiego, choć w kilku wariantach – odpowiadających poszczególnym wersjom napisanym przez samego Puszkina. 
Na język polski poemat przetłumaczył po raz pierwszy Marcin Szymanowski w 1843 (wydane w warszawskim czasopiśmie "Jutrzenka"), było to jednak tłumaczenie pisane nie wierszem a prozą. Fragmenty utworu były przekładane i wydawane także pod koniec XIX w. Jednak dopiero Julian Tuwim w okresie 1927–1931 przetłumaczył całego "Jeźdźca" wierszem i wydał go w 1932 (fragmenty były publikowane trochę wcześniej).

</doc>
<doc id="1456821" url="https://pl.wikipedia.org/wiki?curid=1456821" title="Klawicymbał">
Klawicymbał



</doc>
<doc id="1456823" url="https://pl.wikipedia.org/wiki?curid=1456823" title="Jiří Procháska">
Jiří Procháska

Jiří Procháska (ur. 10 kwietnia 1749 w miejscowości Blížkovice koło Moravskich Budějovic, zm. 17 lipca 1820 w Wiedniu) – czeski lekarz anatom, okulista, fizjolog, pisarz i wykładowca uniwersytecki.
Życiorys.
Był autorem podręcznika fizjologii, stworzył teorię przewodzenia nerwowego i jest pamiętany jako jeden z twórców współczesnego rozumienia odruchów. Studiował medycynę w Pradze i w Wiedniu (dyplom z medycyny uzyskał w 1776 na Uniwersytecie Wiedeńskim). Od 1778 do 1791 roku był profesorem anatomii na Uniwersytecie w Pradze. W 1791 roku został następcą Josepha Bartha na katedrze w Wiedniu. Był uważany za jednego z lepszych chirurgów ocznych swoich czasów. Wykonał nie mniej niż 3 000 zabiegów leczących zaćmę.

</doc>
<doc id="1456824" url="https://pl.wikipedia.org/wiki?curid=1456824" title="Błąd lekarski">
Błąd lekarski



</doc>
<doc id="1456833" url="https://pl.wikipedia.org/wiki?curid=1456833" title="Elektroradiolog">
Elektroradiolog

Elektroradiolog ("ang. Radiation Therapist (RTt) / Radiographer") – osoba należąca do wyższego personelu medycznego w placówkach opieki zdrowotnej, posiadająca co najmniej tytuł licencjata, powiązana z kierunkiem lekarskim zarówno poprzez program nauczania, jak i sylwetkę absolwenta przygotowanego do prowadzenia działań z zakresu diagnostyki i terapii z użyciem promieniowania jonizującego jak i innych fizycznych technik diagnostyki i terapii.
Osiągnięcie założonych efektów kształcenia w kategoriach wiedzy, umiejętności i kompetencji społecznych przygotowuje absolwenta kierunku elektroradiologia do wykonywania badań oraz procedur diagnostycznych i terapeutycznych w zakresie radiologii, radioterapii, medycyny nuklearnej, a także diagnostyki elektromedycznej, takich jak ultrasonografia, elektrokardiografia, elektroencefalografia, elektromiografia i inne.
Kierunek ten jest również powiązany z obszarem nauk medycznych, nauk fizycznych, nauk społecznych oraz z elementami nauk farmaceutycznych (radiofarmacja) oraz nauk o zdrowiu.
Głównymi obszarami pracy elektroradiologa są:
8 listopada jest Międzynarodowym Dniem Elektroradiologa ("ang.Radiotherapist, Radiographers").
Kwalifikacje elektroradiologa można nabyć dwojako:
W Polsce elektroradiologię można studiować na następujących uczelniach:

</doc>
<doc id="1456836" url="https://pl.wikipedia.org/wiki?curid=1456836" title="38 Pułk Pograniczny NKWD">
38 Pułk Pograniczny NKWD

38 Pułk Pograniczny NKWD – jeden z pułków pogranicznych w składzie wojsk Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
17 stycznia 1945 dwa bataliony 38 Pułku Pogranicznego razem z oddziałami LWP i Armii Czerwonej a także 2 Pułkiem Pogranicznym wkroczyły do "wyzwolonej" Warszawy, o czym 2 dni później Ławrentija Berię informował sam Iwan Sierow.

</doc>
<doc id="1456839" url="https://pl.wikipedia.org/wiki?curid=1456839" title="Spektroskopia korelacji fluorescencji">
Spektroskopia korelacji fluorescencji

Spektroskopia korelacji fluorescencji (FCS, z ang. "fluorescence correlation spectroscopy") – technika spektroskopowa wykorzystująca zjawisko fluktuacji natężenia fluorescencji w małej oświetlonej objętości do uzyskiwania informacji o procesach, które są źródłem tych fluktuacji.
Początki spektroskopii FCS.
Pierwsze doniesienia o tej optycznej metodzie zostały przedstawione w latach siedemdziesiątych XX w., kiedy to przeprowadzono pierwsze eksperymenty i zaprezentowano teoretyczne podstawy spektroskopii korelacji fluorescencji. Zwiększenie czułości tej metody badawczej stało się możliwe dopiero kilkanaście lat późnej przez wprowadzenie optyki konfokalnej do spektroskopu. Pozwoliło to wskrzesić i udoskonalić koncepcję FCS przez kolejnych autorów oraz zredukować sygnał tła, co było przepustką otwierającą drzwi do detekcji sygnału pochodzącego od pojedynczych cząsteczek w roztworze oraz do teoretycznego opisu spektroskopii FCS dla pojedynczych fluoryzujących cząsteczek.
Zasada działania i wyniki uzyskiwane w pomiarach metodą FCS.
FCS jest techniką spektroskopową pozwalającą obserwować ruchliwość molekuł w roztworze. Z obserwacji tych można wysnuwać wnioski na temat wzajemnego oddziaływania cząsteczek w roztworze. W technice tej śledzi się przypadkowe ruchy znakowanych fluorescencyjnie biomolekuł w ściśle zdefiniowanej objętości, oświetlanej przez wiązkę lasera. Te fluktuacje fluoryzujących cząsteczek dostarczają informacji o współczynnikach dyfuzji lub czasach dyfuzji cząsteczek i pośrednio o ich rozmiarach.
Wzrost rozmiarów znakowanych fluorescencyjnie biomolekuł, będący konsekwencją, np. ich oddziaływania z innymi molekułami, jest szybko rejestrowany jako wzrost czasu dyfuzji tych pierwszych. FCS umożliwia badanie termodynamicznych i kinetycznych parametrów opisujących oddziaływania pomiędzy cząsteczkami.
W spektroskopii korelacji fluorescencji możliwa jest detekcja sygnałów pochodzących od pojedynczych, fluoryzujących w ognisku lasera cząsteczek. Pomiary z tak dużą czułością trwają od kilku do kilkudziesięciu sekund. Pomiar jest tym lepszy, im mniejsza jest liczba emitujących światło cząsteczek, przez co możliwe staje się badanie molekuł, których stężenie osiąga wartość nanomolową (10−9 mola) – często właśnie takie jest stężenie fizjologiczne tych molekuł. Właściwy pomiar odbywa się w minimalnej objętości zredukowanej do ogniska lasera. W praktyce ilość cieczy wymagana do pomiaru determinowana jest technicznymi możliwościami realizacji eksperymentu, np. objętość próbki należy zwiększyć, by nie wysychała podczas pomiaru.
Spektroskopia FCS w swoich podstawach opiera się na dwóch zasadniczych elementach:
Pomiar w eksperymencie FCS.
Element konfokalny (ognisko konfokalne) jest wytwarzany w ognisku wiązki lasera na fizycznie najmniejszej plamce z wykorzystaniem wysokoprecyzyjnej optyki mikroskopu. Kiedy znakowana barwnikiem fluorescencyjnym molekuła dyfunduje przez obszar konfokalny, pobudzana jest do emisji światła. Ta fluorescencja jest rejestrowana. Objętość konfokalna w tych warunkach jest mniejsza niż np. rozmiary komórki bakteryjnej "Escherichia coli" i zawiera w sobie mniej niż femtolitr (10−15 litra) roztworu.
Emisyjne światło fluorescencji przechodzi przez filtry. Działanie filtrów polega na odcięciu promieniowania pochodzącego od lasera, a przepuszczeniu promieniowania o dłuższej fali pochodzącego od fluoryzujących cząsteczek (pasmo fluorescencji leży w obszarze dłuższych fal niż pasmo absorpcji – reguła Stokesa). Wielkość fluktuacji, czyli ich amplituda, oceniana jest przez funkcję autokorelacji. Amplituda fluktuacji zależy od stężenia fluoroforów w ognisku, im ich mniej, tym jest ona wyższa. Szybkość dyfuzji przez ognisko: małych i niezwiązanych z innymi cząsteczek różni się od szybkości dyfuzji cząsteczek dużych i powiązanych z innymi. Różnicę tę odzwierciedla szybkość rejestrowanych fluktuacji sygnału fluorescencji, która jest duża dla ruchliwych cząsteczek.
Sukcesy, jakie odnosi spektroskopia FCS, są wynikiem udanego mariażu nowoczesnej optyki z matematyczną metodą interpretującą obserwowane fluktuacje rejestrowanej fluorescencji, dzięki czemu możliwe jest:
Zastosowania FCS.
W spektroskopii korelacji fluorescencji widać wyłącznie znakowane fluorescencyjnie cząsteczki, co często eliminuje konieczność oczyszczania preparatu.
Technika FCS pozwala na badanie procesów asocjacji, przede wszystkim w odniesieniu do ważnych cząsteczek biologicznych (receptory białkowe, fragmenty DNA), oraz badanie własności fizykochemicznych ośrodków z otoczenia lub wnętrza żywej komórki. Dzięki dobrej lokalizacji pomiaru można mierzyć ruchliwość cząsteczek w określonych miejscach wewnątrz komórki lub wewnątrz różnego rodzaju tkanek.
Przykładowe zastosowania:
Wstęp teoretyczny do spektroskopii FCS.
Fluorescencja emitowana przez molekuły znajdujące się w ognisku lasera jest rejestrowana foton za fotonem. Zakładając stałą moc lasera, czasowe fluktuacje formula_1 intensywności fluorescencji formula_2 definiuje się jako czasowe odstępstwo od średniej wartości sygnału fluorescencji formula_3
Przyczyną fluktuacji fluorescencji mogą być: zmiany wydajności kwantowej barwnika wynikające z przemian chemicznych, którym on podlega lub dyfuzja barwnika przez objętość ogniska konfokalnego. Fluktuacje wywołuje również wymuszony przepływ. W poniższych rozważaniach założono, że reakcje chemiczne nie są obiektem pomiarów, a przyczynkiem do fluktuacji jest dyfuzja translacyjna molekuł.
W FCS fluktuacje fluorescencji pochodzące od fluoryzujących molekuł służą do uzyskania informacji o dynamicznych procesach zachodzących na poziomie molekularnym. Fluktuacje są analizowane przy użyciu unormowanej funkcji autokorelacji formula_5 która ma następującą postać:
dla formula_7 otrzymuje się:
gdzie:
formula_13 oraz formula_14 – rozmiary pomiarowej objętości konfokalnej w płaszczyźnie i wzdłuż osi tej objętości (wyznacza się je doświadczalnie na podstawie pomiaru funkcji autokorelacji dla wzorcowego barwnika o znanym współczynniku dyfuzji)
Zmierzona funkcja autokorelacji może teraz służyć do teoretycznego ustalenia i charakterystyki procesu, który wywołał fluktuacje. Funkcja autokorelacji formula_15 opisuje dyfuzję translacyjną w elipsoidalnej objętości konfokalnej, przy założeniu, że czas zaniku fluorescencji formula_16 i czas dyfuzji translacyjnej formula_17 można dobrze separować w czasie.
Mierząc funkcję autokorelacji można zatem wyznaczyć czas dyfuzji znakowanej fluorescencyjnie cząsteczki. Znając czas dyfuzji formula_17 można natomiast obliczyć współczynnik dyfuzji fluoryzującej cząsteczki:
formula_19
Czas dyfuzji molekuły jest definiowany poprzez współczynnik dyfuzji formula_20 który silnie zależy od następujących parametrów:
Służyć on może do badania procesów, w których zmienia się w czasie masa i rozmiar fluoryzującej cząsteczki (np. w wyniku oddziaływania znakowanych fluorescencyjnie substratów z enzymami), co objawia się poprzez zmianę ich współczynnika dyfuzji (mierzonego pośrednio w technice FCS).

</doc>
<doc id="1456840" url="https://pl.wikipedia.org/wiki?curid=1456840" title="Egzamin zawodowy">
Egzamin zawodowy



</doc>
<doc id="1456841" url="https://pl.wikipedia.org/wiki?curid=1456841" title="Zespół Zimmermanna-Labanda">
Zespół Zimmermanna-Labanda

Zespół Zimmermanna-Labanda (ang. Zimmerman-Laband syndrome) – rzadka choroba genetyczna, dziedziczona autosomalnie dominująco, o niejasnej etiologii. Na fenotyp zespołu składają się fibromatoza (włókniakowatość) dziąseł, hipoplazja dystalnych paliczków palców, dysplazja paznokci, nadmierna ruchomość stawów, i niekiedy hepatosplenomegalia. Chorobę opisali niezależnie od siebie amerykański dentysta Peter F. Laband (1900-) i wsp. oraz niemiecki anatom Karl Wilhelm Zimmermann (1861-1935), termin zespołu Zimmermanna-Labanda wprowadził Carl Jacob Witkop w 1971 roku.

</doc>
<doc id="1456842" url="https://pl.wikipedia.org/wiki?curid=1456842" title="Robby Gordon">
Robby Gordon

Robby Gordon (ur. 2 stycznia 1969 roku w Bellflower) – amerykański kierowca wyścigowy. Aktualnie startuje w serii NASCAR Sprint Cup, w swoim zespole - Robby Gordon Motorsports.
Kariera.
Off-road.
Robby Gordon jest synem legendy amerykańskich wyścigów typu off-road "Baja-Bob" Gordona i swoją karierę rozpoczął również od wyścigów tego typu. W latach 1986-1990 oraz w 1996 zdobył tytuł mistrzowski w swojej klasie.
W 2005 roku wystartował w Rajdzie Dakaru w fabrycznym zespole Volkswagena i stał się pierwszym Amerykaninem, który wygrał etap tego rajdu w klasie samochodów. W sumie w 2005 roku wygrał dwa etapy i zajął 12. miejsce w klasyfikacji. Rok później wystartował w rajdzie do Dakaru Hummerem H3 w zespole Team Dakar USA, jednak nie ukończył go z powodu przekroczenia limitu czasu na jednym z etapów. W 2007 roku ponownie wystartował Hummerem w barwach Team Dakar USA, tym razem zajmując ósme miejsce na koniec rajdu. W roku 2009, po przeniesieniu rajdu do Ameryki Południowej, Gordon ukończył go na trzecim miejscu w klasyfikacji generalnej, po raz kolejny startując za kierownicą Hummera H3.
CART / Indy Racing League.
W 1992 roku zadebiutował w serii CART w zespole Chip Ganassi Racing. W latach 1993-1996 zaliczył pełne sezony startów w zespołach A.J. Foyt Enterprises (1993) i Walker Racing (1994-96). W 1995 roku odniósł swoje dwa jedyne zwycięstwa w tej serii (w Phoenix i w Detroit). W 1997 roku wystartował tylko w jednym wyścigu zastępując Dario Franchittiego w zespole Carla Hogana, a w barwach zespołu Arciero/Wells Racing wystartował w większości wyścigów sezonu 1998. W 1999 roku stworzył własny zespół którego był jednocześnie kierowcą. Najlepsze rezultaty tego sezonu to trzykrotnie zajęte ósme miejsce w wyścigu. Po tym sezonie Gordon zakończył ściganie w serii CART.
W latach 1997-2004 Gordon startował w wyścigach Indianapolis 500 rozgrywanych w ramach serii Indy Racing League (w latach 1993-1995 wystartował w nich w ramach serii CART). Najlepsze miejsce jakie zajął to czwarte w 1999 roku, jednak do samego końca miał duże szanse na zwycięstwo, ale na jedno okrążenie przed końcem wyścigu skończyło mu się paliwo i zwycięstwo odniósł Kenny Bräck.
NASCAR.
Pierwszy start w serii NASCAR Robby Gordon zaliczył w 1991 roku. Jednak do 1997 roku były to pojedyncze starty (w sumie 7 wyścigów w latach 1991-1996). Dopiero w 1997 roku wystartował w większej liczbie wyścigów (22 starty w zespole SABCO). Najlepsze miejsce jakie wtedy zajął to czwarte na torze Watkins Glen. Zdobył także pole position w Atlancie.
Kolejny pełny sezon zaliczył w 2000 roku. Startował wtedy w swoim własnym zespole, jednak wyniki były bardzo słabe - zaledwie dwa wyniki w dziesiątce na 17 startów. W 2001 roku rozpoczął sezon w zespole Morgana McClure, ale po pięciu wyścigach został zwolniony. W jednorazowym starcie dla Ultra Motorsports na torze Sears Point prawie udało mu się wygrać wyścig, ale przez problemy z dublowaniem jednego z kierowców, Gordon stracił prowadzenie na rzecz ostatecznego zwycięzcy Tony'ego Stewarta.
W dalszej części sezonu 2001 został zatrudniony w jednym z czołowych zespołów - Richard Childress Racing i w ostatnim wyścigu sezonu odniósł swoje pierwsze zwycięstwo w serii NASCAR. W zespole Childressa został przez trzy kolejne sezony, a najlepsze wyniki zanotował w 2003 roku, gdy wygrał 2 wyścigi i zajął 16. miejsce w klasyfikacji.

</doc>
<doc id="1456843" url="https://pl.wikipedia.org/wiki?curid=1456843" title="Sieb Dijkstra">
Sieb Dijkstra

Sybrandus (‘Sieb’) Johamnes Andreas Dijkstra (ur. 20 października 1966 w Kerkrade) – holenderski piłkarz, występujący na pozycji bramkarza. Karierę zakończył w 2002 roku.
Kariera.
Dijkstra karierę rozpoczynał w Rodzie JC, z której był dwukrotnie wypożyczany. Najpierw do AZ Alkmaar, a później do belgijskiego KSC Hasselt. W 1991 roku przeszedł do szkockiego Motherwell, gdzie spędził następne trzy lata. Potem za 250 tysięcy funtów został sprzedany do angielskiego Queens Park Rangers. W ciągu dwóch lat rozegrał tam 11 spotkań. Po wypożyczeniach do innych angielskich klubów, postanowił powrócić do Szkocji. Odszedł do Dundee United, za 50 tysięcy funtów. W tym klubie odniósł swój jedyny sukces, jakim było dotarcie do finału Pucharu Ligi Szkockiej. W 1999 roku, po wygaśnięciu jego kontraktu powrócił do Holandii. Rozpoczął grę dla amatorskiego VV Sittard, ale krótko potem przeszedł do RBC Roosendaal, w którego barwach rozegrał 34 spotkania. Karierę zakończył w niemieckiej Verbandslidze (6 liga), w drużynie Germania Teveren.

</doc>
<doc id="1456844" url="https://pl.wikipedia.org/wiki?curid=1456844" title="Odeski Oddział Pograniczny NKWD">
Odeski Oddział Pograniczny NKWD

Odeski Oddział Pograniczny NKWD - jeden z oddziałów wojsk pogranicznych NKWD na terenie Ukraińskiej Socjalistycznej Republiki Radzieckiej.
Jego sztab stacjonował w Odessie.
Od grudnia 1935 do stycznia 1936 funkcję naczelnika sztabu Odeskiego Oddziału wojsk pogranicznych NKWD pełnił Siergiej Ogolcow.

</doc>
<doc id="1456845" url="https://pl.wikipedia.org/wiki?curid=1456845" title="Krymski Oddział Pograniczny NKWD">
Krymski Oddział Pograniczny NKWD

Krymski Oddział Pograniczny NKWD – jeden z oddziałów wojsk pogranicznych NKWD na terenie Ukraińskiej Socjalistycznej Republiki Radzieckiej.
Jego głównym zadaniem była ochrona wybrzeży Półwyspu Krymskiego.
Od 6 stycznia 1936 do 17 lutego 1938 funkcję naczelnika sztabu Krymskiego Oddziału wojsk pogranicznych NKWD pełnił Siergiej Ogolcow.

</doc>
<doc id="1456846" url="https://pl.wikipedia.org/wiki?curid=1456846" title="Nikołaj Kibalczicz">
Nikołaj Kibalczicz

Nikołaj Iwanowicz Kibalczicz (ur. w Koropie, zm. w Petersburgu) – rewolucjonista rosyjski, członek Narodnej Woli.
Życiorys.
Urodził się w rodzinie popa prawosławnego. Ukończył szkołę inżynieryjną w Sankt Petersburgu, interesował się fizyką i chemią. Równocześnie już w młodym wieku zaczął angażować się w tajne ruchy antycarskie, w 1875 został aresztowany za dystrybuowanie nielegalnej literatury wśród chłopów i spędził trzy lata w więzieniu. Następnie wstąpił do Narodnej Woli, popierając od początku stosowanie terroru indywidualnego jako metody walki politycznej.
W 1881 roku opracował koncepcję pojazdu kosmicznego, ale nie rozwijał projektu.
Jako osoba z wykształceniem technicznym został jednym z głównych techników organizacji, przygotowując bomby, które były następnie wykorzystywane w zamachach. Współuczestniczył w przygotowaniach do nieudanego zamachu na Aleksandra II na linii kolejowej koło Odessy i przygotował cztery bomby, jakie wykorzystano w udanym ataku na cesarza nad Kanałem Gribojedowa . Kibalczicz został aresztowany w dwa tygodnie po zamachu. Cały czas pracował nad technicznymi projektami rakiet nowej generacji. Został skazany na karę śmierci przez powieszenie; przyznał się całkowicie do swojego udziału w działaniach Narodnej Woli, prosił jedynie o odłożenie egzekucji, by mógł zakończyć pracę nad projektem. Prośba ta została odrzucona. Kibalczicz został stracony razem z innymi organizatorami zamachu na Placu Siemionowskim .
Był dalekim krewnym rosyjskiego działacza lewicowego Victora Serge’a.

</doc>
<doc id="1456849" url="https://pl.wikipedia.org/wiki?curid=1456849" title="Archangielski Oddział Pograniczny NKWD">
Archangielski Oddział Pograniczny NKWD

Archangielski Oddział Pograniczny NKWD - jeden z oddziałów wojsk pogranicznych NKWD w północnej części Związku Radzieckiego.
Jego sztab stacjonował w Archangielsku.
Od marca 1939 funkcję naczelnika sztabu Archangielskiego Oddziału wojsk pogranicznych NKWD pełnił Siergiej Ogolcow.

</doc>
<doc id="1456852" url="https://pl.wikipedia.org/wiki?curid=1456852" title="Lorenzo Tenchini">
Lorenzo Tenchini

Lorenzo Tenchini (ur. 1852 w Brescia, zm. 1906) – włoski anatom. 
Studiował w Padwie, w 1880 roku, w wieku 28 lat, został wykładowcą anatomii na swojej macierzystej uczelni. Rok później zaczął wykładać anatomię w Parmie. Zajmował się morfologią mózgu przestępców: założył muzeum antropologii kryminalnej, mieszczące kolekcję mózgów i masek pośmiertnych straconych przestępców. Dzięki jego staraniom otworzono zakład dla chorych umysłowo w Parmie. 

</doc>
<doc id="1456854" url="https://pl.wikipedia.org/wiki?curid=1456854" title="LKS Jankowy">
LKS Jankowy

LKS Jankowy – klub piłkarski z Jankowych został założony w 1968. Jednym z założycieli i wieloletnim prezesem był Jerzy Stempin.
W klubie występowało wielu zawodników wcześniej związanych z polskimi, rosyjskimi i łotewskimi pierwszoligowymi klubami: Leszek Rusiecki, Andrzej Wojtkowiak, Aleksander Kowalski, Zdzisław Ośmiałowski, Zbigniew Miller, Przemysław Zając, Wadim Rogowskoj, Marcin Dymkowski, Jacek Bonia, Bogdan Pisz.
Obecnie spadkobiercą tradycji jest LKS Jankowy 1968 grający w klasie A, honorowym prezesem jest legendarny założyciel pierwszego klubu w Jankowych Jerzy Stempin. Klub zaczął ponowne rozgrywki w sezonie 2004/05.
W sezonie 2008/9 klub LKS Jankowy 1968 występował w IV lidze.
Klub występował także pod nazwą Lignomat Jankowy.
Skład LKS Jankowy na sezon 2012/2013.
zawodnicy grający od sezonu 2012/13 - *

</doc>
<doc id="1456864" url="https://pl.wikipedia.org/wiki?curid=1456864" title="Skład chemiczny">
Skład chemiczny

Skład chemiczny substancji (w znaczeniu fizycznym) jest to wyszczególnienie pierwiastków i związków chemicznych, z jakich składa się ta substancja. Uwzględnia on również procentową zawartość poszczególnych substancji chemicznych w danej substancji - wagową, objętościową lub molową.
Skład chemiczny nie określa jednoznacznie właściwości fizycznych substancji, ponieważ zależą one również od struktury mikroskopowej, np. struktury krystalicznej. Dlatego substancje o takim samym składzie chemicznym mogą mieć tak różne właściwości fizyczne jak grafit i diament.
Wyznaczanie składu chemicznego jest przedmiotem analizy chemicznej.

</doc>
<doc id="1456867" url="https://pl.wikipedia.org/wiki?curid=1456867" title="Mimikri">
Mimikri

Mimikri — kamuflaż wojenny. Potoczne określenie kamuflażu stosowane podczas I wojny światowej przez wojska pruskie i austro-węgierskie. Kamuflaż taki zazwyczaj był tworzony przez samych żołnierzy poprzez nałożenie farby na przedmiot, który był narażony na wykrycie i ostrzał. Przede wszystkim były to stałe punkty oporu (bunkry, schrony), ale także wyposażenie osobiste żołnierza jak hełmy, zasobniki czy też płyty okopowe.
Kamuflaż taki miał zazwyczaj kształt nieregularnych, różnobarwnych plam, cętek lub, co było często stosowane podczas I wojny światowej, wielokątnych figur geometrycznych.

</doc>
<doc id="1456871" url="https://pl.wikipedia.org/wiki?curid=1456871" title="Pałacyk myśliwski Glienicke">
Pałacyk myśliwski Glienicke

Pałacyk myśliwski Glienicke (niem. "Jagdschloss Glienicke") – pałacyk w berlińskiej dzielnicy Wannsee, niedaleko pałacu Glienicke oraz zamku Babelsberg. Wzniesiony na zlecenie elektora brandenburskiego Fryderyka Wilhelma I w 1682, często przebudowywany, swój obecny neorenesansowy wygląd otrzymał w 1889 r.
Pałacyk myśliwski Glienicke należy do grupy pałaców i zespołów parkowych w Poczdamie i Berlinie wpisanych w 1990 r. na listę światowego dziedzictwa UNESCO.
Historia.
Wybudowany w latach 1682–1693 najprawdopodobniej przez Charles’a Philippe’a Dieussarta lub Philipa de Chiese na zlecenie elektora brandenburskiego Fryderyka Wilhelma I.
Rozbudowany przez pierwszego króla Prus Fryderyka I. Za panowania Fryderyka Wilhelma I służył jako lazaret (1715–1759). W 1759 pałacyk wynajął przedsiębiorca Isaak Levin Joel, który rozpoczął tu produkcję tapet. W 1763 Fryderyk II Wielki podarował pałacyk fabrykantowi. Potomkowie Joela sprzedali posiadłość w 1827 Wilhelmowi von Türk, prawnikowi i pedagogowi, który w 1832 urządził tu dom dla sierot, a następnie odsprzedał obiekt Brandenburgii.
W 1859 książę Prus Karol zakupił posiadłość, przenosząc sierociniec do nowego budynku w Klein Glienicke. Następnie zlecił przebudowę rezydencji dla swojego syna Fryderyka Karola w stylu francuskiego neobaroku. Pałacyk otrzymał ozdobne szczyty, wykusze oraz wieże zwieńczone kopułami. Prace podjął jego nadworny architekt Ferdinand von Arnim. Park wokół pałacyku zaprojektował Peter Joseph Lenné. Zabudowania wsi Klein Glienicke zostały przebudowane w modnym wówczas stylu szwajcarskim.
W latach 1885–1889 książę Fryderyk Leopold przeprowadził przebudowę obiektu w stylu neorenesansowym. Albert Geyer dodał południowe skrzydło, wieżę oraz piętra w części środkowej. Posiadłość otoczono murem, który w 1961 stał się częścią granicy pomiędzy NRD a RFN, przy czym pałacyk znalazł się na terenie Berlina Zachodniego a wieś po stronie wschodniej.
W 1939 r. pałacyk przeszedł w posiadanie miasta Berlina. W latach 1941–1945 mieścił się tu magazyn niemieckiej wytwórni filmowej UFA. Po II wojnie światowej pałacyk stał się siedzibą szkoły kadetów Armii Czerwonej. Od 1947 znajdował się tu ośrodek dla sierot wojennych. Budynek służył również jako tymczasowe schronienie dla mieszkańców Berlina wysiedlonych przez Sowietów z dzielnicy Neubabelsberg. W 1952 r. urządzono tu schronisko młodzieżowe.
W latach 1962–1963 pałacyk został przebudowany przez Maxa Tauta, który dodał przeszklone wykusze na piętrach dolnych. W latach 1964–2003 pałac służył jako międzynarodowe centrum konferencyjne. W 1984 zamknięto mieszczący się tu dom dziecka.
Od 2002 r. budynek stał się siedzibą "Sozialpädagogische Fortbildungsstätte Jagdschloss Glienicke" (SFJG). 31 marca 2003 w gmachu wybuchł pożar, który strawił południowe skrzydło. Odbudowa potrwa do 2011.
W 2007 r. SFJG połączyło się z "Sozialpädagogischen Fortbildungswerk Brandenburg" (SPFW), tworząc "Sozialpädagogisches Fortbildungsinstitut Berlin-Brandenburg" (SFBB), który utrzymał siedzibę w pałacyku.
Pałacyk myśliwski Glienicke należy do grupy pałaców i zespołów parkowych w Poczdamie i Berlinie wpisanych w 1990 r. na listę światowego dziedzictwa UNESCO.

</doc>
<doc id="1456872" url="https://pl.wikipedia.org/wiki?curid=1456872" title="Povilas Gylys">
Povilas Gylys

Povilas Gylys (ur. 14 lutego 1948 we wsi Didžiokai w rejonie malackim) – litewski ekonomista i polityk, minister spraw zagranicznych w latach 1992–1996.
Życiorys.
W 1969 ukończył studia na wydziale ekonomicznym Uniwersytetu Wileńskiego. W 1974 uzyskał stopień kandydata nauk ekonomicznych. W latach 1982–1983 odbył staż w szkole handlowej w Bergen. W 1990 uzyskał stopień doktora nauk. Został profesorem nauk ekonomicznych.
W 1969 został wykładowcą na wydziale ekonomicznym Uniwersytetu Wileńskiego. W 1989 objął stanowisko kierownika katedry zarządzania produkcją i międzynarodowych stosunków gospodarczych. W 1991 został profesorem, a w 2003 kierownikiem katedry ekonomii teoretycznej.
W 1988 zaangażował się w działalność Sąjūdisu. W 1990 był sekretarzem KC niezależnej Komunistycznej Partii Litwy, przekształconej w Litewską Demokratyczną Partię Pracy. W LDDP wchodził w skład prezydium, był też wiceprzewodniczącym partii. Od 2001 należał do Litewskiej Partii Socjaldemokratycznej.
W latach 1992–2000 przez dwie kadencje sprawował mandat posła na Sejm, zasiadał we frakcji parlamentarnej LDDP. Od 17 grudnia 1992 do 12 grudnia 1996 pełnił funkcję ministra spraw zagranicznych. W wyniku wyborów w 2012 ponownie uzyskał mandat posła na Sejm z listy partii Droga Odwagi. W trakcie kadencji przez pewien czas należał do frakcji partii Porządek i Sprawiedliwość.
Odznaczenia.
Odznaczony Krzyżem Komandorskim Orderu Zasługi Rzeczypospolitej Polskiej (2001).

</doc>
<doc id="1456873" url="https://pl.wikipedia.org/wiki?curid=1456873" title="Domagoj Kapec">
Domagoj Kapec

Domagoj Kapec (ur. 10 grudnia 1989 w Zagrzebiu, zm. 10 września 2008 tamże) – chorwacki hokeista, młodzieżowy reprezentant Chorwacji.
7 września 2008 uczestniczył w wypadku samochodowym w wyniku którego zmarł 3 dni później.

</doc>
<doc id="1456874" url="https://pl.wikipedia.org/wiki?curid=1456874" title="Albert Geyer">
Albert Geyer

Albert Geyer (ur. 17 maja 1846 w Charlottenburgu, zm. 14 września 1938 w Berlinie) – niemiecki architekt i historyk sztuki.
Życiorys.
Geyer był synem nauczyciela i kaznodziei Ludwiga Geyera, bratem rzeźbiarza Otto Geyera. W wieku 19 lat zdał egzamin maturalny w znanym berlińskim gimnazjum humanistycznym (niem. "Friedrich-Werderschen Gymnasium"). Otrzymane stypendium umożliwiło mu podjęcie studiów na kierunku filozofii i matematyki na Uniwersytecie Humboldtów w Berlinie (1867–1869). W 1866 został powołany do armii pruskiej na front wojny siedmiotygodniowej.
Podczas studiów Geyer praktykował w biurze budowlanym Wilhelma Haegera, gdzie pracował przy projekcie nowego gmachu "Reichsbanku". Praktyka była niezbędna, by podjąć studia architektoniczne na Akademii Budowlanej w Berlinie. Geyer rozpoczął tam naukę po powrocie z wojny francusko-pruskiej (1870–1871), którą zakończył w 1874. Egzamin na architekta złożył w 1880. Jego doskonałe wyniki w nauce przyniosły mu stypendium wyjazdowe na studia do Szwajcarii, Belgii, Francji oraz innych państw niemieckich. Po powrocie został zatrudniony przez Reinholda Persiusa (syna słynnego architekta Ludwiga Persiusa), by realizować jego prywatne projekty w Poczdamie.
W 1880 Geyer został członkiem Komisji Budowy Pałaców (niem. "Schlossbaukomission"), której był dyrektorem od 1909 aż do 1 kwietnia 1921, kiedy komisja została rozwiązana, a Geyer przeszedł na emeryturę. Za jego kierownictwa podjęto wiele prac modernizacyjnych, głównie bazując na planach nadwornego architekta Ernsta von Ihne.
Na emeryturze Geyer poświęcił się historii sztuki i architektury, pisząc m.in. monografię historii berlińskiego zamku. W latach 1922–1929 pozostawał przez trzy kadencje prezydentem Akademii Budownictwa, gdzie w 1913 otrzymał członkostwo nadzwyczajne.
Zmarł w wieku 92 lat i spoczął na słynnym cmentarzu "Dorotheenstädtisch-Friedrichswerderschen Friedhof" w Berlinie, gdzie znajdują się groby wielu artystów i polityków. 

</doc>
<doc id="1456875" url="https://pl.wikipedia.org/wiki?curid=1456875" title="Skywalker">
Skywalker

Skywalker – nazwisko jednego z najważniejszych rodów uniwersum "Gwiezdnych wojen".
Pierwszą znaną przedstawicielką rodu jest Shmi Skywalker. Syn Shmi - Anakin Skywalker - poczęty został w 42 BBY, najprawdopodobniej z woli Mocy, bez udziału ojca. W wieku dwudziestu lat (22 BBY), już jako rycerz Jedi, Anakin w tajemnicy poślubił Padmé
Z tego związku trzy lata później urodziły się bliźnięta, które - aby ochronić je przed pochłoniętym przez ciemną stronę Mocy ojcem - rozdzielono i wychowywano oddzielnie. Luke oddany został pieczy Owena i Beru Larsów zamieszkałych na Tatooine. Leia natomiast wychowywała się na Alderaanie pod okiem Baila i Brehy Organa. Leia wyszła za mąż za Hana Solo i urodził im się syn Ben, który podobnie jak dziadek był wrażliwy na Moc i wybrał jej ciemną stronę.
Expanded Universe (Legendy).
Postacie wymyślone na potrzeby Expanded Universe:

</doc>
<doc id="1456876" url="https://pl.wikipedia.org/wiki?curid=1456876" title="Silke Spiegelburg">
Silke Spiegelburg

Silke Spiegelburg (ur. 17 marca 1986 w Georgsmarienhütte) – niemiecka lekkoatletka, specjalizująca się w skoku o tyczce, mistrzyni świata juniorów młodszych (2001), wicemistrzyni Europy (2010).
Sukcesy.
Zwyciężczyni łącznej punktacji Diamentowej Ligi z 2011, 2012 i 2013 w skoku o tyczce.
Wielokrotna mistrzyni kraju. Spiegelburg jest byłą rekordzistką świata juniorek, 25 sierpnia 2005 w Münster (Niemcy) skoczyła 4,48 m poprawiając o jeden centymetr rekord świata Jeleny Isinbajewej. Rekord ten przetrwał 3 lata, w 2008 roku poprawiła go Rosjanka Waleria Wolik (4,50 m).
Jej trenerem był Leszek Klima.

</doc>
<doc id="1456877" url="https://pl.wikipedia.org/wiki?curid=1456877" title="Balios (koń)">
Balios (koń)

Balios (także Balius, Srokacz; gr. Balíos, łac. Balius ‘srokaty’) – w mitologii greckiej nieśmiertelny koń Achillesa.
Uchodził za syna boga Zefira i harpii Podarge. Był bratem nieśmiertelnego konia Achillesa, Ksantosa.
Posejdon darował konie królowi Peleusowi podczas jego zaślubin z nereidą Tetydą. Później Peleus podarował konie swemu synowi Achillesowi, który zaprzęgł je do swego powozu w czasie wojny trojańskiej.
W księdze XVI "Iliady" opisane jest jak oba konie stanęły i płakały nad śmiercią Patroklosa, który był odpowiedzialny za ich żywienie oraz czyszczenie.
W księdze XVII, Automedon, powoźnik Achillesa stwierdza, że tylko Patroklos był w stanie zapanować nad końmi.
Nawiązania.
W konsolowym RPG firmy Capcom Breath of Fire III, bohaterzy walczą z parą antropomorficznych koni, które nazywają się Balio i Sunder (najprawdopodobniej są to zniekształcone romanizacje imion "Balius" i "Xanthus").

</doc>
<doc id="1456878" url="https://pl.wikipedia.org/wiki?curid=1456878" title="Ferdinand von Arnim">
Ferdinand von Arnim

Ferdinand von Arnim (ur. 15 września 1814 w Trzebiatowie, zm. 23 marca 1866 w Poczdamie) – niemiecki architekt doby klasycyzmu, uczeń Karla Friedricha Schinkla i Ludwiga Persiusa, działający głównie na terenie Poczdamu i Berlina.
Życie.
W latach 1833–38 odbył studia architektoniczne na Akademii Budowlanej w Berlinie. W 1839 został członkiem berlińskiego Stowarzyszenia Architektów. Od 1840 nadzorował budowy Ludwiga Persiusa. W 1844 został inspektorem budowlanym, a w 1845 członkiem Komisji Budowy Pałaców (niem. "Baumeister in der Schlossbaukommission"). Pracował jako osobisty architekt księcia Karola Pruskiego.
Od 1846 rozpoczął pracę jako wykładowca Akademii Budowlanej w Berlinie, a w 1857 otrzymał tytuł profesora. W latach 1855–63 pracował dla księcia Hermanna von Pückler-Muskau. W 1862 objął funkcję nadwornego radcy budowlanego (niem. "Hofbaurat") w departamencie poczdamskim Komisji Budowy Pałaców u Ludwiga Ferdinanda Hessego (1795–1876).
Po śmierci w 1866 spoczął na cmentarzu w poczdamskiej dzielnicy Bornstedt (niedaleko Ludwiga Persiusa w kwaterze Sello-Friedhof).

</doc>
<doc id="1456879" url="https://pl.wikipedia.org/wiki?curid=1456879" title="Zamek Kakesbeck">
Zamek Kakesbeck

Zamek Kakesbeck (niem. "Burg Kakesbeck") – zamek wodny w północno-wschodniej części miasta Lüdinghausen.
Istniejący w tym miejscu dwór był po raz pierwszy wzmiankowany w X w. Obecne zabudowania pochodzą w większości z XIV-XVI w. Zamek jest własnością prywatną i nie jest udostępniony do zwiedzania.

</doc>
<doc id="1456881" url="https://pl.wikipedia.org/wiki?curid=1456881" title="Józef Jan Mniszech">
Józef Jan Mniszech

Józef Jan Tadeusz Wandalin Mniszech z Wielkich Kończyc herbu własnego (ur. 1742 – zm. 1797) – chorąży wielki koronny w latach 1780-1784, generał major wojsk koronnych, szef regimentu im. królowej, starosta sanocki i szczurowicki, członek Rady Nieustającej, wielki ochmistrz Królestwa Galicji i Lodomerii, hrabia cesarstwa od 1783.
Życiorys.
Jego ojcem był Jan Karol Mniszech Wielkich Kończyc h. Kończyce 1716-1759, a matką Katarzyna Zamoyska z Zamościa h. Jelita (1722- 1771).
24 września 1769 w Budzimierzu poślubił z ks. Mariannę Ossolińską, córką Józefa Ossolińskiego herbu Topór (1707–1780) i Teresy Stadnickiej (1717–1776).
Był panem na Ulanowie, Bielinach, Przędzielu, Mikulińcach, Chyrowie z przyległościami, Lisko z przyległościami, Szuminie, Sanoczku,
Stróżach Wielkich, Stróżach Małych, Dąbrówce Ruskiej, Dąbrowicy i Laszkach Murowanych, właścicielem Wójtostwa w Sanoku.
Był starostą sanockim, starostą szczurowickiego. Był rotmistrzem chorągwi pancernej 1 pułku wojsk koronnych, generałem-szefem regimentu im. Królowej. chorążym wojsk koronnych, konsyliarzem rady nieustającej, ochmistrzem w. kor. galic. Był członkiem komisji pełnomocnej lwowskiej, powołanej w 1790 dla układów z Leopoldem II Habsburgiem. 
W 1780 odznaczony Orderem Orła Białego, w 1777 został kawalerem Orderu Świętego Stanisława.
Jego córka Julia Teresa Wandalin-Mniszech (1777-1845) wyszła za mąż za Ksawerego Franciszka Krasickiego z Siecina herbu Rogala członka Stanów Galicyjskch (1774–1844). Jego synem był Stanisław Mniszech (1780–1860).

</doc>
<doc id="1456883" url="https://pl.wikipedia.org/wiki?curid=1456883" title="Pakiet biurowy Zoho">
Pakiet biurowy Zoho

Pakiet biurowy Zoho – pakiet biurowy obejmujący edytor tekstu, arkusz kalkulacyjny, Wiki, CRM, bazy danych, narzędzia służące do tworzenia prezentacji, zapisywania notatek, zarządzania projektami, fakturowania oraz realizacji innych zadań. Jako że aplikacje Zoho działają w oparciu o sieć internetową, wszystkie funkcjonują niezależnie od systemu operacyjnego komputera.
Aplikacje te mogą być wykorzystywane do tworzenia różnych treści lub manewrowania plikami utworzonymi w innych, powszechnie używanych pakietach biurowych. Zoho może służyć do odczytu i zapisu plików w formatach wykorzystywanych przez Microsoft Office, OpenOffice.org oraz inne systemy. Programy w pakiecie mogą być wykorzystywane indywidualnie, lecz jeśli wykorzystywane są łącznie, użytkownicy uzyskują dodatkowe korzyści z integracji. Pliki z danymi (document) mogą zostać zapisane na serwerach Zoho, lub partnerów integracyjnych takich jak box.net lub Omnidrive, które umożliwiają synchronizację z komputerem lokalnym typu PC. Pomimo że zaawansowane funkcje niektórych z aplikacji, przykładowo Zoho CRM i Zoho Projekty, udostępniane są odpłatnie, Zoho zamierza utrzymać aplikacje poziomu podstawowego bez opłat. Jedna rejestracja wystarczy aby otrzymać dostęp do wszystkich produktów Zoho.
Zoho udostępniło Interfejs Programowania Aplikacji (API) dla sześciu swoich produktów: edytora tekstu Zoho Writer, arkusza kalkulacyjnego Zoho Sheet, Zoho Prezentacja, Zoho Kreator, Zoho Spotkanie oraz Zoho Organizer. Umożliwia to trzecim stronom tworzenie programów wykorzystujących serwisy Zoho. Zoho utworzyło wtyczkę integrującą Zoho z Microsoft Word oraz Excel, jak również wtyczkę w przeglądarce służącą do otwierania dokumentów tekstowych lub arkuszy kalkulacyjnych bez konieczności posiadania zainstalowanej na komputerze aplikacji edytora tekstu czy arkusza kalkulacyjnego. Stworzył również widżet pulpitu pozwalający użytkownikom na korzystanie z produktów Zoho na ich komputerach w sposób podobny do tradycyjnych programów typu office. W połączeniu z wprowadzeniem iPhone, Zoho opublikował wersję edytora tekstu Zoho Writer, arkusza kalkulacyjnego Zoho Sheet, oraz Zoho Prezentacje przeznaczoną do urządzeń mobilnych, nazywaną iZoho, dostępną na stronie iZoho.com. Zoho udostępnił również swoje aplikacje na Facebook po tym jak strona serwisu społecznościowego otworzyła swoje API.
Komponenty.
Edytor Tekstu Zoho Writer.
Zoho Writer to w pełni funkcjonalny procesor tekstu pozwalający na współpracę wielu użytkowników w tym samym czasie. Pozwala również na importowanie dokumentów utworzonych w różnych formatach, takich jak Microsoft Word (DOC, DOCX), OpenDocument dokumentów tekstowych (ODT), dokumentów tekstowych OpenOffice (SXW), plików HTML, RTF, JPG, GIF &amp; PNG, osadzonych zdjęć ze stron takich jak Flickr lub Zooomr, filmów video z Youtube, Video itp., oraz publikowanie ich bezpośrednio na blogach. Edytor tekstu jest też wykorzystywany w kilku innych produktach Zoho. Edytor tekstu Zoho jest już dostępny w wielu różnych formatach, takich jak desktop widget, wtyczka dla Microsoft Word, serwis przechowywania danych online SteekR, i Facebook, oraz inne. Edytor tekstu Zoho jest jednym z pierwszych procesorów world dostępnych online, umożliwiających edycję w trybie online oraz offline, korzystający z wtyczki przeglądarki Google Gears. Edytor tekstu Zoho Writer początkowo pracował z 8 sekundowym opóźnieniem, lecz najnowsza wersja zapewnia powiadomienia z Zoho Chat w czasie rzeczywistym.
Arkusz Kalkulacyjny Zoho Sheet.
Arkusz kalkulacyjny Zoho Sheet jest to arkusz kalkulacyjny Pakietu Biurowego Zoho. Obsługuje większość standardowych funkcji arkusza kalkulacyjnego, zapewnia też kilka innowacyjnych dodatków, włączając w to automatyczne przetwarzanie danych zewnętrznych (RSS/ATOM), oraz możliwość publikowania wykresów na blogach lub innych stronach internetowych. Podobnie do edytora tekstów, umożliwia współpracę wielu użytkowników w tym samym czasie oraz integrację z innymi aplikacjami takimi jak Zoho Notatnik lub Zoho Kreator. Wtyczka dostępna w postaci widżetu pulpitu lub jako część serwisów online takich jak box.net i Facebook ułatwia integrację arkusza Zoho z Microsoft Excel.
Zoho Raporty.
Zoho Raporty stanowiący element Pakietu Biurowego Zoho, służy do tworzenia analitycznych baz danych oraz raportów dostępnych online. Umożliwia również "tworzenie wykresów, tabel przestawnych, konspektów oraz wielu innych rodzajów raportów w systemie [a] przeciągnij i upuść".
Zoho Prezentacja.
Zoho Show jest programem do tworzenia prezentacji dostępny online, pozwala użytkownikom na tworzenie prezentacji od podstaw (bardzo często taka jest właśnie potrzeba) oraz importowanie z zasobów w programach Microsoft PowerPoint (.ppt, .pps) lub OpenOffice (.odp, .sxi). Powstała prezentacja online może zostać udostępniona, osadzona na blogu lub stronie internetowej, odtworzona w formie pokazu slajdów oraz zmieniana przez kilku użytkowników jednocześnie. Zoho Prezentacja jest produktem wyróżniającym Pakiet Biurowy Zoho spośród konkurencyjnych pakietów, nie posiadających w swojej ofercie podobnych produktów do tworzenia prezentacji.
Zoho Projekty.
Zarządzanie projektami Zoho wspomaga zadania kreatywne, pozwala na przypisywanie terminów realizacji zadań ich właścicielom oraz śledzenie kamieni milowych; współpracuje z kalendarzem, wykresami Gantta, raportami, umożliwia udostępnianie danych i realizuje wszystkie standardowe funkcje oczekiwane od pakietu zarządzania projektami. Chociaż można debatować o zaletach indywidualnych aplikacji biurowych dostępnych online/offline, to zarządzanie projektami z definicji stanowi pracę grupową i naturalnie wpasowuje się w ideę pracy w sieci. Zoho Projects jest bezpłatne dla jednego projektu.
Zoho CRM.
Funkcjonalny system Zarządzanie relacjami z klientami. Wyposażony jest również w funkcje wykraczające poza standardowy CRM takie jak inwentaryzacje, dostawy, oraz pewne funkcje księgowe, stanowiące domenę aplikacji typu ERP. CRM oferuje integrację z pocztą e-mail, kampaniami mailowymi, telefonem komórkowym i innymi. Obecnie (2015) CRM może pobierać i wysyłać dane do 11 innych produktów Zoho (Books, Invoice, Creator, Reports, SalesIQ, Campaigns, Mail, Recruit, Support, Docs, Projects). CRM Zoho może być również zintegrowany poprzez API z produktami firm trzecich. Zoho CRM jest bezpłatny dla pierwszych 10 użytkowników a koszt wersji płatnych wynosi od 12 USD miesięcznie. Dostępna jest również Wersja Enterprise Zoho CRM w cenie 50 USD miesięcznie za jednego użytkownika.
Zoho Kreator.
Zoho Creator jest to baza danych dostępna online / dostosowane narzędzie rozwoju aplikacji, pozwalające użytkownikom na tworzenie średnio zaawansowanych procesów logicznych bez konieczności znajomości kodowania, poprzez proste przeciągnięcie i upuszczenie na ekranie elementów skryptu. Użytkownicy mogą importować dane z plików w formatach .xls, .csv, i .tsv oraz tworzyć różne formy od podstaw lub korzystając z gotowych szablonów.
Zoho Wiki.
Zoho Wiki to podstawowe WYSIWYG wiki pozwalające użytkownikom na tworzenie ich własnych stron internetowych. Obsługuje strony grupowe jak i pod strony, zapewniając cechy takie jak tagi, tabele z treścią, dostosowane tematy i wygląd oraz dostosowane CSS. Zoho Wiki może również służyć do połączenia i pracy z dokumentami utworzonymi przez użytkownika w innych aplikacjach Zoho, takich jak pokazy slajdów utworzone z Zoho Prezentacja.
Zoho Planner.
Zoho Planner to organizer dostępny w trybie online, z kalendarzem, stronami, listą zadań do wykonania oraz przypomnieniami email. Tak jak w przypadku wszystkich innych Produktów Zoho, również w przypadku Plannera grupy współpracujących ze sobą użytkowników mogą wspólnie korzystać z jego zasobów. Zoho Planner konkuruje z Microsoft Outlook a także bardziej bezpośrednio z Google Calendar.
Zoho Notes.
Zoho Notebook to funkcjonalna aplikacja umożliwiająca tworzenie zawartości na bazie wielu różnych typów danych. Zoho Notes jest nieco podobny do Microsoft OneNote lub Google Notebook, lecz zapewnia lepszą jakość obsługi treści multimedia. Użytkownicy mogą umieszczać w notesie teksty, obrazy, pliki video oraz audio, a następnie udostępnić cały notes, lub wybrane strony znajomym. Zoho Notes pozwala nawet na integrację dokumentów, kompletnych aplikacji oraz zawartości poprzez RSS. Zawartość notesu może zostać załadowana lub gathered z sieci z wykorzystaniem wtyczki Zoho Notes dla Mozilla Firefox lub Internet Explorer.
Zoho Chat.
Zoho Chat to aplikacja chat, która pozwala na osadzenie treści na stronach internetowych lub blog. Obsługuje również tradycyjne prywatne instant messaging.
Zoho Mail.
Poprzednio nazywany Pakietem Biurowym Zoho Zoho Mail to narzędzie do współpracy online groupware. Nazwa tej usługi została zmieniona na Zoho Mail, była bowiem błędnie interpretowana jako narzędzie integrujące usługi Zoho. Na platformie public beta, zapewnia takie funkcje jak email, kalendarz, zarządzanie dokumentami, zadaniami oraz treścią. Zoho Mail integruje również edytor tekstu Zoho Writer, arkusz kalkulacyjny Zoho Sheet oraz Zoho Prezentacja.
Zoho Spotkanie.
Jedno z opublikowanych w niedawnym czasie narzędzi Zoho, Zoho Meeting to aplikacja umożliwiająca prowadzenie konferencji za pośrednictwem internetu, pozwala uczestnikom wyświetlać konferencję w sieci. Aktualna wersja wymaga aby kreator konferencji korzystał z Microsoft Windows, lecz uczestnicy konferencji mogą korzystać z dowolnego systemu operacyjnego. Zoho Spotkanie pozwala uczestnikom na obserwację ekranu prezentera, korzystając z ActiveX, Flash, lub Java. Zoho Prezentacja oraz Zoho Chat zintegrowane są ze Spotkaniem, a uczestnicy mają możliwość kontrolowania ekranu prezentera. Podgląd Spotkania może również zostać osadzony na osobnej stronie internetowej, lub slajdzie aplikacji Zoho Prezentacja. Zoho Spotkanie jest aktualnie udostępniany na public beta, całkowicie bezpłatnie i oferuje wsparcie w trakcie pracy z aplikacją.
Narzędzia.
Zoho oferuje również usługi, niestanowiące integralnej części Pakietu Biurowego Zoho. Zoho Challenge to aplikacja wykorzystywana przez pracodawców do przeprowadzania testów oraz oceny potencjalnych pracowników. Jest dostępna online bez opłat dla maksymalnie 25 kandydatów. Zoho Polls to bezpłatne narzędzie online służące do przeprowadzania badań i ankiet, które może zostać osadzone na dowolnej stronie internetowej lub blogu. Natomiast 24x7 to narzędzie służące do monitoringu stron internetowych, bezpłatne dla dwóch stron internetowych.
Narzędzia dla stron trzecich.
Zoho zapewnia dla swoich aplikacji API, które umożliwiają tworzenie użyteczności dla stron trzecich. Jedna z nich to OpenOffice.org wtyczka umożliwiająca dostęp do dokumentów przechowywanych w edytorze tekstu Zoho Writer, arkuszu kalkulacyjnym Zoho Sheet oraz w aplikacji Zoho Prezentacja.

</doc>
<doc id="1456890" url="https://pl.wikipedia.org/wiki?curid=1456890" title="Krzysztof Zborowski (hokeista)">
Krzysztof Zborowski (hokeista)

Krzysztof Zborowski (ur. 22 maja 1982 w Nowym Targu) – polski hokeista, reprezentant Polski.
Kariera.
Wychowanek Podhala Nowy Targ. Absolwent NLO SMS PZHL Sosnowiec z 2001. Od 2010 do 2012 zawodnik Unii Oświęcim. Od końca października 2012 roku zawodnik Legii Warszawa.
Uczestniczył w turniejach mistrzostw świata w 2002 (Elita), 2003, 2009, 2010 (Dywizja I).

</doc>
<doc id="1456897" url="https://pl.wikipedia.org/wiki?curid=1456897" title="Zoho">
Zoho



</doc>
<doc id="1456900" url="https://pl.wikipedia.org/wiki?curid=1456900" title="Løgting">
Løgting

Løgting (inaczej: Løgtingið, oficjalnie: Føroya løgting, wym. []) – parlament Wysp Owczych, duńskiego terytorium zależnego na Morzu Norweskim. Jego siedziba znajduje się w stolicy archipelagu Thorshavn. W jego skład może wchodzić od 27 do 33 posłów. Siedem okręgów wybiera 27 spośród tych miejsc, 6 zaś jest dodatkowych, które od wydania Aktu Elekcyjnego w 1978 są obsadzane przy każdych wyborach, które odbywają się raz na cztery lata. Do roku 2007 parlament Wysp Owczych składał się z maksymalnie 32 posłów, jednak od wyborów w roku 2008 parlamentarzystów jest 33.
Nazwa pochodzi z dwóch członów: "løg" (pol. "prawo") i "ting" (pol. "zgromadzenie"), można więc przetłumaczyć jako: "Zgromadzenie Prawa lub Prawne". Odwołuje się to do języka staronordyjskiego "lǫgþing", dziś stosuje się "Lagting(et)" (Szwecja, Norwegia, Dania) i "Lögþing(ið)" (Islandia), a także "Lagting" do określenia parlamentu Wysp Alandzkich.
Historia.
Czasy wikingów.
Pierwsza wzmianka o parlamencie Wysp Owczych pochodzi z "Sagi o Wyspach Owczych" ("Færeyinga saga"), jednego z islandzkich utworów opisujących chrystianizację archipelagu, która jest datowana na przełom XII i XIII wieku, jednak opisuje wydarzenia o paręset lat wcześniejsze. W 999 roku Sigmundur Brestisson miał przekonać ówczesny ting, rezydujący już wtedy na Tinganes, i wprowadzić chrześcijaństwo, jako główną religię. Przeciwnikiem tej reformy miał być Tróndur í Gøtu.
Powszechnie uważa się, że początki farerskiego Løgtingu mogą sięgać nawet około roku 825, kiedy na archipelag przybyli pierwsi norwescy osadnicy, prawdopodobnie wyparłszy nieliczną ludność celtycką. Tworzenie lokalnych zgromadzeń składających się z wolnych mężczyzn było bowiem dość powszechne we wszystkich krajach kultury skandynawskiej. Prócz tego saga nie opisuje samego tingu jako czegoś nadzwyczajnego na Wyspach Owczych. Dochodzi tu jeszcze porównanie – archipelag Wysp Owczych został odkryty przez wikingów wcześniej niźli Islandia, a na tej drugiej pierwsze zgromadzenie Alþingu datuje się na rok 930. Trudno więc jednoznacznie opisać, który z obecnie istniejących parlamentów, założonych jeszcze przez wikingów ma najdłuższą historię – farerski Løgting, islandzki Alþing, czy też może Tynwald na wyspie Man.
Miejsce jakim ówcześnie był Tinganes również nie jest bez znaczenia. Według staroskandynawskiej tradycji obrady tingu muszą odbywać się w miejscu niezamieszkanym, a okolice Tórshavn pozostały takimi prawdopodobnie jeszcze w XIII wieku.
Początkowo Løgting był zgromadzeniem najwyżej postawionych ludzi z farerskiej populacji, liczącej w szczytowym okresie czasów wikińskich do 4 tysięcy ludzi. Obradom przewodził człowiek nazywany wtedy "Løgsøgumaður", który nie miał prawa głosu, musiał jednak zapamiętać wszystkie ustalenia.
Umowny koniec czasów wikingów na Wyspach Owczych to rok 1035, kiedy zmarł Tróndur í Gøtu, a pieczę nad archipelagiem przejął Leivur Øssursson, zięć Sigmundura Brestissona i jeszcze w tym samym roku stał się wasalem króla Norwegii Magnusa I Dobrego.
Panowanie norweskie.
Początek rządów norweskich na archipelagu nie wniósł wielu zmian w systemie sprawowania rządów. Lokalny parlament funkcjonował nadal, decydując o sprawach mieszkańców. Działo się tak aż do 1274, kiedy Magnus VI Prawodawca wydał prawo ziemskie, zwane Landslóg. Ustanowiono wtedy nową nazwę, "Lǫgþing", która, po pewnych ewolucjach, dotrwała do czasów dzisiejszych pod postacią "Løgting". Prawo stwierdziło, że parlament Wysp Owczych ma od tamtej pory nie być zgromadzeniem wszystkich, wolnych mieszkańców, zaś reprezentantów sześciu Vártingów, mających zajmować się najbardziej lokalnymi sprawami. Zmieniły się też kompetencje tingu, miał on posiadać odtąd jedynie kompetencje sądownicze, a także wykonywać to, co polecił król.
Przedstawicieli ludu, zwanych "Løgrættumenn", miało być 36, a spośród nich obierany był "Løgmaður", jako główny sędzia archipelagu, desygnowany przez władcę Królestwa Norwegii. Król przysyłał także człowieka zwanego "Fútin", jako komisarza, mającego za główne zadanie dbać o zbieranie podatków.
24 czerwca 1298 roku został wydany Seyðabrævið (pol. "List Owczy"), najstarszy dokument pisany na Wyspach Owczych, normujący hodowlę owiec na archipelagu.
Rządy norweskie na Wyspach Owczych trwały stosunkowo krótko, już około 1380 razem z całą Norwegią archipelag trafił pod jurysdykcję duńską, nadal jednak uważany był za ziemię norweską. Wynikiem tego wchłonięcia było znaczne rozszerzenie kompetencji farerskiego parlamentu. Zyskał on władzę ustawodawczą oraz prawo do powoływania własnej administracji, a więc niemal pełnię władzy wewnętrznej.
Panowanie duńskie.
Szerokie kompetencje farerskiego parlamentu trwały do roku 1660, kiedy panujący Fryderyk III Oldenburg wprowadził w Królestwie Duńskim monarchię absolutną, jako panujący ustrój. Konsekwencją tego było ponowne ograniczenie władzy Løgtingu, jedynie do władzy sądowniczej. Rządzący po nim Chrystian V Duński wydał dokument zwany "Norska lóg", który, między innymi, zdefiniował kompetencje farerskiego parlamentu. Od tamtej pory miał się on składać z 48 reprezentantów, każdy mógł sprawować kadencję tylko raz. Wzrosły wtedy także kompetencje Fútinów.
Norwegia została odłączona od Danii w roku 1814, jako wynik wojen napoleońskich, Wyspy Owcze pozostały jednak w duńskim królestwie. Choć teoretycznie już w roku 1720 Wyspy Owcze stały się jednostką administracyjną Danii, zwaną amt, równą wobec innych tego typu jednostek, nie niosło to za sobą żadnych konsekwencji. Dopiero w 1816 zniesiono autonomię tego obszaru, a tym samym Løgting został zmuszony do zakończenia swej pracy. Od tamtej pory król wybierał swego administratora, nazywanego Amtmaður, który miał sprawować władzę w imieniu króla, jednak kompetencje farerskiego parlamentu zostały przeniesione na nowo powstały Sąd Wysp Owczych, działający na podobnej zasadzie co Løgting.
Ostatecznie jakakolwiek autonomia została zniesiona w roku 1849, kiedy Dania stała się monarchią parlamentarną, a królewscy administratorzy przejęli pełnię praw dawnego Løgtingu. Ludności farerskiej nie podobał się ten fakt i zaczęli walczyć o przywrócenie dawnego porządku. Na ich czele stanął, urodzony w Tórshavn, Niels Winther. Mieszkańcy archipelagu odnieśli sukces i na mocy aktu z 23 marca 1852 roku przywrócono Løgting, choć w postaci różniącej się od tej sprzed roku 1816. Miało być to jedynie ciało doradcze, składające się z osiemnastu osób, z których dwie to Amtmaður, jako osoba przewodnicząca obradom, oraz Próstur. Nowy parlament zebrał się po raz pierwszy w święto Ólavsøka roku 1852.
Pierwsza zmiana została wprowadzona w roku 1906, kiedy liczbę osób zasiadających w parlamencie zwiększono do 22. W 1923 Amtmaður, choć nadal zasiadał w Løgtingu nie zostawał automatycznie Løgmaðurem, był on wybierany spośród ludzi zasiadających w zgromadzeniu, Próstur stracił swoje krzesło, a liczba miejsc została zmieniona do 20 przy czym była możliwość obsadzenia jeszcze 10 miejsc, jako dodatkowych. Cztery lata później wprowadzono kolejną zmianę, od tamtej pory wszystkie dokumenty wydawane przez farerski parlament są zapisywane w języku farerskim, natomiast w 1935 Løgting został upoważniony do zbierania podatków w ramach archipelagu.
Podczas II wojny światowej Wyspy Owcze zostały całkowicie odcięte od Danii, gdy wojska niemieckie wkroczyły do niej w 1940 roku. Alianci zareagowali natychmiast, nie mogąc dopuścić do zajęcia strategicznego punktu na Atlantyku, jakim jest archipelag, zajęli go w ramach pokojowej okupacji. Przez ten czas, aż do roku 1945, Løgting zyskał pełnię władzy na archipelagu. Fakt ten sprawił, że po wojnie Farerczycy niechętnie ponownie stali się "Færøernes amt" i rozpoczęli aktywniej działać na rzecz rozszerzenia swej autonomii.
Zaraz po wojnie zdecydowano się przeprowadzić plebiscyt, w którym mieszkańcy mogli wybrać dwie opcje: pełną niepodległość od Danii lub nadającą wiele swobód Zasadą Samostanowienia. Głosowanie odbyło się 14 września 1946 roku. Wynik był niejednoznaczny, jedynie 200 osób więcej opowiedziało się za pełnym uniezależnieniem się od Królestwa Danii. Władze Danii zgodziły się by Wyspy Owcze same zdecydowały o swym losie, król rozwiązał dawny parlament farerski i przeprowadzono nowe wybory, w których zwyciężyły partie popierające unię z Danią.
1 kwietnia 1948, w wyniku poprzednich wydarzeń wprowadzono Zasadę Samostanowienia w życie i choć faktycznie akt ten stał się prawomocny 3 kwietnia, zwyczajowo podaje się pierwszą datę. Początkowo Løgting zyskał jedynie większość praw polityki ustawodawczej na archipelagu, podczas gdy pozostałe sektory władzy pozostały w rękach duńskich. Z czasem jednak ilość kompetencji wzrosła i dziś polityka ustawodawcza leży jedynie w gestii Løgtingu, wykonawczą zajmuje się rząd Wysp Owczych, zwany "Landsstýri", sądownicza i zagraniczna zaś nadal pozostaje w gestii duńskiej, jednak Farerczycy mają swój głos w tych sprawach, czego przykładem może być odrzucenie przystąpienia do Unii Europejskiej w publicznym referendum.
Rady.
Parlament Wysp Owczych posiada siedem organów doradczych, zwanych Radami. Ich składy wybierane są proporcjonalnie do zajętych miejsc w parlamencie, a ich kadencja trwa tyle samo co kadencja parlamentu, chyba że ten zadecyduje o wyborze nowych Rad. Te Rady to:
Kompetencje parlamentu.
Do kompetencji parlamentu Wysp Owczych, jak to zostało opisane w Zasadzie Samostanowienia z 1 kwietnia 1948 roku, należy pełnia praw polityki wewnętrznej archipelagu. Od roku 1948 zakres tego pojęcia nie został sprecyzowany, dopiero w 26 lipca 1994 roku wprowadzono niezbędne poprawki.
Kompetencja ustawodawcza.
Zasada Samostanowienia, poparta aktem z 1994, wyraźnie mówi, że władza ustawodawcza na archipelagu Wysp Owczych ma być sprawowana przez 32 członków parlamentu, premiera oraz rząd. Określona została też inicjatywa ustawodawcza, która może przyjąć pięć różnych form – złożenie projektu ustawy przez któregoś z posłów, tutaj brane są też pod uwagę decyzje parlamentu duńskiego, które bezpośrednio tyczą się archipelagu Wysp Owczych. Rozpatruje się też wnioski uchwał parlamentarnych, wnioski pisemne, ustne lub nieprzygotowane pytania. Ostatnią z możliwości jest wotum nieufności.
Złożenie projektu ustawy.
Rozpoczęcie prac nad ustawą rozpoczyna się wraz z wpłynięciem wniosku o jej uchwalenie. Oficjalnie zostaje to ogłoszone przez przewodniczącego obradom. Pierwsze odczytanie nie niesie za sobą żadnej dyskusji na temat treści proponowanej ustawy, ale każdy z członków parlamentu może zachować projekt przez dzień, celem jego głębszego zbadania, a więc najwcześniej drugiego dnia roboczego z projektem może się coś stać. Rozpoczyna się wtedy pierwsze czytanie. Wszystkie zagadnienia przedstawionego wniosku zostają dokładnie omówione, a wszelkie nowelizacje, jakie zaproponowano, rozpatrzone.
Po pierwszym czytaniu, przewodniczący obradom przekazuje projekt ustawy do wybranego przez siebie ministerstwa, lub do kilku ministerstw, by te naniosły swoje sugestie i poprawki. Z pracy ministrów sporządzany jest specjalny raport, mający opisać proponowane przez nich zmiany w projekcie, który następnie trafia z powrotem do parlamentu, gdzie poddawany jest dogłębnemu rozpatrzeniu. Zwykle ustawy oddawane są ministrom pomiędzy pierwszym a drugim czytaniem, jednak może się zdarzyć, że posłowie nie są przekonani i oddają projekt ponownie, po drugim czytaniu do odpowiednich ministerstw, by te jeszcze raz, dokładniej przyjrzały się zawartej w nim treści.
Najwcześniej trzeciego dnia po pierwszym czytaniu może się odbyć czytanie drugie, a także nie wcześniej niż dwa dni po wprowadzeniu poprawki przez ministrów. Najpóźniej do końca trwającej wtedy debaty każdy z posłów ma prawo wnieść własną poprawkę do prezentowanego projektu. Rząd, jako całość, może także podejmować jeszcze wtedy decyzje o wszelkich zmianach, aż do końca debaty parlamentarnej, nawet po rozpoczęciu drugiego czytania. Wtedy projekt poddawany jest głosowaniu, jeśli nie zostanie przegłosowany debata się kończy.
Jeśli jednak projekt przejdzie, zostaje poddany trzeciemu czytaniu, które może mieć miejsce trzeciego dnia roboczego po drugim czytaniu, jednak czas ten ulega wydłużeniu, kiedy ministerstwo decyduje się na wprowadzenie własnych poprawek. W momencie rozpoczęcia obrad, podczas trzeciego czytania, dozwolone jest jeszcze wprowadzanie poprawek, co wydłuża obrady o dyskusję na temat wniesionej nowelizacji. Następnie przechodzi się do ostatecznego głosowania.
Ostatnim krokiem do uznania ustawy za prawnie obowiązującą, kiedy już zostanie przegłosowana w trzecim czytaniu, jest złożenie podpisu przez premiera Wysp Owczych, czym ją zatwierdza, a następnie zostaje ona opublikowana w gazecie publicznej. Premier ma prawo wetowania ustawy, jednak na tej podstawie parlament może mu dać wotum nieufności.
Zalecenia parlamentu do ustaw duńskich.
Ustawa wprowadzona przez Folketing nie obowiązuje od razu na Wyspach Owczych. Może się tak stać, jeśli farerscy politycy postanowią, że dany akt trafi do Løgtingu. Droga takiej ustawy niemal nie różni się od tej, jaką podąża zwykła ustawa, nie licząc samego finału, kiedy ostateczne głosowanie dobiegnie końca premier Wysp Owczych ma obowiązek poinformowania królewskiego administratora o jego wyniku.
Wybory.
Wybory do parlamentu na Wyspach Owczych odbywają się co cztery lata w siedmiu okręgach wyborczych. Kadencja Løgtingu może jednak trwać krócej, pod warunkiem, że ten zgodzi się na przedterminowe rozwiązanie samego siebie. Proklamację nowych wyborów ogłasza premier, on też wybiera dzień, w którym się odbędą. Muszą się one odbyć najwcześniej 6 tygodni od ogłoszenia premiera.
Partie polityczne na Wyspach Owczych, poza tradycyjnym podziałem na lewicę, centrum i prawicę dzielą się jeszcze ze względu na stosunek do związku z Danią, są więc partie separatystyczne oraz unionistyczne.
Każda z partii ma przypisaną do siebie, określoną literę z alfabetu, którą później zaznacza się na karcie wyborczej, przykładowo Partia Ludowa ma literę "A".
Wybory 2008.
Wybory przeprowadzono dnia 19 stycznia 2008 roku, po czterech latach urzędowania poprzedniego Løgtingu. Wzięło w nich udział 31 112 osób (89% uprawnionych), wybrano 33 posłów. Partie, które zostały pogrubione, stworzyły koalicję rządzącą.
Wybrani.
Społeczeństwo wybrało 33 przedstawicieli, a byli to:
Wybory 1906-2008.
Przed rokiem 1906 odbywały się wybory do parlamentu Wysp Owczych, jednak wtedy wszyscy uczestnicy byli bezpartyjni. Od powstania dwóch pierwszych partii politycznych, Sambandsflokkurin oraz Sjálvstýrisflokkurin stały się to wybory partyjne. Kolejne duże ugrupowania dołączyły w 1928 Javnaðarflokkurin, 1940 Fólkaflokkurin, 1950 Tjóðveldisflokkurin, 1958 Framburðsflokkurin (do 1998) oraz 1994 Miðflokkurin.
 "Pełna lista wyborów od roku 1906 znajduje się na stronie: Wybory parlamentarne na Wyspach Owczych."

</doc>
<doc id="1456903" url="https://pl.wikipedia.org/wiki?curid=1456903" title="11 Dywizja Piechoty (III Rzesza)">
11 Dywizja Piechoty (III Rzesza)

11 (Wschodniopruska) Dywizja Piechoty – niemiecka dywizja z czasów II wojny światowej, sformowana w 1934 roku pod ukrytą nazwą , miejsce stacjonowania sztabu Olsztyn. Na mocy rozkazu z dnia 15 października 1935 roku otrzymała oficjalną nazwę 11. Dywizja Piechoty. Stacjonowała w I. Okręgu Wojskowym.
Dowódcy dywizji.
Generalleutnant Günther von Niebelschütz 1 X 1934 – 1 IV 1937; 
Generalleutnant Max Bock 1 IV 1937 – 23 X 1939;
Generalleutnant Herbert von Böckmann 23 X 1939 – 26 I 1942; 
Generalleutnant Siegfried Thomaschki 26 I 1942 – 7 IX 1943; 
Generalleutnant Karl Burdach 7 IX 1943 – 1 IV 1944; 
Generalleutnant Hellmuth Reymann 1 IV 1944 – 18 XI 1944; 
Generalleutnant Gerhard Feyerabend 18 XI 1944 – 9 V 1945;
Szlak bojowy.
Zmobilizowana rozkazem z dnia 18 sierpnia 1939 roku i skoncentrowana w rejonie Neidenburga. Już pierwszego dnia wojny przekroczyła granicę polsko-niemiecką na południe od Neidenburga i rozpoczęła ciężkie walki o przełamanie polskich umocnień w obszarze Mława–Chorzele. W trakcie tych walk ranny został pułkownik Klein dowódca 44. pułku piechoty. Po przełamaniu polskiej obrony dywizja prowadziła walki pościgowe przez Ciechanów w stronę Narwi, którą przekroczyła w rejonie Pułtuska, następnie w walce przekroczyła Bug pod Wyszkowem i szybkim marszem zbliżała się do Warszawy. 12 września zdobyła Kałuszyn, a 19 września osiągnęła brzeg Wisły pomiędzy Karolówką a Pragą. Od 20 września do kapitulacji Warszawy jednostka uczestniczyła w walkach o Pragę. Następnie pomaszerowała przez Kałuszyn i Węgrów na linię demarkacyjną w rejon Sokołowa Podlaskiego, którą osłaniała do 2 listopada. Zluzowana pomaszerowała przez Mińsk Mazowiecki do Skierniewic i stamtąd została transportem kolejowym przewieziona przez Niemcy w rejon Remscheid.
10 maja 1940 roku niemiecka armia rozpoczęła Operację Gelb, 11 Wschodniopruska Dywizja Piechoty w pierwszym dniu kampanii osiągnęła przestrzeń na zachód od Kolonii, dzień później dotarła w obszar Maastricht i będąc ciągle w rezerwie Grupy Armii B forsownym marszem posuwała się przez Maleves, Binches, Douai w obszar na południe od Lille. Po silnym przygotowaniu artyleryjskim, które udzielił 11. pułk artylerii do ataku na południowe przedmieścia Lille ruszyły 23. i 44. pułk piechoty wsparte przez 11. oddział rozpoznawczy. Wieczorem miasto po zażartych walkach zostało zdobyte, wzięto wielu jeńców m.in. z 1. marokańskiej Dywizji Piechoty oraz zdobyto znaczną ilość sprzętu wojskowego. Następnego dnia, przed frontem dowódcy dywizji generałem-porucznikiem Herbertem von Böckmannem, odbyła się defilada pododdziałów dywizji.
W następnych dniach dywizja została przerzucona na północ od Sommy. W drugiej części kampanii na zachodzie, dywizja przekracza Sommę niedaleko Amiens i forsownie maszerując zbliżała się do Sekwany czekając na uderzenie na Paryż. Jednak do szturmu na stolicę Francji nie dochodzi i dywizja Sekwanę przekracza na północny zachód od Paryża w rejonie Les Andelys i kontynuuje szybki marsz przez Dreux, Chatres, Le Mans i Angers w rejonie napotkała zdecydowany opór oddziałów francuskich broniących linii Loary, dywizja dokonała zwrot w stronę Saumuri na południe od miasta przekroczyła bez walki Loarę. Dalej prowadziła pościg za nieprzyjacielem i zawieszenie broni zastało dywizję w obszarze Thouars,następnie samochodami ciężarowymi została przewieziona przez Niort, Saintes, Bordeaux, Mont - de - Marsan, Dax i osiągnęła hiszpańską granicę. 
Po zakończeniu kampanii rozpoczęła służbę okupacyjna i ochronną na wybrzeżu Zatoki Baskijskiej na odcinku Hendaye–Biarritz, którą pełniła do marca 1941 roku, kiedy to została zluzowana i przetransportowana do Prus Wschodnich.
W pierwszym okresie została skoncentrowana na poligonie Stablacker. Następnie została przeniesiona w przestrzeń Labiau, gdzie przygotowywała się do kampanii wschodniej.
W 1942 r. około 30% żołnierzy to obywatele polscy.

</doc>
<doc id="1456907" url="https://pl.wikipedia.org/wiki?curid=1456907" title="MTV Video Music Awards 2007">
MTV Video Music Awards 2007

Kategorie, nominowani i zwycięzcy MTV Video Music Awards w roku 2007:
Wideoklip roku
Piosenkarz roku
Piosenkarka roku
Najlepszy debiut roku
Najlepszy zespół
Most Earthshattering Collaboration
Quadruple Threat of the Year
Najlepszy singel roku
Najlepszy reżyser wideoklipu
Best Editing in a Video
Najlepszy choreograf wideoklipu

</doc>
<doc id="1456908" url="https://pl.wikipedia.org/wiki?curid=1456908" title="Louis Sébastien Trédern de Lézérec">
Louis Sébastien Trédern de Lézérec

Louis Sébastien Marie de Trédern de Lézérec (ur. 24 września 1780 w Breście, zm. 8 listopada 1818 w Port-Louis) – estoński lekarz i embriolog bretońskiego pochodzenia, pionier badań nad kurzymi zarodkami.
Urodził się w Breście w Bretanii jako syn Jeana Louisa de Trédern de Lézéreca (1742–1807) i Louise Simphorose de Morogues. Jego ojciec był porucznikiem francuskiej marynarki i dyrektorem Królewskiej Akademii Morskiej w Breście, uczestnikiem bitwy w zatoce Quiberon (1795), podczas której zginął jego brat. Po tej klęsce kapitan Trédern wraz z synem emigrowali do St. Petersburga. W październiku 1797 Louis Sébastien Trédern został aspirantem na pokładzie statku Pimen w Rewlu. Pozostał tam razem z ojcem przez cztery lata. Podobno już wtedy Trédern zajmował się embriologią; Stieda rozmawiał z mieszkańcami Rewla, który pamiętali młodego oficera, trzymającego na pokładzie kury. Poza tym zajmował się anatomią porównawczą, sekcjonował psy, koty i szczury. W sierpniu 1801 kapitan Trédern i syn Louis-Sébastien (dzięki specjalnemu pozwoleniu cara Pawła I) opuścili Rosję i wyjechali do Francji, korzystając z amnestii ogłoszonej przez Napoleona. Ojciec zmarł w Quimper w 1807. Louis Sébastien w październiku 1804 został kandydatem na kierunku medycznym Uniwersytetu w Würzburgu. Pozostał tam do lata 1807, po czym przeniósł się do Getyngi. Tam zaprezentował wyniki swoich prac nad kurzymi zarodkami Johannowi Friedrichowi Blumenbachowi. 4 kwietnia 1808 przedstawił dysertację poświęconą temu zagadnieniu na uniwersytecie w Jenie. Z nieznanych przyczyn przedstawił pracę na tej uczelni, mimo że prace prowadził w Getyndze, i przebywał tam po raz drugi w 1809. W marcu wyjechał stamtąd i dwa lata później był już w Paryżu, gdzie przedstawił swoją drugą pracę. Zdał pomyślnie egzaminy, a pracę na temat organizacji szpitalnictwa w Würzburgu i Bambergu przedstawił w czerwcu 1811. Uzyskał prawo praktykowania medycyny we Francji. Od 1813 do 1816 był pomocnikiem bibliotekarza w Bibliothèque Mazarine. W styczniu 1817 opuścił Paryż i wyruszył w podróż na Gwadelupę. Zmarł niespodziewanie w listopadzie 1818 na żółtą febrę; datę i okoliczności śmierci ustalono dopiero w 2010.

</doc>
<doc id="1456910" url="https://pl.wikipedia.org/wiki?curid=1456910" title="12 Dywizja Piechoty (III Rzesza)">
12 Dywizja Piechoty (III Rzesza)

12 (Meklemburska) Dywizja Piechoty – niemiecka dywizja z czasów II wojny światowej, sformowana w 1934 roku pod ukrytą nazwą Infanterieführer II., miejsce stacjonowania sztabu Schwerin. Na mocy rozkazu z dnia 15 października 1935 roku otrzymała oficjalną nazwę 12 Dywizja Piechoty. Stacjonowała w II Okręgu Wojskowym.
W 1944 odbudowana jako 12 Dywizja Grenadierów Ludowych.
Struktura organizacyjna.
27., 48. i 89. pułk piechoty, 12. pułk artylerii, I./48. pułk artylerii ciężkiej, 12. batalion pionierów, 12. oddział rozpoznawczy, 12. oddział przeciwpancerny, 12. oddział łączności, 12. polowy batalion zapasowy;
27. pułk fizylierów, 48. i 89. pułk grenadierów, 12. pułk artylerii, 12. batalion pionierów, 12. oddział rozpoznawczy, 12. oddział przeciwpancerny, 12. oddział łączności, 12. polowy batalion zapasowy;
27. pułk fizylierów, 48. i 89. pułk grenadierów, 12. pułk artylerii, 12. batalion pionierów, 12. batalion fizylierów, 12. oddział przeciwpancerny, 12. oddział łączności, 12. polowy batalion zapasowy;
27. pułk fizylierów, 48. i 89. pułk grenadierów, 12. pułk artylerii, 12. batalion pionierów, 12. batalion fizylierów, 12. oddział przeciwpancerny, 12. oddział łączności, 12. polowy batalion zapasowy;
27. pułk fizylierów, 48. i 89. pułk grenadierów, 12. pułk artylerii, 12. batalion pionierów, 12. batalion fizylierów, 12. oddział przeciwpancerny, 12. oddział łączności, 12. polowy batalion zapasowy;
Dowódcy.
Generalmajor Wilhelm Ulex 1 X 1935 – 6 X 1936;
Generalmajor Albrecht Schubert 6 X 1936 – 1 IV 1938;
Generalleutnant Ludwig van der Leyen 1 IV 1938 – 10 III 1940;
General Walther Kurt von Seydlitz-Kurzbach 10 III 1940 – 31 XII 1941;
Oberst Karl Hernekamp 1 I 1942 – 1 III 1942;
Generalleutnant Kurt - Jürgen Freiherr von Lützow 1 III 1942 – 1 VI 1942;
Oberst Gerhard Müller 1 VI 1942 – 11 VII 1942;
Oberst Wilhelm Lorenz 11 VII 1942 – 20 VII 1942;
Generalleutnant Kurt - Jürgen Freiherr von Lützow 20 VII 1942 – 25 V 1944;
Generalleutnant Curt Jahn 25 V 1944 – 4 VI 1944;
Generalleutnant Rudolf Bamler 4 VI 1944 – 27 VI 1944;
Generalmajor (Generalleutnant) Gerhard Engel 28 VI 1944 – 12 IV 1944;
Generalmajor Ernst König 12 IV 1945 – 18 IV 1945.
Szlak bojowy.
Działania 1939-1941.
We wrześniu 1939 roku 12 DP uczestniczyła w inwazji na Polskę, a w roku 1940 w inwazji na Francję. Do maja 1941 stanowiła część sił okupacyjnych w Europie Zachodniej, w ostatnim okresie w Holandii.
Działania w ZSRR.
W czerwcy 1941 dywizja wzięła udział w Operacji Barbarossa w składzie Grupy Armii Północ i pozostawała pod jej rozkazami do końca roku 1943. W okresie luty-kwiecień 1942 była jedną z dywizji okrążonych w Kotle Demiańskim, skąd udało jej się (przy znacznych stratach) wyrwać.
Na początku 1944 roku odbudowaną dywizję wcielono do 4 Armii, wchodzącej w skład Grupy Armii Środek; w czerwcu musiała zmierzyć się z ofensywą radziecką na Białorusi (Operacja Bagration). Po załamaniu się frontu dywizja wycofała się do Mohylewa, który miał być broniony do upadłego i została tam zupełnie rozbita. Jedynie nielicznym żołnierzom udało się przebić z kotła do swoich.
12 Volksgrenadier Division.
Odtworzona w październiku 1944, jako 12 Volksgrenadier Division, do końca wojny walczyła na Froncie Zachodnim, w składzie Grupy Armii B. Brała udział w obronie Akwizgranu, bitwie o las Hurtgen, w ofensywie w Ardenach. 18 kwietnia 1945 kapitulowała w Wuppertalu, okrążona w kotle w Zagłębiu Ruhry.

</doc>
<doc id="1456916" url="https://pl.wikipedia.org/wiki?curid=1456916" title="38P/Stephan-Oterma">
38P/Stephan-Oterma

38P/Stephan-Oterma – kometa krótkookresowa, należąca do grupy komet typu Halleya. 
Odkrycie.
Kometa została odkryta 22 stycznia 1867 roku w Observatoire de Marseille we Francji przez Jérômiego Coggię. Jednak uważał on, że to nieskatalogowana mgławica. W okresie pierwszej obserwacji niebo pozostawało zachmurzone i tylko na chwilę 24 stycznia Édouard Stephan stwierdził, że obiekt się przemieścił. Stephan potwierdził swoje obserwacje następnego dnia i określił obiekt jako kometę. Została ona też nazwana jego nazwiskiem. Zupełnie niezależnie obserwował tę kometę 28 stycznia Wilhelm Tempel.
Ponownie obserwowała tę kometę 6 listopada 1942 roku fińska astronom Liisi Oterma. Również jej nazwisko otrzymała kometa.
Orbita komety.
Orbita komety 38P/Stephan-Oterma ma kształt elipsy o mimośrodzie 0,861. Jej peryhelium znajduje się w odległości 1,57 j.a., aphelium zaś 20,92 j.a. od Słońca. Jej okres obiegu wokół Słońca wynosi 37,72 roku, nachylenie do ekliptyki to wartość 17,98˚.
Kometa 38P/Stephan-Oterma była obserwowana w latach 1867, 1942 i 1980. Nie zaobserwowano pojawienia około roku 1908. Najbliższe zbliżenie do Ziemi nastąpi 17 grudnia 2018 roku, gdy kometa znajdzie się w odległości 0,77 j.a.

</doc>
<doc id="1456919" url="https://pl.wikipedia.org/wiki?curid=1456919" title="Stracone złudzenia">
Stracone złudzenia

Stracone złudzenia () – powieść Honoriusza Balzaka z cyklu "Komedia ludzka" (wchodzi w skład "Scen z życia na prowincji"). Składa się z trzech części zatytułowanych odpowiednio "Dwaj poeci", "Wielki człowiek z prowincji w Paryżu" oraz "Cierpienia wynalazcy". Kolejne komponenty utworu były publikowane w latach 1836–1843.
Osią powieści są losy Lucjana Chardona de Rubempré, młodego poety z prowincji, który próbuje swojego szczęścia w Paryżu jako dziennikarz i stopniowo traci swoje pierwsze złudzenia w zetknięciu z bezwzględnym środowiskiem stolicy. Drugim bohaterem jest przyjaciel Lucjana, Dawid Séchard, prowadzący w rodzinnym Angoulême drukarnię. Jego uczciwość również zostaje skonfrontowana z bezwzględnością innych przedsiębiorców.
Historia powstania utworu.
Część I.
Po raz pierwszy o "Straconych złudzeniach" napomyka anons do wydania czwartego tomu "Scen z życia prowincji" z 1833, wydawanych przez wdowę Béchet. Dwa lat później, gdy prawie cała suma za napisanie dwóch powieści została już z góry wypłacona, wdowa zagroziła Balzakowi, że wstrzyma dalsze wypłaty, jeśli rękopisy będą się spóźniać. Pisarz przyrzekł wówczas "Gabinet starożytności" i "Stracone złudzenia" i otrzymał dodatkowe pięć tysięcy franków. Po dalszych bezowocnych naleganiach, wdowa, która zamierzała wycofać się z działalności wydawniczej, skierowała 12 czerwca 1836 roku przeciw Balzakowi pozew o dostarczenie w ciągu 24 godzin brakujących dwóch tomów. Znajdujący się pod presją pisarz uciekł z Paryża do Saché w dolinie Indry i w ciągu trzech tygodni napisał "Stracone złudzenia".
Powieść ukazała się w 1837 roku u Werdeta, ponownie w 1839 u Souveraina, wreszcie w 1843 w VIII tomie "Komedii ludzkiej" jako pierwsza część "Straconych złudzeń", zatytułowanaː "Dwaj poeci".
Część II.
Drugi tom powieści Balzak zamierzył jako obraz środowiska literackiego około 1836 roku. Pracę nad nim rozpoczął pod koniec 1837 roku i chciał go skończyć do października roku następnego, ale zajął się w tym czasie pracą nad "Drętwą" i "Bankiem Nucingena". 12 listopada 1832 roku autor podpisał umowę z Hipolitem Souverainem na dostarczenie rękopisu do 15 grudnia, ale ostatecznie wysłał go wydawcy dopiero pod koniec stycznia lub na początku lutego. W trakcie pracy nad drukiem powieści pisarz dokonywał licznych korekt, między innymi dotyczących postaci d'Artheza i grupy La Cénacle. Powieść ukazała się ostatecznie dopiero 15 czerwca 1839 roku.
W drugim wydaniu z 1843 roku pisarz przenosi zakończenie pierwszej części, podróż Lucjana i pani de Bargeton do Paryża, na początek części drugiej. Wzmocnił również autonomię świata "Komedii ludzkiej", przenosząc aluzje do osób autentycznych na rzecz fikcyjnychː panią de Girardin zastąpiła Kamilla de Maupin, a Canalis – Lamartine'a. Opierając się na tym wydaniu Balzak dalej modyfikuje szczegóły powieściː wprowadza panią de Mortsauf, dostosowuje postać Canalisa do jego portretu z "Modesty Mignon", czyni aluzje do jego romansu z księżną Chalieu, używając ich jako argumentu przeciw romansowi Lucjana z panią de Bargeton, pogłębia upokorzenie Lucjana, zdesperowanego z powodu śmierci Koralii, każąc mu przyjąć pomoc od Camusota.
Część III.
Trzecia część powieści została zapowiedziana w przedmowie do części drugiej w 1839 roku. Jednak Balzak zabrał się do jej pisania dopiero w kwietniu 1843 roku. W maju miał już gotowe pół powieści. Potem utknął na opisie problemów prawnych Dawida. Nie obyło się też bez ogromnej ilości poprawek. Pisarz spędził przy nich 1200 godzin. Początek powieści ukazał się w odcinkach pomiędzy 9 a 19 czerwca w piśmie "L'Etat" pod tytułem "Dawid Séchard albo cierpienia wynalazcy" ("David Séchard ou les souffrances de l'inventeur"). 29 lipca została wydana pod tytułem "Ewa i Dawid" ("Eve et David") przez Furne'a w VIII tomie "Komedii ludzkiej", jako tom IV "Scen z życia prowincjonalnego". 27 lipca "Le Parisien-L'Etat" wznowił publikację powieści w odcinkach i kontynuował ją do 14 sierpnia. Pomiędzy 4 a 8 listopada powieść ukazała się u Dumonta pod tytułem "Dawid Séchard." Dopiero w wydaniu Furne'a z 1845 powieść otrzymała swój ostateczny tytuł, autor wzbogacił ją o początkowe rozważania nad historią drukarstwa oraz zakończył spotkaniem Lucjana z księdzem Herrerą, otwierając ją tym samym na kontynuujące losy Lucjana "Blaski i nędze życia kurtyzany".
Treść.
Dwaj poeci.
W Angoulême Dawid Séchard kupuje od ojca, nieuznającego prostego przekazywania z pokolenia na pokolenia, drukarnię, z zamiarem udoskonalenia panującego w niej sposobu produkcji. Kryształowo uczciwy i słabo zorientowany w prowadzeniu interesów, jest bliski bankructwa, przed czym ratuje go jedynie oszczędność i chęć zapewnienia godnego życia swojej żonie Ewie, siostrze jego najlepszego przyjaciela – Lucjana Chardona. Ten ostatni jest początkującym poetą, człowiekiem jednocześnie niezwykle wrażliwym i pragnącym zrobić karierę, źle czującym się na prowincji. Przyjmuje propozycję wyjazdu do Paryża razem ze znacznie starszą od siebie, zamężną Anais de Bargeton, jego protektorką wśród elit miasta i wielką platoniczną miłością. Dawid pomaga mu finansowo, by mógł rozpocząć życie w stolicy.
Wielki człowiek z prowincji w Paryżu.
Po przyjeździe do Paryża Lucjan jest oszołomiony kontrastem pomiędzy stolicą a prowincją. Nie jest w stanie samodzielnie znaleźć swojego miejsca w wielkim świecie, rozpada się jego związek z panią de Bargeton, materialne ubóstwo pogłębia jego poczucie samotności, zaś próby wydania książek każdorazowo kończą się klęską. Od całkowitej depresji ratuje go przyjaźń z filozofem d'Arthezem, który razem z grupą przyjaciół tworzy intelektualne kółko wspierających się wzajemnie przyjaciół, trudniących się sztuką i literaturą, mozolnie zdobywających pozycję w swoich dziedzinach. Lucjan jest jednak zbyt niecierpliwy, by pójść tą drogą; zostaje dziennikarzem. Choć ponownie szokują go obyczaje tego skorumpowanego środowiska, jego talent szybko czyni go liczącą się postacią. Pragnąc zrobić dodatkowo karierę polityczną, dokonuje ryzykownego przejścia z dziennika liberalnego do prasy rojalistów. Atakowany przez dawnych przyjaciół i porzucony przez nowych współpracowników, ponosi jednak klęskę. Angażuje się w dodatku w związek z aktorką Koralią, która umiera na gruźlicę. Zadłużony i przekonany o klęsce, wraca do rodzinnego miasta, by uzyskać – po raz kolejny – pomoc Dawida.
Cierpienia wynalazcy.
W Angoulême Dawid zdołał poważnie ulepszyć pracę w swojej drukarni, jednak jego naiwność sprawiła, że drogą misternej intrygi został oszukany przez konkurentów – braci Cointet i wtrącony do więzienia. Zrozpaczony Lucjan, czując się współwinnym za los przyjaciela, postanawia popełnić samobójstwo, topiąc się w stawie. Po drodze spotyka jednak tajemniczego księdza, Hiszpana Carlosa Herrerę (w rzeczywistości Jacques Collin, znany już z Ojca Goriota), który odwodzi go od tego kroku. Namawia Lucjana, by wrócił do Paryża i na nowo spróbował wspiąć się na szczyty towarzyskiej drabiny, jednak za cenę całkowitego posłuszeństwa jego radom. Lucjan zgadza się, wysyła Dawidowi pieniądze potrzebne do uregulowania wszystkich wierzytelności, po czym wraca do stolicy.
Recepcja i cechy utworu.
Balzak uważał "Stracone złudzenia" za jedną ze swoich ważniejszych książek. Również w oczach późniejszej krytyki utwór ten stanowił nie tylko centralny punkt całej "Komedii ludzkiej", ale wręcz fragment najlepiej oddający klimat i cechy charakterystyczne cyklu. W "Straconych złudzeniach" pojawia się większość tych bohaterów "Komedii", którzy cyklicznie powracają w różnych powieściach i tym samym odgrywają rolę wiodącą dla całości. Tak pozytywna ocena pojawiła się jednak dopiero po śmierci autora; za jego życia wydawanie kolejnych komponentów utworu albo przechodziło zupełnie bez echa, albo też były one negatywnie recenzowane. Zwłaszcza "Wielki człowiek z prowincji w Paryżu" został ostro zaatakowany przez środowiska, które Balzak w utworze opisywał – dziennikarzy, krytyków literackich, wydawców. Równocześnie jest to jeden z wielu utworów, w których pisarz zamieścił wątki autobiograficzne związane z pracą pisarza i dziennikarza.
Istnieje koncepcja, według której "Stracone złudzenia" były celową odpowiedzią na utwory Alfreda de Vigny'ego poświęcone artystom i ich miejscu w społeczeństwie (zwłaszcza utwór "Chatterton"). Przedstawionej przez de Vigny'ego koncepcji szlachetnego poety, dla którego w żadnym społeczeństwie nie ma miejsca ze względu na konwenanse i przesądy, Balzak przeciwstawiał związaną z własnymi doświadczeniami wizję człowieka pióra, który ma do wyboru życie w ubóstwie lub całkowitą komercjalizację i bezideowość. Taką właśnie alternatywę przedstawia na kartach utworu Daniel d'Arthez Lucjanowi Chardonowi, a obydwaj bohaterowie personifikują opozycję pomiędzy pisarstwem niezależnym od politycznej koniunktury, za którym opowiadał się Balzac, a pisarstwem nastawionym na łatwy zysk, który pisarz krytykował.

</doc>
<doc id="1456920" url="https://pl.wikipedia.org/wiki?curid=1456920" title="Sprzeniewierzenie">
Sprzeniewierzenie



</doc>
<doc id="1456924" url="https://pl.wikipedia.org/wiki?curid=1456924" title="Ponaschemu">
Ponaschemu



</doc>
<doc id="1456925" url="https://pl.wikipedia.org/wiki?curid=1456925" title="Chirurgia przez naturalne otwory ciała">
Chirurgia przez naturalne otwory ciała

Chirurgia przez naturalne otwory ciała (ang. Natural Orifice Transluminal Endoscopic Surgery, NOTES) – eksperymentalna technika chirurgiczna polegająca na wykorzystaniu naturalnych otworów ciała celem uzyskania dostępu operacyjnego do narządów jamy brzusznej.
Opis.
Operator wprowadzając giętki endoskop operacyjny poprzez ścianę żołądka (dostęp transgastralny), odbytnicy (dostęp transrektalny) lub pochwy (dostęp transwaginalny) do jamy otrzewnowej jest w stanie wykonać zabieg operacyjny bez konieczności nacinania powłok brzucha. Pozwala to na uzyskanie szeregu korzyści dla pacjenta takich jak: zdecydowanie lepszy efekt kosmetyczny, mniejsze zapotrzebowanie na leki przeciwbólowe w okresie pooperacyjnym oraz szybszy powrót do zdrowia i normalnej aktywności fizycznej w porównaniu z dotychczasowymi metodami operacyjnymi. 
Akronim NOTES został wprowadzony w 2005 podczas spotkania założycielskiego komitetu NOSCAR, który organizuje i koordynuje prace badawcze nad NOTES na terenie Ameryki Północnej i Południowej. Pierwsze doniesienia na temat nowej techniki w oparciu o doświadczenia na modelu zwierzęcym przedstawił w roku 2003 Anthony Kalloo ze Stanów Zjednoczonych. Rok później w Indiach G.V. Rao i N. Reddy przeprowadzili pierwszy zabieg przezżołądkowej appendektomii u człowieka. W 2007 Marescaux ze Strasburga wykonał pierwszą w pełni przezpochwową cholecystektomię. Miesiąc wcześniej podobne zabiegi ale wykorzystujące dodatkowo narzędzia wprowadzone przez powłoki skórne przeprowadził zespół R. Zorrona z Rio de Janeiro. Pierwszą operacja NOTES u człowieka na terenie Stanów Zjednoczonych miała miejsce w 2007 kiedy to L. Swanstrom wykonał po raz pierwszy na świecie przezżołądkową cholecystektomię.
Obecnie prace badawcze koncentrują się na prowadzeniu pierwszych prób klinicznych na pacjentach oraz na kontynuacji dalszych badań na materiale zwierzęcym m.in. na wypracowaniu bezpiecznej metody zamykania dostępu operacyjnego przez przewód pokarmowy.
Pierwszy w Polsce zabieg operacyjny w technice NOTES został wykonany 5 stycznia 2009 roku przez zespół Macieja Michalika z Oddziału Chirurgii Ogólnej i Naczyniowej Szpitala Specjalistycznego w Wejherowie.

</doc>
<doc id="1456934" url="https://pl.wikipedia.org/wiki?curid=1456934" title="Rik Smits">
Rik Smits

Rik Smits (ur. 23 sierpnia 1966 w Eindhoven) – holenderski koszykarz, występujący w lidze NBA. Noszący przydomek „The Dunking Dutchman” zawodnik występował na pozycji centra (2,24 m wzrostu).
Po ukończeniu Marist College w 1988 wybrany z 2. numerem w drafcie przez Indiana Pacers, spędził w tym klubie całą karierę profesjonalisty.
Po pierwszym sezonie wybrany do pierwszej piątki debiutantów. W następnych latach, razem z Reggie Millerem, stanowił podporę zespołu z Indianapolis, doprowadzając go m.in. do finału Konferencji w latach 1995, 1998 i 1999 oraz do, jedynego w historii drużyny, finału ligi w 2000, gdzie ulegli rozpoczynającym kilkuletnią dominację Los Angeles Lakers pod wodzą Phila Jacksona. Po tym sezonie Rick skończył karierę z powodu kontuzji stopy.
Przez wszystkie lata gry w NBA osiągał dwucyfrowe zdobycze punktowe. W 1998 wybrany do pierwszej piątki Wschodu podczas NBA All-Star Game.
Reprezentował Holandię podczas mistrzostw świata w 1986. W 1987 wystąpił w FIBA All-Star Game.
Obecnie Smits kolekcjonuje stare samochody i motocykle. Udziela się także w pracy z młodzieżą w Zionsville (Indiana), gdzie obecnie mieszka z żoną i dwójką dzieci.

</doc>
<doc id="1456939" url="https://pl.wikipedia.org/wiki?curid=1456939" title="Pónaschemu (stowarzyszenie)">
Pónaschemu (stowarzyszenie)

Pónaschemu – stowarzyszenie z siedzibą w Niemczech, mające za cel wspieranie kultury i języka dolnołużyckiego, założone w 1999 roku.
Nazwa Pónaschemu odwołuje się do gwary będącej mieszanką języka dolnołużyckiego oraz niemieckiego, używanej na Łużycach.
Ponaschemu stawia się w opozycji do organizacji Domowina (jako organizacji mającej być zdominowaną przez Górnołużyczan), podkreśla odrębność Dolnołużyczan od Górnołużyczan, czemu służy m.in. promowanie historycznej nazwy Słowian połabskich – "Wenden", zamiast "Sorben" jako określenia Łużyczan mieszkających na terenie Brandenburgii. Stowarzyszenie deklaruje się jako związek dolnołużycko- i niemieckojęzycznych Dolnołużyczan oraz przyjaciół Dolnołużyczan z zagranicy.
Wśród żądań stowarzyszenia znajduje się m.in. zakaz niszczenia wiosek i dziedzictwa kulturowego Dolnołużyczan przez kopalnie węgla brunatnego oraz wsparcie badań archeologicznych, ochrona przed wymarciem języka dolnołużyckiego i dbanie o jego czystość. Ponaschemu twierdzi też, że środki przeznaczane dla Łużyczan są niesprawiedliwie dzielone i zbyt wiele z nich trafia do Saksonii.

</doc>
<doc id="1456940" url="https://pl.wikipedia.org/wiki?curid=1456940" title="Henryk Szaro">
Henryk Szaro

Henryk Szaro, właśc. Henoch Szapiro (ur. 23 października 1900 w Warszawie, zm. 17 kwietnia lub 8 czerwca 1942 tamże) – polski reżyser filmowy i teatralny oraz scenarzysta żydowskiego pochodzenia. Zaliczany do najważniejszych twórców polskiego kina przedwojennego. Obok Michała Waszyńskiego i Józefa Lejtesa należał do najsprawniejszych reżyserów swego okresu. Nazywany „tytanem pracy”, był również sprawnym scenarzystą.
Życiorys.
Okres teatralny.
Henoch Szapiro urodził się 23 października 1900 w Warszawie w żydowskiej rodzinie Dawida Szapiry i Anny z domu Ebinów.
Gimnazjum skończył w Saratowie, a następnie Instytut Inżynierów Komunikacji w Piotrogrodzie. Był także absolwentem szkoły przy Teatrze Aleksandryjskim. Sam twierdził, że był uczniem Wsiewołoda Meyerholda i Arbatowa (Archipowa) w Moskwie. Według krytyka filmowego Jamesa Hobermana Szaro, ukończywszy szkołę, prawdopodobnie towarzyszył w teatrze A. Granowskiemu, a od 1921 reżyserował w paru teatrach piotrogrodzkich, m.in. Teatrze Maryjskim i Teatrze Wolnej Komedii (tutaj zrealizował 10 stycznia 1922 przedstawienie „Szkoły gwiazd” i „Wesołej śmierci” Nikołaja Jewreinowa).
Prawdopodobnie w 1923 dotarł do Niemiec i w Berlinie związał się z kabaretem „Sinaja Ptica” (), utworzonym przez rosyjskich emigrantów. W czerwcu 1924 przybył z grupą kabaretową do Polski, w której później zamieszkał w Warszawie. Zapewne wtedy przyjął nazwisko Szaro. W połowie 1924 został kierownikiem artystycznym teatru „Stańczyk”. 15 sierpnia wystawił „zgodnie ze wskazówkami Jewreinowa” jego jednoaktówki: „Wesołą śmierć” i „Szkołę gwiazd”, dodając do inscenizacji zdjęcia filmowe. 29 listopada przedstawił tzw. program egzotyczny – m.in. „Samum” Augusta Strindberga i „U wrót chińskiego raju” N. J. Agniwcewa. 
Debiut filmowy.
W 1925 zadebiutował filmem farsowym, w stylu amerykańskim według scenariusza Konrada Toma, "Rywale", który nie zachował się do dzisiejszych czasów. Po raz pierwszy na ekranach kin w tym filmie pojawił się Eugeniusz Bodo, który zagrał w produkcji nauczyciela muzyki, Genusia, rywalizującego o względy ukochanej z podstarzałym bogaczem (Antoni Fertner). Film spotkał się z pozytywnym odzewem krytyki. W tym samym roku wyreżyserował drugą produkcję, spod szyldu wytwórni Leona Forberta, która produkowała filmy dokumentalne i fabularne w języku jidysz. "Łamedwownik" ("Jeden z 36"), na podstawie scenariusza Henryka Bojma, nawiązujący do tzw. łamed-wowników, opowiada o losach mieszkańców żydowskiego miasteczka w trakcie powstania styczniowego prześladowanych przez carską władzę. Film, nakręcony m.in. w Sandomierzu i w Kazimierzu Dolnym, został pozytywnie oceniony przez Anatola Sterna oraz przez innych krytyków. Doceniano go za realizm scen i dbałość o szczegóły.
Okres filmowy.
W 1926 na otwarcie żydowskiego teatru „Skala” w Warszawie Szaro jako Henryk Arbot, według Jamesa Hobermana, przygotował sztukę „Joszke Muzykant” Osipa Dimowa. Szaro, nie kontynuując produkcji filmów o tematach żydowskich, w tym samym roku wydał "Czerwonego błazna", zrealizowanego według powieści kryminalnej Aleksandra Błażejowskiego pod tym samym tytułem. Film opowiada o morderstwie znanego warszawskiego bankiera.
W 1927, w trakcie Międzynarodowej Wystawy Sztuki Kinematograficznej w Warszawie (5–26 marca 1927), wygłosił prelekcję. Był wtedy współzałożycielem Polskiego Związku Producentów Filmowych (PZPF) – należał w nim do Sekcji Reżyserów i Operatorów.
Latem 1927 nagrał melodramat "Zew morza" na podstawie autorskiego scenariusza Stefana Kiedrzyńskiego. Film, który pierwszy z twórczości Szaro zachował się do naszych czasów (choć w niekompletnym stanie), opowiada przygodę Stacha (Jerzy Marr), który po latach spędzonych na morzu postanawia odwiedzić rodzinne strony, by przekonać się później, że wciąż darzy ogromną sympatią przyjaciółkę ze swojego dzieciństwa, Hankę (Maria Malicka). Oprócz aktorów filmowych wystąpili w nim również oficerowie i szeregowcy Polskiej Marynarki Wojennej oraz Morskiego Dywizjonu Lotniczego w Pucku. Film został nagrany m.in. w Gdańsku, Gdyni i Pucku, a także na następujących statkach: Żaglowiec Lwów, ORP Kujawiak, Generał Sosnowski, Jacht Gazda. W produkcji pojawił się również hydroplan typu Liore Olivier H-13 w wersji szkolnej o numerze bocznym 1-3. Do ról dzieci ogłoszono wówczas konkurs – wygrał go 10-letni Tadeusz Fijewski, dla którego rola była debiutem. Premiera filmu odbyła się 13 października 1927 w dwóch warszawskich kinach: o godz. 16:15 w kinie Apollo przy ulicy Marszałkowskiej 106 (muzykę na żywo wykonała orkiestra pod przewodnictwem M. Szternberga), a także o godz. 18:00 w kinie Casino przy ulicy Nowy Świat 50 (tutaj na żywo zagrała orkiestra pod batutą dyrygenta Adama Furmańskiego).
W 1928 Szaro podróżował do berlińskich, paryskich i nicejskich wytwórni filmowych, w celu poszerzania swojej wiedzy reżyserskiej, obserwując pracę m.in. Fritza Langa i K. Grunego. Zwiedził także północną Afrykę. Wróciwszy do Polski opublikował relację "Moje wrażenia z podróży do Afryki" (w prasie „Kino dla Wszystkich” 1928 nr 64, 65, 67). 
W tym samym roku Szaro wyreżyserował film "Dzikuska" oparty na powieści romantycznej Ireny Zarzyckiej pod tym samym tytułem. Został negatywnie oceniony przez recenzentów, m.in. przez Zofię Dromlewiczową i Magdalenę Samozwaniec. Zekranizował również, spod szyldu wytwórni Gloria, należącej do Marka Libkowa, "Przedwiośnie" Stefana Żeromskiego na podstawie utworu pod tym samym tytułem. O filmie wypowiedziała się Maria Dąbrowska, mówiąc, że istota powieści została „całkiem zatarta”, natomiast Kazimierz Dobrowolski oznajmił, że cechowała go „głębia ideologiczna”. Krytycy filmowi zarzucali reżyserowi spłycenie oryginalnej powieści i skupienie się na wątku romansowym, ale mimo to recenzje były podzielone. Film uważany jest za zaginiony.
W 1929 został wydany (również przez wytwórnię Gloria) film "Mocny człowiek" według powieści Stanisława Przybyszewskiego, zdobył uznanie krytyki, jednakże nie zdobył publiczności. W Europie kojarzono go głównie dzięki Grzegorzowi Chmarze, rosyjskiemu aktorowi, który zagrał główną rolę. Film w czasie II wojny światowej zaginął, dopiero w 1997 okazało się, że taśmy filmowe znajdują się w Brukseli. Według współczesnych krytyków film został uznany za jeden z najlepszych i najważniejszych filmów wydanych pod koniec ery filmografii niemej. W tym samym roku Szaro został członkiem honorowym Union des Artistes Cinematographiques w Nicei.
W 1930 Szaro rozpoczął współpracę z wytwórnią Kineton-Sfinks, która miała produkować filmy o tematyce patriotycznej, i zrealizował dwie produkcje z cyklu "Płomienne serca" – "Na Sybir" (jeden z pierwszych filmów dźwiękowych), który cieszył się dużą popularnością u widzów i był wyświetlany we Włoszech i USA oraz "Rok 1914". Oba filmy Szaro napisał, współpracując z Anatolem Sternem i Wacławem Sieroszewskim.
W 1933, na dwudziestopięciolecie założenia wytwórni filmowej „Sfinks”, Szaro wyreżyserował "Dzieje grzechu" Żeromskiego. Produkcja miała być dużym wydarzeniem kulturalnym, jednak krytycy byli nią rozczarowani i zarzucali jej powierzchowność. Film zachował się do dzisiejszych czasów w stanie niekompletnym. Tak Henryk Szaro wypowiedział się o filmie przed jego premierą: Od szeregu lat myślałem o sfilmowaniu tego arcydzieła Żeromskiego, ale film niemy nie dawał możności właściwego ujęcia treści "Dziejów grzechu". Na niemo film skazany był na rolę bladej ilustracji powieści. Same napisy, choćby najstaranniej dobrane to za mało.
Dopiero film dźwiękowy otworzył perspektywy. Z realizacją "Dziejów grzechu" zwlekało się jednak ze względu na skomplikowaną wystawę, liczną i koniecznie pierwszorzędną obsadę, co oczywiście połączone jest ze znacznemi kosztami. Dopiero 25-lecie Sfinksa, które przypada na rok bieżący, dało okazję do wyprodukowania tego wielkiego filmu. Co do samego tematu, to uważam, że pomimo zmiany, jaka dokonała się w pojęciach społeczeństwa w stosunku do nielegalnej miłości, nieślubnych dzieci i tym podobnych problemów – pozostały jednak momenty wieczne, a mianowicie: miłość, namiętność i walka. Problem filmu w mojem ujęciu to nie jest wyłącznie miłość Ewy do Łukasza, ale i stosunek jej do dziecka. Ewa zabiła dziecko i ta zbrodnia zaciążyła fatalnie na jej życiu, zepchnęła ją na dno grzechu.
W 1936 zrealizował "Pana Twardowskiego" na podstawie scenariusza Wacława Gąsiorowskiego i Anatola Sterna. Robert Birkholc, krytyk z serwisu Culture.pl, napisał o filmie:Niestety, źle zagrane postaci i naiwność opowieści sprawiają, że próba stworzenia polskiej baśni historycznej powiodła się tylko połowicznie. Wydaje się, że tym razem Szaro większą wagę przykładał do trików filmowych niż do narracji: za pomocą zdjęć nakładanych czy montażu twórcy filmu pokazują, jak Twardowski transformuje rzeczy, przywołuje ducha Barbary Radziwiłłówny, czy – wreszcie – wyrusza na księżyc.W tym samym roku reżyser, niezadowolony z niewystarczającej ochrony interesów zawodowych przez PZPF, wystąpił ze związku i został współzałożycielem utworzonego w grudniu Stowarzyszenia Realizatorów i Techników Filmowych.
W 1937 Szaro wyreżyserował trzy filmy: melodramat "Ordynat Michorowski" (będący drugą częścią "Trędowatej") na podstawie powieści Heleny Mniszkówny pod tym samym tytułem; "Tkijes kaf" ("Ślubowanie") zrealizowany w języku jidysz wraz z drugim reżyserem, Zygmuntem Turkowem, według scenariusza Henryka Bojma. W filmie gościnnie wystąpił chór Wielkiej Synagogi. Wersja niema tego filmu, zrealizowana wyłącznie przez Turkowa w 1924, trafiła w 1932 do Stanów Zjednoczonych, gdzie została całkowicie zmieniona przez George’a Rolanda, który specjalizował się w dostosowywaniu europejskich filmów do potrzeb amerykańskich Żydów. Tytuł Turkowa spotkał się z wieloma kontrowersjami – scenarzyście zarzucano plagiat, gdyż fabuła była bardzo podobna do popularnej wówczas powieści "Dybuk" Szymona An-skiego. "Ślubowanie" w wersji dźwiękowej, na podstawie tego samego scenariusza co starszy pierwowzór, spotkało się z chłodnym przyjęciem. 
Trzecim filmem była farsa "Trójka hultajska" według utworu "Gałganduch, czyli Trójka hultajska" autorstwa Jana Nestroya.
Schyłek kariery.
W 1938 reżyser zrealizował swój ostatni film – "Kłamstwo Krystyny", będącej ekranizacją powieści "Dnia upragnionego" Stefana Kiedrzyńskiego. Produkcja opowiada o biednej kobiecie (Elżbieta Barszczewska), która zakochuje się ze wzajemnością w bogatym mężczyźnie (Jerzy Śliwiński). Niestety, na przeszkodzie zakochanym staje złośliwość ludzka i uprzedzenia rodziny ukochanego. 
Jesienią 1939 miał wyreżyserować "Szaloną Jankę" na podstawie powieści Janiny Zakrzewskiej publikowanej w „Dzienniku Poznańskim” (a także w „Dzienniku Ostrowskim”), lecz z powodu wybuchu II wojny światowej nie doszło do realizacji produkcji. 
Po wybuchu wojny uciekł z teściem na wschód i osiadł w Wilnie. Z powodu operacji Barbarossa rozpoczętej w 1941, zmusiła Szaro do powrotu do Warszawy pierwszej połowie 1942, w której zamieszkał przy ulicy Pańskiej w getcie. Gdy Niemcy przystąpili do likwidacji uciekinierów ze wschodu, w nocy z 8 na 9 czerwca 1942 (według innych źródeł 17 kwietnia, 6 sierpnia lub 6 września) został wyciągnięty z mieszkania z teściem Ignacym Goldmanem i rozstrzelany na ulicy.
Dziedzictwo.
Henryk Szaro był reżyserem realizującym różnogatunkowe filmy. Zdaniem Jerzego Toeplitza, Szaro potrafi „zachować jednolitą atmosferę filmu, starannie opracowuje sceny kameralne, wygrywając umiejętnie realistyczne szczegóły w dekoracjach i rekwizytach”. Obok Michała Waszyńskiego i Józefa Lejtesa należał do najsprawniejszych reżyserów działających przez większość okresu międzywojennego. W jego filmach debiutowali m.in. Nora Ney, Jerzy Marr i Adam Brodzisz. Pod jego okiem uczyli się rzemiosła reżyserskiego Waszyński, Juliusz Gardan, a także Leon Jeannot.
Życie prywatne.
31 grudnia 1933 ożenił się z Felicją Goldman, córką Ignacego Goldmana, dyrektora towarzystwa ubezpieczeń „Europa”. Był z nią aż do śmierci.

</doc>
<doc id="1456943" url="https://pl.wikipedia.org/wiki?curid=1456943" title="Roman Maksymowicz">
Roman Maksymowicz

Roman Maksymowicz (ur. 28 lutego 1893 r. we Lwowie, zginął 3 sierpnia 1915 r.) – żołnierz Legionów.
Życiorys.
Syn Jakuba i Ludwiki z Raczyńskich. Młodszy brat Włodzimierza Rokity-Maksymowicza (1891-1938). Wychowany w duchu patriotycznym, w tradycjach powstań narodowych. Jego dziadek brał udział w powstaniach 1848 i 1863 roku.
Roman Maksymowicz studiował w Akademii Handlowej w Krakowie. Od 1912 roku należał do Polskich Drużyn Strzeleckich. Uzyskał stopień kadeta. Uczestniczył w dowodzonym przez Franciszka Pększyc-Grudzińskiego kursie instruktorskim w Nowym Sączu (15 lipca – 2 sierpnia 1914). Po wybuchu wojny udał się w rejon koncentracji i został przydzielony do III baonu dowodzonego od 13 sierpnia przez
Edwarda Rydza-Śmigłego. W październiku 1914 przeniesiony do dowodzonej przez brata 3 kompanii IV batalionu dowodzącego przez Tadeusza Wyrwę-Furgalskiego. Został tam mianowany szefem kompanii.
Roman Maksymowicz uczestniczył we wszystkich walkach I Brygady. Po bitwie pod Konarami 3 czerwca 1915 roku awansowany na podporucznika piechoty otrzymał dowództwo plutonu w 3 kompanii. Przed bitwą pod Jastkowem znalazł się w 5 pułku piechoty. Razem z pułkiem uczestniczył w tej bitwie. Po wycofaniu się Rosjan brał udział w walkach pościgowych. 3 sierpnia 1915 roku w czasie ataku na Majdan Krasieniński został rażony prosto w serce. Pochowano go najpierw przy przydrożnym krzyżu w Jastkowie. Wkrótce został przeniesiony na Cmentarz Legionistów Polskich w Jastkowie. Pośmiertnie odznaczony Srebrnym Orderem Virtuti Militari i mianowany na stopień porucznika piechoty.
Odznaczenia: 

</doc>
<doc id="1456948" url="https://pl.wikipedia.org/wiki?curid=1456948" title="Karl Joseph Schulte">
Karl Joseph Schulte

Karl Joseph Schulte (ur. 14 września 1871 w Haus Valbert, zm. 11 marca 1941 w Kolonii) – niemiecki duchowny katolicki, kardynał, arcybiskup Kolonii.
Życiorys.
Święcenia kapłańskie przyjął 22 marca 1895. 30 listopada 1909 został wybrany biskupem Paderbornu. 7 lutego 1910 wybór został zatwierdzony przez Piusa X. 19 marca przyjął sakrę z rąk kardynała Antona Fischera. Podczas I wojny światowej organizował pomoc dla francuskich i brytyjskich jeńców przebywających w niemieckich obozach. 8 marca 1920 przeszedł na arcybiskupstwo Kolonii i ingres do katedry w Kolonii odbył 25 marca 1920 roku. 7 marca 1921 Benedykt XV wyniósł go do godności kardynalskiej z tytułem prezbitera Santi Quattro Coronati. Wziął udział w konklawe wybierających Piusa XI i Piusa XII. Był przeciwnikiem komunizmu i nazizmu. Został pochowany w krypcie arcybiskupiej katedry św. Piotra i NMP w Kolonii.

</doc>
<doc id="1456957" url="https://pl.wikipedia.org/wiki?curid=1456957" title="Jeździec Miedziany">
Jeździec Miedziany



</doc>
<doc id="1456960" url="https://pl.wikipedia.org/wiki?curid=1456960" title="Mistrzostwa Świata w Biathlonie 2000">
Mistrzostwa Świata w Biathlonie 2000

35. Mistrzostwa Świata w Biathlonie odbyły się w dniach 19 - 27 lutego 2000 w norweskim Oslo. Z powodu złych warunków atmosferycznych bieg sztafetowy mężczyzn został rozegrany 11 marca w fińskim Lahti.
Mężczyźni.
Sprint.
Data: 19 lutego 2000
Bieg pościgowy.
Data: 20 lutego 2000
Bieg indywidualny.
Data: 23 lutego 2000
Bieg masowy.
Data: 26 lutego 2000
Sztafeta.
Data: 11 marca 2000
Kobiety.
Sprint.
Data: 19 lutego 2000
Bieg pościgowy.
Data: 20 lutego 2000
Bieg indywidualny.
Data: 22 lutego 2000
Bieg masowy.
Data: 26 lutego 2000
Sztafeta.
Data: 25 lutego 2000

</doc>
<doc id="1456962" url="https://pl.wikipedia.org/wiki?curid=1456962" title="Wally Szczerbiak">
Wally Szczerbiak

Walter Robert Szczerbiak (ur. 5 marca 1977 w Madrycie) – amerykański koszykarz, grający w lidze NBA na pozycji niskiego skrzydłowego.
Urodził się w Hiszpanii, gdzie jego ojciec Walter grał w Realu Madryt. Jeżdżąc z ojcem, grającym w różnych krajach, Wally spędził większość swego dzieciństwa w Europie. Po zakończeniu kariery ojca, rodzina wróciła do Nowego Jorku, gdzie Wally uczęszczał do szkoły średniej. Następnie studiował w Miami University, w Oxford (Ohio), którą to uczelnię ukończył w 1999 r.
Wybrany przez Minnesota Timberwolves z 6. numerem w drafcie, spędził w klubie z Minneapolis następnych siedem lat. W tym czasie m.in. znacząco wspomógł gwiazdę drużyny Kevina Garnetta w doprowadzeniu zespołu do finału Konferencji (2004). Od 2006 r. Szczerbiak nie zagrzewał nigdzie dłużej miejsca, spędzając po jednym sezonie, kolejno w Boston Celtics, Seattle SuperSonics i Cleveland Cavaliers.
W 2002 wystąpił w meczu gwiazd NBA.
Jego ojciec – Walter Sr występował przez wiele lat z sukcesami w Realu Madryt, został wybrany do elitarnego grona 50 Największych Osobowości w historii Euroligi (2008).

</doc>
<doc id="1456975" url="https://pl.wikipedia.org/wiki?curid=1456975" title="Jan Karol Mniszech">
Jan Karol Mniszech

Jan Karol Wandalin Mniszech z Wielkich Kończyc herbu własnego (ur. w 1716 roku – zm. 19 września 1759 roku) – generał lejtnant wojsk koronnych, podkomorzy wielki litewski w latach 1742-1759, łowczy koronny w latach 1736-1742, starosta halicki, jaworowski, gołąbski, sielecki, olchowiecki, kałuski, starosta szczurowiecki w 1744 roku, ambasador Rzeczypospolitej w Imperium Osmańskim w latach 1755-1756, wolnomularz.
Życiorys.
Poseł ziemi warszawskiej na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na tym sejmie. Był konsyliarzem konfederacji dzikowskiej 1734 roku.
Był posłem z ziemi łomżyńskiej na sejm 1754 roku.
Ślub brał w roku 1741. Jego żoną została: Katarzyna Zamoyska z Zamościa h. Jelita (1722–1771), (Ojciec jej: Michał Zdzisław Saryusz Zamoyski z Zamościa h. Jelita - wojewoda smoleński (1679–1735).
Dzieci:
W 1744 roku odznaczony Orderem Orła Białego.

</doc>
<doc id="1456977" url="https://pl.wikipedia.org/wiki?curid=1456977" title="Jadwiga Skupnik">
Jadwiga Skupnik

Jadwiga Skupnik (ur. 15 października 1938 w Mikołowie) – polska aktorka teatralna i filmowa, pedagog; prodziekan Wydziału Aktorskiego PWST we Wrocławiu (1984-1990).
Życiorys.
Absolwentka Studia Dramatycznego przy Państwowych Teatrach Dramatycznych we Wrocławiu (1959). Debiutowała 1 lipca 1957, od tego czasu jest związana z Teatrem Polskim we Wrocławiu (od 1959) oraz gościnnie z Operą Wrocławską (1983) i Wrocławskim Teatrem Współczesnym im. Edmunda Wiercińskiego (1999, 2011). Była pedagogiem Studium Aktorskiego przy Teatrze Polskim (1976-1980) i na Wydziale Aktorskim PWST we Wrocławiu (od 1979; w latach 1984-1990 prodziekan Wydziału Aktorskiego).
W filmie wystąpiła w kilkunastu rolach drugoplanowych, m.in. w filmach „Jak być kochaną” (1962), „Giuseppe w Warszawie” (1964), „Uciec jak najbliżej” (1972), „Wyjście awaryjne” (1982). W teatrze m.in. w sztukach „Heloiza i Abelard” (1959), „Śluby panieńskie” (1960 i 1972), „Kordian” (1965), „Fantazy” (1969), „Księżniczka Turandot” (1974), „Kartoteka” (1977), „Nie-boska komedia” (1979), „Trans-Atlantyk” (1982).

</doc>
<doc id="1456978" url="https://pl.wikipedia.org/wiki?curid=1456978" title="Kwas plikatowy">
Kwas plikatowy

Kwas plikatowy – organiczny związek chemiczny z grupy hydroksykwasów. Jest to kwas żywiczny z olejku cedrowego. Występuje też w żywotniku olbrzymim.

</doc>
<doc id="1456980" url="https://pl.wikipedia.org/wiki?curid=1456980" title="Remak">
Remak

Nazwisko Remak nosili:

</doc>
<doc id="1456982" url="https://pl.wikipedia.org/wiki?curid=1456982" title="Henryk Szapiro">
Henryk Szapiro



</doc>
<doc id="1456984" url="https://pl.wikipedia.org/wiki?curid=1456984" title="Robert Erich Remak">
Robert Erich Remak

Robert Erich Remak (ur. 14 lutego 1888 w Berlinie, zm. 13 listopada 1942 w Oświęcimiu) – niemiecki matematyk. Zajmował się teorią liczb, teorią potencjału i geometrią liczb. Robert Remak był synem neurologa Ernsta Juliusa Remaka (1849-1911).
Życiorys.
Robert Remak studiował na Uniwersytecie w Berlinie u Ferdinanda Georga Frobeniusa, doktoryzował się w 1911 roku. Następnie pracował od 1929 do 1933 jako wykładowca na uniwersytecie w Berlinie. Po przejęciu władzy przez Hitlera stracił swoje stanowisko z powodu żydowskiego pochodzenia. Po nocy kryształowej 1938 roku Remak został aresztowany i spędził kilka tygodni w KL Sachsenhausen. Po zwolnieniu wyemigrował do Holandii, gdzie w 1942 roku został ponownie aresztowany, deportowany do KL Auschwitz i zamordowany.

</doc>
<doc id="1456986" url="https://pl.wikipedia.org/wiki?curid=1456986" title="Stanisław Jerzy Wandalin Mniszech">
Stanisław Jerzy Wandalin Mniszech

Stanisław Jerzy Wandalin Mniszech z Wielkich Kończyc, herbu Kończyce (ur. 1745, zm. 1806) – hrabia dziedziczny (1783), rotmistrz Kawalerii Narodowej (1774–1789), chorąży wielki koronny (1784–1790), kasztelan przemyski, kanonik honorowy przemyski, kawaler obu polskich orderów św. Stanisława i Orła Białego (1781 i 1785).
Jego ojcem był Jan Karol Wandalin Mniszech (1716-1759), generał lejtnant wojska koronnego, podkomorzy wielki litewski (1742), starosta halicki, łowczy wielki koronny (1736), a matką Katarzyna Zamoyska (1722–1771) z Zamościa herbu Jelita.

</doc>
<doc id="1456987" url="https://pl.wikipedia.org/wiki?curid=1456987" title="Wladislaus Kulczynski">
Wladislaus Kulczynski



</doc>
<doc id="1456989" url="https://pl.wikipedia.org/wiki?curid=1456989" title="Mysz cypryjska">
Mysz cypryjska

Mysz cypryjska ("Mus cypriacus") – gatunek małego ssaka z rodziny myszowatych. Występuje endemicznie na Cyprze.
Systematyka i pochodzenie.
Mysz cypryjska została uznana za nowy gatunek w 2004 przez Thomasa Cucchiego, pracownika naukowego przebywającego na stypendium badawczym na Uniwersytecie w Durham. Gatunek został formalnie opisany w 2006, miejsce typowe to wieś Alasa. Jest to gatunek siostrzany myszy macedońskiej ("Mus macedonicus"), wywodzący się od wspólnego przodka, ale odizolowany genetycznie od populacji kontynentalnej od środkowego plejstocenu. Analizy genetyczne oraz szczątków subfosylnych ujawniły, że mysz ta po raz pierwszy pojawiła się na Cyprze 9–10 tysięcy lat przed człowiekiem, najprawdopodobniej dryfując tam przypadkiem na naturalnej tratwie. Po dotarciu na Cypr, odseparowana przez Morze Śródziemne od populacji myszy kontynentalnych, rozwinęła się w oddzielny gatunek, przystosowując się do lokalnego środowiska.
Występowanie.
Gatunek występuje jedynie na Cyprze, typowo na wysokościach od 300 do 500 m n.p.m. Jego siedliskiem są opuszczone tarasy rolnicze, roślinność z mozaiką terenów trawiastych, zakrzewionych i upraw winorośli. Występuje także na mniejszych wysokościach (100–105 m n.p.m.), w zalesionych dolinach rzek, gdzie jest syntopiczna z myszą pospolitą ("Mus musculus domesticus"). Nie jest spotykana na nizinach poniżej 100 m n.p.m., gdzie aktywność człowieka jest największa i myszy pospolite dominują. Jako jedyny endemiczny gryzoń wysp Morza Śródziemnego przetrwała ekspansję człowieka i gatunków przybyłych wraz z nim (poza nią ze ssaków przetrwały tylko dwa endemiczne gatunki zębiełków), co czyni z niej „żywą skamieniałość”.
Wygląd.
Mysz cypryjska to niewielki gryzoń. Jej głowa z tułowiem ma długość 70–95 mm, ogon jest nieco krótszy od ciała, ma długość 63–92 mm, długość ucha wynosi 13,6–16,8 mm natomiast długość tylnej stopy wynosi 15,1–19 mm; osiąga masę ciała 11,5–24 g. Mysz ta ma brązowy wierzch ciała (umaszczenie aguti) i białawy brzuch, różowawe stopy i dłonie. Oczy są duże, wypukłe. Samica ma pięć par sutków. Charakteryzuje się większą głową, oczami, uszami i zębami w porównaniu z innymi europejskimi myszami.
Populacja.
Mysz cypryjska może być dosyć liczna w sprzyjającym środowisku, nie są znane zagrożenia dla tego gatunku. Dostępność siedlisk może się zmniejszyć ze zmianami polityki rolnej na Cyprze, rozwojem zabudowy i turystyki. Wielkość populacji i trend jej zmian nie są znane. Mysz cypryjska jest uznawana za gatunek najmniejszej troski.

</doc>
<doc id="1456993" url="https://pl.wikipedia.org/wiki?curid=1456993" title="267 Pułk Strzelecki NKWD">
267 Pułk Strzelecki NKWD

267 Pułk Strzelecki NKWD – jeden z pułków piechoty podległy operacyjnie 64 Zbiorczej Dywizji Wojsk Wewnętrznych Ludowego Komisariatu Spraw Wewnętrznych ZSRR.
W podległość operacyjną 64 DS WW NKWD wszedł rozporządzeniem nr 31521 z dnia 13 maja 1945.
Jego zadaniem była walka z oddziałami Armii Krajowej i innych polskich organizacji niepodległościowych.
Skład pułku w maju 1945 wyglądał następująco:
Rozkazem bojowym nr 0016 sztabu 64 DS WW NKWD z 16 maja 1945 otrzymał zadanie pozostania w dotychczasowych miejscach dyslokacji oraz obsługi operacyjnej województwa białostockiego. Podlegał operacyjnie starszemu instruktorowi bezpieczeństwa pułkownikowi Kirejewowi.

</doc>
<doc id="1456996" url="https://pl.wikipedia.org/wiki?curid=1456996" title="Melvin Manhoef">
Melvin Manhoef

Melvin Manhoef (ur. 11 maja 1976 w Paramaribo) – holenderski kick-boxer i zawodnik MMA, znany z agresywnego stylu walki i nokautującego ciosu. W latach 2009-2011 mistrz It’s Showtime w kategorii 85 kg.
Przeszłość w piłce nożnej.
Melvin Manhoef pochodzi z Surinamu. W wieku 3 lat przybył z rodziną do Holandii i osiadł w Rotterdamie. Tam zaczął uczęszczać na treningi piłki nożnej. Grał w drużynach juniorskich Feyenoordu, a później w mniejszych klubach 2. ligi. Karierę piłkarza zakończył przedwcześnie, w wieku 18 lat, z powodu kontuzji stawu skokowego.
Kariera w kick-boxingu.
Po rozstaniu z piłką, zaczął uczęszczać na treningi kick-boxingu. Już po trzech miesiącach stoczył i wygrał swoją pierwszą walkę.
W 2002 roku zadebiutował w K-1 na gali K-1 Holland GP w Arnhem. Przegrał z Remym Bonjaskym przez jednogłośną decyzję. W kolejnych latach skupił się na karierze w MMA, dlatego następną walkę dla K-1 stoczył dopiero w 2006 roku, nokautując Tatsufumi Tomihirę. W grudniu tego roku zmierzył się z Rayem Sefo podczas Finału K-1 World GP i przegrał przez nokaut. W 2007 roku pokonał na gali K-1 Europe GP w Amsterdamie Rusłana Karajewa. Znokautował go lewym sierpowym już w 52. sekundzie walki.
W kwietniu 2008 roku w Amsterdamie po raz drugi w swojej karierze uległ Bonjasky'emu, tym razem przez nokaut w trzeciej rundzie. Natomiast w grudniu sam znokautował Pawła Słowińskiego w pierwszej rundzie rezerwowej walki Finału K-1 World GP 2008.
W marcu 2009 roku wziął udział w turnieju o wakujące mistrzostwo K-1 w wadze ciężkiej. W półfinale został sensacyjnie znokautowany w pierwszej rundzie przez Keijiro Maedę.
29 sierpnia 2009 roku został mistrzem organizacji It’s Showtime w kat. 85 kg, pokonując w Budapeszcie Dénesa Rácza przez nokaut w trzeciej rundzie. Miesiąc później walczył w Seulu o awans do Finału K-1 WGP, gdzie po raz trzeci w karierze zmierzył się z Bonjaskym i ponownie mu uległ − tym razem minimalnie na punkty.
Kariera MMA.
Manhoef jest również doświadczonym zawodnikiem mieszanych sztuk walki. Większość ze swoich ponad 30 walk wygrał przez nokaut w pierwszej rundzie.
Największy sukces odniósł w październiku 2005 roku, gdy został mistrzem Cage Rage wagi półciężkiej nokautując Brazylijczyka Fabio Piamonte. Tytuł bronił dwukrotnie, najpierw 4 lutego 2006 pokonując przed czasem po zaciętej i emocjonującej walce Brazylijczyka Evangelistę „Cyborga” Santosa, będąc samemu kilkakrotnie na krawędzi nokautu, następnie 1 lipca 2006 Brytyjczyka Iana Freemana również przez nokaut.
Z Cage Rage przeniósł się do japońskiej organizacji HERO'S. W październiku 2006 roku zajął drugie miejsce w turnieju o mistrzostwo HERO'S w wadze półciężkiej. W finale przegrał przez poddanie z Yoshihiro Akiyamą.
Od 2008 roku Manhoef występuje w DREAM. Był jednym z uczestników turnieju DREAM Middleweight Grand Prix 2008, który miał wyłonić mistrza wagi średniej tej organizacji. Odpadł w półfinale, pokonany przez późniejszego tryumfatora turnieju, Gegarda Mousasi.
Podczas sylwestrowej gali Dynamite!! 2008 niespodziewanie znokautował w ciągu zaledwie 18 sekund cięższego od siebie aż o 40 kilogramów Marka Hunta. Manhoef podjął walkę na 24 godziny przed jej rozpoczęciem w zastępstwie chorego Jerome’a Le Bannera. Była to pierwsza porażka Hunta przez KO w jego profesjonalnej sportowej karierze.
W styczniu 2010 roku zadebiutował w amerykańskiej organizacji Strikeforce. Został znokautowany na gali "Strikeforce: Miami" przez Robbiego Lawlera w pierwszej rundzie.
1 grudnia 2012 roku miał zadebiutować w polskiej organizacji KSW w walce z Mamedem Chalidowem, jednak pojedynek nie doszedł do skutku z powodu kontuzji Holendra. Otrzymał także zapewnienie, że będzie mógł zawalczyć o pas mistrzowski w wadze średniej. Niedługo po wyleczeniu kontuzji stoczył zwycięski pojedynek na sylwestrowej gali DREAM 18 w Tokio, nokautując w niespełna 50 sekund uderzeniem kolanem w korpus Kanadyjczyka Denisa Kanga.
Od 2014 związany z Bellator MMA notując bilans 2 zwycięstw 2 porażki i 1 walki nierozstrzygniętej (no contest). 20 listopada 2015 zanotował 30 zawodowe zwycięstwo w MMA nokautując Hisakiego Kato.

</doc>
<doc id="1456997" url="https://pl.wikipedia.org/wiki?curid=1456997" title="Organizacja Wojskowa „Wilki”">
Organizacja Wojskowa „Wilki”

Wilki, a dokładniej Organizacja Wojskowa „Wilki” – pierwsza konspiracyjna organizacja, która podczas II wojny światowej starła się zbrojnie z Niemcami. OW „Wilki” wchodziła w skład Centralnego Komitetu Organizacji Niepodległościowych. Komendantem głównym OW „Wilki” był Józef Rylski-Brückner, ps. „Wilk-Biernacki”, szefem wywiadu zaś – Janusz Kusociński. Z czasem część OW „Wilki” połączyła się z ZWZ, a później AK, a część z NSZ. O losach niektórych członków OW „Wilki” opowiada książka Zdzisława Łukawskiego "„Pozycje bez okopów”" (Wyd. Książka i Wiedza 1969).

</doc>
<doc id="1456998" url="https://pl.wikipedia.org/wiki?curid=1456998" title="385 Pułk Piechoty Wojsk Wewnętrznych NKWD">
385 Pułk Piechoty Wojsk Wewnętrznych NKWD



</doc>
<doc id="1457000" url="https://pl.wikipedia.org/wiki?curid=1457000" title="Klasa okręgowa (grupa radomska)">
Klasa okręgowa (grupa radomska)

Klasa okręgowa (grupa radomska) – jedna z sześciu na terenie województwa mazowieckiego klas okręgowych, stanowiąca pośredni szczebel rozgrywkowy między V ligą, a klasą A. Stanowi siódmy poziom ligowy w rozgrywkach krajowych.
Zmagania w jej ramach toczą się cyklicznie systemem kołowym. Zwycięzcy grupy uzyskują awans do V ligi polskiej gr. mazowieckiej II, zaś najsłabsze zespoły relegowane są do poszczególnych grup klas A. Zarządzana przez – działający w imieniu Polskiego Związku Piłki Nożnej – Mazowiecki Związek Piłki Nożnej.
Zespoły piłkarskie pochodzą z terenu byłego województwa radomskiego.
W sezonie 2017/2018 mistrzostwo Ligi Okręgowej zdobył zespół Radomiak II Radom. 2. miejsce, premiowane udziałem w barażach, zajął Proch Pionki. Do A-klasy spadły Mogielanka Mogielnica oraz Gracja Tczów.
W sezonie 2011/12 mistrzostwo Ligi Okręgowej wywalczyła Szydłowianka Szydłowiec. Wicemistrzem, tytułem premiowanym udziałem w barażach, zajął Proch Pionki. Do A-klasy spadły KS Potworów, Zodiak Sucha oraz po przegranej Prochu Pionki w barażach o IV ligę Sadownik Błędów.
W sezonie 2017/18 mistrzostwo Ligi Okręgowej wywalczył Radomiak II Radom. Wicemistrzem, tytułem premiowanym udziałem w barażach, został Proch Pionki. Do A-klasy spadły: Mogielanka Mogielnica oraz Gracja Tczów.
Do IV ligi awansował mistrz.
Sezon 2012/2013.
Baraże o udział w IV lidze.
Finały 26 i 30 czerwca
Wisła Nowy Duninów - Sokół Przytyk 1-5 
Sokół Przytyk - Wisła Nowy Duninów 5-1
Wynik dwumeczu 10:2 dla Przytyka.
Awans: Sokół Przytyk
Sezon 2011/2012.
Baraże.
Finał – 17 i 20 czerwca 2012
Proch Pionki – Pogoń II Siedlce 4-3
Pogoń II Siedlce – Proch Pionki 7-0
Wynik dwumeczu 10-4 dla Pogoni. Awans: Pogoń II Siedlce
W związku z przegraną Prochu Pionki do klasy A spadł dodatkowo Sadownik Błędów.
Finał – 20 i 24 czerwca 2012
LKS Pniewy – Gracja Tczów 1-1
Gracja Tczów – LKS Pniewy 4-1
Wynik dwumeczu 5-2 dla Gracji. Awans: Gracja Tczów

</doc>
<doc id="1457001" url="https://pl.wikipedia.org/wiki?curid=1457001" title="Norwalk (Kalifornia)">
Norwalk (Kalifornia)

Norwalk - miasto w Stanach Zjednoczonych, w stanie Kalifornia, w hrabstwie Los Angeles. Około 103 tys. mieszkańców (2000).

</doc>
<doc id="1457007" url="https://pl.wikipedia.org/wiki?curid=1457007" title="Connected text">
Connected text



</doc>
<doc id="1457008" url="https://pl.wikipedia.org/wiki?curid=1457008" title="338 Pułk NKWD">
338 Pułk NKWD



</doc>
<doc id="1457009" url="https://pl.wikipedia.org/wiki?curid=1457009" title="Angels Keep Watching Over Me">
Angels Keep Watching Over Me

Angels Keep Watching Over Me – koncertowe DVD amerykańskiego muzyka Raya Charlesa, wydane w 2004 roku. Przedstawia ono koncert, podczas którego na scenie Charlesowi towarzyszył słynny, złożony ze 120 członków, chór Voices of Jubilation Gospel Choir z Newark w New Jersey. "Angels Keep Watching Over Me" ukazuje wybrane piosenki wykonane w ramach występu, w trakcie którego muzyk po raz pierwszy w życiu wykonywał świąteczne piosenki na żywo. Cały koncert na DVD ukazał się jako "Ray Charles Celebrates a Gospel Christmas with the Voices of Jubilation!" w 2003 roku.

</doc>
<doc id="1457011" url="https://pl.wikipedia.org/wiki?curid=1457011" title="Ludwika Mniszchówna">
Ludwika Mniszchówna

Ludwika Wandalin-Mniszech z Wielkich Kończyc h. Kończyce (1751-1799) – marszałkowa.
Życiorys.
Ojcem jej był Jan Karol Wandalin Mniszech Wielkich Kończyc h. Kończyce 1716-1759, generał lejtnant wojska koronnego, podkomorzy wielki litewski (1742), starosta halicki, łowczy koronny (1736), a matką była: Katarzyna Zamoyska z Zamościa h. Jelita.
Ślub wzięła w 19 czerwca 1766, w Gołębiu. Mężem jej został; ks. August Kazimierz Sułkowski h. Sulima (1729-1786), syn księcia Aleksandra Sułkowskiego i Marii Franciszki Stein zu Jettingen, wojewoda poznański (1782), generał lejtnant wojska koronnego, marszałek Rady Nieustającej, senator (ok. 1770, 1780), pisarz wielki koronny (1764), szambelan dworu królewskiego, wojewoda gniźnieński (1768), wojewoda kaliski (1778). 
Nie mieli dzieci.

</doc>
<doc id="1457014" url="https://pl.wikipedia.org/wiki?curid=1457014" title="332 Pułk Pograniczny NKWD">
332 Pułk Pograniczny NKWD

332 Pułk Pograniczny NKWD – jeden z pułków pogranicznych w składzie wojsk NKWD.
Rozkazem bojowym nr 0016 sztabu 64 DS WW NKWD z 16 maja 1945 otrzymał zadanie pozostania w dotychczasowych miejscach dyslokacji oraz obsługi operacyjnej województwa gdańskiego. Podlegał operacyjnie pułkownikowi Sienieczkinowi.

</doc>
<doc id="1457017" url="https://pl.wikipedia.org/wiki?curid=1457017" title="Pałac Beylerbeyi">
Pałac Beylerbeyi

Pałac Beylerbeyi (tur. "Beylerbeyi Sarayı") – znajduje się w Stambule w Turcji, w azjatyckiej części miasta, nad Bosforem.
Został wybudowany z polecenia sułtana Abdulaziza I przez braci architektów: Agopa i Sarkisa Baylana w latach 1861–1865, we francuskim stylu Neobarokowym, ale na tradycyjnym osmańskim planie: prostokątnym, z fasadą zwróconą w stronę Bosforu, z sześcioma holami (po trzy na każdym piętrze) i 24 pokojami.
Część południowo-zachodnia pałacu pełniła funkcje oficjalne, w części północno-wschodniej mieściły się prywatne apartamenty oraz harem.
Część oficjalna.
Wchodzi się do niej z holu wejściowego, z którego podwójne schody prowadzą do górnego holu przyjęć (zwanego "Holem z Macicy Perłowej"). Przylega do niego "Drewniany Pokój" – poczekalnia, wyłożona drogimi gatunkami drewna, oraz jadalnia. Korytarzem można dojść do holu z fontanną. Hol ten, oraz znajdujący się powyżej niego Salon Niebieski (nazwa pochodzi od szesnastu niebieskich kolumn otaczających pokój), stanowią połączenie z haremem.
Prywatne apartamenty.
Są o wiele mniejsze i urządzone skromniej niż część oficjalna. Składają się na nie dwa hole i skupione wokół nich pokoje, hol wejściowy i znajdujący się nad nim hol na piętrze, połączone podwójnymi schodami.
Wiele przedmiotów w pałacu pochodzi z Europy. Między innymi kryształowe żyrandole z Czech i wazy z Sevres.
Z tyłu pałacu znajdują się ogrody, przedzielone murem.

</doc>
<doc id="1457020" url="https://pl.wikipedia.org/wiki?curid=1457020" title="Tokaj Aszu">
Tokaj Aszu



</doc>
<doc id="1457024" url="https://pl.wikipedia.org/wiki?curid=1457024" title="Tłuszcz zwierzęcy">
Tłuszcz zwierzęcy



</doc>
<doc id="1457029" url="https://pl.wikipedia.org/wiki?curid=1457029" title="Pi of the Sky">
Pi of the Sky

Pi of the Sky – naukowy projekt badawczy powstały z inicjatywy prof. Bohdana Paczyńskiego służący do automatycznej obserwacji nieba w poszukiwaniu rozbłysków optycznych pochodzenia kosmicznego. Aparatura zainstalowana jest w obserwatorium Uniwersytetu Warszawskiego w Las Campanas Observatory na pustyni Atacama w Chile. W realizacji projektu uczestniczy zespół naukowców i inżynierów z Instytutu Problemów Jądrowych im. Andrzeja Sołtana, Instytutu Fizyki Doświadczalnej UW, Instytutu Systemów Elektronicznych Politechniki Warszawskiej, Wydziału Fizyki Politechniki Warszawskiej, Centrum Fizyki Teoretycznej PAN i Centrum Badań Kosmicznych PAN. Program Pi of the Sky działa od 2004 roku.
NUDP.
NUDP to protokół powstały w 2005 roku początkowo na potrzeby astrofizycznego projektu "Pi of the Sky". Protokół ten służy do komunikacji komputerów z kamerami za pośrednictwem interfejsu Ethernet (LAN) w topologi master-slave. Jego zastosowanie to lokalne uproszczone sieci sensorowe (WSN).
Impulsem do powstania nowego protokołu było płynne przejście ze stosowanego w prototypie kamer CCD interfejsu USB. Z powodu ograniczonych zasobów platformy sprzętowej, opartej na mikrokontrolerze serii 8051 i układ FPGA, należało zaimplementować „lekki” stos sieciowy bez protokołu TCP, a więc tylko ARP, IP/ICMP oraz UDP.
Powszechnie znany protokół UDP zapewnia wsparcie przez wszystkie współczesne systemy operacyjne, jednak nie gwarantuje, że datagramy dotrą do odbiorcy we właściwej kolejności oraz że w ogóle dotrą i zostaną odebrane. Te wady koryguje właśnie protokół NUDP, który jest kapsułkowany w protokole UDP jako jego dane.
NUDP składa się z dwóch głównych pól: nagłówka oraz opcjonalnie danych (data). Nagłówek NUDP składa się z 8 bajtów. Rozmiar pola danych nie przekracza 1450 bajtów tak, aby wszystkie nagłówki (IP, UDP, NUDP) wraz z danymi zmieściły się w maksymalnym rozmiarze ramki Ethernet. Struktura pakietu NUDP prezentuje się następująco:
[FF 00 TY CH NU MB ER HI] [optional data]
Typy pakietów (pole top):

</doc>
<doc id="1457030" url="https://pl.wikipedia.org/wiki?curid=1457030" title="Powstawanie miast">
Powstawanie miast

Powstawanie miast – proces zmiany struktury osadniczej regionu, w wyniku której powstaje miasto. Jest związane z określonym etapem rozwoju społecznego, uwarunkowane społecznym podziałem pracy. Osady, w których ludność zajmowała się działalnością pozarolniczą stopniowo powiększały się i zmieniały charakterystykę zabudowy na coraz bardziej zwartą. W miarę rozwoju cywilizacyjnego i społecznego osiedla te zyskiwały coraz większą odrębność administracyjną i polityczną, aż wreszcie stały się odrębnymi jednostkami administracyjnymi posiadającymi zespół przywilejów zebranych w tzw. "prawa miejskie".
Istnieje kilka funkcji, zwanych funkcjami miastotwórczymi, dzięki którym osady przekształcały się w miasta:
Miasta charakteryzowały głównie zajęcia ich mieszkańców. W praktyce powstawały one z połączenia dwóch lub więcej wyżej wymienionych funkcji (np. usługowo-handlowej i obronnej).

</doc>
<doc id="1457032" url="https://pl.wikipedia.org/wiki?curid=1457032" title="Punkt w nieskończoności">
Punkt w nieskończoności



</doc>
<doc id="1457034" url="https://pl.wikipedia.org/wiki?curid=1457034" title="Prosta niewłaściwa">
Prosta niewłaściwa



</doc>
<doc id="1457036" url="https://pl.wikipedia.org/wiki?curid=1457036" title="Prosta rzutowa">
Prosta rzutowa



</doc>
<doc id="1457045" url="https://pl.wikipedia.org/wiki?curid=1457045" title="Techniki Emocjonalnej Wolności">
Techniki Emocjonalnej Wolności

Techniki Emocjonalnej Wolności (ang. Emotional Freedom Techniques lub Tapping) – grupa technik terapeutycznych, opierająca się na trzech systemach: psychologii poznawczej, psychosomatyce i medycynie chińskiej, wykorzystywana do regulacji emocji, uznająca że są one somatyczną reakcją na bodziec stresowy. Procedura EFT polega na samodzielnym opukiwaniu określonych punktów na twarzoczaszce, głowie, tułowiu i kończynach górnych, przy jednoczesnym przeprowadzeniu specjalnego procesu myślowego. Proces ten polega na tzw. ekspozycji na problem, zastosowaniu przeformułowania poznawczego i zawiera element zjawiska desensytyzacji.
Działanie somatyczne EFT początkowo tłumaczono układem meridianów ciała. Wraz z rozwojem badań udowodniono bezpośredni wpływ techniki na aktywację poszczególnych struktur mózgu szczególnie ciała migdałowatego oraz hipokampa, produkcję hormonów stresu oraz regulację ekspresji genów, m.in. związanych z układem odpornościowym
Dla podstawowej techniki EFT – tzw. Klinicznego EFT, istnieje obecnie kilkaset przeprowadzonych badań, w tym publikowanych w recenzowanych czasopismach naukowych, przeprowadzonych zgodnie z najwyższymi standardami Medycyny Opartej Na Faktach oraz wytycznymi APA (ang. American Psychological Association). Ilość i jakość prób klinicznych umożliwiła przeprowadzenie 6 metaanaliz na polu działania EFT dla: objawów zespołu stresu pourazowego, depresji, zaburzeń lękowych oraz objawów somatycznych. EFT jest stosowane również jako narzędzie dla redukcji stresu i dystresu.
Historia.
EFT opisywane jest jako połączenie psychologii z medycyną chińską. Wynika to z faktu, że topografia punktów wykorzystywanych w tej procedurze została zaczerpnięta z mapy punktów akupunkturowych. Jednak igła akupunkturowa została zastąpiona przez ucisk, dotyk, a ostatecznie opukiwanie. Jako pierwszy zamiany tej dokonał w latach 60. dr George Goodheart – amerykański autor metody zwanej kinezjologią stosowaną. W latach 70. Australijski psychiatra John Diamond stosował w swojej praktyce opukiwanie punktów połączone z afirmacjami. Następnie, około 10 lat później, amerykański psycholog dr Roger Callahan nauczył się wykorzystywać opukiwanie punktów akupunkturowych w łagodzeniu zaburzeń psychicznych z obszaru zaburzeń lękowych i fobii. Stworzył określone sekwencje punktów dla różnych problemów emocjonalnych. Była to wczesna forma obecnego tappingu, która otrzymała nazwę TFT (ang. Thought Field Therapy) – Terapia Pól Myślowych. Obecną, najczęściej wykorzystywaną metodę EFT, opracował w latach 90. uczeń dra Callahana – inż. Gary Craig. Do dnia dzisiejszego powstało wiele odmian Technik Emocjonalnej Wolności. Na potrzeby standaryzacji badań dla APA uproszczono, ujednolicono i opisano procedurę, zachowując: proces opukiwania 9 podstawowych punktów, w połączeniu z określonym procesem poznawczym i ekspozycją na tzw. problem. Wersja ta nazywana jest Klinicznym EFT.
EFT w badaniach naukowych.
Techniki EFT dla PTSD – zespół stresu pourazowego.
Metaanaliza z 2017 zawierająca 7 publikacji wykazała ponadprzeciętną skuteczność EFT dla leczenia syndromu stresu pourazowego. Efekt ten został osiągnięty w przeciągu 4 – 10 sesji (maksymalnie 10 godzin terapii) dla porównania, większość terapii wg „złotego standardu” dla PTSD rekomenduje 12-18 sesji dla osiągnięcia porównywalnych wyników. W badaniu wykazano również brak efektów ubocznych wśród wszystkich uczestników z grupy badawczej i udowodniono bezpieczeństwo zastosowania EFT zarówno w sesjach terapeutycznych, jak i w samopomocy.
W kolejnej metaanalizie badano wpływ zastosowania TFT (Thought Field Therapy), czyli jednej z odmian EFT, na objawy PTSD. Analiza 5 publlikacji wykazała bardzo wysoką skuteczność metody TFT.
W badaniu obejmującym 59 weteranów wojennych sprawdzano wpływ EFT na objawy zespołu stresu pourazowego i inne objawy psychologiczne. 30 osobom udzielono 6 godzin sesji EFT. Pozostałe 29 osób przydzielono do grupy kontrolnej. Grupy porównywano zarówno przed, jak i po interwencji EFT. Pacjenci, którym udzielono pomocy EFT zanotowali znaczące zmniejszenie objawów PTSD. Ponadto 90% osób z grupy badawczej nie spełniało już klinicznych kryteriów zespołu stresu pourazowego, w porównaniu do wyniku 4% z grupy kontrolnej. Weteranów z grupy kontrolnej poddano następnie 6 sesjom EFT. Po trzech z nich 60% osób nie spełniało już klinicznych kryteriów PTSD. Ta liczba zwiększyła się do 86% po ukończeniu całego programu sześciu sesji i pozostała na poziomie 86% po trzech miesiącach i 80% po sześciu miesiącach od zakończenia interwencji EFT.
Badanie na grupie 46 osób pod przewodnictwem T. Karatzias’a z 2011 roku porównywało terapię odwrażliwiania za pomocą ruchu gałek ocznych (EMDR) i EFT w leczeniu PTSD. Po 23 osoby przydzielono losowo do grupy EFT i EMDR. Uczestników porównywano przed, po terapii, jak i 3 miesiące po zakończeniu. Wyniki wykazały, że zarówno EMDR, jak i EFT wykazały znaczący efekt terapeutyczny po zakończeniu interwencji. Wpływ terapii został podtrzymany 3 miesiące po jej zakończeniu.
W innym badaniu sprawdzano wpływ EFT na nieletnich ofiarach psychicznej lub fizycznej przemocy domowej w wieku od 12 do 17 lat. Uczestnicy przydzieleni do grupy EFT otrzymali jedną godzinną sesję EFT. Osoby z grupy kontrolnej nie zostały poddane terapii. Wyniki wszystkich badanych, którym udzielono terapii EFT, poprawiły się do tego stopnia, że nie spełniali klinicznych kryteriów skali IES dla zespołu stresu pourazowego.
Pod kątem PTSD badano również 77 seminarzystów płci męskiej, którzy doświadczyli trzęsienia ziemi w Haiti 2010 roku. Celem badania było sprawdzenie możliwości terapii EFT dla grupy badanych, którzy przeżyli traumę. 48 uczestników wykazywało wyniki w klinicznym zakresie dla zespołu stresu pourazowego. 2 dni warsztatów EFT poprawiły wyniki do tego stopnia, że żaden z uczestników warsztatów nie spełniał klinicznych wymogów w odniesieniu do pomiaru PTSD. Średnie zmniejszenie objawów zespołu stresu pourazowego wynosiło 72 procent.
Działanie EFT dla depresji.
W 2016 roku przeprowadzono metaanalizę dotychczasowych wysiłków badawczych dotyczących wpływu EFT na leczenie depresji. Wzięto pod uwagę 20 badań, zwarto wyniki leczenia łącznie 446 osób, a także randomizowane próby kliniczne których uczestnikami były łącznie 653 osoby. Wykazano bardzo duży efekt w stosowaniu EFT do leczenia depresji na podstawie wskaźnika Cohena (d=1,31). Ponadto wielkość efektu EFT w terapii depresji była większa niż wykazano w metaanalizach badań dotyczących psychoterapii i badań nad lekami przeciwdepresyjnymi. Terapia EFT okazała się również skuteczniejsza niż oddychanie przeponowe, edukacja w zakresie higieny snu i interwencje psychologiczne w postaci wspomagających rozmów. Nie wykazano znaczącej różnicy w skutkach leczenia między EFT a EMDR. Badani uczestniczyli w maksymalnie 10 sesjach EFT.
238 studentów pierwszego roku oceniono na skali depresji Becka (BDI). 30 z nich, którzy wykazywali objawy umiarkowane lub ciężkie przyjęto do badania. 15 uczestników badania otrzymało cztery 90-minutowe grupowe sesje EFT. Grupa kontrolna nie otrzymała żadnego leczenia. Po trzech tygodniach oceniono ponownie uczestników badania. Grupa EFT wykazała znacząco niższy poziom depresji na skali BDI. Średni wynik osób, które otrzymały terapię EFT zaliczał się na skali depresji Becka w zakresie “brak depresji lub obniżenia nastroju”.
Inne próby kliniczne również potwierdziły wysoką skuteczność EFT dla leczenia objawów depresji do tego stopnia, że część uczestników badania nie spełniała więcej kryteriów diagnostycznych objawów depresji.
W badaniu porównującym skuteczność psychoterapii behawioralno-poznawczej oraz EFT wykazano podobną skuteczność obu metod, jednak badanie efektów terapeutycznych wykonane po pół roku wykazało większą trwałość w grupie przyjmującej terapię EFT.
Badania skuteczności EFT dla lęku, zaburzeń lękowych, fobii.
W 2016 roku przeprowadzono metaanalizę 14 randomizowanych badań kontrolowanych w aspekcie wykorzystania EFT do terapii zaburzeń lękowych. Dotyczyła ona 658 osób, które otrzymało sesje EFT lub były w grupie kontrolnej. Wyniki metaanalizy wskazały jednoznacznie, że efekt terapeutyczny EFT jest znaczący.
W 2003 pod kierownictwem Steve Wells’a przeprowadzono porównanie badawcze terapii EFT i oddychania przeponowego w kontekście redukcji fobii przed małymi zwierzętami w kontrolowanych warunkach. 18 losowo przydzielonym do grupy uczestnikom badania udzielono 30 minutową sesji EFT. Pozostałe 17 osób z grupy kontrolnej otrzymało pomoc w postaci oddychania przeponowego. Wyniki wykazały znacząco wyższą skuteczność terapii EFT zarówno pod kątem zmiany zachowania, jak i w kwestionariuszu. Sprawdzono uczestników badania po sześciu i dziewięciu miesiącach od zakończenia badania. Wyższa skuteczność terapii EFT została podtrzymana.
Badanie pod przewodnictwem Steve Wells’a zostało zreplikowane w 2010 roku włączając do pomiarów poziom oczekiwań uczestników względem skuteczności terapii. Obie grupy wykazały ten sam stopień oczekiwania. Wykazano zatem, że wyniki do których doszedł Steve Wells i jego zespół w 2003 roku nie mogą być wytłumaczone przez efekt placebo. To badanie doczekało się kolejnej replikacji w 2011 roku. Tym razem badano skuteczność terapii EFT redukcję lęku wysokości. Wyniki były konsekwentne z badaniem z 2003r.
Brytyjskie badanie pilotażowe obejmowało 30 osób oczekujących na leczenie stomatologiczne. Wszyscy uczestnicy ocenili swój poziom lęku jako wysoki, wyniki w skali SUD wynosiły 6 i więcej punktów. Badani otrzymali 10 minutową sesję EFT, co pozwoliło na średni spadek o 5 punktów w skali lęku. 83% osób wykazywało spadek o co najmniej 4 punkty na skali. Badanie odbyło się bez grupy kontrolnej.
Przebadano wpływ jednej 20-minutowej sesji EFT na redukcję lęku spowodowanego traumatycznymi wspomnieniami związanymi z aktywnością sportową oraz wpływ na wzrost pewności siebie u 10 sportowców. Sprawdzano wyniki uczestników przed i po badaniu. Zweryfikowano wyniki również 60 dni po sesji EFT. Wykazano znaczącą poprawę w redukcji lęku na subiektywnej skali stresu (SUD), jak i wzrost pewności siebie u wszystkich osób, którym udzielono sesji EFT.
Randomizowane badanie kontrolne z 2009 miało na celu ustalenie wpływ EFT i progresywnej relaksacji mięśniowej (PMR) na redukcję lęku przed egzaminami. Przeprowadzono je na populacji 312 uczniów liceum. Do badania wybrano 70 osób z najpoważniejszymi objawami lęku. Uczestnicy przez dwa miesiące stosowali autoterapię samodzielnie będąc wcześniej przeszkoleni ze stosowania EFT i PMR. 32 osoby spełniły wymogi badania pod kątem wykonywania ćwiczeń. Obie grupy wykazały statystycznie znaczącą redukcję lęku przed egzaminem. Grupa, która stosowała EFT wykazała znacząco niższe wyniki na skali lęku niż grupa stosująca PMR. Wszyscy uczestnicy uzyskali niższe oceny po badaniu niż przed.
Wiele innych badań na przestrzeni lat również wykazało skuteczność EFT dla łagodzenia objawów takich zaburzeń lękowych jak np.: klaustrofobii, wspomnianego już lęku przed dentystą i publicznymi wystąpieniami, stresu związanego z pracą w służbie zdrowia w tym również – w czasie pandemii.
Badania wpływu EFT na zmiany fizjologiczne.
Część prób klinicznych zajmowała się badaniem zmian fizjologicznych następujących u osób poddanych terapii EFT. Brano pod uwagę parametry z wyników badań EEG, EMG lub częstotliwość oddechów. Jedne z najnowszych badań pokazują statystycznie istotne zmiany w badaniu fMRI – funkcjonalnym obrazowaniu mózgu, w grupie badawczej osób leczonych na zaburzenia odżywiania przed i po 4 tygodniowym programie terapeutycznym z użyciem EFT. Wykazano również wpływ sesji EFT na redukcję poziomu hormonu stresu – kortyzolu, efekty epigenetyczne oraz redukcję bólu.
Dr Dawson Church przeprowadził badanie na 216 pracownikach służby zdrowia, uczestniczących w pięciu konferencjach w ciągu roku. Wszystkie osoby brały udział w dwugodzinnych warsztatach EFT, a po nich otrzymali dwugodzinną sesję mającą ma celu samodzielne zastosowanie techniki. Po czterech godzinach wszyscy uczestnicy wykazali spadek poziomu stresu emocjonalnego i bólu. Skontaktowano się również z uczestnikami badania dziewięćdziesiąt dni po jego zakończeniu. Okazało się, że osoby które stosowały EFT, częściej doświadczyły znacznie większego spadku objawów stresu.
Zmierzono wpływ EFT na spadek poziomu kortyzolu w badaniu z 2012 roku, na grupie 83 osób. Uczestników losowo przydzielono do grup: EFT, grupy psychoterapeutycznej, która otrzymała wspierające wywiady i grupy bez jakiejkolwiek interwencji. Poziom kortyzolu, który jest hormonem przewlekłego stresu, mierzono tuż przed badaniem i 30 minut po terapii. Uczestnicy, którzy otrzymali sesję EFT doświadczyli znaczącego obniżenia poziomu kortyzolu, średnio o 24%. Dla porównania spadek dla grupy psychoterapeutycznej wynosił 14%. Grupa bez interwencji zanotowała spadek o 14%. Uczestników oceniano również w kwestionariuszu SA-45. Zaobserwowano, że spadek poziomu kortyzolu dla grupy EFT był odzwierciedleniem obniżenia objawów stresu na skali niepokoju, depresji i innych symptomów odczuwanych przez uczestników.
W 2020 dr Peta Stapleton z zespołem naukowców dokonała repliki tego badania, jednak zamiast indywidualnych sesji EFT przeprowadzano sesje grupowe stosując technikę zapożyczonych korzyści, która zalicza się do jednej z technik EFT. Badanie przeprowadzono na grupie 53 uczestników. Zaobserwowano znaczący spadek poziomu kortyzolu w ślinie o 43% dla grupy EFT. Osoby, którym udzielono psychoedukacji doświadczyły spadku poziomu kortyzolu na poziomie 20%.
Badacze przyglądali się również wpływowi stosowania technik EFT na bezsenność. Badanie z 2013 roku na weteranach wojennych doświadczających bezsenności z powodu zespołu stresu pourazowego wykazało znaczącą istotność. Średnie wyniki w ocenie zmalały z wartości klinicznej do subklinicznej. W innym badaniu 10 pacjentów geriatrycznych z bezsennością zanotowało podobną poprawę w redukcji bezsenności na równi ze spadkiem niepokoju i depresji i z jednoczesnym wzrostem satysfakcji z życia. Porównano również wpływ EFT i psychoedukacji dotyczącej snu na grupie 20 osób. Wyniki badań wskazały na znaczący spadek na skali depresji i bezsenności.
Istotność elementu somatycznego w terapii EFT – krytyka i badania porównawcze.
Badacze niejednokrotnie podejmowali próby rozstrzygnięcia czy część somatyczna technik EFT, tzn. opukiwanie określonych punktów na ciele jest konieczne do osiągnięcia wyników terapeutycznych. Przeprowadzano badania porównawcze. Pierwsze badanie z 2003 roku wykazało podobną skuteczność technik zarówno dla EFT, dla grupy stosującej terapię poprzez modelowanie, jak i dla grupy która przyjęła placebo. Autorzy uznali element akupresury jako nieistotny w terapii. W badaniu tym nie zastosowano jednak pełnej randomizacji grup, poprawnych ocen w pomiarach, a grupa EFT stosowała punkty niestandardowe dla procesu EFT. W kolejnym badaniu porównującym grupę EFT z grupą kontrolną badani z grupy stosującej opukiwanie wykazali większą poprawę jednak terapia osób z grupy, która nie stosowała opukiwania, różniła się większą ilością parametrów niż tylko brakiem opukiwania. Badanie porównawcze z 2015 roku pokazało istotną różnicę pomiędzy opukiwaniem właściwych punktów, a punktów fikcyjnych na korzyść tych pierwszych, jednak pojawiły się błędy metodologiczne zanieczyszczające wyniki. Wreszcie kolejne badanie podobne w koncepcji do poprzedniego oraz metaanaliza z 2018 ostatecznie wykazały, że rzeczywiste opukiwanie właściwych punktów było aktywnym składnikiem sukcesu terapii.
Wśród badaczy stawiane są pytania czy zmiany, które obserwujemy w badaniach klinicznych wynikają z istnienia specyficznej relacji klient-terapeuta lub z powodu efektu placebo. Stosowanie w badaniach nad EFT najwyższej formy badania klinicznego (randomizowane badanie kliniczne) eliminuje stronniczość i oczekiwania zarówno ze strony terapeuty, jak i klienta, oraz umożliwia obiektywną ocenę. Podobne wyniki u wielu niezależnych autorów, replikacje badań, oraz próby kliniczne różnych formy terapii EFT (oprócz indywidualnej również grupowe, zdalne oraz autoterapia) sprowadzają do minimum zaburzenie wyniku wpływem intencji autora. Nie wyklucza to jednak istnienia potrzeby dalszych badań w tym zakresie.
Procedura EFT.
Sesja klinicznego EFT rozpoczyna się wywiadem, podczas którego określa się cel pracy, definiuje problem i precyzuje dominującą emocję i/lub wspomnienie związane z danym problemem. Po rozpoznaniu dominującej, kluczowej emocji przechodzi się do opukiwania punktów i procesu złożonego z trzech specyficznych rund. Proces pozwala uwolnić tzw. negatywną/przeszkadzającą emocję. W zależności od stopnia nasilenia problemu może być konieczne wykonanie kilku sesji aby wyeliminować wszystkie aspekty podtrzymujące dany problem, jednak prawidłowo wykonana procedura EFT zwykle przynosi pierwsze rezultaty już w trakcie trwania sesji. Kliniczne EFT określa topografię 9 parzystych punktów, łatwych do zlokalizowania, które w trakcie procedury należy kolejno delikatnie opukiwać. W zależności od wskazań techniki EFT stosuje się w formie indywidualnych sesji terapeutycznych, sesji grupowych, jak i samodzielnej praktyki.

</doc>
<doc id="1457052" url="https://pl.wikipedia.org/wiki?curid=1457052" title="Song Huizong">
Song Huizong

Huizong, chiń. 徽宗 (ur. 2 listopada 1082, zm. 4 czerwca 1135) – cesarz Chin z Północnej dynastii Song, panujący od 7 lutego 1101 do 18 stycznia 1126.
Uważany za najzdolniejszego z malarzy spośród cesarzy chińskich. Malował przede wszystkim ptaki i kwitnące gałęzie drzew, stając się mistrzem tego gatunku. Był także zdolnym kaligrafem. W roku 1104 ustanowił oddzielną "Akademię Malarską" dla malarzy, obok istniejącej już "Akademii Literatury", grupującej uczonych. W związku z powyższym ustanowił także odpowiedni system egzaminacyjny oraz tytuły przyznawane malarzom. Powiększył także znacznie cesarskie zbiory malarstwa – według katalogu spisanego pod koniec jego panowania liczyły one 6396 obrazów pędzla 231 malarzy.
Na okres jego panowania przypadł atak Dżurdżenów na kitańską dynastię Liao. Cesarz poparł najeźdźców, sprzymierzając się z nimi przeciwko staremu wrogowi dynastii Song. Jednak po pokonaniu Kitanów i założeniu na północy Chin dynastii Jin w roku 1126 Dżurdżenowie uderzyli na Songów, zajmując ich stolicę, Kaifeng. Huizong już 18 stycznia 1126 roku abdykował na rzecz swojego syna, Qinzonga, lecz wraz z nim został ujęty w zdobytym Kaifengu i wywieziony na północ. Zmarł w niewoli na terenie dzisiejszej Mandżurii 4 czerwca 1135 roku.

</doc>
<doc id="1457053" url="https://pl.wikipedia.org/wiki?curid=1457053" title="Logting">
Logting



</doc>
<doc id="1457054" url="https://pl.wikipedia.org/wiki?curid=1457054" title="Loegting">
Loegting



</doc>
<doc id="1457056" url="https://pl.wikipedia.org/wiki?curid=1457056" title="Wojewodowie brzesko-litewscy">
Wojewodowie brzesko-litewscy



</doc>
<doc id="1457057" url="https://pl.wikipedia.org/wiki?curid=1457057" title="Jiri Prochaska">
Jiri Prochaska



</doc>
<doc id="1457058" url="https://pl.wikipedia.org/wiki?curid=1457058" title="Sobór w Timisoarze">
Sobór w Timisoarze



</doc>
<doc id="1457060" url="https://pl.wikipedia.org/wiki?curid=1457060" title="Kasztelanowie brzesko-litewscy">
Kasztelanowie brzesko-litewscy



</doc>
<doc id="1457061" url="https://pl.wikipedia.org/wiki?curid=1457061" title="Cerkiew w Borzesti">
Cerkiew w Borzesti



</doc>
<doc id="1457063" url="https://pl.wikipedia.org/wiki?curid=1457063" title="Ruchy higroskopowe">
Ruchy higroskopowe

Ruchy higroskopowe – ruchy części roślin, które są wywołane ich higroskopijnością. Ruchy te mają ograniczony zakres i są powtarzalne. Ich podstawą jest kurczenie się lub pęcznienie martwych części błon, ścian komórkowych, a także całych komórek na skutek ich wysychania lub nasiąkania. Submikroskopowa struktura tych elementów wymusza anizotropię pęcznienia lub wysychania włókien i ich skręcenie lub wygięcie. To z kolei może spowodować zamknięcie lub otwarcie owocu. Organy często wysychając po obumarciu zwijają się lub rozwijają, co bywa odwracane po ich nawilżeniu.
Ruchy higroskopowe są często wykorzystywane do rozprzestrzeniania diaspor, np. do otwierania torebek mydlnicy lub perystomów mszaków, a także większych części tzw. róż jerychońskich, zagrzebywania się nasion iglicy i in. Ruchy higroskopowe mogą też w wydatny sposób ułatwiać rozprzestrzenianie się zarodników skrzypów.
Ruchy higroskopowe dzielą się na:

</doc>
<doc id="1457064" url="https://pl.wikipedia.org/wiki?curid=1457064" title="Zamek Hulshoff">
Zamek Hulshoff



</doc>
<doc id="1457065" url="https://pl.wikipedia.org/wiki?curid=1457065" title="Zamek Huelshoff">
Zamek Huelshoff



</doc>
<doc id="1457066" url="https://pl.wikipedia.org/wiki?curid=1457066" title="Teodino de Arrone">
Teodino de Arrone

Teodino (zm. 7 marca 1186) – włoski duchowny katolicki, kardynał. Niekiedy jest mylony z benedyktyńskim opatem Teodino de Scarpa z Monte Cassino (zm. 1167).
Pochodził z Arrone w prowincji Perugia. Na początku lat 60. XII wieku był subdiakonem i niskiej rangi urzędnikiem kurii papieskiej. W latach 1161-1162 przebywał w Hiszpanii i Anglii, gdzie zajmował się m.in. zbieraniem należnych kurii opłat. W 1163 roku w jednym z dokumentów został określony jako papieski kamerling. Rok później towarzyszył kardynałowi Giovanni Conti da Anagni w jego legacji na Węgrzech. W grudniu 1165 roku papież Aleksander III mianował go kardynałem-diakonem S. Maria in Portico, a w marcu 1166 kardynałem–prezbiterem S. Vitale. Jego podpis widnieje na bullach papieskich datowanych między 18 marca 1166 a 9 marca 1186. W latach 1171-1173 wspólnie z kardynałem Alberto di Morra był legatem papieskim we Francji i Anglii w celu udzielenia rozgrzeszenia królowi Henrykowi II z domniemanego udziału w zabójstwie arcybiskupa Tomasza Becketa. W 1177 negocjował warunki tzw. traktatu weneckiego kończącego spór między papieżem Aleksandrem III a cesarzem Fryderykiem I Barbarossą. Uczestniczył w Soborze Laterańskim III. W maju 1179 uzyskał promocję do rangi kardynała-biskupa Porto-Santa Rufina. Uczestniczył w papieskiej elekcji 1181 oraz w papieskiej elekcji 1185. Zmarł w Weronie.

</doc>
<doc id="1457067" url="https://pl.wikipedia.org/wiki?curid=1457067" title="Haus Ruschhaus">
Haus Ruschhaus



</doc>
<doc id="1457070" url="https://pl.wikipedia.org/wiki?curid=1457070" title="Krzysztof Zenowicz (wojewoda brzesko-litewski)">
Krzysztof Zenowicz (wojewoda brzesko-litewski)



</doc>
<doc id="1457071" url="https://pl.wikipedia.org/wiki?curid=1457071" title="Best of Breed">
Best of Breed



</doc>
<doc id="1457073" url="https://pl.wikipedia.org/wiki?curid=1457073" title="Haus Rueschhaus">
Haus Rueschhaus



</doc>
<doc id="1457075" url="https://pl.wikipedia.org/wiki?curid=1457075" title="Michaił Pawłow">
Michaił Pawłow



</doc>
<doc id="1457079" url="https://pl.wikipedia.org/wiki?curid=1457079" title="Pradhania">
Pradhania

Pradhania – rodzaj niewielkiego dinozaura z grupy zauropodomorfów (Sauropodomorpha). Żył we wczesnej jurze na terenach współczesnego Półwyspu Indyjskiego. Jego skamieniałości zostały odkryte w datowanych na synemur osadach formacji Dharmaram w indyjskim stanie Andhra Pradesh. Materiał kopalny, na podstawie którego opisano "Pradhania", należy do niemal dorosłego osobnika i obejmuje fragmenty czaszki, zęby, dwa kręgi szyjne i jeden krzyżowy oraz kilka kości lewej dłoni (ISI R265). W pobliżu odnaleziono również szczątki dwóch innych zauropodomorfów – "Lamplughsaura" oraz nienazwanej formy. Nazwa rodzajowa "Pradhania" honoruje Dhuyię Pradhana, kolekcjonera skamieniałości współpracującego z Indian Statistical Institute, zaś gatunkowa "fragilis", oznaczająca po łacinie „kruchy”, odnosi się do kruchej natury zwierzęcia.
"Pradhania" była mniejsza i lżej zbudowana niż "Lamplughsaura" – długość dorosłego osobnika szacuje się na około 4 m. Kutty i współpracownicy wskazują na kilka cech anatomicznych "Pradhania gracilis", takich jak wydłużone kręgi szyjne z niskimi wyrostkami kolczystymi oraz budowa kości szczękowej, zębów i kości dłoni, dowodzących jej odrębności od "Lamplughsaura dharmarensis". Według analizy filogenetycznej przeprowadzonej przez Kutty'ego i współpracowników "Pradhania" jest bazalnym zauropodomorfem nienależącym do kladu Sauropoda + Plateosauria, lecz bardziej zaawansowanym od saturnalii oraz tekodontozaura i siostrzanym dla "Lamplughsaura". Z kolei analiza przeprowadzona w 2011 roku przez Novasa i współpracowników zasugerowała, że "Pradhania" należy do grupy Massospondylidae – synapomorfiami łączącymi ją z pozostałymi przedstawicielami grupy są: spojeniowe zakończenie kości zębowej mocno zakrzywione w stronę brzuszną oraz przednie kręgi szyjne z trzonem co najmniej czterokrotnie dłuższym od ich przedniej powierzchni stawowej.

</doc>
<doc id="1457081" url="https://pl.wikipedia.org/wiki?curid=1457081" title="Goin' Crazy">
Goin' Crazy



</doc>
<doc id="1457085" url="https://pl.wikipedia.org/wiki?curid=1457085" title="Halina Jaworski">
Halina Jaworski

Halina Jaworski (ur. 13 grudnia 1952 w Gdańsku) – malarka abstrakcyjna. 
Życiorys.
Urodziła się 13 grudnia 1952 roku w Gdańsku. W 1968 roku wyjechała do Izraela, gdzie ukończyła szkołę średnią i studiowała w Akademii Sztuk Pięknych i Wzornictwa Besaleela (1971–1973). W latach 1974–1979 kontynuowała studia w Kunstakademie Düsseldorf w pracowni prof. Günthera Ueckera, po czym przez rok pracowała w roli asystenta profesora. W 1977 roku wyjechała na stypendium do Japonii. Do stypendiów, które otrzymała Jaworski, należą także Stiftung Kunstfonds Arbeitsstipendium (Bonn, 1984), czy Goslar Kaiserring-Stipendium (1986). W 1979 roku została laureatką nagrody Kunstakademie Düsseldorf. 
Malarstwo Jaworski charakteryzuje się wielością znaczeń. Cezurę w jej twórczości wyznacza rok 1977: do tego momentu posługiwała się jedynie odcieniami bieli, po czym jej prace zaczęły opierać się na kolorowych formach geometrycznych. W 1979 roku zaczęła tworzyć charakterystyczne dla jej późniejszej twórczości wielokątne obrazy, nie porzucając jednak całkowicie formatów tradycyjnych. W wielu pracach nawiązuje do żydowskiej historii i kultury, dla przykładu w dyptyku "Hommage à Maurycy Gottlieb" nawiązując do obrazu Maurycego Gottlieba przedstawiającego modlitwę w synagodze. Tworzy także kolaże, reliefy, asamblaże. W 1979 roku stworzyła wielkopowierzchniową instalację na obchody rocznicy powstania Wuppertalu. 
Mieszka w Düsseldorfie. 

</doc>
<doc id="1457088" url="https://pl.wikipedia.org/wiki?curid=1457088" title="Hohenbruch (KL)">
Hohenbruch (KL)

Obóz koncentracyjny Hohenbruch – niemiecki obóz koncentracyjny w Prusach Wschodnich, położony w pobliżu miejscowości o tej samej nazwie (obecnie Gromowo w rejonie sławskim obwodu kaliningradzkiego Federacji Rosyjskiej).
W latach 1939–1942 (według innych źródeł do 1944, lub nawet do stycznia 1945) siedziba nazistowskiego obozu koncentracyjnego zlokalizowanego na bagnistym terenie w lesie, 3 km od wsi, w miejscu wcześniejszego obozu pracy Reichsarbeitsdienstu dla niemieckiej młodzieży, którego baraki zaadaptowano na potrzeby obozu SS. Jego ofiarami byli przede wszystkim Polacy, zarówno działacze polonijni należący do Związku Polaków w Niemczech, Polskiego Związku Zachodniego, Polskiego Towarzystwa Gimnastycznego „Sokół”, Związku Harcerstwa Polskiego w Niemczech z Prus Wschodnich, polscy celnicy spod Malborka i Tczewa, jak i z terenów sąsiednich, ale też przedstawiciele innych nacji, w tym Niemcy i Żydzi. Praca więźniów była wykorzystywana do karczowania lasu i osuszania bagien. Dzieje obozu Hohenbruch są mało znane. Przebywało tu do kilku tysięcy więźniów, jednak ich dokładnej liczby dotąd nie ustalono. Około 200 osób zostało zamordowanych. Komendantem obozu był Pust.
Niektórzy więźniowie i ofiary obozu:
W 1946 Juliusz Malewski, działacz Związku Polaków w Prusach Wschodnich, sprowadził prochy Pieniężnego i innych Polaków do Olsztyna, po czym postawił na terenie obozu krzyż. W późniejszym okresie uległ on zniszczeniu i został odtworzony w lutym 1995. W 2006 z inicjatywy Jarosława Czubińskiego, konsula generalnego RP w Kaliningradzie i weteranów z olsztyńskiego Związku Byłych Żołnierzy Zawodowych i Oficerów Rezerwy, zaplanowano odsłonięcie kamiennego pomnika ofiar obozu (proj. Janusz Wierzyński), który odsłonięto w marcu 2011, z napisami w językach polskim i rosyjskim po obu stronach pamiątkowej płyty.

</doc>
<doc id="1457090" url="https://pl.wikipedia.org/wiki?curid=1457090" title="Balios">
Balios



</doc>
<doc id="1457091" url="https://pl.wikipedia.org/wiki?curid=1457091" title="Fregaty rakietowe typu 21">
Fregaty rakietowe typu 21

Fregaty rakietowe typu 21 – brytyjskie fregaty rakietowe, które zaczęły wchodzić do służby w skład Royal Navy od 1974. Dwa okręty typu zostały zatopione przez argentyńskie lotnictwo podczas wojny o Falklandy-Malwiny. Po wycofaniu ze służby w Royal Navy okręty sprzedano Pakistanowi. Okręty znane są także jako typ "Amazon".
Historia.
Prace nad nowymi wielozadaniowymi jednostkami eskortowymi rozpoczęły się w Wielkiej Brytanii w połowie lat 60. XX wieku. Prace nad okrętami zlecono prywatnym stoczniom Vosper Thornycroft i Yarrow. Prace były częściowo finansowane przez Australię, która planowała zamówić pięć okrętów tego typu. 
Budowa pierwszej jednostki HMS „Amazon” (F169) rozpoczęła się 6 listopada 1969 w stoczni Vosper Thornycroft. Wodowanie miało miejsce 26 kwietnia 1971, wejście do służby 11 maja 1974. Po wybuchu wojny o Falklandy-Malwiny w ramach 4 Eskadry Fregat, wszystkie okręty typu oprócz „Amazon” skierowano w rejon działań wojennych. W wyniku walk argentyńskie lotnictwo zatopiło dwa okręty: „Antelope” i „Ardent”. Pozostałe okręty w latach 1993 - 1994 zostały sprzedane Pakistanowi, gdzie zostały poddane modernizacji.
Opis.
Konstrukcja nadbudówki w celu obniżenia masy została wykonana z aluminium. Siłownia okrętów w układzie COGOG składała się z czterech turbin gazowych.

</doc>
<doc id="1457092" url="https://pl.wikipedia.org/wiki?curid=1457092" title="429W">
429W

429W – czteroosiowy wagon towarowy, produkowanych przez Fabrykę Wagonów Gniewczyna, przeznaczony do transportu towarów masowych odpornych na czynniki atmosferyczne (np. węgiel, ruda). Rozładunek może odbywać się na wywrotnicach bocznych. Wagon jest przeznaczony wyłącznie do ruchu krajowego (Posiada dopuszczenie Głównego Inspektora Kolejnictwa, brak standardów UIC). Oznaczenia literowe w PKP Eaos-w.

</doc>
<doc id="1457094" url="https://pl.wikipedia.org/wiki?curid=1457094" title="Wyrazy pochodne">
Wyrazy pochodne



</doc>
<doc id="1457097" url="https://pl.wikipedia.org/wiki?curid=1457097" title="Peter Moore (seryjny morderca)">
Peter Moore (seryjny morderca)

Peter Howard Moore (ur. 19.09.1946) – brytyjski seryjny morderca. Od września do grudnia 1995 roku brutalnie zamordował w Walii cztery osoby. Jak sam stwierdził, zrobił to wyłącznie dla zabawy. Za morderstwa został skazany w październiku 1996 roku na dożywocie. W czerwcu 2008 roku Moore ubiegał się o warunkowe zwolnienie, jednak sąd nie wydał na to zgody.

</doc>
<doc id="1457098" url="https://pl.wikipedia.org/wiki?curid=1457098" title="San Lorenzo Buenos Aires">
San Lorenzo Buenos Aires



</doc>
<doc id="1457101" url="https://pl.wikipedia.org/wiki?curid=1457101" title="Perystom (zoologia)">
Perystom (zoologia)

Perystom, peristom, perystomium (łac. "peristomium", "peristoma") może oznaczać:

</doc>
<doc id="1457103" url="https://pl.wikipedia.org/wiki?curid=1457103" title="Robin Welsh">
Robin Welsh

Robin Welsh (ur. 20 października 1869 w Edynburgu, zm. 21 października 1934 tamże) – szkocki sportowiec, sędzia i działacz sportowy. Curler, członek drużyny Royal Caledonian Curling Club, która podczas pierwszych zimowych igrzysk olimpijskich w 1924 zdobyła złoty medal w curlingu oraz rugbysta, reprezentant Szkocji.
W młodości uprawiał rugby i związany był z klubem Watsonian Football Club. W latach 1895–1896 rozegrał cztery spotkania dla szkockiej reprezentacji w rozgrywkach Home Nations Championship. Sędziował następnie pojedynki w edycjach 1902, 1903 i 1905, a także był prezesem Scottish Rugby Union.
Kraj reprezentował również w tenisie.
Na ZIO 1924 zdobył złoty medal w curlingu, a pozostałymi członkami drużyny byli William Jackson, Thomas Murray i Laurence Jackson. Rok później poprowadził zespół do mistrzostwa świata. W 1984 został wyróżniony World Freytag Award, zaś w roku 2012 został przyjęty do "World Curling Hall of Fame".
Przez wiele lat zasiadał w radzie rodzinnego miasta. Jego żona Mary była odnoszącą sukcesy tenisistką i curlerką, zaś ich syn, również Robin, był sportowcem, dziennikarzem i działaczem sportowym odznaczonym MBE.

</doc>
<doc id="1457104" url="https://pl.wikipedia.org/wiki?curid=1457104" title="Valter Tauli">
Valter Tauli

Valter Tauli (ur. 13 listopada 1907 w Tallinnie, zm. 3 stycznia 1986 w Uppsali) – estoński językoznawca-uralista.
Kwestia nazwiska.
Pierwotnie nazywał się Valter Evald Poissman; nazwisko zmienił na "Tauli" w ramach obowiązkowej estonizacji nazwisk w 1935 r.
Życiorys.
Po uzyskaniu wiosną 1926 r. matury w gimnazjum w rodzinnym Tallinnie wyjechał na studia do Tartu. Specjalizował się w filologii estońskiej, folklorystyce i pedagogice. Po ukończeniu studiów pracował przez 8 lat jako nauczyciel języka estońskiego w gimnazjum. Gdy Estonia została w 1940 r. anektowana przez ZSRR, podjął decyzję o ucieczce. W 1944 r. udało mu się wraz z żoną Selmą uciec do Szwecji. Dopiero 12 lat później zdoła – pomimo rozmaitych prac zarobkowych poza uniwersytetem – uzyskać stopień doktora w Lund na podstawie pracy o tendencjach fonologicznych w języku estońskim. W 1962 r. zostanie mianowany docentem na uniwersytecie w Uppsali i odtąd aż do przejścia na emeryturę w 12 lat później prowadził tam będzie wykłady z filologii estońskiej.
Dorobek publikacyjny.
Pierwszy artykuł naukowy Tauliego ukazał się w 1930 r. (a więc jeszcze pod nazwiskiem Poissman). Od tego czasu do śmierci, tzn. przez 56 lat pracy opublikował ponad 100 pozycji, w tym 11 książek. Większość tytułów ukazała się po estońsku lub angielsku. Dominantę tematyczną stanowią kwestie planowania języka oraz tendencje ewolucyjne języków uralskich.

</doc>
<doc id="1457108" url="https://pl.wikipedia.org/wiki?curid=1457108" title="Gromowo (obwód kaliningradzki)">
Gromowo (obwód kaliningradzki)

Gromowo (do 1938 niem. Lauknen, następnie do 1946 Hohenbruch, lt. Lauknos; powiat Labiawa) – osiedle typu wiejskiego w obwodzie kaliningradzkim Federacji Rosyjskiej, w rejonie sławskim, w pobliżu Zalewu Kurońskiego
Miejscowość leży na terenie historycznej tzw. Małej Litwy. Wieś została założona nad rzeką Laukne, na kępie pośród bagien. Do końca XIX wieku była zamieszkana przez ludność litewską. Był to obszar uprawy ziemniaków przeznaczanych na cele pastewne. 
W 1905 wzniesiono neogotycki kościół ewangelicki z wysoką wieżą. Został rozebrany na cegłę po 1945, zachowała się tylko znacznie uszkodzona dzwonnica, używana jako wieża ciśnień. W okolicy na torfowisku znajduje się rezerwat przyrody, z kierownictwem w Gromowie.
W lesie, około 3 km od wsi, znajdował się hitlerowski obóz koncentracyjny Hohenbruch.

</doc>
<doc id="1457109" url="https://pl.wikipedia.org/wiki?curid=1457109" title="Lauknen">
Lauknen



</doc>
<doc id="1457110" url="https://pl.wikipedia.org/wiki?curid=1457110" title="14 Dywizja Piechoty (III Rzesza)">
14 Dywizja Piechoty (III Rzesza)

14 (Saksońska) Dywizja Piechoty – niemiecka dywizja z czasów II wojny światowej, sformowana w 1934 roku pod ukrytą nazwą "Kommandant von Leipzig", miejsce stacjonowania sztabu Lipsk. Na mocy rozkazu z dnia 15 października 1935 roku otrzymała oficjalną nazwę 14 Dywizja Piechoty. Stacjonowała w IV Okręgu Wojskowym. 18 września 1939 jednostka ta zajęła Lublin. Od 15 października 1940 roku w macierzystych garnizonach rozpoczęto przeformowywać jednostkę w 14. Dywizję Piechoty (zmotoryzowanej). W czerwcu 1943 roku została ponownie przeformowana w 14 Dywizję Piechoty.
Struktura organizacyjna.
11., 53. i 101. pułk piechoty, 14. pułk artylerii, I/50. pułk artylerii ciężkiej, 14. batalion pionierów, 14. oddział rozpoznawczy, 14. oddział przeciwpancerny, 14. oddział łączności, 14. polowy batalion uzupełnień;
11., 53. i 101. pułk grenadierów, 14. pułk artylerii, 14. batalion pionierów, 14. batalion fizylierów, 14. oddział przeciwpancerny, 14. oddział łączności, 14. polowy batalion uzupełnień;
Dowódcy.
Oberst Erich Friderici: 1 kwietnia 1934 – 1 października 1935
Generalleutnant Franz Freiherr Kreb von Kressenstein: 1 października 1935 – 6 października 1936
Generalleutnant Peter Weyer: 6 października 1936 – 15 kwietnia 1940
Generalmajor Lothar Rendulic: 15 kwietnia 1940 – 6 października 1940
Generalleutnant Friedrich Fürst: 6 października 1940 – 15 października 1940
Generalmajor Herman Flörke: 30 VI 1943 – 28 grudnia 1944
Generalleutnant Erich Schneider: 28 grudnia 1944 – 20 marca 1945
Generalmajor Paul von Below: marzec 1945 – marzec 1945
Oberst Kirch: marzec 1945 – marzec 1945
Generalmajor Werner Schulze: marzec 1945 – kwiecień 1945

</doc>
<doc id="1457112" url="https://pl.wikipedia.org/wiki?curid=1457112" title="Hohenbruch">
Hohenbruch



</doc>
<doc id="1457113" url="https://pl.wikipedia.org/wiki?curid=1457113" title="Powiat brzesko-litewski">
Powiat brzesko-litewski



</doc>
<doc id="1457118" url="https://pl.wikipedia.org/wiki?curid=1457118" title="Formacja (literaturoznawstwo)">
Formacja (literaturoznawstwo)

Formacja – koncepcja periodyzacyjna Jerzego Ziomka, wprowadzona do badań historycznoliterackich w 1986 roku, oznaczająca nurt literacki o najdłuższym czasie trwania (dłuższym od epoki literackiej). Koncepcja ta jest rozwinięciem propozycji Fernanda Braudela – twórcy wizji "globalnej historii", zgodnie z którą w określonym, stosunkowo długim czasie historycznym można zaobserwować rytmiczne "pasma" czasowe.
Jerzy Ziomek wyróżnił cztery wielkie formacje, które wiążą literaturę polską z kulturą europejską:
Każda z tych czterech formacji w zupełnie inny sposób odpowiada na problemy stawiane przez sztukę, w tym także literaturę (np. rozumienie twórcy i jego roli, odmienne kategorie estetyczne, wiążący mit dziejowy, podstawowy, określony stosunek do twórczości etc.).
W odróżnieniu od epoki literackiej formacja jest periodyzacją o charakterze linearnym, a nie cyklicznym, tak jak to ma miejsce w przypadku koncepcji prądu literackiego Juliana Krzyżanowskiego.

</doc>
<doc id="1457119" url="https://pl.wikipedia.org/wiki?curid=1457119" title="13 Dywizja Piechoty (III Rzesza)">
13 Dywizja Piechoty (III Rzesza)

13 (Magdeburska) Dywizja Piechoty – niemiecka dywizja z czasów II wojny światowej, sformowana w 1934 roku pod ukrytą nazwą Infanterieführer IV, miejsce stacjonowania sztabu Magdeburg. Na mocy rozkazu z dnia 15 października 1935 roku otrzymała oficjalną nazwę 13. Dywizja Piechoty. Stacjonowała w XI. Okręgu Wojskowym. Przeformowana rozkazem z dnia 12 października 1937 roku w 13 Dywizję Piechoty (zmotoryzowaną), którą 11 października 1940 przekształcono w 13 Dywizję Pancerną.

</doc>
<doc id="1457121" url="https://pl.wikipedia.org/wiki?curid=1457121" title="Ever (perfumy)">
Ever (perfumy)

Ever by Coty – perfumy produkowane w latach 1998–2008 przez francuską firmę Coty zajmującą się modą.
Zawierały w sobie świeżo-wodne nuty zapachowe, przeznaczony były na dzień. W skład linii kosmetyku wchodziło: woda toaletowa, woda po goleniu, dezodorant, żel pod prysznic.

</doc>
<doc id="1457125" url="https://pl.wikipedia.org/wiki?curid=1457125" title="Perystom (botanika)">
Perystom (botanika)

Perystom (rąbek, ozębnia) – obwódka puszki zarodnikowej występująca u niektórych mszaków. W najprostszej postaci jest to okółek komórek wystających nad otwór puszki - płonnikowate. Często bardziej skomplikowany, złożony z kilku warstw martwych komórek tworzących wieniec ząbków.
Ząbki perystomu na skutek ruchów higroskopowych odginają się na zewnątrz po wyschnięciu i umożliwiają rozsianie zarodników.
Budowa lub sposób powstania ozębni bywa kryterium podziału mchów na grupy odmienne od podziału taksonomicznego:
Poza tym istnieją mchy niewytwarzające perystomu (ściana puszki otwiera się po jej zgniciu), np. "Archidium", "Ephemerum".
Ząbki perystomu wątrobowców odginają się do wewnątrz.

</doc>
<doc id="1457127" url="https://pl.wikipedia.org/wiki?curid=1457127" title="Ozębnia">
Ozębnia



</doc>
<doc id="1457135" url="https://pl.wikipedia.org/wiki?curid=1457135" title="Morskie Biuro Budowy Maszyn Malachit">
Morskie Biuro Budowy Maszyn Malachit

Morskie Biuro Budowy Maszyn „Malachit” – radzieckie, następnie rosyjskie biuro konstrukcyjne okrętów podwodnych, założone w 30 marca 1948 roku jako SKB-143 dla konstrukcji i rozwoju okrętów podwodnych projektu "617" i innych szybkich pojazdów podwodnych. Pełna nazwa obecna to Sankt-Petersburskie Morskie Biuro Budowy Maszyn „Malachit” (ros. "Sankt-Pieterburgskoje morskoje biuro maszynostrojenija «Małachit»").
SKB-143 zostało początkowo utworzone ze specjalistów biura CKB-18 oraz biura Antipina w Niemczech, w tym specjalistów niemieckich, a także pracowników Departamentu Siłowni Specjalnych, Centralnego Instytutu Badawczego Budownictwa Okrętowego Nr 45. Sam Aleksiej A. Antipin, został szefem SKB-143 i szefem projektu "617". SKB-143 miało siedziby na przedmieściach Leningradu oraz na terenie stoczni Sudomech (obecnie "Stocznia Nowej Admiralicji"), gdzie umieszczony był departament badawczy i instalacje testowe.
Od marca 1953 roku, biuro SKB-143 było odpowiedzialne za rozwój pierwszego radzieckiego atomowego okrętu podwodnego - projektu "627" ("November"). W konsekwencji, rozwinęło specjalizację w projektowaniu atomowych podwodnych okrętów myśliwskich.
W roku 1966 po połączeniu z SKB-16, biuro SKB-143 zmieniło nazwę na "Malachit", zaś po zakończeniu zimnej wojny kontynuuje prace nad projektami nowych atomowych okrętów podwodnych oraz cywilnych pojazdów podwodnych.

</doc>
<doc id="1457136" url="https://pl.wikipedia.org/wiki?curid=1457136" title="Oskar Lassar">
Oskar Lassar

Oskar Lassar (ur. 11 stycznia 1849 w Hamburgu, zm. 21 grudnia 1907 w Berlinie) – niemiecki lekarz dermatolog. Pisał również bajki dla dzieci i powieści, pod pseudonimem Edmund Olaß.
Życiorys.
Był synem hamburskiego kupca Diodora Lassara (1794–1855) i Emmy z domu Beyfuß. Studiował na Uniwersytecie Ruprechta i Karola w Heidelbergu, Uniwersytecie Jerzego Augusta w Getyndze, Uniwersytecie Cesarza Wilhelma w Straßburgu oraz Uniwersytecie Fryderyka Wilhelma w Berlinie; w 1872 na Uniwersytecie Juliusza i Maksymiliana w Würzburgu otrzymał tytuł doktora medycyny. Przez krótki czas był asystentem w berlińskiej klinice Charité, po czym w mieście tym założył (1890) prywatną klinikę dermatologiczno-wenerologiczną. W 1903 został profesorem nadzwyczajnym berlińskiej uczelni.
W 1882 w Berlinie ożenił się z Emmą Büding; mieli syna Gerharda (1888–1936), później profesora prawa publicznego na Uniwersytecie w Hamburgu.
Zmarł w 1907 w Berlinie wskutek wypadku samochodowego. Nekrologi napisali Julius Heller, Albert Jesionek i Oskar Rosenthal.
Dorobek naukowy.
Oskar Lassar jest pamiętany za utworzenie łaźni publicznych dla biednych, nazywanych w Niemczech "Volksbäd", a w Austrii, "Tröpferlbad". W 1882 razem z Hebrą i Unną założył "Monatshefte für Praktische Dermatologie". W 1886 roku z jego inicjatywy powstało "Berliner Dermatologischen Gesellschaft", w 1899 roku założył "Deutsche Gesellschaft für Volksbäder". Założył czasopismo dermatologiczne "Dermatologische Zeitschrift" którego był redaktorem od 1893 roku do śmierci w 1907. Wprowadził do dermatologii pastę cynkową, dawniej nazywaną pastą Lassara ("Lassarsche Paste").

</doc>
<doc id="1457138" url="https://pl.wikipedia.org/wiki?curid=1457138" title="SKB-143">
SKB-143



</doc>
<doc id="1457145" url="https://pl.wikipedia.org/wiki?curid=1457145" title="Alaksandr Czarwiakau">
Alaksandr Czarwiakau



</doc>
<doc id="1457146" url="https://pl.wikipedia.org/wiki?curid=1457146" title="Alaksandr Miasnikau">
Alaksandr Miasnikau



</doc>
<doc id="1457147" url="https://pl.wikipedia.org/wiki?curid=1457147" title="Szyny kolejowe">
Szyny kolejowe



</doc>
<doc id="1457153" url="https://pl.wikipedia.org/wiki?curid=1457153" title="Aleksiej Wołkau">
Aleksiej Wołkau



</doc>
<doc id="1457154" url="https://pl.wikipedia.org/wiki?curid=1457154" title="Fontana (Kalifornia)">
Fontana (Kalifornia)

Fontana - miasto w Stanach Zjednoczonych, w stanie Kalifornia, w hrabstwie San Bernardino. W 2018 roku liczyło około 214 tys. mieszkańców.
W mieście rozwinął się przemysł hutniczy.

</doc>
<doc id="1457155" url="https://pl.wikipedia.org/wiki?curid=1457155" title="Karl Gustav Mitscherlich">
Karl Gustav Mitscherlich

Karl Gustav Mitscherlich (ur. 9 listopada 1805 w Neuende, zm. 19 marca 1871 w Berlinie) – niemiecki lekarz.
Urodził się w 1805 roku w Neuende (od 1937 część Wilhelmshaven). Studiował w Berlinie, w 1829 roku ukończył studia, od 1830 roku praktykował w Berlinie. W 1834 roku został "privatdozentem", w 1842 roku - profesorem nadzwyczajnym. W 1844 roku został profesorem farmakologii na Uniwersytecie Fryderyka Wilhelma.

</doc>
<doc id="1457156" url="https://pl.wikipedia.org/wiki?curid=1457156" title="Rancho Cucamonga">
Rancho Cucamonga

Rancho Cucamonga - miasto w Stanach Zjednoczonych, w stanie Kalifornia, w hrabstwie San Bernardino. Około 177,6 tys. mieszkańców (2019).
Miasto jest położone 63 kilometry na wschód od Los Angeles, u stóp San Gabriel Mountains. Jest jednym z przemysłowych centrów logistycznych w południowej Kalifornii.
W mieście rozwinął się przemysł elektroniczny, lotniczy oraz rakietowy.

</doc>
<doc id="1457158" url="https://pl.wikipedia.org/wiki?curid=1457158" title="Rotundus Mielecki">
Rotundus Mielecki



</doc>
<doc id="1457160" url="https://pl.wikipedia.org/wiki?curid=1457160" title="Wojewodowie brzesko-kujawscy">
Wojewodowie brzesko-kujawscy



</doc>
<doc id="1457161" url="https://pl.wikipedia.org/wiki?curid=1457161" title="Massenet">
Massenet



</doc>
<doc id="1457166" url="https://pl.wikipedia.org/wiki?curid=1457166" title="Chirurdzy (seria 5)">
Chirurdzy (seria 5)

Piąty sezon serialu medycznego stacji ABC Grey’s Anatomy: Chirurdzy. Premiera w Stanach Zjednoczonych miała miejsce 25 września 2008. Sezon wyprodukowany przez ABC Studios we współpracy z Shondaland oraz The Mark Gordon Company. T.R. Knight odchodzi w finale sezonu.
Dream a Little Dream of Me, Part 1.
Streszczenie.
Szpital Seattle Grace spada w rankingu na 12. miejsce. Richard postanawia zmienić panujące zasady. Derek za namową Meredith przeprowadza się do jej domu. Cristina wychodząc ze szpitala upada na śliski lód tuż przy drzwiach. W brzuch wbija jej się spadający z dachu ogromny sopel lodu. Wyjmuje go przystojny wojskowy lekarz Hunt, który przywozi do szpitala pacjenta po wypadku samochodowym. Meredith prosi Cristinę o wsparcie.
Here Comes the Flood.
Streszczenie.
W wyniku awarii instalacji wodno-kanalizacyjnej w Seattle Grace dochodzi do powodzi. Webber próbuje wprowadzić nowe metody nauczania. George ponownie podchodzi do egzaminu kończącego staż. Derek oczekuje, że współlokatorzy Meredith wyprowadzą się z jej domu. Alex nadal kocha Izzie, ale nie chce się do tego przyznać. Cristina i Callie znajdują nowe mieszkanie i wyprowadzają się ze starego mieszkania Burke’a. Callie i Erica Hahn są teraz parą, lecz jak na razie wie o tym tylko Mark.
Brave New World.
Streszczenie.
Meredith jest zła na Dereka za szperanie w rzeczach jej matki. Callie wyznaje Bailey, co czuje do Hahn. Miranda jest wyraźnie zaskoczona. Alex kradnie pacjenta Izzie, ale ta odzyskuje go dzięki swojej charyzmie. George zdaje egzamin – przestaje być stażystą. Callie idzie na randkę z Hahn.
There’s No ‘I’ in Team.
Streszczenie.
W czasopiśmie medycznym zostaje opublikowana metoda usuwania guza mózgu stworzona przez Dereka. Meredith jest zła, bo pracowała razem z Derekiem, a nie została wymieniona w artykule. Lexie jest zawiedziona zachowaniem George’a, który nie wybrał jej jako swojej stażystki. W szpitalu przeprowadzany jest przeszczep domino – sześciu dawców, sześciu biorców, razem 12 operacji. Rezydenci muszą pracować razem, gdyż operacje są wykonywane jednocześnie. Derek w ramach przeprosin daje Meredith nerkę w słoiku. Nowi stażyści George’a traktują go jak kolegę. Izzy przyznaje się Alexowi, że się o niego martwi i jednocześnie wie, że on podziela jej uczucie. Cristina przez przypadek dowiaduje się w barze, że wojskowy lekarz Owen Hunt będzie pracował w Seattle Grace Hospital.
Life During Wartime.
Streszczenie.
Callie nie potrafi wybrać pomiędzy Sloanem a Hahn. Izzie i Alex znowu są parą, lecz on nie potrafi mówić o uczuciach. Do szpitala przybywa nowy szef urazówki. Jest nim Owen Hunt – wojskowy lekarz. Daje on zadanie rezydentom – uratowanie sześciu świń, którym zadał wcześnie rany. Bailey wraz z zespołem przeprowadzają skomplikowaną operację usunięcia guza małej dziewczynce. Callie mówi Hahn, że spala ze Sloanem. Meredith rozpakowuje razem z Derekiem pudła z rzeczami po swojej mamie. Znajduje kilka jej pamiętników. Cristina przyznaje się Meredith, że całowała się z Owenem.
Rise Up.
Streszczenie.
Do szpitala trafia pacjent Mike, któremu Izzie „ukradła” serce do przeszczepu dla Denny’ego. Erica dowiaduje się o całej historii przeszczepu serca. Chce zgłosić tę sprawę do komisji etyki lekarskiej. Po szybkiej wymianie zdań z Callie, opuszcza szpital. Szef ogłasza konkurs na wykonanie samodzielnej operacji przez rezydentów. Derek nie może znieść, że Cristina rozmawia po nocach z Meredith. Próbując temu zapobiec, namawia Sloana, aby przespał się z Cristiną. Izzie widzi Denny’ego. Zaczyna podejrzewać, że coś z nią jest nie tak. Yang opowiada Owenowi, jak zginął jej ojciec.
These Ties That Bind.
Streszczenie.
Do szpitala na staż przybywa koleżanka Meredith – Sadie. Izzie nie potrafi pogodzić się ze śmiercią Denny’ego, jego duch nie daje jej spokoju. Stażyści nadal ćwiczą na sobie zakładanie szwów. Callie nie potrafi się pozbierać po odejściu Hahn. Do szpitala, aby operować chorego pacjenta przyjeżdża dr Dixon, kardiochirurg, która cierpi na zespół Aspergera. Owen kolejny raz całuje Cristinę. Izzie pali sweter Denny’ego w nadziei, że jego duch zniknie. Po powrocie do pokoju Denny nadal przy niej jest. Alex się niepokoi. Widzi, ze z Izzie jest coś nie tak i stara się jej pomóc.
In The Midnight Hour.
Streszczenie.
Meredith, Cristina i Bailey przychodzą na ratunek Lexie i Sadie, kiedy zwykła, rutynowa operacja idzie nie po ich myśli. Owen i Derek leczą mężczyznę, który został poważnie ranny podczas lunatykowania. Mark dodaje otuchy jego córce. Stażyści wykonują operację wycięcia wyrostka nowej stażystce Sadie, ale występują komplikacje. O całym zajściu dowiadują się rezydenci. Pacjent niechcący uderza Callie i łamie jej nos. George dowiaduje się, że Lexie się w nim zakochała.
All By Myself.
Streszczenie.
Richard dokonuje wyboru rezydenta, który ma przeprowadzić pierwszą samodzielną operację – amputację poniżej kolana. Cristina zostaje wytypowana, ale w związku z aferą dotyczącą jej stażystów, jest wykluczona. Ma ona sama wybrać osobę, która przeprowadzi operacje. Wybiera Alexa, któremu asystuje Izzy.
Do szpitala trafiają dwie siostry, które spowodowały wypadek samochodem ich ojca. Emma ma złamaną nogę, natomiast jest siostra Holly ma krwiaka mózgu. Podczas operacji nie daje się jej uratować, ale jej narządy nadają się do przeszczepu. Dr Dixon mało delikatnie pyta rodzinę o zgodę na pobranie organów Holly do transplantacji.
Pacjentką Sloana jest Kathlen, której z powodu raka usunięto krtań. Mark wykonuje rekonstrukcję krtani, aby jego pacjentka mogła znowu mówić.
Alex wyznaje Izzie, że ją kocha. Sloan łamie złożoną Derekowi obietnicę, że nie pójdzie do łóżka z Lexie.
Wish You Were Here.
Streszczenie.
Cristina nie rozmawia z Meredith. Izzie wyznaje Alexowi, że widzi ducha Denny’ego. Karev przygotowuje dla Izzie tort z okazji jej urodzin. Derek opowiada Meredith, jak jego ojciec został zamordowany
Do szpitala trafia więzień William Dunn. Mężczyzna znajduje się w celi śmierci, ponieważ podciął gardło 5 kobietom. Po przeprowadzeniu badań chirurdzy w jego kręgosłupie znajdują szczoteczkę do zębów.
Pacjentką George’a jest kobieta, której kości często ulegają złamaniom. Po badaniach okazuje się, że powodem jest guzek, który pochłania jej wapń z organizmu.
Mały chłopiec Jackson, pacjent Mirandy, zostaje poddany kolejnej operacji wycięcia części jelita. Dr Kenley podczas rozmowy z chłopcem dostaje ataku serca. Niestety nie daje się go uratować. Nowym lekarzem Jacksona zostaje Arizona Robbins, chirurg pediatra. Podczas operacji chłopca okazuje się, że będzie potrzebny także przeszczep wątroby.
Sympathy for the Devil.
Streszczenie.
Do Seattle przyjeżdża matka Dereka, Carolyn. Meredith jest podenerwowana jej wizytą. Arizona i Alex pobierają narządy dla chłopca. Jackson, pacjent Mirandy, dostaje nową wątrobę i jelita. Podczas transplantacji nowe organy zaczynają obumierać.
Dunn, więzień z celi śmierci, nie chce się zgodzić na operację. Wbrew jego woli zostaje ona przeprowadzona, gdyż nastąpiła opuchlizna mózgu. Wyciętą część czaszki Williama lekarze zaszywają w podbrzuszu, aby zachować szpik kostny. Dunn chce oddać swoje organy Jacksonowi.
Carolyn daje Derekowi pierścionek zaręczynowy dla Meredith. Lexie mieszka na poddaszu u swojej siostry. Mark dalej się z nią spotyka, ale stara się ukrywać ten fakt przed Shepherdem. Sloan wyznaje matce Sheparda, że spotyka się z Lexie.
Pacjentem Callie jest mężczyzna, który poddał się drastycznej operacji przedłużania nóg w Hongkongu.
Hunt umawia się na randkę z Cristiną, ale spóźnia się i przychodzi nietrzeźwy. Alex proponuje Izzie wspólny wyjazd. Derek nie potrafi być obiektywny w stosunku do Dunna.
Stairway to Heaven.
Streszczenie.
Bailey staje się coraz bardziej zdesperowana, gdy stan pacjenta osiąga poziom krytyczny. Wszyscy w szpitalu starają się znaleźć nowego dawcę organów dla chorego chłopca. Meredith rozważa wolę pacjenta z celi śmierci, który chce umrzeć przed egzekucją. W międzyczasie Mark zostaje ranny i trafia na salę operacyjną. Cristina unika Owena.
Więzień Willam prowadzi z Meredith małą gierkę. Dunn nie chce, aby wzywała ona Dereka choć jego stan się pogarsza. Kiedy Cristina przychodzi do Dunna mówi jej, że nie chce umierać. Shepherdowi przy operacji więźnia asystuje Cristina. Miranda jest zdesperowana. Prosi Dereka, aby nie operował Williama, bo i tak umrze za 5 dni w celi śmierci. Shepherd przeprowadza operacje Dunna.
Derekowi zależy na zdaniu Cristiny. Pokazuje jej pierścionek zaręczynowy dla Meredith. Izzie ma dość swoich wizji Denniego, który cały czas nie daje jej spokoju. Stevens już wie, że pojawienie się ducha jest dla niej wiadomością o chorobie. Owen przeprasza Cristinę za nieudaną randkę. Prosi ją o kolejną szansę.
Meredith idzie na egzekucję Williama. Po niej nie potrafi przestać płakać. Derek prosi Cristinę, aby z nią porozmawiała.
Niespodziewanie znajduje się dawca narządów dla chłopca.
Beat Your Heart Out.
Streszczenie.
Miranda zostaje awansowana na asystenta chirurgii ogólnej. Cristina i Bailey pracują razem z Dixon przy 9-letniej Stacy Pollock. Dziewczynka ma zespół Eisenmengera, czyli przerost komory serca. W czasie operacji Stacy okazuje się, że jej serce ma pełno blizn. Potrzebuje ona nowego serca. Arizona i Dixon stwierdzają, że Miranda ma bardzo dobre predyspozycje do chirurgii dziecięcej.
Lexie stawia ultimatum Sloanowi: powie o ich związku Derekowi i Meredith albo zrywają ze sobą Dziewczyna ma dość tajemnic.
Do szpitala zostaje przywieziony Rob, który został potrącony przez swoją żonę Jen. Ma on przemieszczenie barku i złamanie. Podczas jego operacji występują komplikacje. Lexie nie mówi o nich jego żonie. Ciężarna Jen ma atak. Lekarze diagnozują u niej tętniaka mózgu, który jest powodem zawrotów głowy i problemów z pamięcią.
Callie postanawia żyć jak singielka. W łazience u Joego całuje ją Arizona Robbins.
Meredith daje do przeczytania Cristinie pamiętnik Ellis, w którym znajduje się zapis o romansie matki z Richardem.
Cristina prowadzi z Owenem subtelny flirt. Niespodziewanie w szpitalu pojawia się była dziewczyna Hunta, który wpada w panikę i nie wie, co robić. Cristina pomaga się mu uspokoić.
Stażyści zostają przydzieleni do przychodni. Izzie każe Sadie przeprowadzić wszystkie badania na sobie pod pretekstem nauki. Badania wykazują, że ma anemię.
Derek chce się oświadczyć Meredith. Nie wie, jak ma to zrobić. Z pomocą Sloana dekoruje sypialnię Meredith kwiatami, świecami i dużym, pluszowym misiem. Wszystko jest gotowe, kiedy dzwoni Addison z prośbą o pomoc. Grey wraca do domu. Znajduje w sypialni pod poduszką jedynie płatek róży.
Before and After.
Streszczenie.
Addison, Naomi i Sam przyjeżdżają do Seattle. Archer ma osiem torbieli pasożytów w mózgu; rozerwanie jednej z nich oznacza śmierć. Derek podejmuje skomplikowaną operację, która kończy się sukcesem.
Pacjentem Webbera i Cristiny jest Michael, który ma raka jelita grubego. Okazuje się on ojcem byłej dziewczyny Owena, Beth. Nie wie ona ani o tym, że Hunt wrócił z Iraku, ani o chorobie swojego ojca. Owen wyznaje Cristinie prawdę o swojej byłej dziewczynie.
Jen nalega na jak najszybszą operację. Z powodu Archera jej operacja zostaje przesunięta na następny dzień. Jen prosi Dereka, aby ją dzisiaj przeprowadził.
Izzie organizuje dla stażystów konkurs, w którym nagrodą jest asysta przy operacji Dereka. Sadie ma problemy w czasie konkursu. Wygrywa Lexie, która asystuje przy kraniotomii Jen. George oferuje pomoc Sadie, która nie potrafi zdiagnozować najprostszych przypadków. Zmusza on ją, aby sama powiedziała szefowi o oszukaniu całego programu medycznego. Po rozmowie z Webberem Sadie ogłasza swoje odejście ze szpitala.
Addison o mały włos nie mówi Derekowi o Marku, który spotyka się z Lexie. Po udanej operacji Archera, Naomi, Sloan, Derek, Sam i Addison idą świętować do baru Joego. Śpiewają razem piosenkę miłosną, która Derek napisał dla Addison.
Derek zostaje wezwany do Jen, która po operacji ma problem z oddychaniem.
An Honest Mistake.
Streszczenie.
Addison zostaje na dłużej w Seattle, aby pomóc Derekowi przy ciężarnej pacjentce. Jen ma miniudary mózgu, co powoduje kłopoty z mówieniem. Potrzebna jest kolejna operacja wszczepienia bypassu naczyniowego. Ryan prosi chirurgów, aby w razie dokonywania wyboru ratowali jego żonę, a nie dziecko. Derek wycina podczas operacji dużą cześć mózgu Jen. Addison nalega, aby przestał dalej ją operować bo i tak jej nie uratuje. Chce ona zrobić cesarskie cięcie, ale Derek jej zabrania. Alex idzie po szefa, który pozwala Addison na cesarskie cięcie. Alex, Addison, Meredith i Derek przekazują Ryanowi, że jego żona zmarła. Shepherd przeprasza go, ale on nazywa Dereka mordercą.
Mark wybiera zły moment, aby powiedzieć Derekowi, że sypia z Lexie. Derek uderza Sloana i rozpoczyna się bójka między nimi. Lexie jest dumna z Marka, że powiedział o nich Shepherdowi.
Pacjent Callie, John, spadł z dużej wysokości. Ma on powikłania po usunięciu pęcherzyka żółciowego, co spowodowało jego upadek. Campbell, która go operowała, popełniła błąd w czasie operacji, wykonując ją starą metodą. Cristina zgłasza to zaniedbanie szefowi. Pacjent wymaga kolejnej operacji, którą znowu przeprowadza Campbell. Po rozmowie z Webberem przyznaje się ona do błędu i postanawia odejść na emeryturę
Do Izzie przychodzi kobieta, u której wcześniej Sadie zdiagnozowała raka. Po kolejnych badaniach okazało się, że ma ona jedynie anemię. Stevens domyśla się, że może ona ma raka węzłów chłonnych. Po obejrzeniu swojego ciała znajduje na plecach pieprzyka. Poddaje się badaniom dermatologicznym znamienia. Stevens daje kolejną szansę stażystom, którzy źle zdiagnozowali pacjenta. Prezentuje przypadek 29-letniej kobiety X, u której błędnie zdiagnozowali anemię.Tak naprawdę są to badania Izzie.
Miranda potrzebuje listu polecającego od szefa, aby mogła podjąć się specjalizacji na pediatrii. Webber pisze w liście, że jest jedynie dobra. Addison postanawia pomóc Mirandzie pisząc jej bardzo dobrą opinię. Webberowi nie podoba się, że Bailey chce zmienić specjalizację.
Callie zaprasza na randkę Arizonę, która odmawia, nazywając ją niemowlęciem. Spotykają się w barze u Joego, gdzie Torres rujnuje randkę Arizonie z jej dziewczyną.
I Will Follow You Into The Dark.
Streszczenie.
Derek jest załamany po stracie pacjentki. Od kilku dni przesiaduje na kanapie. Nie zamierza wracać do pracy. Spotyka się jedynie z prawnikami, gdyż mąż Jen, Ryan, pozywa szpital. Webber mówi Meredith, że Shepherd planował jej się oświadczyć. Grey odwiedza Dereka w przyczepie. Shepherd jest pijany i nie chce z nią rozmawiać. Meredith mówi mu, że wie o pierścionku zaręczynowym. Derek uderza pierścionek kijem bejsbolowym.
Arizona zaprasza na randkę Callie, która przyjmuje zaproszenie.
Owen rani Cristinę, przypadkowo popychając ją na stojak z przyborami medycznymi. Nie chce on, aby pracowała na urazówce z powodu rannej ręki.
Sloan nie może operować, gdyż ma spuchniętą rękę po bijatyce z Derekiem. Lexie prosi Marka, aby porozmawiał z Shepherdem. Mała Grey uważa, że jej związek ze Sloanem nie ma szans, ponieważ wciąż powoduje u Marka rany fizyczne. Mark mówi Lexie, że dzięki niej jest szczęśliwy.
Stażyści stawiają diagnozę pacjentce X – czerniak z przerzutami do wątroby, na skórę i do mózgu. Szansa na przeżycie tego wynosi 5% i kilka miesięcy życia. Izzie wyznaje prawdę o swojej chorobie Cristinie.
Pacjentami Mirandy jest troje rodzeństwa, które poddaje się badaniom genetycznym. Mają oni 75% szans na rozwinięcie się złośliwego raka żołądka. Tricia, najstarsza z rodzeństwa chce, aby lekarze usunęli jej żołądek. Podczas operacji okazuje się, że miała ona już kilka komórek rakowych. Na początku Megan nie chce resekcji żołądka, ale po operacji siostry postanawia się jej poddać. Michael nie zamierza poddawać się żadnej operacji
Szef jest nadal obrażony na Mirandę, która chcę zmienić specjalizację z chirurgii ogólnej na dziecięcą. Bailey ma dość ignorowania Webbera, dzwoni do Adele. Domaga się ona, aby Richard przeprosił Mirandę za swoje zachowanie.
Do szpitala zostaje przywieziona Beth, która miała atak wraz ze skurczami podczas marszu orkiestry. Dziewczyna była błędnie leczona na epilepsję. Karev stawia diagnozę Beth, która ma problemy z sercem. To one powodują jej ataki, a nie epilepsja. Hunt pozwala Alexowi w nagrodę za dobrą diagnozę wykonać zespolenie dystalne pomostu udowo-podkolanowego u Beth. Arizona chwali Alexa za dobrą diagnozę pacjentki.
Stand By Me.
Streszczenie.
Cristina i Izzie ukrywają przed wszystkimi chorobę. Cristina zobowiązana, że niczego nie powie, nalega, by Izzie wzięła wolne i poszła na badania.
Do szpitala zostaje przywieziony pacjent, który praktycznie nie ma twarzy. Owen i Sloan mają mu przeprowadzić jej rekonstrukcję. Do pomocy zostaje przydzielona Izzie i mała Grey.
Meredith i George zajmują się pacjentami przed- i pooperacyjnymi oraz swoimi stażystami, którzy prowadzą ze sobą bójki i stają się zagrożeniem dla szpitala.
Bailey wysyła najpierw Callie, a potem Hunta i Webbera do Shepherda, ponieważ chce, aby wrócił do pracy. Jednak żadna z osób wysłanych do Dereka nie wracz. Okazuje się, że w czasie rozmów z Derekiem wszyscy się załamują.
Cristina dostaje prawo wykonania samodzielnej operacji – przepukliny u miłej staruszki. Gdy już ma wykonać pierwsze cięcie skalpelem, nie wytrzymuje i mówi Alexowi i Bailey o chorobie Izzie (rak skóry z przerzutami do mózgu).
Elevator Love Letter.
Streszczenie.
Owenowi śni się wojenny koszmar, podczas którego próbuje udusić Cristinę. Życie Yang ratuje Callie, która wchodzi do jej pokoju. Hunt nie jest świadomy, co próbował zrobić. Cristina i Hunt przeżywają wspólne miłosne uniesienie. Po nim Yang zrywa z Owenem, gdyż boi się zasnąć w jego obecności. Derek radzi Huntowi, aby poddał się leczeniu stresu pourazowego. On odmawia podjęcia terapii.
Callie wyznaje Arizonie, że życzyła każdego dnia Izzie śmierci. Teraz modli się w kaplicy, aby dało się ją uratować. George jest zdenerwowany, że na samym końcu dowiedział się o chorobie Stevens.
Onkolog dr Swender nadzoruje leczenie Izzie. Pierwszym etapem leczenia jest usunięcie guza mózgu. Derek boi się podjąć tej operacji, ale Meredith go wspiera. Webber radzi Izzie zamrożenie jajeczek, gdyż będzie miała kilka trudnych operacji oraz przejdzie radio- i chemioterapię. Szef namawia Alexa, aby oddał spermę do zapłodnienia jajeczek Izzie. Mają one większą szanse na przetrwanie. Derek przeprowadza operację Izzie, która kończy się powodzeniem. Miranda oznajmia Alexowi, Meredith, Yang i George, że są jedynie przyjaciółmi Izzie, a nie jej lekarzami.
Derek oświadcza się Meredith w windzie. Ona przyjmuje oświadczyny.
Pacjentką Marka jest Joice, która nie może umrzeć.
Sweet Surrender.
Streszczenie.
Derek i Meredith przygotowują się do ślubu. Cristina wciąż unika swojego chłopaka, po tym jak dowiedziała się, że ma problemy. Izzie przygotowuje dla Meredith suknie ślubne, zamawia różne rzeczy na jej ślub, lecz gdy Meredith nie chce przyjść do Izzie, ta żartuje sobie z wszystkich udając iż coś jej się dzieje, w końcu Meredith przychodzi i przymierza suknie. Do szpitala trafiają dwaj mężczyźni po wypadku samochodowym. Lexie obawia się sześciogodzinnej operacji Dereka z Markiem i dlatego nie może przestać jeść, namawia Meredith by porozmawiała z nimi. Izzie nagle wymiotuje, później gdy zagląda do niej stażysta, który przy wyjściu z sali zrzuca jedną z sukni ślubnych. Izzie nie czuje się na siłach, lecz wstaje by podnieść suknię, ale po chwili mdleje. Zajmuje się nią Cristina, a Meredith przymierza suknie ślubne. Bailey zajmuje się małą dziewczynką, która nie ma szans na uratowanie. Wkrótce dziecko umiera.
No Good at Saying Sorry.
Streszczenie.
Izzie będzie miała kolejną operację pod warunkiem, że zmniejszą się przerzuty. Pacjentką Marka i Callie jest dziewczyna, która spadła z drzewa zepchnięta przez buldożer. Mieszkała na drzewie, ponieważ sprzeciwia się wycince pod budowę domów. Do szpitala przyjeżdża matka Izzie. Szef chce doprowadzić do pogodzenia Meredith, Lexie i ich ojca, który od 29 dni jest na odwyku. Meredith gratuluje ojcu i wychodzi, Lexie przytula go. Do szpitala trafia rodzina: matka z córka i wielokrotnie postrzelony ojciec, jak się okazuje ojciec bił matkę i córkę, a kilkuletnia dziewczynka strzeliła do niego. Operuje go Owen, George i Cristina, Owen wysyła Cristinę do samochodu po zieloną torbę, Cristina jest zła na Owena. Izze przechodzi kolejne badania i okazuje się, że część guzów zmniejszyła się, ale powstały też nowe. Matka dziewczynki chce, żeby córka przeprosiła ojca za to, że go postrzeliła, lecz Meredith nie pozwala na to twierdząc, że robi źle narażając córkę na taki los, że nie broni jej przed złym ojcem. Callie ma problem, bo rodzice nie odezwali się do niej jeszcze i zastanawia się co zrobić, Cristina doradza jej żeby powiedziała rodzicom, że zerwała z Arizoną. Szef nie chce, żeby Meredith wtrącała się do sprawy małej dziewczynki, zagraża nawet, że wyrzuci ją z pracy, przez co Meredith nie chce widzieć go na ślubie. W końcu matka podejmuje decyzję, że odejdzie od męża, o czym informuje go zaraz po operacji. Siostra dziewczyny z drzewa pozywa firmę odpowiedzialną za wypadek. Callie stwierdza, że rodzice powinni kochać ją taką jaka jest i nie będzie kłamać. Szef rozmawia z Meredith i wyjaśnia jej, że popełnił błąd wiele lat temu, przeprasza ją. Mark pojawia się na kolacji, na którą zapraszała go Lexie. Dziewczyna przedstawia go ojcu. Meredith pakuje razem z Derekiem pamiętniki jej matki. Mówi mu, że szef może przyjść na ślub, zaś Izzie jedzie na kolejną operację.
What A Difference A Day Makes.
Streszczenie.
Zbliża się dzień ślubu Meredith i Dereka, który dla nich w najdrobniejszych szczegółach przygotowała Izzie.
Niespodziewanie Izzie ponownie widzi ducha Denny’ego. Boi się, że ma kolejnego guza. Wzywa ona Dereka, aby poddał ją tomografii. Podczas badań znajduje on małego guza, którego nie jest w stanie zoperować. Derek i Meredith w tej sytuacji postanawiają cały ślub oddać Izzie i Alexowi. Stevens na swojego świadka wybiera Cristinę, a Alex na swojego Meredith. Izzie jest za słaba, żeby przejść samodzielnie główną nawą kościoła, więc do ołtarza prowadzi ją George. W czasie ceremonii Alex składa Izzie przysięgę małżeńska: „Dziś zaczyna się moje życie. Przez całe życie byłem tylko przemądrzałym dzieciakiem. Dziś staję się mężczyzną. Dziś staję się mężem. Dziś staję się odpowiedzialny za kogoś innego, niż tylko za siebie. Dziś staję się odpowiedzialny za ciebie, za naszą przyszłość, za wszystkie możliwości, które małżeństwo ma do zaoferowania. Razem, bez względu na wszystko będę gotowy... Na cokolwiek... Na wszystko... By zmagać się z życiem, z miłością, z perspektywami i odpowiedzialnością. Dziś, Izzie Stevens, nasze wspólne życie się zaczyna. I ja, na przykład, nie mogę się tego doczekać.” Po ceremonii ślubnej wracają ponownie do szpitala. Kiedy Alex wyjmuje kwiat z włosów zauważa, że Izzie zaczyna łysieć. Stevens goli więc włosy na głowie i nosi jedynie chustę.
Callie bierze dodatkowe dyżury na pogotowiu, gdyż jej ojciec wydziedziczył ją. Nie chce się przyznać Arizonie, że nie ma pieniędzy, Po pewnym czasie przyznaje je się do wszystkiego i wspólnie spędzają wieczór.
Owen rozmawia z Cristina o swojej terapii z psychiatrą. Waytte stwierdziła, że wentylator nad jej łóżkiem mógł spowodować duszenie Cristiny przez niego.
Derek daje Meredith w prezencie ślubnym możliwość wykonania samodzielnej operacji wycięcia okrężnicy. Mark ostrzega Meredith, że nie chce być po raz trzeci świadkiem na ślubie Dereka.
Do szpitala trafia grupa studentów, w których samochód wjechała ciężarówka. Tylko jedna dziewczyna przeżyła wypadek. George’owi nie udaje się uratować żadnego pacjenta.
Here’s To The Future.
Streszczenie.
Derek wymyślił sposób na wycięcie guza Izzy – po operacji planują ślub z Meredith. Izzy przedstawia swoich przyjaciół-pacjentów Alexowi, mówi przy tym, że miewa lepsze i gorsze dni. Owen oznajmia Cristinie, że miał dobrą sesję z psychiatrą. Ta pyta, czy rozmawiali o jego matce i czy w końcu ją odwiedzi, skoro mieszka tak niedaleko. W tym czasie do szpitala trafia porucznik Lowell, skarżąc się na ból w nodze. Hunt, Torres i O’Malley nie znajdują żadnej przyczyny, a porucznik chce aby odcięli mu nogę i założyli protezę, by mógł wrócić na front.
Richard przyciąga Bailey w stronę chirurgii ogólnej nowym sprzętem – nowoczesnym system do operacji „da Vinci”. Miranda jest zachwycona.
Mark chce kupić mieszkanie i pyta Lexie, czy chce z nim zamieszkać. Nie robi tego jednak wprost. Derek słysząc tę rozmowę mówi przyjacielowi, że nie musi robić tego, co on.
Derek przedstawia swój pomysł co do operacji Izzy – zagrożeniem jest utrata pamięci i mowy. Dr Swander jest przeciwna, chce leczyć Izzy lekiem IL-2. Podczas rozmowy (a raczej kłótni) o sposób leczenia, Izzy ma halucynacje – leży na plaży z Dennym, mówi, że chciałaby mieć czwórkę dzieci – dwóch chłopców i dwie dziewczynki, rozmawia też o swojej pracy i o tym czy chce operację czy nie.
Później, idąc korytarzem z Cristiną, Meredith i Alexem pyta męża o zdanie, a późnej wręcz każe podjąć mu decyzję za nią. Tłumaczy, że mężowie zawsze każą robić coś żonie. Alex nie chce podejmować decyzji za nią, tak jak i Meredith oraz Cristina.
Dr Swander pokazuje Cristinie i Meredith wyniki swojej pacjentki Alison. Kobieta miała pięć operacji i chemioterapię, która zadziałała, ale później przerzuty wrócił. Po trzech miesiącach terapii IL-2 i wielu miesiącach oczekiwania przerzuty zniknęły. Meredith i Cristina są przeciwko operacji, a kropkę nad „i” stawiają testy na pamięć. Podczas ich przeprowadzania Izzy nie pamięta niczego i nie jest w stanie nic powiedzieć.
Izzy rozmawia z Alison – ta mówi, że operacja nie ma sensu, a później dostaje ataku. Ma operację, a następnie zostaje podłączona do respiratora.
Meredith po kłótni z Derekiem zmienia zdanie. Wszyscy przekonują Izzy do operacji. Dziewczyna zgadza się, ale zaznacza, że chce podpisać NR – dokument o nie resustytacji. Alex jest zrozpaczony, ale nie ma innego wyjścia.
Dr Torres obcina zdrową nogę porucznikowi Lowellowi.
Cristina idzie z Owenem do jego matki, w tym samym czasie George zaciąga się do armii.
Now Or Never.
Streszczenie.
Izzy jest po operacji – wszyscy oczekują momentu, w którym się obudzi, ale muszą wracać do swoich obowiązków. Przy jej łóżku zostaje Alex.
Dr Robbins oznajmia Bailey, że została członkiem oddziału chirurgii dziecięcej – Bailey nie wykazuje entuzjazmu.
Izzy budzi się, mówi i nie ma zaników pamięci.
O’Mailey przekazuje Bailey wiadomość, że zaciągnął się do armii.
Meredith mówi Cristinie, że postanowili z Derekiem wziąć szybki ślub w City Hall – Cristina daje jej listę zakupów (jako coś starego), plik niebieskich karteczek (jako coś nowego) i długopis (jako coś pożyczonego; każda z wymienionych rzeczy jest niebieska).
Do szpitala trafia mężczyzna, który wpadł pod autobus ratując życie kobiecie. Mężczyzna ma rozległe obrażenia i nie można rozpoznać jego twarzy.
Shepard bada Izzy – kobieta upewnia się, że wyciął całego guza. Po chwili pyta o to samo – Shepard zapewnia, że to zaćmienia po operacji. Sytuacja wciąż się powtarza.
Bailey jest wściekła na Owena, bo uważa, że to on przekonał George’a do wstąpienia do armii – przy okazji dowiadują się o tym Meredith i Callie.
Alex rozwiesza naokoło łóżka Izzy karteczki z faktami np. o wycięciu guza, godzinie kiedy się wybudziła itp.
Bailey i Torres chcą przekonać George’a by został w szpitalu – umawiają się na 18.00, kiedy to O’Malley ma wychodzić ze szpitala. Meredith ma przemawiać jako przyjaciółka, Cristina użyć logiki i rozumu, Stevens ma zrobić „smutne oczy” dziewczyny chorej na raka, a Alex wyciągnąć swoje „Nie z takimi chłopakami się wychowałem”.
Robbins ma pretensje do Bailey o brak entuzjazmu – Miranda wyjaśnia, że mąż postawił jej ultimatum – albo małżeństwo albo pediatria.
Derek nie jest gotów do ślubu – musi monitorować Izzie, ale proponuje, że najpierw zrobią swoje, a później się pobiorą. Na karteczkach zapisują swoją „przysięgę” małżeńską i całują się jako „małżeństwo”.
Cristina podczas rozmowy z Izzie odkrywa, że dziewczyna pamięta swoją kłótnię z Alexem.
Bailey i Torres nie mogą znaleźć George’a – pytają szefa gdzie on jest. Richard mówi, że George wziął sobie wolne, by spędzić dzień z matką.
Meredith mówi do pacjenta NN trzymając go za dłoń. Ten pokazuje, że chce coś napisać. Palcem rysuje na dłoni litery i cyfry: „O”, „7” i podwójne „0”. Meredith przerażona odgaduje, że to „007” – ksywka George’a.
Alex, gdy tylko dowiaduje się o powrocie pamięci Izzy, idzie do niej. Przeprasza i mówi, że ją kocha. Gdy ją przytula, serce dziewczyny zatrzymuje się.
Meredith podbiega do Hunta, Torres i Sheparda krzycząc, że John Doe (NN) to George.
Alex reanimuje Izzy, mimo że podpisała NR, w sali operacyjnej reanimują George’a.
W wizji Izzy wsiada do windy w swojej różowej sukni z balu (Sezon 2). Winda zatrzymuje się, otwierają się drzwi i widzi George’a w mundurze.

</doc>
<doc id="1457167" url="https://pl.wikipedia.org/wiki?curid=1457167" title="HD 102272">
HD 102272

HD 102272 – czerwony olbrzym typu widmowego K, położony ok. 1180 lat świetlnych od Ziemi w gwiazdozbiorze Lwa. W czerwcu 2008 zespół polskich astronomów pracujących pod kierunkiem dr hab. Andrzeja Niedzielskiego ogłosił odkrycie co najmniej jednej planety krążącej wokół tej gwiazdy.
Masa gwiazdy HD 102272 jest równa 1,9 masy Słońca, a jej promień jest dziesięciokrotnie większy od promienia Słońca.
Układ planetarny.
Planeta HD 102272 b jest gazowym olbrzymem, okrążającym olbrzyma w odległości 0,6 au. Dane sugerują też istnienie drugiej planety, HD 102272 c, jednak nie jest to pewne.

</doc>
<doc id="1457170" url="https://pl.wikipedia.org/wiki?curid=1457170" title="Andrzej Niedzielski">
Andrzej Niedzielski

Andrzej Tadeusz Niedzielski (ur. 21 grudnia 1961 w Gdyni) – polski astronom specjalizujący się w astrofizyce, odkrywca planet pozasłonecznych: HD 17092 b, HD 102272 b, HD 102272 c i BD +14°4559 b.
Życiorys.
W 1981 roku ukończył Technikum Mechaniczno-Elektryczne w Gdańsku i podjął studia astronomiczne na Uniwersytecie Mikołaja Kopernika w Toruniu. Ukończył je w 1986 roku. W latach 1988-1991 kontynuował naukę w studium doktoranckim. Stopień doktora nauk fizycznych w zakresie astronomii o specjalności astronomia uzyskał w 1992 roku na Wydziale Matematyki, Fizyki i Chemii UMK. Tematem jego pracy doktorskiej była "Spektrofotometria wybranych gwiazd Wolfa-Rayeta", a promotorem Andrzej Woszczyk. Stopień doktora habilitowanego nauk fizycznych w zakresie astronomii uzyskał w 2005 roku, na Wydziale Fizyki, Astronomii i Informatyki Stosowanej UMK na podstawie rozprawy "Wiatry gwiazd Wolfa-Rayeta".
Od 1992 roku pracuje na Uniwersytecie Mikołaja Kopernika, od 2010 roku na stanowisku profesora nadzwyczajnego. Kieruje Katedrą Astronomii i Astrofizyki.

</doc>
<doc id="1457171" url="https://pl.wikipedia.org/wiki?curid=1457171" title="Niedzielski">
Niedzielski



</doc>
<doc id="1457172" url="https://pl.wikipedia.org/wiki?curid=1457172" title="Krzysztof Goździewski">
Krzysztof Goździewski

Krzysztof Goździewski (ur. 1963 w Przasnyszu) – polski astronom.
Od 1997 roku pracuje w Katedrze Astronomii i Astrofizyki, Centrum Astronomii Uniwersytetu Mikołaja Kopernika w Toruniu. Interesuje się mechaniką nieba, układami planetarnymi, astrofizyką obserwacyjną oraz metodami numerycznymi, obliczeniami w środowiskach wieloprocesorowych, systemem operacyjnym Unix.
Opracował metodę GAMP (Genetic Algorithm with MEGNO Penalty), wykorzystującą więzy stabilności w modelowaniu obserwacji wielokrotnych układów planetarnych (np. w odniesieniu do prędkości radialnych, astrometrycznych, chronometrażowych). Brał udział w odkryciach planet pozasłonecznych: HD 160691 d (lub e), HD 102272 b, 14 Herculis c oraz weryfikacji systemów planetarnych HD 82943, HD 128311, HD 37124, HD 191760, HR 8799, HU Aquarii, Ni Octantis.

</doc>
<doc id="1457175" url="https://pl.wikipedia.org/wiki?curid=1457175" title="Bitwa pod Alam Halfa">
Bitwa pod Alam Halfa

Bitwa pod Alam el Halfa – bitwa stoczona w dniach 30 sierpnia–5 września 1942 roku na południe i południowy wschód od El Alamein podczas kampanii północnoafrykańskiej II wojny światowej. Panzer Armee Afrika, niemiecko-włoskie siły dowodzone przez feldmarszałka Erwina Rommla (zwanego „Lisem Pustyni”), próbowały okrążyć od południa siły brytyjskiej 8 Armii dowodzonej od zaledwie dwóch tygodni przez gen. Bernarda Montgomery’ego. W czasie tej ostatniej ofensywy wojsk Osi w kampanii północnoafrykańskiej Rommel zamierzał pokonać 8 Armię przed przybyciem alianckich posiłków, które uniemożliwiłyby mu dotarcie do delty Nilu, a tym samym uzyskanie zwycięstwa w Afryce Północnej.
Montgomery, który znał zamiary Rommla dzięki rozszyfrowaniu przez kontrwywiad kodów ULTRA, z rozmysłem zostawił lukę na południowym odcinku frontu, rozmieszczając jednocześnie część własnych czołgów i dział wzdłuż pasma wzgórz Alam el Halfa, 30 kilometrów dalej. Przyjął jednocześnie nową taktykę, zgodnie z którą czołgi miały pełnić rolę przeciwpancerną, trzymając się zajętych pozycji obronnych, co miało zapobiegać starciom z doskonalszymi czołgami niemieckimi i ponoszonym w ich trakcie stratom, jak to było w przeszłości.
W związku z trudnościami z zaopatrzeniem i porażką sił próbujących zdobyć wzgórza, Rommel nakazał odwrót. Montgomery nie próbował wykorzystać sukcesu i ścigać przeciwnika, decydując się w zamian na wzmocnienie własnych sił przed drugą bitwą o El Alamein. Jednakże 2 Dywizja nowozelandzka podjęła atak na pozycje Włochów i poniosła poważne straty.
Plan Rommla.
Feldmarszałek Rommel, po niepowodzeniu pod El Alamein nie stracił jeszcze nadziei na pokonanie 8. Armii brytyjskiej, choć jego linie komunikacyjne były zagrożone przez lotnictwo brytyjskie z Malty, które nieustannie atakowało statki państw Osi na Morzu Śródziemnym. Co więcej, całe zaopatrzenie dla sił niemieckich i włoskich musiało być dowożone drogą lądową z Bengazi (800 km) lub z Trypolisu (1200 km). Ponadto wywiad niemiecki doniósł o przybyciu do Egiptu konwoju ze 100 000 ton zaopatrzenia, w tym nowymi pojazdami bojowymi. Pojmując, że czas pracuje na jego niekorzyść, a przybycie spodziewanych uzupełnień alianckich może przechylić szalę na ich stronę, zdecydował się na atak.
Na terenach w pobliżu El Alamein front nie mógł być tak szeroki, jak na innych polach bitew w Afryce Północnej. Uderzenie formacji pancernych musiało zmieścić się pomiędzy morzem na północy a nieprzejezdną dla czołgów depresją Kattara na południu. Obrona brytyjska była dość silna, ale Rommel wierzył, że ma jakiś słaby punkt. Południowy odcinek frontu, pomiędzy Munassib a Qaret El Himeimat, był słabiej obsadzony i zdaniem Rommla nie tak gęsto zaminowany.
Na północy, gdzie Rommel miał włoskie dywizje piechoty wspierane przez niemiecką 164 Dywizję Piechoty i spadochronową brygadę Ramckego, miał nastąpić frontalny, pozorowany atak dla zatrzymania obrońców w miejscu, podczas gdy Rommel poprowadzi atak główny przez południowy sektor, a następnie skręci gwałtownie na północ przecinając alianckie linie komunikacyjne. To powinno było doprowadzić do okrążenia większości sił brytyjskich i zniszczenia ich. Ze swym charakterystycznym optymizmem Rommel widział się już zdobywcą Egiptu, a przede wszystkim Kanału Sueskiego.
Ów główny atak miały poprowadzić jego doborowe niemieckie oddziały pancerne, 15 i 21 dywizja, wraz z 90 Dywizją Piechoty Lekkiej. Skrzydła atakujących jednostek osłaniać miały trzy dywizje z włoskiego pancernego XX "Corpo d’Armata" pod dowództwem gen. De Stefanisa.
Siły alianckie.
13 sierpnia dowodzenie 8 Armią objął generał porucznik (późniejszy feldmarszałek) Montgomery. Wywiad brytyjski ostrzegał przed atakiem wojsk Rommla, w związku z czym poprzedni dowódca 8 Armii, gen. Claude Auchinleck, opracował drobiazgowy plan budowy umocnień na przedpolach Aleksandrii i Kairu na wypadek konieczności ich obrony, gdyby Niemcy przerwali front. Po wizytacji linii obronnych Montgomery zarzucił ten plan, będąc gotowym do obrony El Alamein za wszelką cenę.
Północny odcinek frontu (od pasma wzgórz Ruweisat do brzegu morza) trzymał XXX Korpus Brytyjski, wzmocniony australijską 9 Dywizją Piechoty, południowoafrykańską 1 Dywizją Piechoty oraz indyjską 5 Dywizją Piechoty. Przed frontem ciągnęły się głębokie pola minowe.
Nowozelandzka 2 Dywizja zajęła 8-kilometrowy odcinek frontu na południe od wzgórz Ruweisat. Pozycja ta, zwana „nowozelandzkim boksem” (ang. "New Zealand Box"), stanowiła północny odcinek sektora XIII Korpusu. Przyjmując, że południowy odcinek frontu będzie bardzo trudny do obrony w razie zmasowanego ataku wojsk pancernych, Montgomery postanowił zostawić 22 kilometry linii – od „nowozelandzkiego boksu” do „boksu Kattara” na krawędzi depresji – niemal niebroniony, co miało zachęcić Rommla do uderzenia w tym właśnie miejscu. Luka miała być zaminowana i odrutowana, przy czym na straży pól minowych miały zostać brygada zmotoryzowana i lekka brygada pancerna ze składu 17 Dywizji Pancernej, które jednak – w razie zagrożenia – miały się wycofać.
Atakujący mieli natknąć się na główną pozycję obronną, gdyby – po przejściu frontu – skierowali się na północ i podeszli pod pasmo wzgórz Alam El Halfa, daleko na tyłach frontu 8 Armii. Te właśnie wzgórza Montgomery wybrał dla okopania większości swych ciężkich/średnich czołgów (skoncentrowanych w 22 Brygadzie Pancernej) i dział przeciwpancernych. Za czołgami, na szczytach wzgórz, rozmieścił dwie brygady z 44 Dywizji Piechoty „Home Counties” oraz baterie artylerii dywizyjnej i korpuśnej.
10 Dywizja Pancerna, dozbrajana właśnie nad Nilem w czołgi General Grant z działami 75 mm, miała dotrzeć do Alam El Halfa, gdy tylko będzie gotowa. W rezultacie 8 Brygada zjawiła się 30 sierpnia i zajęła pozycję na lewo od 22 Brygady, podczas gdy 23 Brygada wypełniła lukę z prawej strony pod wieczór 1 września.
Atak.
Korzystając z pełni księżyca, atak rozpoczęto w nocy 30 sierpnia. Rommel popełnił jednak błąd; samoloty RAF dostrzegły koncentrację niemieckich i włoskich pojazdów pancernych i przypuściły serię ataków. Torpedowo-obserwacyjne Fairey Albacore z lotniskowców zrzuciły flary, oświetlając cele bombowcom Vickers Wellington i artylerii; ponadto pola minowe, które miały być lekkie i wąskie, nagle okazały się głębokie. Brytyjskie brygady strzegące pól minowych (7. zmotoryzowana i 4. pancerna), miały się wycofać, ale przedtem zadać przeciwnikowi jak najwięcej strat. Wywiązywały się z zadania, co spowodowało, że straty Osi zaczęły rosnąć. Generał Nehring został ranny podczas bombardowania lotniczego, a gen. von Bismarck, dowódca 21 Dywizji Pancernej, zginął w wybuchu pocisku granatnika.
Pomimo tych trudności siły Rommla przedostały się przez linie alianckie do południa następnego dnia, a brytyjskie brygady roztropnie zeszły im z drogi. Opóźnienie spowodowało jednak zbyt wysokie zużycie paliwa w czołgach "Afrika Korps". To oraz nieustanne flankujące uderzenia 7 Dywizji Pancernej zmusiły Rommla do skręcenia na północ znacznie bardziej na zachód od miejsca, w którym planował to uczynić. W ten sposób czołgi Osi wyszły wprost na pozycję obronną Montgomery’ego pod Alam el Halfa; pierwsze z nich dotarły do wzgórz wieczorem. Na wzgórzach alianci mieli 92 grantów i 74 lekkie czołgi, baterie przeciwpancerne z działami 6-funtowymi oraz artylerię 44. brytyjskiej i 2. nowozelandzkiej dywizji.
Gdy dywizje pancerne podeszły pod wzgórza, czołgi PzKpfw IV otworzyły ogień z dużej odległości, niszcząc kilka czołgów brytyjskich. Szczególnie Granty, ze swoimi działami montowanymi nie w wieżach, a w kadłubach, nie mogły prowadzić ognia zza osłony i były wystawione na ogień przeciwnika. Kiedy jednak czołgi niemieckie znalazły się w zasięgu Grantów, sytuacja się zmieniła diametralnie. Próba oskrzydlenia pozycji spełzła na niczym w ogniu dział przeciwpancernych i przed zmierzchem niemieckie czołgi zaczęły się cofać. W starciu tym Brytyjczycy stracili 21 czołgów, Niemcy – 22.
Noc nie przyniosła Panzer Armee wytchnienia, bowiem znów pojawiły się samoloty alianckie, tym razem skupiając się na pojazdach z zaopatrzeniem. To przysporzyło Rommlowi kłopotów logistycznych, tym bardziej że bombowce z lotniskowców posłały na dno połowę z 5000 ton paliwa obiecanego przez włoskiego przywódcę Benito Mussoliniego i gen. Albert Kesselring. Z powodu braków operacje następnego dnia (1 września) prowadziła jedynie 15 Dywizja Pancerna. Jej atak rozpoczął się o świcie, ale wkrótce został zastopowany flankowym kontruderzeniem brytyjskiej 8 Brygady. Niemcy ponieśli nieznaczne straty, bowiem Brytyjczycy mieli przykazane oszczędzać czołgi na czas spodziewanej następnej ofensywy, ale ich ruch naprzód został wstrzymany i zostali mocno ostrzelani.
Ataki z powietrza były kontynuowane przez cały dzień i następną noc, a rano 2 września Rommel, widząc, że atak się nie powiódł, a stanie na otwartej przestrzeni na terytorium nieprzyjaciela tylko spotęguje straty, nakazał odwrót.
Odwrót Rommla.
W depeszy do OKW Rommel usprawiedliwiał swą decyzję o przerwaniu ofensywy brakiem paliwa, aliancką przewagą w powietrzu i brakiem elementu zaskoczenia. Tegoż 2 września sytuacja wojsk Osi jeszcze się pogorszyła. Samochody pancerne 4. batalionu 8 Pułku Huzarów (4. Brygady Pancernej) spadły na kolumnę około 300 ciężarówek z zaopatrzeniem, niszcząc 57 spośród nich. Skutkiem tego włoskie jednostki pancerne zostały odesłane na tyły dla ochrony linii komunikacyjnych i zapobieżenia kolejnym atakom.
2 września z żadnej ze stron nie przejawiano aktywności, nie licząc samolotów alianckich, które atakowały jak uprzednio.
Montgomery zorientował się, że Afrika Korps ma zamiar się wycofać. Szybko opracował plan ofensywny dla 7 Dywizji Pancernej i nowozelandzkiej 2 Dywizji Piechoty, jednakże z zastrzeżeniem, że nie będą zbytnio ryzykować, co mogłoby mieć negatywny wpływ na działania w najbliższej przyszłości.
Podczas gdy działania 7 Dywizji Pancernej nigdy nie wykroczyły poza rajdy mające niepokoić nieprzyjaciela, Nowozelandczycy uderzali znacznie poważniej. Brała w tych uderzeniach udział doświadczona 5 Brygada Nowozelandzka i zupełnie świeża 132 Brygada, które – ze wsparciem pancernym – miały atakować ku południowi przecinając linie zaopatrzenia Rommla i izolując jego siły na wschód od linii frontu. Atak ten, nazwany "operacją Beresford", rozpoczął się o 22:30 3 września. Uderzenie 5 Brygady spowodowało znaczne straty w oddziałach włoskich, a rano Nowozelandczycy odparli kontratak nieprzyjaciela. Tymczasem atak 132 Brygady określono później mianem „jatki”. Czołgi Mk III Valentine 46 Królewskiego Regimentu Pancernego zgubiły drogę w ciemnościach i weszły na pole minowe, gdzie 12 z nich uległo zagładzie. Niemiecka 90 Dywizja Piechoty Lekkiej natarła na 132 Brygadę, co kosztowało tę ostatnią 697 zabitych i rannych (w porównaniu do 275 strat Nowozelandczyków) i nie zapobiegło ucieczce sił Rommla na zachód.
Zupełnie innego opisu ataków nowozelandzkich oddziałów dostarczył generalleutnant Fritz Bayerlein. Na wstępie należy odnotować, że 10 Dywizja Hinduska znajdowała się w tym czasie na Cyprze; pozycje na północ od dywizji nowozelandzkich zajmowała hinduska 5 Dywizja Piechoty (9 września zluzowana przez indyjską 4 Dywizję Piechoty):
Po załamaniu się ataku na linie 185 Dywizji Spadochronowej „Folgore” gen. Enrico Frattiniego i elementy 132 Dywizji Pancernej „Ariete”, które osłaniały wycofywanie się Niemców, Montgomery postanowił odstąpić od dalszych ataków. Afrika Korps odeszła nie niepokojona na zachód, co nie oznaczało zaprzestania bombardowań przez "Desert Air Force", która wykonała 957 lotów w ciągu doby. 5 września wojska Osi znalazły się na podstawach wyjściowych.
Po bitwie.
W czasie walk alianci stracili 1750 ludzi, wojska Osi – 2930. Alianci stracili więcej czołgów niż Niemcy, ale po raz pierwszy w północnoafrykańskiej kampanii nie było wielkiej różnicy w tych stratach. Nieustanne ataki samolotów RAF kosztowały "Panzerarmee Afrika" utratę wielu pojazdów transportowych.
Była to ostatnia większa akcja ofensywna podjęta przez siły Osi w Afryce Północnej. Do zwycięstwa aliantów przyczyniły się bez wątpienia rosnąca przewaga w ilości środków ogniowych i panowanie w powietrzu.
Montgomery był krytykowany za swą kunktatorską postawę w czasie bitwy, a szczególnie za dążenie do zachowania na później czołgów, które mogły rzekomo zadać ostateczny cios oddziałom "Afrika Korps", które utkwiły pomiędzy polami minowymi a Alam Halfa. Friedrich von Mellenthin w swej książce "Panzerschlachten" maluje dramatyczny obraz dywizji niemieckich, sparaliżowanych brakiem paliwa, bez przerwy bombardowanych z powietrza i oczekujących na ostateczny cios ze strony Brytyjczyków.
Montgomery miał na to jedną odpowiedź: "8 Armia jest w trakcie przebudowy; ciągle nadciągają nowe, nieostrzelane oddziały, z którymi nie można podjąć ofensywy". W dodatku nie chciał narażać własnych czołgów na konfrontację z doskonałą obroną przeciwpancerną Rommla, z czym Brytyjczycy niejednokrotnie zetknęli się w przeszłości, a co kończyło się zawsze przejęciem inicjatywy przez wojska Osi. Oczekiwania Niemców wyraził Rommel w depeszy do Kesselringa: „Ta świnia nie atakuje!”.
Odmowa Montgomery’ego, by pójść za ciosem i wykorzystać zwycięstwo, pozwoliła mu zachować większość pojazdów pancernych, które zostały wykorzystane w decydującym starciu, znanym jako II bitwa pod El Alamein.

</doc>
<doc id="1457176" url="https://pl.wikipedia.org/wiki?curid=1457176" title="Katastrofa lotu Aerofłot 821">
Katastrofa lotu Aerofłot 821

Katastrofa lotu Aerofłot 821 – katastrofa pasażerskiego samolotu odrzutowego Boeing 737-500 (nr rejestracji VP-BKO) linii lotniczej Aerofłot-Nord, operującej rozkładowo dla linii lotniczej Aerofłot, rejs nr 821 z 14 września 2008. Katastrofa miała miejsce w pobliżu docelowego portu lotniczego Perm. Samolot runął na linię kolejową. Zginęli wszyscy na pokładzie maszyny – 88 osób. Nikt spoza samolotu nie został ranny.
Samolot.
Uczestniczący w katastrofie samolot to Boeing 737-505 (serii 500; nr rejestracyjny: VP-BKO), eksploatowany od szesnastu lat. Maszynę napędzały dwa silniki CFMI CFM56-3C1. 
Ostatni przegląd techniczny samolot przeszedł dnia 7 września 2008 roku, po 250 godzinach lotu, na podmoskiewskim Wnukowie. Nie wykryto żadnych uszkodzeń konstrukcji czy awarii technicznych.
Od tego okresu, do momentu katastrofy siedem dni później, samolot odbywał regularne loty z Moskwy do Permu i Czelabińska (średnio 9 godzin na dobę).
Załoga.
Załogą lotu 821 dowodził 34-letni kapitan Rodion Miedwiediew a pierwszym oficerem był 43-letni Rustam Alaberdin. Jak później odkryto w śledztwie, żaden z pilotów nie radził sobie dostatecznie w lataniu Boeingiem 737.
Okoliczności wypadku.
Rejs nr 821 operował na linii port lotniczy Szeremietiewo (Moskwa) – port lotniczy w Permie. Samolot wystartował z Moskwy o godzinie 1:12. Krótko po 3:10 podchodził do lądowania ścieżką schodzenia nad miastem Perm, w kierunku południowo-zachodnim. Podczas podchodzenia do lądowania, nad miastem panowały warunki pogodowe utrudniające naprowadzanie na pas (padał deszcz, a widoczność ograniczała mgła). Nadzorujący rejs kontroler utracił kontakt z załogą, gdy maszyna znajdowała się na wysokości 1100 metrów (3600 stóp).
Katastrofa.
Samolot spadł w odległości 11,5 kilometra na północny wschód od lotniska – na zboczach nasypu linii kolejowej magistrali Sibnieft, uszkadzając półkilometrowy odcinek sieci trakcyjnej – w odległości około trzystu metrów od najbliższych zabudowań. W chwili zderzenia z ziemią, odrzutowiec uległ całkowitej dezintegracji, a rozsiane na dużej przestrzeni szczątki i szyny linii momentalnie stanęły w płomieniach. Pożar szczątków ugaszono w przeciągu kilku następnych godzin.
Ruch kolejowy po katastrofie był zablokowany do czasu napraw.
Wszystkie osoby na pokładzie – 82 pasażerów i 6 członków załogi – zginęły. Wśród ofiar znajdowało się siedmioro dzieci.
Śledztwo.
Śledztwo wykazało, że cały lot przebiegał bez zakłóceń do momentu, w którym – podczas zniżania, w odległości 13 km od progu pasa – samolot zaczął się z powrotem niekontrolowanie wznosić (samolot znajdował się wówczas na wysokości 600 metrów i podczas całej sytuacji wzniósł na wysokość 1100 m). 
Dochodzenie wykazało, że piloci zupełnie nie zdawali sobie sprawy z takiego biegu wypadków - poinformowali bowiem kontrolę ruchu lotniczego, że procedura przebiega jak należy, po czym poprosili o zgodę na lądowanie. 
Na monitorze kontroler zauważył jednak, że w istocie samolot nie obniża płynnie wysokości, a wzbija się – polecił więc załodze przejście na drugi krąg. W trakcie przejścia w ten manewr, piloci utracili kontrolę nad samolotem. 
Załoga
Śledztwo wykazało, że bezpośrednią przyczyną katastrofy była utrata siły nośnej na skrzydłach, w efekcie czego doszło do przeciągnięcia. Samolot znajdował się wtedy na ostatniej, krótkiej prostej przed lądowaniem.
Do takiego stanu rzeczy doprowadziła tzw. „dezorientacja przestrzenna” pilotów – zjawisko częste i bardzo niebezpieczne, mogące wystąpić przy lotach nocnych lub w warunkach uniemożliwiających ujrzenie linii horyzontu. 
Jak ujawniła moskiewska prokuratura – zarówno kapitan, jak i I oficer prowadzący feralny rejs, nie posiadali dostatecznego doświadczenia w lotach na Boeingach 737-500 (kapitan – nalot 3689 godzin, z czego 1165 za sterami Boeinga 737, z czego 452 godziny, jako dowódca; I oficer – nalot 8713 godzin za sterami, ale tylko 220 godzin na Boeingach 737). 
Prokuratura ustaliła również, że żaden z pilotów nie posiadał właściwych certyfikatów, zezwalających na loty międzynarodowe, a dokumenty, którymi posługiwali się do okresu wypadku, były sfałszowane. Żadne służby naziemne nigdy nie wykryły tego oszustwa. W istocie piloci nie poznali wszystkich technicznych i aerodynamicznych zależności samolotu typu Boeing 737 serii 500, nie potrafili także skonfigurować samolotu przed lądowaniem ani tym bardziej odpowiednio zareagować w przypadku sytuacji awaryjnej. Nie byli zaznajomieni z zachodnim systemem wskaźnika wysokości i nie zauważyli problemu, gdy samolot zaczął wznosić się w niekontrolowany sposób. W dodatku, w krwi kapitana wykryto śladowe ilości alkoholu. 
Wrak
Analizy wraku wykazały, że Boeing 737 w swój ostatni lot wyruszył z niesprawnym systemem automatycznego sterowania ciągiem w silnikach maszyny oraz niedziałającym systemem ostrzegania przed kolizją w powietrzu TCAS. O awariach wiedziały naziemne służby techniczne, jednak uznały te problemy za nie wykluczające możliwości dalszej eksploatacji (naprawy planowano przeprowadzić w dalszym terminie). 
Szybko wznoszący się, niezależnie od woli pilotów, samolot pracował na jałowym ciągu silników, co doprowadziło do utraty prędkości a w efekcie siły nośnej na skrzydłach - ani bowiem pilot, ani awaryjny system sterowania ciągiem nie zwiększyli mocy jednostek napędowych odrzutowca. Skutkiem tego maszyna uległa przeciągnięciu na lewe skrzydło.
Świadkowie relacjonowali również, że samolot „spadał, jak kometa”, informowali też o płomieniach wydobywających się z jednego z silników na moment przed upadkiem. Śledczy nie mogli w pełni uznać tych relacji za wiarygodne, a jeśli tak, to stwierdzili, że dostrzeżony ogień mógł być wynikiem niestabilnej pracy silników już po przeciągnięciu.
Tło.
Jest to czwarta katastrofa lotnicza Boeinga 737-500. Życie w niej straciła największa liczba osób kiedykolwiek dla tego modelu. Pod względem śmiertelności, przewyższa ją wśród katastrof lotniczych w Rosji 20 innych. Katastrofę ukazano w 8 odcinku 19 serii serialu "Katastrofa w przestworzach" pt. "Niebezpieczne ograniczenia."
Ofiary katastrofy.
W katastrofie zginęli obywatele 11 państw, w większości obywatele Rosji, w tym generał Giennadij Troszew – doradca prezydenta Rosji Władimira Putina.

</doc>
<doc id="1457177" url="https://pl.wikipedia.org/wiki?curid=1457177" title="GMC CCKW">
GMC CCKW

GMC CCKW (G-508) – amerykański wojskowy samochód ciężarowy z okresu II wojny światowej z napędem na wszystkie koła. CCKW produkowany był przez należące do General Motors przedsiębiorstwo GMC Truck i był podstawową ciężarówką armii amerykańskiej obok pojazdów Studebaker US-6 (G-630) oraz International Harvester M-5H-6 (G-651). Łącznie w latach 1941-1943 wyprodukowano 560 tys. samochodów tego typu.
Oficjalna nazwa CCKW oznacza:
Ciężarówka zyskała przydomek „Jimmy”, a znana była także pod popularną nazwą "deuce and a half" lub po prostu "deuce" („dwójka i pół”, „dwójka”) co odnosiło się do ładowności ciężarówki wynoszącej ok. 2,5 tony.

</doc>
<doc id="1457178" url="https://pl.wikipedia.org/wiki?curid=1457178" title="Ulica Marcella Bacciarellego w Warszawie">
Ulica Marcella Bacciarellego w Warszawie

Ulica Marcella Bacciarellego – ulica w warszawskiej dzielnicy Śródmieście.
Opis.
Ulica została wytyczona w 1935 podczas parcelacji resztek dawnego ogrodu „Bagatela”, założonego po 1772 przez Marcella Bacciarellego. Biegnie od ulicy Klonowej na północ i kończy się ślepo. Nazwa została nadana w 1938.
W latach 1936–1937 pod nr 4 wzniesiono willę dla Marii hrabiny Hutten-Czapskiej według projektu Zygmunta Plater-Zyberka. W 1992 willa wraz z ogrodzeniem została wpisana do rejestru zabytków.

</doc>
<doc id="1457180" url="https://pl.wikipedia.org/wiki?curid=1457180" title="Ulica Bagatela w Warszawie">
Ulica Bagatela w Warszawie

Ulica Bagatela – ulica w warszawskiej dzielnicy Śródmieście, biegnąca od Alej Ujazdowskich do placu Unii Lubelskiej.
Historia.
Ulica powstała na przełomie XVIII/XIX wieku jako droga od traktu mokotowskiego do wąwozu przy Belwederze. Pierwotnie nosiła nazwę ul. "Okopowej".
Ok. 1780 Marcello Bacciarelli zbudował przy ulicy pawilon ogrodowy przebudowany w latach 1789–1793 na willę według projektu Jana Chrystiana Kamsetzera. W 1818 odkupił ją Szymon Chovot i założył tu rezydencję ogródkową „Bagatela”, która w 1870 dała nazwę całej ulicy. 
W latach 1884–1890 zachodnia część ulicy została przekształcona w ogród zoologiczny, później park, rozparcelowany po 1901. Po 1910 przy ulicy w rejonie placu Unii Lubelskiej wzniesiono zachowane do dziś wysokie, wielkomiejskie kamienice. W 1921 roku w kamienicy Wildera urodził się Krzysztof Kamil Baczyński, co upamiętnia tablica odsłonięta w 1981 roku. 
W 1938 roku pod nr 3 władze Szwecji wybudowały poselstwo.
Zabudowa ulicy w większości przetrwała II wojnę światową.
W latach 50. na trawniku u zbiegu z Alejami Ujazdowskimi ustawiono tablicę Tchorka, upamiętniającą egzekucje ludności cywilnej w pierwszych dniach powstania warszawskiego na terenie znajdującego się tam ogrodu jordanowskiego.
W okresie PRL w kamienicy Adama Bromke (nr 14) mieścił się pierwszy w Polsce Klub Międzynarodowej Prasy i Książki.

</doc>
<doc id="1457182" url="https://pl.wikipedia.org/wiki?curid=1457182" title="Edykt Rotariego">
Edykt Rotariego

Edykt Rotariego (Edykt Rotara, Edykt Rotaryka) – pierwszy oficjalny zbiór prawa longobardzkiego, który ogłosił król Rotar 22 listopada 643 r. w Pawii ("Edictus Rothari regis"). 
Liczący 388 artykułów, dzielących się tematycznie następująco:
Edykt stanowi przykład wczesnośredniowiecznego spisu germańskiego prawa zwyczajowego, który w sposób usystematyzowany prezentuję treść norm prawnych typowych dla ludów barbarzyńskich. Został napisany w języku łacińskim, ale występuje w nim także longobardzkie nazewnictwo prawne.
Wpływ na treść Edyktu Rotara wywarły przepisy prawa innych plemion germańskich, w szczególności Wizygotów. Natomiast w niewielkim stopniu zaznaczyło się w nim oddziaływanie prawa rzymskiego. Szersza recepcja prawa rzymskiego nastąpiła dopiero w ustawach wydawanych później przez katolickiego króla Liutpranda.
Kolejni władcy longobardzcy rozszerzali edykt, i tak:

</doc>
<doc id="1457184" url="https://pl.wikipedia.org/wiki?curid=1457184" title="Port lotniczy Perm">
Port lotniczy Perm

Port lotniczy Perm-Sawino Wielkie i Baza lotnicza Sawino Wielkie (ang.: "Bolshoye Savino Airport", ros.: "Аэропорт Большое Савино") (kod IATA: PEE, kod ICAO: USPP) – międzynarodowy port lotniczy i baza lotnicza w Kraju Permskim w Rosji, położony 17,6 km SW od centrum miasta Perm. Jest to lotnisko cywilno-wojskowe, m.in. ze stacjonującym pułkiem lotniczym myśliwców i utwardzonymi stanowiskami dla bombowców i osobno terminalem pasażerskim.
Baza lotnicza.
Jest to siedziba 764 IAP (764 pułku lotnictwa myśliskiego), jedyny pułk lotniczych sił zbrojnych 5 Armii PWO (protiw wozdusznej oborony) (następca 4 Armii PWO z czasów ZSRR). Według czasopisma branży lotnictwa wojskowego "Air Forces Monthly", numer z lipca 2007, 764 pułk podlega bezpośrednio dowództwu Sił Powietrznych Rosji.
Budowa Sawina Wielkiego rozpoczęła się w 1952 pod osobistym nadzorem marszałka Żukowa, zesłanego tu przez Józefa Stalina po drugiej wojnie światowej, jako dowódcę Wołgo-Uralskiego Okręgu Wojskowego. 1 maja 1960 piloci 764 pułku lotnictwa myśliwskiego Boris Ajwazjan i Sergiusz Safronow startujący z tej bazy usiłowali przechwycić i zestrzelić samolot szpiegowski Lockheed U-2 USA Air Force; Safronow zginął w swoim samolocie MiG-19, omyłkowo zestrzelony rakietami radzieckiej obrony przeciwlotniczej.
W 1965 lotnisko Sawino Wielkie rozszerzono o cywilne funkcje regionalnego portu lotniczego dla miasta Perm, obsługującego samoloty pasażerskie średniego zasięgu, poczynając od wydzielenia aż 39 miejsc na obszernej płycie postoju samolotów, w tym wydzielonej osobno strefy towarowej.
Podczas zimnej wojny stacjonowało tu w pełnej gotowości bojowej 38 myśliwców MiG-25, uzupełnianych szeregiem Jak-25 i Jak-28. W 1991 baza otrzymała nowoczesne egzemplarze myśliwców przechwytujących MiG-31. W 2002 droga startowa została przedłużona ze standardowej długości 2500 m do 3200 m.

</doc>
<doc id="1457185" url="https://pl.wikipedia.org/wiki?curid=1457185" title="Jurassic Coast">
Jurassic Coast

Wybrzeże Jurajskie (ang. Jurassic Coast) – fragment północnego wybrzeża kanału La Manche i zarazem południowej linii brzegowej Anglii. Miejsce to znajduje się na liście światowego dziedzictwa UNESCO pod nazwą Dorset i wschodnie wybrzeże Devon ("Dorset and East Devon Coast").
Położenie.
Wybrzeże Jurajskie rozciąga się od Orcombe Point w pobliżu Exmouth we wschodniej części hrabstwa Devon aż do Old Harry Rocks w pobliżu Swanage we wschodniej części hrabstwa Dorset. Łączna długość wybrzeża wynosi 153 km. Najwyżej położonym punktem na Wybrzeżu Jurajskim i jednocześnie na całym południowym wybrzeżu Anglii jest Golden Cap o wysokości 191 m.
W roku 2001 umieszczone zostało na liście światowego dziedzictwa UNESCO jako drugi obiekt naturalny w Wielkiej Brytanii.
Geologia.
Wybrzeże Jurajskie składa się z klifów będących utworami triasu, jury i kredy z ery mezozoicznej, sprzed 180 milionów lat. Wybrzeże odznacza się bogactwem unikalnych utworów geologicznych, będących przykładem różnorodności form krajobrazowych – np. naturalny łuk przy Durdle Door, utworami z piaskowca, m.in. Lulworth Cove oraz wyspa Portland.
Zważywszy na jakość i wyjątkowość utworów geologicznych Wybrzeże Jurajskie jest przedmiotem badań międzynarodowych. Mary Anning, która badała skamieniałości wokół Lyme Regis, odkryła tutaj na początku XIX w. pierwszą kompletną skamieniałość ichtiozaura.
Historia.
W okresie II wojny światowej kilka odcinków wybrzeża przeszło na własność armii. W Portland umiejscowiono jedną z największych baz Royal Navy, zamkniętą w latach powojennych. Inna baza wojskowa w Bovington jest używana do dziś, w związku z czym znaczna część wybrzeża jest tylko częściowo dostępna dla ruchu turystycznego.
Wybrzeże w niektórych swych częściach, zwłaszcza wokół Portland, jest niebezpieczne – zdarzają się tu katastrofy morskie. W styczniu 2007 na wybrzeżu zanotowano najgroźniejszą katastrofę ekologiczną – kontenerowiec "MSC Napoli" o pojemności 2400 ton stracił paliwo i ładunek, doprowadzając do zanieczyszczenia wybrzeża.
Turystyka.
Piękno krajobrazu wybrzeża powoduje, że jest ono popularnym celem turystycznym. Wzdłuż wybrzeża prowadzi południowo-zachodnia część pieszego szlaku turystycznego South West Coast Path. Baza hotelowa znajduje się w takich miastach jak Weymouth, Exmouth, Sidmouth, poza tym działa tu rozwinięta sieć pól namiotowych i kempingów. Centrum informacji turystycznej i obsługi ruchu turystycznego "World Heritage Coast Centre" znajduje się w Weymouth.

</doc>
<doc id="1457186" url="https://pl.wikipedia.org/wiki?curid=1457186" title="Katastrofa lotu Aeroflot 8641">
Katastrofa lotu Aeroflot 8641



</doc>
<doc id="1457187" url="https://pl.wikipedia.org/wiki?curid=1457187" title="Katastrofa lotu Aeroflot 593">
Katastrofa lotu Aeroflot 593



</doc>
<doc id="1457188" url="https://pl.wikipedia.org/wiki?curid=1457188" title="Ludmiła Litwinowa">
Ludmiła Litwinowa

Ludmiła Litwinowa (ur. 8 czerwca 1985) – rosyjska lekkoatletka, sprinterka. 
W roku 2008 podczas Letnich Igrzysk Olimpijskich w Pekinie wraz ze sztafetą 4 x 400 m zdobyła srebrny medal. Jednak w 2016 r. powtórne przebadanie próbek pobranych od Anastasiji Kapaczinskiej ujawniło w jej organizmie obecność sterydów anabolicznych i w konsekwencji sztafeta utraciła medal. Również u drugiej zawodniczki rosyjskiej sztafety - Tatjany Firowej wykryto środki niedozwolone. W 2017 roku sztafety rosyjskiej, w której była również Litwinowa pozbawiono brązowego medalu mistrzostw świata z Berlina, oraz mistrzostw świata z Daegu.

</doc>
<doc id="1457189" url="https://pl.wikipedia.org/wiki?curid=1457189" title="Włodarczyk">
Włodarczyk

Włodarczyk – polskie nazwisko, w Polsce mieszka ponad 30 tys. noszących je osób.

</doc>
<doc id="1457190" url="https://pl.wikipedia.org/wiki?curid=1457190" title="Tatjana Firowa">
Tatjana Firowa

Tatjana Firowa (ros. Татьяна Павловна Фирова; ur. 10 października 1982 w Sarowie) – rosyjska lekkoatletka, sprinterka.
Srebrna medalistka igrzysk olimpijskich w sztafecie 4 × 400 metrów (Londyn 2012). Zwyciężczyni biegu na 400 m podczas uniwersjady 2003. W 2010 roku podczas mistrzostw Europy w Barcelonie wywalczyła dwa złote medale, w biegu na 400 metrów, oraz w sztafecie 4 × 400 m kobiet.
W roku 2008 podczas Letnich Igrzysk Olimpijskich w Pekinie wraz ze sztafetą 4 x 400 m zdobyła srebrny medal. Jednak w 2016 powtórne przebadanie próbek pobranych od Anastasiji Kapaczinskiej ujawniło w jej organizmie obecność sterydów anabolicznych i w konsekwencji sztafeta utraciła medal. 31 sierpnia 2016 roku również u Firowej znaleziono niedozwolone substancje W 2017 roku sztafecie rosyjskiej odebrano również złoty medal z mistrzostw świata w Moskwie.

</doc>
<doc id="1457191" url="https://pl.wikipedia.org/wiki?curid=1457191" title="Józef Kochan">
Józef Kochan

Józef Kochan (ur. 1 września 1923 w Karniowicach, zm. 25 lipca 1989 w Koszalinie) – polski działacz sportowy, szachista i sędzia szachowy.
Życiorys.
W czasie II wojny światowej został wywieziony na roboty przymusowe. Po wyzwoleniu powrócił do kraju i na początku lat 50. XX wieku przeprowadził się na Pomorze Środkowe i z tym rejonem związał się aż do śmierci. Szybko dał się poznać jako pracowity, ofiarny i oddany działacz szachowy. Był współorganizatorem koszalińskiego okręgowego związku szachowego, którego kilkadziesiąt lat był sekretarzem. W czasie swojej działalności prowadził klub "Hetman" przy Wojewódzkim Domu Kultury w Koszalinie, był również kierownikiem i instruktorem w sekcji szachowej KS "Budowlani".
Do jego największych sukcesów szachowych należały dwukrotne zdobycie tytułu mistrza województwa koszalińskiego (1967, 1976) oraz mistrza Koszalina (1978, 1981). Poza grą w turniejach, udzielał się również jako sędzia (posiadał klasę państwową) i szkoleniowiec oraz przede wszystkim jako organizator. Był twórcą ogólnopolskiego festiwalu szachowego w Mielnie, na turnieju tym pełniąc przez dwadzieścia lat funkcję kierownika.
W uznaniu zasług odznaczony został Odznaką Zasłużonego Działacza Kultury Fizycznej. Otrzymał również złotą i srebrną odznakę Polskiego Związku Szachowego oraz Medalem 60-lecia Polskiego Związku Szachowego.
Pochowany na Cmentarzu Komunalnym przy ul. Gnieźnieńskiej w Koszalinie (kwatera R-24, rząd 17, grób 18).
Od 1990 r. w Koszalinie corocznie rozgrywany jest międzynarodowy festiwal szachowy poświęcony pamięci Józefa Kochana.

</doc>
<doc id="1457193" url="https://pl.wikipedia.org/wiki?curid=1457193" title="South West Coast Path">
South West Coast Path

South West Coast Path – szlak turystyczny będący jednym ze szlaków National Trails, znajdujący się w południowo-zachodniej Anglii o długości 1014 km, prowadzący z Minehead w hrabstwie Somerset wzdłuż wybrzeża Kanału Bristolskiego, Oceanu Atlantyckiego i kanału La Manche do Poole w hrabstwie Dorset. Jest najdłuższym szlakiem turystycznym pieszym Wielkiej Brytanii.
W związku z licznymi wzniesieniami i obniżeniami terenu w miejscach licznych ujść rzek szlak uważany jest za trudny. Całkowita zmiana poziomów na szlaku wynosi 35 051 m, co daje czterokrotną wysokość bezwzględną Mount Everestu. Najwyższym wzniesieniem na szlaku jest Great Hangman koło Combe Martin, wznoszący się na wysokość 318 m n.p.m. Najniższy punkt – poziom morza. Szlak przebiega przez obszary znajdujące się na liście Światowego Dziedzictwa UNESCO – Wybrzeże Jurajskie i Krajobraz górniczy Kornwalii i Zachodniego Devonu.
Historia.
Początkowo wiele elementów szlaku było ścieżkami stworzonymi przez straż nadbrzeżną, po których strażnicy poruszali się na trasach między poszczególnymi latarniami morskimi w poszukiwaniu przemytników. Ścieżki musiały charakteryzować się dobrą widocznością, w konsekwencji wiele z nich przebiega przez wysoko położone punkty, rzadko jednak łączy dwa dowolne punkty na trasie w najkrótszy możliwy sposób.
Szlak został stworzony przez organizację "Natural England". Tworzono go partiami, a ostatnia część, prowadząca z Minehead do Kornwalii, została oddana do użytku w roku 1978.
Administracja szlaku.
Szlak nie jest już używany przez straż nadbrzeżną, został przekształcony w trasę turystyczną. Podlega przepisom z 2000 roku o udostępnieniu ścieżek pieszym, nawet jeśli te przebiegają przez teren prywatny. Częściowo szlak utrzymywany jest przez fundację National Trust, która jest właścicielem części wybrzeża.
Interesów szlaku turystycznego i turystów strzeże "Stowarzyszenie Szlaku West South Coast Path", zarejestrowana fundacja charytatywna. Powstała ona w roku 1973 i wspiera wszelkie inicjatywy dotyczące przebiegu szlaku, usprawnień i konserwacji. Szlak jest konserwowany przez specjalną ekipę "South West Coast Path Team".
Znaczenie szlaku.
W 1990 roku obliczono, że szlak wnosił do rozwoju kwotę 15 milionów GBP rocznie. Nowe obliczenia z roku 2003 wskazują, że trasa generowała 300 milionów funtów rocznie, przyczyniając się do utrzymania 7 500 miejsc pracy. Z tych samych badań wynika, że 27,6 procent turystów przybyło do południowo-zachodniej Anglii właśnie ze względu na szlak, a wydawali oni 136 milionów GBP rocznie. Mieszkańcy regionu odbyli 23 miliony spacerów szlakiem i wydali 116 milionów GBP.
Przebieg szlaku.
Szlak przebiega przez hrabstwa Somerset, Devon (dwukrotnie), Kornwalię, Dorset.
Miasta na szlaku:
Minehead – Lynmouth – Ilfracombe – Braunton – Barnstaple – Westward Ho! – Bude – Boscastle – Padstow – Newquay – St Ives – St Just – Land’s End – Mousehole – St Michael’s Mount – Lizard – Falmouth – Mevagissey – Fowey – Looe – Plymouth – Salcombe - Dartmouth – Brixham – Paignton – Torquay – Teignmouth – Dawlish – Exmouth – Budleigh Salterton – Sidmouth – Seaton – Lyme Regis – Weymouth – Swanage – Poole.
Wsie i inne ważne obiekty na szlaku:
Combe Martin, Park Narodowy Exmoor, Hangman, Woolacombe, Tintagel, Cape Cornwall, Carrick Roads

</doc>
<doc id="1457197" url="https://pl.wikipedia.org/wiki?curid=1457197" title="SCO Group">
SCO Group



</doc>
<doc id="1457199" url="https://pl.wikipedia.org/wiki?curid=1457199" title="Allobates femoralis">
Allobates femoralis



</doc>
<doc id="1457202" url="https://pl.wikipedia.org/wiki?curid=1457202" title="Anastasija Kapaczinska">
Anastasija Kapaczinska

Anastasija Aleksandrowna Kapaczinska (ros. Анастасия Александровна Капачинская; ur. 21 listopada 1979 w Moskwie) – rosyjska lekkoatletka, sprinterka, dwukrotna medalistka mistrzostw świata, wicemistrzyni z 2002, oraz mistrzyni Europy w 2010, w "sztafecie 4 × 400 metrów kobiet".
Startując na mistrzostwach świata w 2003 w Paryżu zdobyła dwa drugie miejsca, jednak po biegu na 200 m stwierdzono u zwyciężczyni Amerykanki Kelli White niedozwolone wspomaganie i przesunięto następne zawodniczki o jedno miejsce wzwyż.
Zamieszana w aferę dopingową w 2004. Wygrała bieg na 200 m podczas halowych mistrzostw świata w Budapeszcie, wkrótce jednak okazało się, że w jej organizmie wykryto niedozwolony środek - stanozolol. Biegaczka została zdyskwalifikowana na dwa lata.
W roku 2008 podczas Letnich Igrzysk Olimpijskich w Pekinie zajęła w biegu indywidualnym na 400 m piąte miejsce, a w sztafecie 4 x 400 m zdobyła srebrny medal. Jednak w 2016 r. powtórne przebadanie próbek pobranych od zawodniczki ujawniło w jej organizmie obecność sterydów anabolicznych i jej wyniki zostały anulowane, zaś sztafeta w związku z tym utraciła medal.

</doc>
<doc id="1457206" url="https://pl.wikipedia.org/wiki?curid=1457206" title="Szymanów (gmina)">
Szymanów (gmina)

Szymanów (od 1973 "Teresin") – dawna gmina wiejska istniejąca do 1954 roku w woj. warszawskim. Siedzibą władz gminy był Szymanów.
W okresie międzywojennym gmina Szymanów należała do powiatu sochaczewskiego w woj. warszawskim. Po wojnie gmina zachowała przynależność administracyjną. 1 lipca 1952 roku do gminy Szymanów przyłączono część obszaru gminy Pass (gromady Stelmachowo i Trzciniec). Według stanu z 1 lipca 1952 roku gmina Szymanów składała się z 36 gromad. Na terenie gminy Szymanów znajdowała się eksklawa gminy Kozłów Biskupi.
Gminę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Teresin.

</doc>
<doc id="1457209" url="https://pl.wikipedia.org/wiki?curid=1457209" title="Shereefa Lloyd">
Shereefa Lloyd

Shereefa Lloyd (ur. 8 września 1982 w Clarendon) – jamajska lekkoatletka, sprinterka specjalizująca się w biegu na 400 metrów, brązowa medalistka Igrzysk Olimpijskich w Pekinie i Igrzysk Olimpijskich w Londynie oraz srebrna medalistka Mistrzostw Świata w Osace w sztafecie 4 x 400 m.
Sukcesy.
W 2000 Lloyd biegła w eliminacjach sztafety 4 x 100 metrów podczas mistrzostw świata juniorów. Jamajki zajęły 1. miejsce w swoim biegu z czasem 44,26. W finale jamajska sztafeta zdobyła srebrne medale, ale w składzie nie było już Lloyd.

</doc>
<doc id="1457214" url="https://pl.wikipedia.org/wiki?curid=1457214" title="Rosemarie Whyte">
Rosemarie Whyte

Rosemarie Whyte (ur. 8 września 1986) – jamajska lekkoatletka, sprinterka specjalizująca się w biegu na 400 metrów, brązowa medalistka olimpijska z Pekinu i Londynu w sztafecie 4 x 400 metrów.
Sukcesy.
Rekordy życiowe.
Whyte jest rekordzistką kraju w sztafecie 4 x 400 metrów – 3:18,71 (2011).

</doc>
<doc id="1457215" url="https://pl.wikipedia.org/wiki?curid=1457215" title="Angelika Jakubowska">
Angelika Jakubowska

Angelika Jakubowska (ur. 30 kwietnia 1989 w Lubaniu) – polska modelka.
Życiorys.
Absolwentka Liceum Ogólnokształcącego w Lubaniu. Została wybrana Miss Polonia 2008 i I Wicemiss Dolnego Śląska 2008. W 2009 reprezentowała Polskę na konkursie Miss Universe na Bahamach oraz Miss International w Chinach. W 2010 pojawiła się na okładce polskiej edycji „Playboya”.

</doc>
<doc id="1457216" url="https://pl.wikipedia.org/wiki?curid=1457216" title="Jakubowska">
Jakubowska



</doc>
<doc id="1457217" url="https://pl.wikipedia.org/wiki?curid=1457217" title="Mangusta Jacksona">
Mangusta Jacksona



</doc>
<doc id="1457218" url="https://pl.wikipedia.org/wiki?curid=1457218" title="Vuelta a Espana 2008">
Vuelta a Espana 2008



</doc>
<doc id="1457220" url="https://pl.wikipedia.org/wiki?curid=1457220" title="Astolf">
Astolf



</doc>
<doc id="1457222" url="https://pl.wikipedia.org/wiki?curid=1457222" title="Wólka Kańska (przystanek kolejowy)">
Wólka Kańska (przystanek kolejowy)

Wólka Kańska – przystanek kolejowy w Wólce Kańskiej, w województwie lubelskim, w Polsce. Znajdują się tu 2 perony.
Przystanek został oddany do użytku w 1992 roku. W roku 2017 przystanek obsługiwał 100–149 pasażerów na dobę.

</doc>
<doc id="1457224" url="https://pl.wikipedia.org/wiki?curid=1457224" title="Julia Pastrana">
Julia Pastrana

Julia Pastrana (ur. 1834 w Meksyku, zm. 24 marca 1860 w Moskwie) – Meksykanka, pokazywana jako atrakcja w wielu krajach XIX-wiecznej Europy z powodu niezwykle bujnego owłosienia całego ciała.
Historia.
Julia Pastrana urodziła się w 1834 roku. Prawdopodobnie porzucona przez matkę, została oddana do sierocińca w Culiacán. Między 1837 a 1854 rokiem przebywała u gubernatora jednej z meksykańskich prowincji, po czym rozpoczęła karierę jako atrakcja wędrownych pokazów, organizowanych w Stanach Zjednoczonych. Od jej amerykańskiego „menedżera” Ratesa odkupił ją Theodore Lent, który postanowił pokazać ją europejskim widzom. W 1857 roku Julia Pastrana była wystawiana w Londynie; w tym samym roku w Lipsku grana była sztuka "Mleczarz uleczony" z jej udziałem, zaraz po premierze zakazana przez policję. W trakcie podróży Lent ożenił się z Julią, która ze względu na swoją popularność otrzymywała wiele propozycji małżeństwa, a Lent – propozycji odkupienia jej. W 1858 roku Julia występowała w Warszawie i Moskwie. 20 marca 1860 roku urodziła syna, również z niezwykłym owłosieniem całego ciała. Niemowlę zmarło wkrótce po porodzie, a Pastrana w nocy z 24 na 25 marca z powodu powikłań poporodowych.
Lent z pomocą rosyjskiego lekarza, niejakiego Sokołowa, zmumifikował i wypchał ciała żony i dziecka, po czym kontynuował tournée, pokazując je w przeszklonych gablotach. Wkrótce poznał inną kobietę z podobnymi cechami, Niemkę Marie Bartel i także się z nią ożenił. Marie występowała pod pseudonimem Zenora Pastrana. W 1880 roku osiedli w Petersburgu, a kilka lat później Lent został zamknięty w ośrodku dla psychicznie chorych. Marie wróciła do Niemiec wraz z ciałami Julii i jej syna, które odziedziczyła po mężu. Na początku XX wieku eksponaty te pokazywał w swoim gabinecie osobliwości Haakon Lund, dopóki tego typu wystawy nie zostały zakazane przez Niemcy w 1943 roku. Julia i jej syn zostali zamknięci w magazynach, następnie odziedziczeni przez syna Lunda, Hansa Lunda, a później wnuka, Bjørna Lunda. Po włamaniu do magazynu Lunda w latach 70. XX wieku oba ciała zostały zdeponowane w magazynach policyjnych. Po kilku latach „Kriminal Journalen” nagłośnił sprawę przechowywanej w Instytucie Medycyny Kryminalnej w Oslo Julii i jej dziecka. Początkowo chciano ją pochować, ostatecznie jednak została umieszczona w szklanym sarkofagu i wystawiona w Szpitalu Narodowym w Oslo.
2 sierpnia 2012 r. ogłoszono, że Julia Pastrana zostanie ostatecznie pochowana w Meksyku. 12 lutego 2013 r., w wyniku działań m.in. z pomocą gubernatora stanu Sinaloa Mario Lopeza Valdeza i nowojorskiej artystki Laury Anderson Barbaty oraz władz norweskich, ciało zostało po przetransportowaniu do Meksyku pochowane na cmentarzu w Sinaloa de Leyva, miasteczku w pobliżu miejsca urodzenia Pastrany.
Choroba.
Wystawiając Julię w Londynie, Lent opisywał ją w broszurze jako dziecko Meksykanki i małpy bądź niedźwiedzia. Nazywał ją "Baboon Lady" – Damą Pawianem. Julia już za życia stała się przedmiotem badań naukowych. Alexander B. Mott uznał ją za mieszańca człowieka i orangutana, co potwierdził następnie S. Brainer. Dopiero kolejny z naukowców – Samuel Kneeland Jr. uznał ją za człowieka. J.Z. Laurence opublikował w „Lancecie” artykuł "Krótki raport na temat owłosionej i brodatej kobiety". Julię opisał nawet Charles Darwin, zamieszczając swoje uwagi w wydanej w 1868 książce "Zmienność zwierząt i roślin w stanie kultury".
W rzeczywistości Julia cierpiała na wrodzoną hipertrichozę z towarzyszącą hipertrofią dziąseł. Była drobnej postury: miała 4,5 stopy czyli niecałe 138 cm wzrostu i ważyła 50,8 kg. Całe jej ciało, z wyjątkiem wnętrza dłoni i podeszew stóp, było pokryte włosami. Opisywana była jako osoba inteligentna, posługująca się trzema językami, lubiąca śpiew i taniec.
Bibliografia.
Literatura dodatkowa:

</doc>
<doc id="1457225" url="https://pl.wikipedia.org/wiki?curid=1457225" title="Stadion Juliska">
Stadion Juliska

Stadion Juliska, Stadion na Julisce – stadion piłkarsko-lekkoatletyczny w Pradze, zainaugurowany 10 lipca 1960. Domowy obiekt Dukli Praga. Pojemność jego trybun wynosi 8150 miejsc. Od 2002 r. European Athletics organizuje na nim Memoriał Josefa Odložila.
W miejscu obecnego stadionu funkcjonowała niegdyś cegielnia, którą jej założyciel nazwał Juliska, na cześć swojej żony Julie Hofmannovéj. Od tego imienia nazwę wzięła ulica, przy której później wybudowano obiekt sportowy (Na Julisce), a następnie sam stadion. W 1975 r. według projektu inż. Cyrila Mandela gruntowanie przebudowano trybunę główną.

</doc>
<doc id="1457226" url="https://pl.wikipedia.org/wiki?curid=1457226" title="Stanisław Krynicki (wojskowy)">
Stanisław Krynicki (wojskowy)

Stanisław Krynicki, ps. „Tymkowicz” (ur. 5 maja 1889 we Czerniowcach, zm. 18 września 1914 pod Borusową) – porucznik Legionów Polskich, kawaler Orderu Virtuti Militari, "„jeden z najukochańszych i najbliższych Komendanta”".
Życiorys.
Urodził się 5 maja 1889 w Czerniowcach, ówczesnej stolicy Księstwa Bukowiny, w rodzinie Karola, radcy c. k. Sądu Krajowego w Czerniowcach, a później radcy c. k. Wyższego Sądu Krajowego we Lwowie, i Franciszki z Wojnarowiczów. Ukończył gimnazjum we Lwowie tam też złożył egzamin dojrzałości. Ukończył studia na wydziale filozoficznym Uniwersytetu Lwowskiego. Należał do młodzieżowej organizacji socjalistycznej „Płomień”. Później był członkiem PPS i PPS-Demokratyczna Galicji i Śląska.
W 1909 wstąpił do Związku Walki Czynnej, a w 1910 do Związku Strzeleckiego „Strzelec”. Ukończył szkołę oficerską, zdał egzamin i otrzymał od Józefa Piłsudskiego jako jeden z 67 Znak oficerski „Parasol”. Był współorganizatorem oddziału żeńskiego Związku Strzeleckiego. Działał w redakcji wychodzącego od 1914 pisma „Strzelec”. Współpracował przy tworzeniu regulaminów strzeleckich. W latach 1913 – 1914 był adiutantem i sekretarzem Józefa Piłsudskiego.
Po wybuchu wojny jak prawie wszyscy członkowie Związku Strzeleckiego dołączył do oddziałów Piłsudskiego. Początkowo został komendantem etapu w Krakowie. Gdy 16 sierpnia 1914 został utworzony Naczelny Komitet Narodowy Krynicki został skierowany do pracy w jego Departamencie Wojskowym. Kierownik Oddziału Techniczno-Bojowego Departamentu Wojskowego Sekcji Zachodniej Naczelnego Komitetu Narodowego w 1914.
10 września został skierowany do Kompanii Saperów Legionów Polskich. W czasie działań 1 pułku piechoty pod Borusową utonął w czasie poszukiwania brodu przez Wisłą. Został pochowany na cmentarzu parafialnym w Gręboszowie. Później przeniesiony na cmentarz wojenny nr 250 w tej samej miejscowości. Został pochowany w mogile zbiorowej z 17 innymi legionistami.

</doc>
<doc id="1457227" url="https://pl.wikipedia.org/wiki?curid=1457227" title="Port lotniczy Cartagena">
Port lotniczy Cartagena

Port lotniczy Cartagena (IATA: CTG, ICAO: SKCG) – międzynarodowy port lotniczy położony w Cartagenie, w Kolumbii.

</doc>
<doc id="1457228" url="https://pl.wikipedia.org/wiki?curid=1457228" title="Mosze Broderson">
Mosze Broderson

Mosze (także Mojżesz) Broderson ( "Mojsze Broderzon"; ur. 23 listopada 1890 w Moskwie, zm. 17 sierpnia 1956 w Warszawie) – polski poeta tworzący w języku jidysz, malarz i rysownik żydowskiego pochodzenia. Był jedną z czołowych postaci żydowskiej awangardy w Łodzi oraz czołowych poetów okresu międzywojennego w Polsce. Twórca, w 1927 r. (m.in. wraz z żoną Sonią Mandelbaum znaną pod pseudonimem Szejne Miriam, popularnego w Łodzi i Polsce Łódzkiego Żydowskiego Rewiowo-Kameralnego Teatru „Ararat”.
Życiorys.
Lata I wojny światowej spędził w Moskwie, gdzie utrzymywał stałe kontakty z rosyjskimi artystami. Debiutował jako poeta w 1914 tomikiem poezji "Szwarce fliterlech" (pol. "Czarne świecidełka"). Od 1918 mieszkał w Łodzi. Tam też zaczął wydawać pierwsze w Polsce ekspresjonistyczne czasopismo żydowskie – almanach "Jung Jidysz" (1919), w którym m.in. publikował swoje grafiki i wiersze. Był współzałożycielem (na bazie almanachu) grupy Jung Jidysz, autorem nazwy i twórcą jej założeń ideowych, propagujących poszukiwanie narodowej sztuki żydowskiej. Projektował okładki tomików poezji, ilustrował swoje utwory. W 1922 zainicjował powstanie teatru marionetek "Chad gadje". W tym też roku odbyła się premiera opery żydowskiej "Dowid un Basszewe" (pol. "Dawid i Batszewa") do libretta jego autorstwa, do której scenografię zaprojektował i wykonał Władysław Wajntraub. Napisał scenariusz do filmu "Weseli biedacy" zrealizowanego w 1937, w którym w głównych rolach wystąpili aktorzy teatru „Ararat”, a który był ukoronowaniem ogólnopolskiej sławy tego teatru i jego twórcy. Wydawał w Polsce i Związku Radzieckim.
W 1948 zesłany na Syberię, skąd powrócił do Polski. Jego prace plastyczne i twórczość literacka należą do nurtu ekspresjonistyczno-futurystycznego, cechuje je dążenie do abstrakcji i geometryzacji form, nastroje pesymistyczne oraz motywy ikonograficzne czerpane ze świata fantazji i wielkiego miasta. Pisał teksty piosenek dla dzieci, utwory kabaretowe i libretta operowe. Zasłynął głównie utworami poetyckimi: "Szwarc szabes" (1920), "Dos lecte lid" (1974) oraz wierszem "Cu di sztern" (pol. "Do gwiazd", 1922), którego fragment stał się mottem programowym warszawskiej grupy Hałastra.
Mosze Broderson pochowany został na cmentarzu żydowskim przy ulicy Okopowej w Warszawie. Po dewastacji grobu jego córka Anetta (ur. 1920) przewiozła prochy ojca do Izraela na cmentarz Kirjat Sza’ul w Tel Awiwie. Pośmiertnie jego teksty były wykorzystywane w przedstawieniach Teatru Żydowskiego w Warszawie: "Sure Szejndl" z 1966 i "Wielka wygrana" z 1972 i 1985.

</doc>
<doc id="1457230" url="https://pl.wikipedia.org/wiki?curid=1457230" title="Gov’t Mule (album)">
Gov’t Mule (album)

Gov’t Mule – debiutancki album amerykańskiego zespołu o tej samej nazwie, wydany 27 czerwca 1995 roku przez wytwórnię Relativity Records

</doc>
<doc id="1457232" url="https://pl.wikipedia.org/wiki?curid=1457232" title="Air India Cargo">
Air India Cargo

Air India Cargo – indyjskie linie lotnicze cargo, są częścią linii lotniczych Air India.

</doc>
<doc id="1457233" url="https://pl.wikipedia.org/wiki?curid=1457233" title="Epipedobates femoralis">
Epipedobates femoralis



</doc>
<doc id="1457236" url="https://pl.wikipedia.org/wiki?curid=1457236" title="Michaił Paŭlaŭ">
Michaił Paŭlaŭ



</doc>
<doc id="1457238" url="https://pl.wikipedia.org/wiki?curid=1457238" title="Alaksandr Czarwiakoŭ">
Alaksandr Czarwiakoŭ



</doc>
<doc id="1457240" url="https://pl.wikipedia.org/wiki?curid=1457240" title="Piotra Krečeŭski">
Piotra Krečeŭski



</doc>
<doc id="1457242" url="https://pl.wikipedia.org/wiki?curid=1457242" title="Wincent Hadleŭski">
Wincent Hadleŭski



</doc>
<doc id="1457243" url="https://pl.wikipedia.org/wiki?curid=1457243" title="Kastuś Jezawitaŭ">
Kastuś Jezawitaŭ



</doc>
<doc id="1457244" url="https://pl.wikipedia.org/wiki?curid=1457244" title="Wincenty Brauner">
Wincenty Brauner

Wincenty (Icchak) Brauner (ur. 1887 w Chrzanowie, zm. 1944 w Auschwitz-Birkenau) – polski malarz, grafik, metaloplastyk i scenograf żydowskiego pochodzenia.
Życiorys.
Studiował w "Hochschule für die bildende Künste" w Berlinie oraz w berlińskim Konserwatorium. Członek łódzkiej grupy "Jung Idysz". Malował pod wpływem postimpresjonizmu, Marca Chagalla i Jankiela Adlera. Tworzył ekspresjonistyczne linoryty dla "Jung Idysz", czerpał tematy z tradycji żydowskiej. W 1921 roku zaprojektował scenografię do "Dybuka" wystawionego w Łodzi. Był jednym z założycieli teatru marionetek "Chad Gadjon". Tworzył także w Kazimierzu Dolnym
Podczas II wojny światowej przebywał i tworzył w łódzkim getcie. W 1944 roku został wywieziony do niemieckiego obozu koncentracyjnego Auschwitz-Birkenau, gdzie zginął. Obecnie kilka jego prac znajduje się w zbiorach Żydowskiego Instytutu Historycznego.

</doc>
<doc id="1457245" url="https://pl.wikipedia.org/wiki?curid=1457245" title="Uładzisłaŭ Kazłoŭski">
Uładzisłaŭ Kazłoŭski



</doc>
<doc id="1457246" url="https://pl.wikipedia.org/wiki?curid=1457246" title="Andrej Klimaŭ">
Andrej Klimaŭ



</doc>
<doc id="1457247" url="https://pl.wikipedia.org/wiki?curid=1457247" title="Uładzimir Kudzinaŭ">
Uładzimir Kudzinaŭ



</doc>
<doc id="1457248" url="https://pl.wikipedia.org/wiki?curid=1457248" title="Sant Andreu (stacja metra)">
Sant Andreu (stacja metra)

Sant Andreu – stacja metra w Barcelonie, na linii 1. Stacja została otwarta w 1968.

</doc>
<doc id="1457249" url="https://pl.wikipedia.org/wiki?curid=1457249" title="Siarhiej Martynaŭ">
Siarhiej Martynaŭ



</doc>
<doc id="1457250" url="https://pl.wikipedia.org/wiki?curid=1457250" title="Piotr Maszeraŭ">
Piotr Maszeraŭ



</doc>
<doc id="1457251" url="https://pl.wikipedia.org/wiki?curid=1457251" title="Torras i Bages">
Torras i Bages

Torras i Bages – stacja metra w Barcelonie, na linii 1. Stacja została otwarta w 1986.

</doc>
<doc id="1457253" url="https://pl.wikipedia.org/wiki?curid=1457253" title="Jazep Sažyč">
Jazep Sažyč



</doc>
<doc id="1457255" url="https://pl.wikipedia.org/wiki?curid=1457255" title="Alaksiej Wołkaŭ">
Alaksiej Wołkaŭ



</doc>
<doc id="1457256" url="https://pl.wikipedia.org/wiki?curid=1457256" title="ZK 120">
ZK 120

ZK-120 – dwuścieżkowy, monofoniczny, lampowy magnetofon szpulowy, produkowany przez Zakłady Radiowe im. Marcina Kasprzaka w Warszawie na licencji niemieckiej firmy Grundig, przystosowany do zasilania z sieci prądu zmiennego 220 V; 50 Hz. Umożliwia odtwarzanie taśmy magnetofonowej przez wewnętrzny głośnik, bądź podłączenie zewnętrznego 4 omowego głośnika; zapis dźwięku z mikrofonu, odbiornika radiowego lub telewizyjnego; szybkie przewijanie taśmy. Magnetofon posiada regulację głośności sprzężoną z wyłącznikiem sieciowym oraz regulację barwy dźwięku. Magnetofony te nie zostały wyposażone w licznik taśmy (zamiast niego, zastosowano skalę umieszczoną pomiędzy talerzykami). Wskaźnik wysterowania lampowy (EM84).
Produkcja ruszyła w ZRK w 1968 roku, na licencji Grundiga (model TK-120). Na bazie tego udanego modelu powstały magnetofony ZK 120T, ZK 140, ZK 140T i dalsze modele.

</doc>
<doc id="1457258" url="https://pl.wikipedia.org/wiki?curid=1457258" title="Feliks Rafał Halpern">
Feliks Rafał Halpern

Feliks Rafał Halpern (ur. 28 grudnia 1866 w Łodzi, zm. 3 lutego 1942 w Łodzi) – polski muzyk, pianista i pedagog żydowskiego pochodzenia.
Życiorys.
Urodził się w Łodzi jako syn Adolfa (Abegdola). Udzielał lekcji gry fortepianowej, był nauczycielem w szkole muzycznej Tadeusza i Ignacego Hanickich. Prowadził dział muzyczny w "Nowym Kurierze Łódzkim", współpracował jako felietonista i sprawozdawca muzyczny z "Tygodnikiem Łódzkim Ilustrowanym", "Godziną Polski", "Głosem Polskim", "Głosem Porannym" i "Prawdą". 
Skomponował utwory salonowe na fortepian, "Illusion i Jaśminy", pieśń liryczną "W lipowe kwiaty", "A gdy na wojenkę szli ojczyźnie służyć". Opublikował książkę "Muzycy w anegdocie i humor muzyczny". Wchodził w skład Łódzkiego Towarzystwa Muzycznego. Lekcji gry na fortepianie udzielał w swoim mieszkaniu przy ulicy Henryka Sienkiewicza 20. Później zmienił adres na al. Tadeusza Kościuszki 53. W łódzkim getcie mieszkał przy ulicy Bolesława Limanowskiego 28. Zmarł na tyfus plamisty i został pochowany na nowym cmentarzu żydowskim przy ulicy Brackiej.

</doc>
<doc id="1457259" url="https://pl.wikipedia.org/wiki?curid=1457259" title="Darko Panczew">
Darko Panczew

Darko Panczew (mac. Дарко Панчев, ur. 7 września 1965 w Skopju) – macedoński piłkarz grający na pozycji napastnika.
Kariera klubowa.
Panczew urodził się w Skopju, a karierę piłkarską rozpoczął w tamtejszym klubie Wardar Skopje. W sezonie 1982/1983 zadebiutował w jego barwach w pierwszej lidze, a już w sezonie 1983/1984 stał się podstawowym zawodnikiem tego zespołu i z 19 golami został królem strzelców ligi. Miał wówczas 18 lat i 9 miesięcy i stał się najmłodszym piłkarzem w kraju, który został najlepszym strzelcem ligi. Przez kolejne lata był najlepszym strzelcem zespołu, a w 1987 roku wywalczył z Wardarem pierwsze i jedyne dla tego klubu mistrzostwo Jugosławii. Łącznie przez 6 sezonów strzelił dla Wardaru 132 gole i jest najlepszym strzelcem w historii tej drużyny.
W 1988 roku Panczew zmienił barwy klubowe i został zawodnikiem Crvenej zvezdy Belgrad. Odbył jednak służbę wojskową i w lidze zaczął grać dopiero w sezonie 1989/1990. Zdobywając 25 goli przyczynił się do wywalczenia przez „Czerwoną Gwiazdę” tytułu mistrza Jugosławii. Po raz drugi w karierze został królem strzelców. Oba sukcesy powtórzył rok później. Dzięki swoim 34 zdobytym golom otrzymał nagrodę Złotego Buta dla najlepszego strzelca lig europejskich. Wiosną 1991 dotarł ze Crveną Zvezdą do finału Pucharu Mistrzów, w którym Jugosłowianie zmierzyli się z francuskim Olympique Marsylia. W serii rzutów karnych decydujący strzał oddał Darko i to Crvena Zvezda zdobyła puchar. W sezonie 1991/1992 strzelił 25 goli, ponownie najwięcej w lidze, a klub z Belgradu po raz 19. w swojej historii został mistrzem kraju. Ogółem przez 3 lata Darko zdobył dla tego klubu 84 gole w 91 rozegranych spotkaniach.
W 1992 roku Panczew przeszedł ze Crvenej zvezdy do włoskiego Interu Mediolan, prowadzonego wówczas przez trenera Luisa Suáreza. W Interze jednak nie osiągnął nigdy takiej formy, jaką prezentował w Jugosławii. W sezonie 1992/1993 rozegrał zaledwie 12 spotkań w Serie A i zdobył jednego gola (w zremisowanym 2:2 meczu z Udinese Calcio), a Inter wywalczył wicemistrzostwo kraju. Przegrywał rywalizację o miejsce w składzie z Rubenem Sosą, Salvatore Schillacim, a następnie także z Dennisem Bergkampem i w styczniu 1994 roku został wypożyczony do niemieckiego VfB Lipsk (w sezonie 1993/1994 nie rozegrał dla Interu żadnego spotkania). W Bundeslidze zadebiutował 12 lutego w przegranym 1:2 wyjazdowym spotkaniu z MSV Duisburg (zdobył gola w 50. minucie). Latem, po spadku Lipska do drugiej ligi, wrócił do Interu. Zdobył 2 gole w 7 spotkaniach, a w 1995 roku odszedł do Fortuny Düsseldorf, w której grał przez jeden sezon. Kolejnym i ostatnim klubem w karierze Darko był FC Sion, z którym w 1997 roku wygrał zarówno ligę szwajcarską, jak i zdobył Puchar Szwajcarii. Po tamtym sezonie zakończył piłkarską karierę w wieku 32 lat.
Kariera reprezentacyjna.
W reprezentacji Jugosławii Panczew zadebiutował 31 marca 1984 roku w wygranym 2:1 towarzyskim spotkaniu z Węgrami. W marcu 1987 strzelił pierwsze dwa gole w kadrze narodowej, która pokonała 4:0 Austrię. W 1990 roku został powołany przez selekcjonera Ivicę Osima do kadry na Mistrzostwa Świata we Włoszech. Tam wystąpił w trzech spotkaniach: wygranych 1:0 z Kolumbią, 4:1 ze Zjednoczonymi Emiratami Arabskimi, w którym zdobył 2 gole oraz w 1/8 finału z Hiszpanią, wygranym przez Jugosłowian 2:1. W kadrze Jugosławii grał do 1991 roku i rozegrał dla niej 27 meczów, w których strzelił 17 goli.
Po rozpadzie Jugosławii Panczew zaczął występować w reprezentacji Maceodnii i wystąpił w niej w pierwszym oficjalnym meczu, rozegranym 13 października 1993 w Kranju. Macedonia pokonała wówczas Słowenię 4:1, a Darko zdobył jedną z bramek. Do 1995 roku wystąpił 6 razy w barwach Macedonii i strzelił jednego gola.
W listopadzie 2003 roku z okazji 50. rocznicy utworzenia UEFA Panczew został wybrany najlepszym zawodnikiem w historii Macedonii.

</doc>
<doc id="1457260" url="https://pl.wikipedia.org/wiki?curid=1457260" title="Darko Pancev">
Darko Pancev



</doc>
<doc id="1457263" url="https://pl.wikipedia.org/wiki?curid=1457263" title="Zamek Teleborg">
Zamek Teleborg

Zamek Teleborg (szw. "Teleborgs slott") – rezydencja znajdująca się 4-5 km od centrum Växjö nad jeziorem Trummen w dzielnicy Teleborg. Zaprojektowana przez zespół architektów Lindvall &amp; Boklund z Malmö dla rodziny Hrabiego Fredrika Bonde, zbudowana w 1900 roku w stylu szwedzkiego romantyzmu (szw. "nationalromantisk stil"), łączy w sobie elementy narodowe ze stylem romańskim, gotyckim i renesansowym, nadając rezydencji wyglądu średniowiecznego zamku z Nadrenii.

</doc>
<doc id="1457264" url="https://pl.wikipedia.org/wiki?curid=1457264" title="Wybrzeże Jurajskie">
Wybrzeże Jurajskie



</doc>
<doc id="1457265" url="https://pl.wikipedia.org/wiki?curid=1457265" title="Simon Paulli">
Simon Paulli

Simon Paulli (ur. 6 grudnia 1603, zm. 23 kwietnia 1680) – duński lekarz i botanik niemieckiego pochodzenia.
Życiorys.
Studiował medycynę w Niemczech (Rostock), Francji (Paryż) i Danii (Kopenhaga). Jako lekarz praktykował w Rostocku (gdzie w latach 1639-48 pełnił funkcję profesora medycyny na miejscowym uniwersytecie), Lubece oraz Kopenhadze (także jako profesor botaniki, anatomii i chirurgii tamtejszego uniwersytetu). Od roku 1648 pełnił funkcję lekarza królów Danii i Norwegii Fryderyka III i Chrystiana V. Na ich zlecenie stworzył pierwszy duński zielnik ("Flora Danica. Det er: Dansk Urtebog")

</doc>
<doc id="1457267" url="https://pl.wikipedia.org/wiki?curid=1457267" title="Mungo (ujednoznacznienie)">
Mungo (ujednoznacznienie)



</doc>
<doc id="1457268" url="https://pl.wikipedia.org/wiki?curid=1457268" title="Max Svabinsky">
Max Svabinsky



</doc>
<doc id="1457269" url="https://pl.wikipedia.org/wiki?curid=1457269" title="Boris Rybakow">
Boris Rybakow

Boris Aleksandrowicz Rybakow (ros. Бори́с Алекса́ндрович Рыбако́в, ur. 3 czerwca 1908 w Moskwie, zm. 27 grudnia 2001 tamże) – rosyjski historyk i archeolog.
Urodził się w rodzinie staroobrzędowców, jego ojciec (absolwent Moskiewskiego Uniwersytetu Państwowego) zajmował się badaniami rozłamu w Rosyjskiej Cerkwi Prawosławnej. W 1930 ukończył studia na Wydziale Historycznym Moskiewskiego Uniwersytetu Państwowego i został pracownikiem naukowym archiwum Rewolucji Październikowej, w 1931 starszym pracownikiem naukowym, a 1943–1948 był kierownikiem działu Państwowego Muzeum Historycznego. Zajmował się historią Rusi i Rosji. Od 1939 kierował katedrą historii Rosji na Uniwersytecie Moskiewskim (w latach 1950–1952 był dziekanem). Od 1956 do 1987 był dyrektorem Instytutu Archeologii Akademii Nauk ZSRR. W 1951 został przyjęty do WKP(b).
Był członkiem Akademii Nauk ZSRR od 1958, członkiem zagranicznym Czechosłowackiej Akademii Nauk (1960) i Polskiej Akademii Nauk (1970) oraz doktorem "honoris causa" Uniwersytetu Jagiellońskiego (1964). Został pochowany na Cmentarzu Trojekurowskim w Moskwie
Skupiał się na badaniach dawnej Słowiańszczyzny wschodniej. Prowadził wykopaliska m.in. w Moskwie, Nowogrodzie Wielkim, Zwienigorodzie, Czernihowie, Perejasławiu, Tmutarakaniu i Putywlu.

</doc>
<doc id="1457270" url="https://pl.wikipedia.org/wiki?curid=1457270" title="August Lucae">
August Lucae

Johann Konstantin August Lucae (ur. 24 sierpnia 1835 w Berlinie, zm. 17 marca 1911 w Berlinie) – niemiecki lekarz otorynolaryngolog. Określany mianem ojca berlińskiej otologii.
Życiorys.
Urodził się w 1835 roku w Berlinie, w rodzinie znanych berlińskich aptekarzy. Jego najstarszy brat Adalbert prowadził aptekę przy Unter den Linden (znaną jako "Lucaesche Apotheke"), Richard był profesorem architektury w Berlinie, Carl profesorem filozofii w Marburgu. August Lucae studiował medycynę w Berlinie i w Bonn. Od 1862 roku praktykował jako otolog w Instytucie Patologicznym u Rudolfa Virchowa. W latach 1866-1905 "privatdozent" na Uniwersytecie Fryderyka Wilhelma w Berlinie, od 1871 roku profesor nadzwyczajny, od 1899 roku profesor otorynolaryngologii. W 1874 roku został dyrektorem polikliniki chorób uszu ("Universitätspoliklinik für Ohrenkrankheiten").
Lucae razem z Bezoldem spopularyzował próbę Rinnego. Jego uczniem był Adam Politzer.

</doc>
<doc id="1457271" url="https://pl.wikipedia.org/wiki?curid=1457271" title="Lipoproteina o pośredniej gęstości">
Lipoproteina o pośredniej gęstości

Lipoproteina o pośredniej gęstości, IDL (od ang. "intermediate density lipoprotein") – forma przejściowa w procesie konwersji lipoproteiny o bardzo niskiej gęstości do lipoproteiny o niskiej gęstości.

</doc>
<doc id="1457274" url="https://pl.wikipedia.org/wiki?curid=1457274" title="Wierch nad Kamieniem">
Wierch nad Kamieniem

Wierch nad Kamieniem (1083 i 1091 m n.p.m.) – dwuwierzchołkowy szczyt w Beskidzie Sądeckim, w Paśmie Jaworzyny Krynickiej (na obu szczytach podana jest nieścisła wysokość 1084).
Znajduje się w głównym grzbiecie pasma, pomiędzy Halą Pisaną a Halą Łabowską. Południowy stok opada do doliny Łomniczanki mającej tu źródło. W północnym (a dokładniej NNE) kierunku opada od jego wyższego wierzchołka dość długi grzbiet oddzielający dolinę Składziszczańskiego Potoku od doliny potoku Feleczyn (obydwa są dopływami Kamienicy). Początkowo obniża się on łagodnie, ale od wysokości ok. 1050 m n.p.m. stromo opada o ok. 200 metrów w dół, zaś na 800 m n.p.m. znowu wyrównuje się i ciągnie aż do doliny Kamienicy. W górnej części jego stromego fragmentu znajduje się skupisko jaskiń, wraz z największą w całym Beskidzie Sądeckim Jaskinią Niedźwiedzią, i skalnych ostańców, z których najwyższa jest Czarcia Skała. Od nich pochodzi nazwa góry. Szczyt i stoki są zalesione z wyjątkiem kilku hal: grzbietowych Barnowskiej i Krajni oraz Hali Turbacz na południowym zboczu.

</doc>
<doc id="1457276" url="https://pl.wikipedia.org/wiki?curid=1457276" title="Wasilij Ruban">
Wasilij Ruban

Wasilij Grigorjewicz Ruban (ros. Василий Григорьевич Рубан; ur. w 1739, zm. w 1795 w Petersburgu) – rosyjski poeta i wydawca, autor inskrypcyjnego wiersza wykutego na cokole petersburskiego pomnika Piotra Wielkiego dłuta Falconeta. 
Absolwent Uniwersytetu Moskiewskiego, który ukończył w 1761, został później wieloletnim sekretarzem księcia Potiomkina. Po śmierci księcia, Ruban pełnił służbę urzędniczą w Petersburgu, jednak pogarszający się stan zdrowia (m.in. stopniowe pogorszenie wzroku i słuchu) zmusiło go do rezygnacji z pracy. Wobec braku własnego majątku oraz nieotrzymania emerytury, zmarł wkrótce w nędzy. 
Ruban był w latach 70. XIX w. wydawcą i redaktorem kilku kolejnych, założonych przez siebie, czasopism literackich, które jednak nie odniosły sukcesu i po około rocznym okresie istnienia były likwidowane. Jednocześnie, znając dobrze kilka języków, zajmował się tłumaczeniem i wydawaniem obcej literatury, zarówno teologicznej, jak i popularnej. Od 1773 wydawał także własne prace naukowe lub popularnonaukowe poświęcone geografii i historii różnych rejonów Rosji, przeważnie bazujące na kompilacjach wcześniejszych, mało znanych, opracowań innych autorów. Publikował też liczne kalendarze z obszernymi omówieniami wydarzeń historycznych i społecznych, przewodniki po świętych miejscach oraz publikacje o charakterze przewodników turystycznych. Te publikacje cieszyły się zainteresowaniem czytelników i wiele z nich miało po kilka wydań. W 1778 wydał w Petersburgu swoją pracę pt. "Naczertanije, podajuszczeje poniatije o dostosławnom carstwowanii Piotra Wielikogo" poświęconą życiu cara Piotra I Wielkiego. Rok później wydał pracę "Istoriczeskoje, gieograficzeskoje i topograficzeskoje opisanije Sanktpietierburga ot naczała zawiedienija jego s 1703 po 1751 god" o historii Petersburga. Obie te prace, napisane interesująco i żywym językiem, zawierające szereg informacji wcześniej niepublikowanych, cieszyły się znacznym uznaniem i wykorzystywane są do dziś jako materiał źródłowy. Ruban wydał jako redaktor kilka wspomnień różnych autorów pochodzących z minionych wieków i dotyczących wydarzeń historycznych Rosji (np. wyprawy na Azow) oraz spisy dokumentów historycznych. 
Jako poeta nie odniósł istotnych sukcesów, wiele jego utworów miało charakter okolicznościowych panegiryków na część możnowładców. Tym niemniej jego wiersz został wykuty na cokole pomnika Piotra Wielkiego w Petersburgu i istnieje do dziś. Wiersz ten był wzmiankowany lub częściowo wykorzystywany w twórczości szeregu wybitnych poetów takich jak Aleksander Puszkin i Adam Mickiewicz. 

</doc>
<doc id="1457281" url="https://pl.wikipedia.org/wiki?curid=1457281" title="Fort W I „Salis Soglio”">
Fort W I „Salis Soglio”

Fort W I "Salis Soglio" – fort artyleryjski jednowałowy Twierdzy Przemyśl (murowano-betonowo-ziemny), znajdujący się w Siedliskach. Powstał w latach 1882-1886 według projektu szwajcarskiego inżyniera Daniela Salis-Soglio. Klasyfikowany jako nietypowy fort artyleryjski.
Historia.
Pierwotnie zaplanowany jako fort pancerny, ale po roku budowy odcięto środki na zakup kosztownych pancerzy, w wyniku czego w planach projektu umieszczono dodatkowe stanowiska artyleryjskie. Dlatego fort jest klasyfikowany jako nietypowy fort artyleryjski. Został ostatecznie zbudowany w latach 1882-1886.
Fortyfikacja została nazwana na cześć Daniela Salis-Soglio, który był Dyrektorem Budowy Umocnień w latach 1871-1875.
Fort I był częścią tzw. "Grupy Siedliskiej", do której zaliczały się również forty dodatkowej linii wspierającej wybudowane na przedpolu Fortu I (teren dzisiejszej Ukrainy): I/1, I/2, I/3, I/4, I/5, I/6.
W czasie pierwszego i drugiego oblężenia Twierdzy Przemyśl Fort I wspierał swoim ogniem działania Grupy Siedliskiej, która była areną zaciekłych walk. Ponadto stacjonowało w nim dowództwo obwodu obronnego VI/2.
Został częściowo wysadzony w powietrze w czasie kapitulacji Twierdzy w 1915, częściowo rozebrany po 1945.
Opis konstrukcji.
Z powodu zmian konstrukcyjnych, dokonanych już w trakcie budowy, fort I odróżniał się znacznie od pozostałych fortów artyleryjskich powstałych w Twierdzy Przemyśl. Najważniejszą różnicą było rozlokowanie koszar – w przypadku fortu "Salis-Soglio" znajdowały się one w centralnej części, wokół trzech dziedzińców: centralnego i dwóch bocznych (w przelotniach między dziedzińcami zlokalizowano ubikacje). W kleszczowo załamanej szyi fortu – typowym miejscu lokalizacji koszar – znajdowało się zaledwie kilka kazamat (wraz z dziedzińcem szyjowym przed nimi) oraz stanowiska piechoty, powodujące, że fort I był zdolny do obrony okrężnej. Kolejną cechą odróżniającą fort I od pozostałych dzieł obronnych Twierdzy był sposób obrony drogi wjazdowej do fortu – przechodziła ona przed dotarciem do dziedzińca szyjowego przez ceglaną bramę. Na większości fortów tego typu bramy rozebrano po manewrach przeprowadzonych w 1896 r., jednak na forcie I postanowiono ją zachować prawdopodobnie dlatego, że był on poprzedzony fortami "Grupy Siedliskiej" i zagrożenie zniszczenia bramy na skutek trafienia pociskiem było stosunkowo małe. Komunikację między dziedzińcem szyjowym a dziedzińcem centralnym zapewniał korytarz zlokalizowana wzdłuż osi fortu. Wraz z koszarami, w kazamatach wokół dziedzińców w centralnej części fortu, zlokalizowano również magazyny żywności, dział i amunicji oraz kuchnię. Ze wszystkich trzech dziedzińców prowadziły schody na górny wał, na którym rozmieszczono stanowiska artyleryjskie, przedzielone poprzecznicami ze schronami pogotowia. Do transportu dział służyła winda, której szyb zlokalizowany był nad korytarzem osiowym fortu, przy dziedzińcu centralnym. W razie potrzeby działa można było transportować na wał za pośrednictwem szerokich schodów przy dziedzińcach bocznych. Wał nie pokrywał się w pełni z pięciobocznym narysem fortu – załamywał się bowiem na barkach. Dodatkowo wał podwyższał się na czole, przy osi fortu, zapewniając doskonałą ochronę dziedzińców przed pociskami płaskotorowymi. Całe dzieło otoczone było suchą fosą, wzmocnioną dodatkowo murem Carnota. Fosa broniona była z trzech kaponier: dwóch pojedynczych zlokalizowanych na styku czoła i barków (połączonych poternami z dziedzińcami bocznymi) oraz jednej podwójnej zlokalizowanej na czole, w osi fortu (poterna prowadząca do niej była przedłużeniem korytarza osiowego).
Fort dziś.
Obecnie fort I uchodzi za jeden z lepiej zachowanych fortów w całej Twierdzy Przemyśl. Położony jest bardzo blisko granicy polsko-ukraińskiej (przy odpowiednich warunkach z fortu da się nawet dostrzec słupki graniczne), jednak mimo to jest udostępniony zwiedzającym.
W forcie zachowała się oryginalna, ceglana brama wjazdowa, przez którą wchodzi się na dziedziniec szyjowy. Przy nim zachowane są łukowe konstrukcje kazamat oraz korytarz prowadzący na dziedziniec centralny. Kazamaty w części środkowej fortu zachowane są bardzo dobrze zarówno przy dziedzińcu centralnym, jak i prawym, natomiast dziedziniec lewy stanowi w tej chwili gruzowisko złożone z betonowych bloków – dawnych części kazamat. Na górny wał prowadzi zachowana klatka schodowa w osi fortu oraz schody z prawego dziedzińca. Na wale zachowały się zarówno poprzecznice, jak i wylot windy działowej, gdzie zachowane są nawet resztki stalowych mocowań do mechanizmów umożliwiających ruch windy. Niestety w fosie nie zachowały się kaponiery, a poterny do nich prowadzące zostały zasypane.
Forty pomocnicze.
Numeracja fortów prowadzona jest z północy na południe, są to 2 grupy po 3 forty:

</doc>
<doc id="1457285" url="https://pl.wikipedia.org/wiki?curid=1457285" title="Bruce Ismay">
Bruce Ismay



</doc>
<doc id="1457286" url="https://pl.wikipedia.org/wiki?curid=1457286" title="Maria Mielnikow-Krawczyk">
Maria Mielnikow-Krawczyk

Maria Elżbieta Mielnikow-Krawczyk (ur. 17 grudnia 1953 w Sopocie) – polska aktorka teatralna, filmowa i telewizyjna.
Życiorys.
Studiowała na Wydziale Aktorskim łódzkiej Państwowej Wyższej Szkoły Filmowej, Telewizyjnej i Teatralnej im. Leona Schillera, którą ukończyła w 1979, a rok później otrzymała dyplom. Jej debiutem scenicznym była rola Kobiety I w spektaklu Jana Kochanowskiego "Odprawa posłów greckich" (1980) na scenie Teatru Śląskiego im. Stanisława Wyspiańskiego w Katowicach, gdzie występowała w latach 1979–1986. Od 1986 związała się na stałe z Teatrem Wybrzeże w Gdańsku.
Żona aktora Mirosława Krawczyka, mają córkę Magdalenę oraz syna Mikołaja (ur. 27 stycznia 1981).

</doc>
<doc id="1457289" url="https://pl.wikipedia.org/wiki?curid=1457289" title="Synagoga Kupiecka w Trzebini">
Synagoga Kupiecka w Trzebini

Synagoga Kupiecka w Trzebini (hebr. "Bikur Cholim", tł. odwiedzanie chorych) – synagoga znajdująca się w Trzebini, przy ulicy Józefa Piłsudskiego 15.
Synagoga została zbudowana w XIX wieku z inicjatywy cechu kupców. Podczas II wojny światowej hitlerowcy zdewastowali wnętrze synagogi. Od czasu zakończenia wojny mieści się w niej stolarnia.
Murowany z cegły budynek synagogi wzniesiono na planie prostokąta, z elewacją wschodnią w pierzei ulicznej. Do dnia dzisiejszego zachował się wystrój zewnętrzny. W południowej części znajduje się główna sala modlitewna, do której wchodzi się przez przedsionek, nad którym mieści się babiniec. Na fasadzie znajdują się dwa symetrycznie rozmieszczone, łukowato zakończone okna, pomiędzy którymi znajduje się okulus - pod nim pierwotnie mieścił się Aron ha-kodesz. Po prawej stronie znajdują się wąskie i wysokie drewniane drzwi, również zakończone łukiem. Po bokach znajdują się dwa pilastry; fasadę wieńczy gzyms koronujący. Całość jest nakryta dachem dwuspadowym.
Tablica.
Na ścianie synagogi 11.04.2016 r. odsłonięto tablicę poświęconą społeczności żydowskiej w Trzebini a ufundowaną przez Zarząd Izraelskich Portów Lotniczych. W uroczystości wzięła udział grupa 50 pracowników portów, Jarosław Okoczuk - zastępca burmistrza Trzebini, rabin Yehoshua Ellis, Włodzimierz Katz - przew. Gminy Wyznaniowej Żydowskiej w Katowicach. "– Dzięki tej tablicy nie tylko my, ale każdy mieszkaniec Trzebini będzie wiedział, że Żydzi byli częścią miasta" – powiedział Jaki Gantz TVP Kraków.
Zobacz też.
Cmentarz żydowski w Trzebini

</doc>
<doc id="1457291" url="https://pl.wikipedia.org/wiki?curid=1457291" title="Blaski i nędze życia kurtyzany">
Blaski i nędze życia kurtyzany

Blaski i nędze życia kurtyzany (oryg. fr. "Splendeurs et misères des courtisanes") – powieść Honoriusza Balzaka z cyklu "Komedia ludzka" publikowana w latach 1838–1847. Składa się z czterech części zatytułowanych odpowiednio: "Jak kochają ladacznice", "Po czemu miłość wypada starcom", "Dokąd wiodą złe drogi" i "Ostatnie wcielenie Vautrina". Powieść stanowi kontynuację losów Lucjana de Rubempré, bohatera "Straconych złudzeń". 
Okoliczności powstania.
Część I.
Powracając w 1838 roku z Sardynii, Balzac zatrzymał się w Mediolanie, gdzie naszkicował pierwszy epizod "Blasków i nędz życia kurtyzany": "Drętwę" ("La Torpille"). Pensjonariuszka domu publicznego Estera Gobseck, dla swego elektryzującego wpływu na mężczyzn, zwana Drętwą, zakochuje się w poznanym w teatrze Lucjanie de Rubempré. Wykupiwszy się, spędza z nim szczęśliwe trzy miesiące. Rozpoznana na balu w Operze, mimo maski, przez okrutnych sutenerów, którzy składają na nich donos, usiłuje popełnić samobójstwo. Uratowana przez księdza, rozumiejącego głębię jej pokory i miłości, zostaje umieszczona w internacie u zakonnic, które przekształciły prostytutkę w dobrze wychowaną pannę. Opowiadanie miało się ukazać w "La Presse", jednak jej redaktor Girardin, zaniepokojony reakcją prenumeratorów na ostatni utwór Balzaka - "Starą pannę", odmówił publikacji. Ostatecznie "Drętwa" ukazała się w październiku 1838 roku u Verdeta.
Część II.
Balzac powrócił do powieści w połowie 1843 roku. Przymuszony zobowiązaniami finansowymi i koniecznością zarobienia na podróż do Rosji na spotkanie z Eweliną Hańską, pisał równocześnie trzecią część "Straconych złudzeń" i kontynuację "Drętwy". Powieść rozwinęła się w malowidło przedstawiające pełen grozy "Paryż prawdziwy" i groteskowe zaloty starego, otyłego bankiera, w którym ożywają pod wpływem uczucia młodzieńcze iluzje. Balzac był u kresu wytrzymałości: "Stałem się machiną do zadań i wydaje mi się, że jestem z żelaza". Zecerzy uwijali się jak w ukropie. Powieść ukazała się w odcinkach, razem z pierwszą częścią, w "Le Parisien" od 21 maja do 1 lipca pod tytułem "Esther ou les Amours d'un vieux banquier", podzielona na trzy części: "La Fille repentie, Les Préparatifs d'une lutte, La Monnaie d'une belle fille". 
W 1844 roku u Furne'a w XI tomie Komedii ludzkiej ukazała się pierwsza część powieści tym razem pod tytułem "Szczęśliwa Estera" ("Esther Heureuse"), a druga jako "Pieniądze pasierbicy" ("La Monnaie d'une belle fille") i "Ból serca milionera" ("Les Peines de coeur d'un millionnaire"). Kolejne wydanie z 1845-1846 przyniosło zmianę tytułu drugiej części na "Po czemu miłość wypada starcom" ("A combien l'amour revient aux vieillards").
Części III i IV.
Część trzecia ukazała się w "L'Epoque" w odcinkach pomiędzy 7 a 29 lipca 1846 pod tytułem "Śledztwo" ("Une instruction criminelle"), a w sierpniu u Furne'a, Dubochet et Cie, Hetzela w XII tomie Komedii ludzkiej już pod tytułem "Dokąd wiodą złe drogi" (Où mènent les mauvais chemins).
Czwarta i ostatnia część powieści "Ostatnie wcielenie Vautrina" (La Dernière Incarnation de Vautrin) pojawiło się w "La Presse", pomiędzy 13 kwietnia a 4 maja 1847, a w formie książkowej w sierpniu u Chłędowskiego.
Cztery części powieści zostały po raz pierwszy wydane razem w latach 1869-1876 przez Michela Lévy'ego.
Treść.
Lucjan de Rubempré, idąc za radami Vautrina (stale ukrywającego się pod nazwiskiem księdza Carlosa Herrery), zdołał zdobyć pewną pozycję towarzyską w Paryżu, zaciągnął jednak poważne długi. W tym samym czasie poznał byłą kurtyzanę Esterę Van Gobseck, w której się zakochał. By uniknąć kompromitacji swojego podopiecznego, Vautrin izoluje Esterę od świata i pozwala jej jedynie nocami spotykać się z Lucjanem. Jednak już to wystarczyło, by młoda i piękna kobieta została dostrzeżona przez starego barona de Nucingen, który zakochuje się w niej obsesyjną miłością. Vautrin postanawia wykorzystać tę miłość do wyłudzenia pieniędzy od bogatego barona, właściciela banku. Lucjan, choć nadal zakochany w Esterze, zgadza się wykorzystać ją w zaplanowanej intrydze, mając nadzieję, że zdobyte w ten sposób pieniądze nie tylko pozwolą mu na spłacenie długów, ale i na ślub z bogatą i wpływową Klotyldą de Grandlieu. 
Po kilku miesiącach Estera pozornie zgadza się na związek z bankierem, jednak popełnia samobójstwo po spędzeniu z nim jednej nocy. Kilka godzin wcześniej dowiedziała się, że po dalekim krewnym odziedziczyła milionową fortunę. Dowiedziawszy się o tym Vautrin fałszuje testament zmarłej, by całą sumę mógł odziedziczyć Lucjan. Obaj zostają jednak aresztowani jako podejrzani o morderstwo Estery. W czasie przesłuchania fałszywy hiszpański ksiądz wprowadza w błąd sędziego śledczego i przekonuje go, że naprawdę jest kapłanem i tajnym dyplomatą. Lucjan jednak załamuje się i wyznaje prawdę, po czym popełnia samobójstwo w celi. Już po tym fakcie poinformowane przez wspólniczkę Vautrina kobiety z wyższych sfer, a byłe kochanki Lucjana, podejmują próbę jego uwolnienia. Vautrin z kolei oferuje swoją pomoc policji, proponując zerwanie ze światem przestępczym, w którym do tej pory działał. Jego oferta zostaje zaakceptowana. 
Ekranizacja.
Powieść została w 1975 r. zekranizowana przez Maurice’a Cazeneuve’a. W rolach głównych wystąpili Corinne Le Poulain (Estera), Georges Géret (Vautrin), Bruno Garcin (Lucjan) i Holger Löwenadler (baron de Nucingen).
Recepcja i cechy utworu.
"Blaski i nędze życia kurtyzany" spotykają się z różnymi ocenami krytyki, uważane są za powieść nierówną artystycznie. Tadeusz Boy-Żeleński dopatrywał się w nich charakterystycznego dla Balzaka pomieszania romantyzmu i realizmu, konfliktu między romantyczną fantazją a ambicją, by opisywać współczesne sobie czasy w sposób możliwie staranny i bezstronny. Ten sam krytyk podkreślał liczne niekonsekwencje, jakich dopuszczał się autor na kartach powieści. Równocześnie Balzak również i przy pracy nad tym utworem korzystał z dokumentów, archiwów policyjnych oraz z pamiętników Vidocqa, którego losy (pobyt na galerach, a następnie praca w policji) były inspiracją dla stworzenia postaci Vautrina. Niewątpliwą zasługą powieści jest natomiast pierwsze w literaturze francuskiej tak szerokie wykorzystanie używanego przez paryskich przestępców argotu w konstruowaniu dialogów między bohaterami wywodzącymi się z tego środowiska. 
Według niektórych interpretatorów powieść jest opisem homoseksualnej relacji między Vautrinem a Lucjanem. Nie wiadomo jednak, czy Balzak miał takie intencje; pewne jest natomiast to, że miał zamiar ukazać w pakcie między tymi dwoma bohaterami współczesną, "realistyczną" wersję paktu człowieka z diabłem.

</doc>
<doc id="1457296" url="https://pl.wikipedia.org/wiki?curid=1457296" title="Gacek kanaryjski">
Gacek kanaryjski

Gacek kanaryjski ("Plecotus teneriffae") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1907 roku brytyjski teriolog Gerald Edwin Hamilton Barrett-Hamilton nadając mu nazwę "Plecotus teneriffae". Holotyp pochodził z La Orotavy, na Teneryfie, na Wyspach Kanaryjskich.
We wcześniejszych ujęciach systematycznych "Plecotus teneriffae" umieszczany był w "P. auritus" lub "P. austriacus", ale został wyodrębniony do rangi gatunku na podstawie morfologii. Na Wyspach Kanaryjskich nie stwierdzono żadnych istotnych różnic genetycznych. Istnieją populacje "Plecotus" wzdłuż rzeki Senegal w Senegalu i na Wyspach Zielonego Przylądka, które uważano za spokrewnione z "P. teneriffae", ale prawdopodobnie są to odrębne gatunki i nie są uwzględnione w żadnym obecnie uznawanym gatunku. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Gacek kanaryjski występuje na Wyspach Kanaryjskich, na wyspach Teneryfa, La Palma i El Hierro; prawdopodobnie również na wyspie La Gomera.
Morfologia.
Długość ciała (bez ogona) 45–55 mm, długość ogona 44–52 mm, długość ucha 33–40 mm, długość przedramienia 40,1–46 mm; brak danych dotyczących masy ciała. Samice są zwykle większe niż samce. Wzór zębowy: I formula_1 C formula_2 P formula_1 M formula_4 = 36.
Ekologia.
Lasy klimatu umiarkowanego, podzwrotnikowe albo tropikalne suche zarośla, śródziemnomorska roślinność krzewiasta, trawiasty obszar w klimacie umiarkowanym, obszary skaliste, jaskinie, podziemne siedliska (inne niż jaskinie) i pastwiska. Gatunkowi grozi utrata siedliska.

</doc>
<doc id="1457299" url="https://pl.wikipedia.org/wiki?curid=1457299" title="Plecotus teneriffae">
Plecotus teneriffae



</doc>
<doc id="1457300" url="https://pl.wikipedia.org/wiki?curid=1457300" title="Bliźnięta (astrologia)">
Bliźnięta (astrologia)

Bliźnięta () () – trzeci astrologiczny znak zodiaku. Przypisuje się go osobom urodzonym gdy Słońce było w tym znaku, to znaczy na odcinku ekliptyki pomiędzy 60° a 90° długości ekliptycznej. Wypada to między 20/21 maja a 20/ czerwca – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 22 maja a 22 czerwca.
Znak Bliźniąt przypisuje się również osobom urodzonym w trakcie wschodzenia tego znaku.
Historia pochodzenia znaku.
Pierwsze wzmianki o znaku pochodzą z Mezopotamii, gdzie nazywano go "Wielkimi Bliźniętami". W starożytności znaku Bliźniąt przypisywano patronat tańca, pieśni, poetów i wędrowców. Przez swoją dwoistość natury uważany był za zdolny dwoistości natury i przywdziewania różnych masek.
Charakterystyka znaku.
W astrologii znak Bliźniąt symbolizował równowagę pomiędzy przeciwnościami w kosmosie: dzień i noc, duch i materia. Symbolizował również dopełnienie życia kontemplacyjnego z czynnym i był uzupełnieniem znaków Barana i Byka. W Grecji odpowiednikiem Bliźniąt byli Dioskurowie: Kastor i Polideukes (Polluks), którzy mieli skrajnie odmienne temperamenty.
Bliźnięta były znakiem trygonu powietrza i miejscem gdzie w nocy przebywał Merkury. Bliźnięta opiekowały się Kapadocją i Belgią
Osobom urodzonym pod znakiem Bliźniąt przypisuje się dobre umiejętności komunikacyjne i społeczne. Mają być też ciekawe świata, inteligentne i ciągle poszukiwać nowych wyzwań.
Znak Bliźniąt w sztuce.
Bliźnięta w sztuce były najczęściej przedstawiane jako para chłopców, gdzie jeden z nich trzymał lirę a drugi strzałę, lub za pomocą motywów pochodzących z mitu "Leda z Łabędziem". W micie przedstawiono powstanie konstelacji. Jan van den Hoecke w swoim dziele "Maj-czerwiec" (1647–1650, Museo Storio di Miramare, Triest) przedstawił znak Bliźniąt jako ukwiecone putta.

</doc>
<doc id="1457304" url="https://pl.wikipedia.org/wiki?curid=1457304" title="Juan Manuel Santos">
Juan Manuel Santos

Juan Manuel Santos Calderón (ur. 10 sierpnia 1951 w Bogocie) – kolumbijski polityk i dziennikarz, minister finansów w latach 2000–2002, minister obrony od 19 lipca 2006 do 23 maja 2009, prezydent Kolumbii w latach 2010–2018, laureat Pokojowej Nagrody Nobla (2016).
Edukacja i kariera dziennikarska.
Urodził się i dorastał w Bogocie, gdzie uczęszczał do prywatnej szkoły "Colegio San Carlos". Ukończył Akademię Morską w Cartagenie. Studia kontynuował na University of Kansas w USA, na którym ukończył ekonomię i zarządzanie przedsiębiorstwami. Ukończył także studia podyplomowe z zakresu ekonomii, rozwoju gospodarczego i administracji publicznej w London School of Economics oraz na Harvard University. Był stypendystą Fundacji Fulbrighta we "Fletcher School of Law and Diplomacy" na Tufts University oraz zdobył nagrodę dziennikarską "Nieman Fellowship for Journalism" na Harvard University. W późniejszym czasie był profesorem ekonomii politycznej na Universidad de los Andes oraz uzyskał tytuł doctora honoris causa.
W wieku 21 lat rozpoczął pracę w Krajowej Federacji Producentów Kawy i przez 9 lat pełnił funkcję przewodniczącego kolumbijskiej delegacji w Międzynarodowej Organizacji Kawy z siedzibą w Londynie. Prowadził rozmowy w sprawie wysokości limitów eksportowych kawy dla Kolumbii.
W 1981 powrócił do ojczyzny, gdzie objął posadę zastępcy redaktora należącego do jego rodziny dziennika "El Tiempo". Został znanym i cenionym dziennikarzem, prowadził m.in. kampanię na rzecz masowych szczepień kolumbijskich dzieci. Pisał felietony do kilkunastu gazet. Razem ze swoim bratem Enrique Santosem zdobył najważniejsze dziennikarskie wyróżnienie w świecie hiszpańskojęzycznym, "Nagrodę Króla Hiszpanii", za serię artykułów na temat sytuacji w Nikaragui w czasie rządów sandinistów. Przez 5 lat był wiceprezydentem Komisji Wolności Prasy Międzyamerykańskiego Towarzystwa Prasy, walcząc przeciw cenzurze w takich krajach jak Kuba oraz Chile z czasów Augusto Pinocheta. Za swoje osiągnięcia został wybrany jednym ze "100 młodych liderów na świecie" na Światowym Forum Ekonomicznym w Davos. W 1994 założył "Fundación Buen Gobierno" (Fundacja Dobrych Rządów), mającą na celu poprawę efektywności kolumbijskich władz.
Należy do rodziny o bogatych tradycjach politycznych. Brat jego dziadka, Eduardo Santos, zajmował stanowisko prezydenta Kolumbii w latach 1938–1942 i dyrektora dziennika "El Tiempo". Jego kuzyn, Francisco Santos Calderón od 2002 sprawuje funkcję wiceprezydenta. Jest żonaty z Clemencią Rodriguez Múnerą, ma troje dzieci: Marię Antoninę, Martina i Estabana.
Kariera polityczna.
W 1991 związał się z polityką i został mianowany ministrem handlu zagranicznego w gabinecie prezydenta Césara Gavirii. Negocjował w tamtym czasie porozumienia o wolnym handlu z Wenezuelą, Ekwadorem, Peru, Meksykiem i organizacją CARICOM. Wprowadził również kraj do WTO. W latach 1992–1996 zajmował stanowisko prezydenta UNCTAD, a następnie przewodniczącego Komisji Gospodarczej Narodów Zjednoczonych ds. Ameryki Łacińskiej i Karaibów (UNECLAC). W latach 2001–2002 wchodził w skład zarządu międzynarodowej instytucji finansowej "Corporation Andina de Fomento" (CAF).
Od 2000 do 2002 zajmował stanowisko ministra finansów w gabinecie prezydenta Andrésa Pastrany Arango. Jako minister zdołał zrównoważyć finanse publiczne i nie dopuścić do pogrążenia się Kolumbii w kryzysie gospodarczym.
W 2004 był jednym z założycieli Społecznej Partii Jedności Narodowej, tzw. Partii „U” ("Partido Social de Unidad Nacional"), która wspierała reelekcję prezydenta Álvara Uribe. 19 lipca 2006, po zwycięstwie Uribe w wyborach prezydenckich, Santos objął stanowisko ministra obrony w jego kolejnym rządzie. W tym czasie Kolumbia podjęła bezpardonową walkę z rebeliantami z FARC, która doprowadziła w 2008 do śmierci jednego z jej przywódców, Raúla Reyesa i odbicia przetrzymywanej przez 5 lat w niewoli Íngrid Betancourt.
18 maja 2009 Santos ogłosił swoją rezygnację ze stanowiska ministra obrony z dniem 23 maja. Jednocześnie zapowiedział wysunięcie własnej kandydatury w wyborach prezydenckich w 2010 w przypadku niekandydowania na to stanowisko urzędującego prezydenta Uribe. Po tym jak w lutym 2010 Sąd Konstytucyjny zakazał organizacji referendum w sprawie trzeciej kadencji prezydenta Uribe, Santos został kandydatem Partii U w wyborach prezydenckich w maju 2010. Przez długi czas pozostawał faworytem przedwyborczych sondaży. Sondaże z maja 2010 wskazywały jednak na podobny poziom poparcia Santosa i jego głównego rywala Antanasa Mockusa, byłego burmistrza Bogoty z Partii Zielonych. W czasie kampanii wyborczej deklarował wolę kontynuowania polityki prezydenta Uribe. Zobowiązał się do zdecydowanej walki z handlem narkotykami oraz organizacji przestępczymi i paramilitarnymi, w tym z FARC.
W I turze wyborów prezydenckich 30 maja 2010 zajął pierwsze miejsce, zdobywając 46,7% głosów poparcia. Zdecydowanie wygrał z Mockusem (21,5% głosów), stając się w ten sposób faworytem przed II turą wyborów zaplanowaną na 20 czerwca 2010. 20 czerwca 2010 w II turze głosowania zdobył 69,05% głosów, wyraźnie pokonując Mockusa (27,52%). Po ogłoszeniu wygranej, w swoim przemówieniu, zobowiązał się do podejmowania wysiłków na rzecz zapewnienia bezpieczeństwa w każdej części kraju. Stwierdził, że czas FARC dobiegł końca i wezwał organizację do uwolnienia wszystkich przetrzymywanych zakładników. Podkreślił zasługi prezydenta Uribe, oznajmiając, że jest to także jego triumf. Zapowiedział skupienie się na tworzeniu miejsc pracy, walki z ubóstwem i zapewnieniu możliwości rozwoju dla wszystkich Kolumbijczyków. 7 sierpnia 2010 został zaprzysiężony na stanowisku prezydenta. W 2014 ubiegał się o reelekcję w majowych i czerwcowych wyborach prezydenckich. W pierwszej turze wyborów z 25 maja 2014 otrzymał 3 310 794 głosów (25,72%), zajmując 2. miejsce spośród 5 kandydatów. Przeszedł do drugiej tury razem ze zwycięzcą tury z Óscarem Ivánem Zuluagą, który zdobył 3 769 005 głosów (tj. 29.28%). W drugiej turze wyborów z 15 czerwca 2014 został większością głosów wybrany na drugą kadencję uzyskując poparcie 7 839 342 (tj. 50,99%), podczas gdy jego konkurent zdobył 6 917 001 głosów (tj. 44,99%). Prezydenturę zakończył 7 sierpnia 2018.
7 października 2016 za porozumienie pokojowe z FARC otrzymał Pokojową Nagrodę Nobla.

</doc>
<doc id="1457305" url="https://pl.wikipedia.org/wiki?curid=1457305" title="Jyutping">
Jyutping

Jyutping (chiń. trad. 粵拼, chiń. upr. 粤拼, hanyu pinyin "Yuèpīn", jyutping "Jyut6ping3") – niezanglicyzowana transkrypcja języka kantońskiego na alfabet łaciński. System Jyutping został opracowany w 1993 przez Towarzystwo Językoznawcze Hongkongu.
Tony.
W systemie Jyutping oznaczane jest 6 z 9 występujących w języku kantońskim tonów. Trzy pozostałe tony, które pojawiają się jedynie w sylabach kończących się na "p", "t", i "k", nie mają własnych oznaczeń.

</doc>
<doc id="1457307" url="https://pl.wikipedia.org/wiki?curid=1457307" title="Johann Konstantin August Lucae">
Johann Konstantin August Lucae



</doc>
<doc id="1457309" url="https://pl.wikipedia.org/wiki?curid=1457309" title="Parafia Jezusa Chrystusa Króla Wszechświata w Tczewie">
Parafia Jezusa Chrystusa Króla Wszechświata w Tczewie

Parafia Jezusa Chrystusa Króla Wszechświata w Tczewie – rzymskokatolicka parafia w Tczewie na osiedlu Suchostrzygi. 
Parafia liczy 5500 wiernych.
Historia.
Początkowo kaplica tej parafii była tylko częścią wspólnoty NMP Matki Kościoła w Tczewie, jednak 1 września 2004 została erygowana jako osobna parafia. 22 listopada 2009, w dzień szóstego już odpustu parafialnego, odbyło się uroczyste poświęcenie i wmurowanie kamienia węgielnego pod budowę nowej świątyni. Mszę świętą odprawił biskup diecezjalny Jan Bernard Szlaga.

</doc>
<doc id="1457314" url="https://pl.wikipedia.org/wiki?curid=1457314" title="HD 102272 b">
HD 102272 b

HD 102272 b – planeta pozasłoneczna odkryta przez polskich astronomów: A. Niedzielskiego, K. Goździewskiego, A. Wolszczana, M. Konackiego, G. Nowaka i P. Zielińskiego. Planeta orbituje wokół gwiazdy HD 102272 położonej w gwiazdozbiorze Lwa, odległej o ok. 1200 lat świetlnych od Ziemi. Została odkryta przy pomocy teleskopu Hobby-Elberly.
Planeta krąży po prawie kołowej orbicie w średniej odległości 0,61 j.a. od swojej gwiazdy, obiegając ją w czasie 127,5 dnia. Masa planety wynosi co najmniej 5,9 masy Jowisza. Jest to planeta krążąca najbliżej czerwonego olbrzyma ze wszystkich znanych podobnych układów do tej pory.
Planeta HD 102272b jest drugim odkryciem planety w ramach przeglądu około 1000 gwiazd nieba północnego prowadzonego wspólnie przez Uniwersytet Mikołaja Kopernika w Toruniu oraz Uniwersytet Pensylwanii. Wcześniejsze odkrycie to planeta HD 17092 b.

</doc>
<doc id="1457315" url="https://pl.wikipedia.org/wiki?curid=1457315" title="Sznur boczny">
Sznur boczny

Sznur boczny (łac. "funiculus lateralis") – zbudowana z istoty białej część rdzenia kręgowego położona w jego części obwodowej. Drogi nerwowe sznura bocznego: 

</doc>
<doc id="1457316" url="https://pl.wikipedia.org/wiki?curid=1457316" title="N.O.T.E.S.">
N.O.T.E.S.



</doc>
<doc id="1457323" url="https://pl.wikipedia.org/wiki?curid=1457323" title="Technika Emocjonalnego Wyzwolenia">
Technika Emocjonalnego Wyzwolenia



</doc>
<doc id="1457330" url="https://pl.wikipedia.org/wiki?curid=1457330" title="Darién (przesmyk)">
Darién (przesmyk)

Darién (hiszp. "tapón del Darién", ang. "Darién Gap") – bagnisto-leśny przesmyk o wymiarach około 160 km na 50 km, oddzielający panamską prowincję Darién i Kolumbię, teoretycznie umożliwiający komunikację lądową pomiędzy Południową a Środkową Ameryką.
Obszar jest bardzo słabo zaludniony. Zamieszkiwany głównie przez indiańskie plemiona Kuna i Chocó. Porastają go gęste lasy deszczowe i namorzyny. Wśród tutejszej fauny znajdują się między innymi oceloty, jaguary czy kapibary.
Przesmyk stanowi przerwę w Drodze Panamerykańskiej. Na długości około 100 kilometrów nie ma żadnej drogi kołowej a jedyną drogą łączącą Panamę i Kolumbię jest droga morska.
Na obszarze przesmyku leżącym na terenie Panamy w roku 1980 powołano Park Narodowy Darién, który w 1981 roku wpisany został na listę UNESCO.
Autostrada Panamerykańska.
Autostrada Panamerykańska to system dróg o długości około 30 000 km (19,000 mi), który przecina całą Amerykę Północną, Środkową i Południową poza przełęczą Darién. Po stronie Ameryki Południowej autostrada kończy się w Turbo (nieopodal ), zaś po stronie panamskiej końcowym punktem drogowym jest miasto Yaviza ().
Przez dziesięciolecia podejmowano wysiłki, aby stworzyć to brakujące ogniwo w Autostradzie Panamerykańskiej. Pierwsze plany powstały w 1971 roku z pomocą amerykańskich funduszy, ale zostały przerwane w 1974 roku przez ekologów, Wsparcie USA zostało dodatkowo zablokowane przez Departament Rolnictwa Stanów Zjednoczonych w 1978 roku w związku z chęcią powstrzymania rozprzestrzeniania się pryszczycy. 
We wczesnych latach dziewięćdziesiątych powrócono do planów przedłużenia autostrady, ale uniemożliwili to uzbrojeni przemytnicy narkotyków, a w 1994 roku agencja ONZ poinformowała, że droga i jej dalsza budowa spowoduje rozległe szkody środowiskowe – głównie rozprzestrzenianie się bydła zainfekowanego pryszczycą.

</doc>
<doc id="1457333" url="https://pl.wikipedia.org/wiki?curid=1457333" title="Bislett Games">
Bislett Games

Bislett Games – zawody lekkoatletyczne rozgrywane rokrocznie na stadionie Bislett w norweskim Oslo. Mityng, od 2010 roku, należy do cyklu diamentowej ligi (do sezonu 2009 zawody wchodziły w skład Golden League).
Pierwsze zawody rozegrano tutaj w 1924 roku. Od 1965 impreza rozgrywana jest pod obecną nazwą. W roku 1993 Bislett Games obok Weltklasse Zürich, Memorial Van Damme i Internationales Stadionfest został włączony do cyklu Golden Four – pierwowzoru Złotej Ligi.
Podczas zawodów pobito dotychczas kilkadziesiąt rekordów świata.

</doc>
<doc id="1457336" url="https://pl.wikipedia.org/wiki?curid=1457336" title="Styl artystyczny">
Styl artystyczny

Styl artystyczny, styl literacki – styl właściwy dla literatury pięknej, oparty na dominacji funkcji estetycznej (poetyckiej). Może się cechować występowaniem różnych środków językowych właściwych danej epoce (onomatopeje, porównania, metafory, epitety, rym, rytm), bogactwem słownictwa, środków obrazowania, obecnością elementów innego stylu itp.
Nie istnieje jednolity model stylu artystycznego, a jego właściwości są różnie ujmowane. Według Jonathana Cullera można wyróżnić pięć charakterystycznych cech określających specyfikę literatury artystycznej:
Henryk Markiewicz również zwrócił uwagę na obrazowość literatury, ujmując ją jako język emotywny, wyrażający postawy, emocje i ewaluacje, a także podkreślił niejednoznaczność przekazu jako sztandarową cechę tekstów artystycznych.
Zbiór tekstów uznawanych za artystyczne oraz pełniących funkcję estetyczną cechuje się znaczną heterogenicznością, a samo rozumienie pojęcia tekstu artystycznego jest zmienne i zależne od kontekstu historyczno-kulturowego.

</doc>
<doc id="1457339" url="https://pl.wikipedia.org/wiki?curid=1457339" title="Szeremietiewo">
Szeremietiewo



</doc>
<doc id="1457340" url="https://pl.wikipedia.org/wiki?curid=1457340" title="Gautam Malkani">
Gautam Malkani

Gautam Malkani (ur. 27 sierpnia 1976 w Londynie), angielski pisarz i dziennikarz.
Jego matka do Wielkiej Brytanii przybyła z Ugandy. Dorastał w Hounslow, studiował w Cambridge. Pracuje w "Financial Times". Jest autorem powieści "Londonstani", w Polsce wydanej pod tytułem "Londonistan". Opublikowana w 2006 powieść ukazuje środowisko londyńskich "deszytów", czyli pakistańskich i hinduskich - najczęściej w drugim lub trzecim pokoleniu - imigrantów. 

</doc>
<doc id="1457341" url="https://pl.wikipedia.org/wiki?curid=1457341" title="Dmitrij Fiłatow">
Dmitrij Fiłatow

Dmitrij Pietrowicz Fiłatow (ros. Дмитрий Петрович Филатов, ur. 31 stycznia 1876 w miejscowości Tiopłyj Stan, zm. 13 stycznia 1943 w Moskwie) – radziecki embriolog i zoolog, twórca moskiewskiej szkoły embriologicznej.
Urodził się 31 stycznia 1876 roku jako syn Piotra Michajłowicza Fiłatowa, bogatego właściciela ziemskiego, i Kławdii Wasiljewnej Kazakowej (według innych danych Akuliny Wasiljewnej Kazakowej). Krewnymi Fiłatowa byli matematyk Aleksiej Kryłow (1863-1945), okulista Władimir Fiłatow, zoolog Boris Żytkow (1872-1943), i pediatra Nił Fiłatow (1847-1902). W dzieciństwie poznał Iwana Sieczenowa, który odwiedzał rodzinę w sąsiedniej miejscowości i zwykł opowiadać o swoich badaniach, prezentując doświadczenia na złapanych w stawie Fiłatowów żabach.
Fiłatow ukończył gimnazjum w 1894 roku i początkowo studiował prawo na uniwersytecie w St. Petersburgu, ale wkrótce przeniósł się na Wydział Nauk Przyrodniczych Uniwersytetu Moskiewskiego. Ukończył studia w 1902 roku. Od 1902 do 1907 roku pracował w moskiewskim Instytucie Anatomii Porównawczej u profesora Menzbira. 
Od 1924 roku kierował Laboratorium Mechaniki Rozwoju Instytutu Biologii Doświadczalnej (później Instytut Cytologii, Histologii i Embriologii Akademii Nauk ZSRR). Jednocześnie kierował laboratorium przy Instytucie Embriologii Eksperymentalnej Uniwersytetu Moskiewskiego (1931-1941), w 1937 roku został profesorem. W 1940 roku zorganizował wydział embriologii na Uniwersytecie Moskiewskim.

</doc>
<doc id="1457343" url="https://pl.wikipedia.org/wiki?curid=1457343" title="Krupski">
Krupski



</doc>
<doc id="1457344" url="https://pl.wikipedia.org/wiki?curid=1457344" title="Budleigh Salterton">
Budleigh Salterton

Budleigh Salterton – miasto w południowo-zachodniej Anglii (Wielka Brytania), w hrabstwie Devon, w dystrykcie East Devon, położone nad kanałem La Manche, nad ujściem rzeki Otter, około 10 km na wschód od Exmouth. W 2011 roku liczyło 5185 mieszkańców. Popularna miejscowość wypoczynku letniego, miejsce urodzenia Waltera Raleigha.
Turystyka.
Miasto znajduje się na zachodnim krańcu Wybrzeża Jurajskiego, na trasie szlaku turystycznego South West Coast Path. Jedna z nielicznych na południowo-zachodnim wybrzeżu publicznych plaż naturystycznych i jedyna w hrabstwie Devon o oficjalnie potwierdzonym statusie.

</doc>
<doc id="1457346" url="https://pl.wikipedia.org/wiki?curid=1457346" title="Włocławek Brzezie">
Włocławek Brzezie



</doc>
<doc id="1457347" url="https://pl.wikipedia.org/wiki?curid=1457347" title="Organizacja Współpracy Islamskiej">
Organizacja Współpracy Islamskiej

Organizacja Współpracy Islamskiej – międzynarodowa organizacja polityczno-religijna. Ma stałego przedstawiciela przy ONZ.
Formalnie powstała w 1971 roku jako Organizacja Konferencji Islamskiej (OKI), chociaż "de facto" istniała już od konferencji w Rabacie w 1969 roku. W czerwcu 2011 roku OKI zmieniła nazwę na obecną tj. Organizacja Współpracy Islamskiej (OWI).
Celem organizacji jest zacieśnianie współpracy gospodarczej, kulturalnej i naukowej państw muzułmańskich. W ramach OWI działa wiele wyspecjalizowanych instytucji, m.in. Muzułmański Fundusz Solidarności i Islamski Bank Rozwoju.

</doc>
<doc id="1457348" url="https://pl.wikipedia.org/wiki?curid=1457348" title="Herculis">
Herculis

Herculis – mityng lekkoatletyczny rozgrywany rokrocznie w Monako na stadionie Louisa II. Do 2002 roku zawody zaliczane były do cyklu Golden League, a od sezonu 2010 znalazły się w kalendarzu diamentowej ligi. W latach 2003 – 2005 mityng był jednocześnie Światowym Finałem Lekkoatletycznym IAAF.

</doc>
<doc id="1457352" url="https://pl.wikipedia.org/wiki?curid=1457352" title="Embriolog">
Embriolog



</doc>
<doc id="1457354" url="https://pl.wikipedia.org/wiki?curid=1457354" title="Clifton Nesmith McArthur">
Clifton Nesmith McArthur

Clifton Nesmith McArthur (ur. 10 czerwca 1879, zm. 9 grudnia 1923) – amerykański polityk związany z Partią Republikańską.
W latach 1915–1923 przez cztery dwuletnie kadencje Kongresu Stanów Zjednoczonych reprezentował trzeci okręg wyborczy w stanie Oregon w Izbie Reprezentantów Stanów Zjednoczonych.

</doc>
<doc id="1457359" url="https://pl.wikipedia.org/wiki?curid=1457359" title="Kajetan Morozewicz">
Kajetan Morozewicz

Kajetan Michał Morozewicz (ur. 16 września 1792, zm. 12 sierpnia 1869 w Lublinie) – działacz powstania listopadowego, prawnik i ekonomista.
Urodził się w niedawno nobilitowanej rodzinie mieszczańskiej, Mateusz Morozewicz, dziadek Kajetana, żonaty z Zuzanną z Janickich, otrzymał w 1782 od cesarza Józefa II szlachectwo Galicji i Lodomerii z herbem Jelita (odmiana). Był synem Mikołaja (zm. 1808) i jego żony Teresy Kiełczewskiej (zm. 1802). W latach 1805-1808 był uczniem zreformowanego przez Austriaków Gimnazjum Lubelskiego. Po ukończeniu tej szkoły kształcił się w Wiedniu w zakresie prawa i ekonomii. W latach 1811-1817 pełnił różne funkcje urzędnicze w aparacie administracyjnym i skarbowym departamentu lubelskiego. 12 lipca 1814 mając niespełna 22 lata, został powołany na zastępcę podprefekta powiatu lubelskiego, a 3 stycznia 1817 otrzymał nominację z Komisji Rządowej Przychodów i Skarbu na podsekretarza I klasy w Wydziale Skarbowym Komisji Województwa Lubelskiego. 15 maja 1817 r. na własną prośbę zwolnił się ze służby administracyjnej. W tym czasie ożenił się (7 lutego 1817) w Lublinie z Barbarą Chobrzyńską. Do działalności publicznej wrócił w 1825 zostając prezesem Dyrekcji Szczegółowej Towarzystwa Kredytowego Ziemskiego. Związany z lubelskim środowiskiem powstańczym, zaangażował się po stronie powstania. Zarzucał bezczynność dyktatorowi Józefowi Chłopickiemu. Po wkroczeniu Rosjan do Lublina w 1830 Morozewicz jako działacz powstania listopadowego ewakuował się z urzędem do Kielc. Po oswobodzeniu Lublina przez Korpus Generała Józefa Dwernickiego przywrócił narodowe władze powstańcze i wznowił działalność skarbową i wojskową. Po wyjściu wojsk Dwernickiego organizował obronę Lublina, który jednak opuścił ze względu na przewagę wroga. Organizował siłę zbrojną w oparciu o obronę twierdzy Zamość.
Po kapitulacji i złożeniu przysięgi carowi powrócił na poprzednie stanowisko, ale pod nadzorem policyjnym. Pełnił funkcję Przewodniczącego Rady Opiekuńczej pow. lubelskiego. W 1850 został wybrany z ramienia woj. lubelskiego do Dyrekcji Głównej TKZ w Warszawie Z ramienia województwa Lubelskiego pracował w Dyrekcji Głównej TKZ w Warszawie. Morozewicz jeszcze w 1866 był radcą w guberni lubelskiej w Dyrekcji Głównej TKZ. 

</doc>
<doc id="1457362" url="https://pl.wikipedia.org/wiki?curid=1457362" title="Bezzałogowy pojazd latający">
Bezzałogowy pojazd latający



</doc>
<doc id="1457363" url="https://pl.wikipedia.org/wiki?curid=1457363" title="EDUSAT">
EDUSAT



</doc>
<doc id="1457367" url="https://pl.wikipedia.org/wiki?curid=1457367" title="Moorgate (stacja kolejowa)">
Moorgate (stacja kolejowa)

Moorgate – stacja kolejowa w Londynie, w dzielnicy City of London, otwarta w 1865. Jest zarządzana przez metro londyńskie, którego pociągi zatrzymują się tu na czterech liniach: Northern Line, Circle Line, Hammersmith &amp; City Line oraz Metropolitan Line. Ponadto ze stacji korzysta przewoźnik kolejowy First Capital Connect, którego pociągi kursują stąd do Hertford, Welwyn Garden City oraz Letchworth, a w godzinach szczytu także do Luton i Bedford. W systemie londyńskiej komunikacji miejskiej, należy do pierwszej strefy biletowej.

</doc>
<doc id="1457368" url="https://pl.wikipedia.org/wiki?curid=1457368" title="RMF FM – Moja i Twoja muzyka">
RMF FM – Moja i Twoja muzyka

RMF FM – Moja i Twoja muzyka – składanka muzyczna wydana w 2003 roku przez Pomaton EMI. Album jest zbiorem coverów zagranicznych przebojów zaśpiewanych przez polskich artystów w polskiej wersji językowej.
Kontrowersje.
Album „RMF FM – Moja i Twoja muzyka” został sprzedany w nakładzie ok. 700 tys. egzemplarzy (cały wydany nakład), jednak odmówiono przyznania jej wyróżnienia diamentowej płyty z powodu promocyjnej ceny płyty (9,99 PLN), która została uznana przez ZPAV za nieuczciwą wobec innych płyt.

</doc>
<doc id="1457370" url="https://pl.wikipedia.org/wiki?curid=1457370" title="Zarządzanie czasem">
Zarządzanie czasem

Zarządzanie czasem – planowe i systematyczne wykonywanie zadań, zmierzające do osiągnięcia celów.
Procesy zarządzania czasem.
Zarządzanie czasem obejmuje procesy wymagane dla zapewnienia osiągnięcia celów we właściwym czasie. Obszar ten obejmuje:
Przyczyny tracenia czasu.
Czas jest zasobem ograniczonym w formacie ilościowym, który co więcej nie daje się cofnąć, składować, nie można go kupić, zwielokrotnić, nie daje się niczym zastąpić i nieustannie upływa. Największym problemem ludzi jest marnowanie czasu. Istnieją dwie podstawowe grupy uwarunkowań marnotrawstwa czasu.
Wewnętrzne.
Pierwsza grupa to uwarunkowania wewnętrzne, czyli czynniki uzależnione od człowieka w tym trzy najważniejsze: brak przemyśleń nad sobą oraz brak uzmysłowienia sobie przemijania czasu; brak wiedzy na temat zarządzania czasem; cechy osobowościowe człowieka.
Do cech sprzyjających marnowaniu czasu zaliczyć można: brak wiedzy, brak doświadczenia, brak motywacji, brak asertywności, niezdyscyplinowanie, niepunktualność, brak porządku, niesystematyczność, brak talentów organizacyjnych, niedbalstwo, flegmatyczność, słaba komunikatywność, gadatliwość, brak ambicji, czy prokrastynacja. Większość to cechy ściśle związane z osobowością człowieka, a więc bardzo odporna na zmiany. Można temu przeciwdziałać przez eliminację lub przekształcenia poprzez przyjęcie innego modelu psychicznego lub też odpowiednio zaprogramowane szkolenia.
Daje się zauważyć, że marnotrawstwo czasu w większości przypadków wynika z faktu, iż człowiek nie działa świadomie a jego postępowanie jest przypadkowe lub kieruje nim w stopniu niedostatecznym. Ogólnie rzecz biorąc większość ludzi nie potrafi racjonalnie gospodarować czasem własnym.
Zewnętrzne.
Druga grupa to czynniki zewnętrzne. Wśród nich wymienić można: drogę do pracy, różnego typu zebrania, kolejki w sklepach i urzędach, telefony i wizyty akwizytorów czy niespodziewanych petentów, przeszkody w pracy płynące z otoczenia (zgiełk, gwar), potrzeba czytania prasy codziennej i fachowej, konieczność oglądania audycji telewizyjnych, awarie urządzeń, instalacji, zasilania, niepunktualność interesantów czy znajomych, tłok uliczny itd.

</doc>
<doc id="1457375" url="https://pl.wikipedia.org/wiki?curid=1457375" title="Abraham Walter Lafferty">
Abraham Walter Lafferty

Abraham Walter Lafferty (ur. 10 czerwca 1875, zm. 15 stycznia 1964) – amerykański polityk związany z Partią Republikańską.
W latach 1911–1915 przez dwie dwuletnie kadencje Kongresu Stanów Zjednoczonych reprezentował stan Oregon w Izbie Reprezentantów Stanów Zjednoczonych. Najpierw, w latach 1911–1913 przez jedną kadencję był przedstawicielem drugiego okręgu wyborczego w stanie Oregon, a w latach 1911–1913 w kolejnej dwuletniej kadencji reprezentował nowo utworzony trzeci okręg wyborczy w stanie Oregon.

</doc>
<doc id="1457376" url="https://pl.wikipedia.org/wiki?curid=1457376" title="Noemí Sanín">
Noemí Sanín

Noemí Sanín (ur. 6 czerwca 1949 w Medellín) – kolumbijska polityk, trzykrotna kandydatka w wyborach prezydenckich, była minister komunikacji i była minister spraw zagranicznych. Była ambasador Kolumbii w Hiszpanii (2002–2007) i Wielkiej Brytanii (2007–2009).
Edukacja i praca zawodowa.
W 1973 ukończyła prawo na "Pontificia Universidad Javeriana" w Bogocie, a następnie studia podyplomowe w zakresie finansów i prawa handlowego.
Po studiach pracowała w sektorze finansowym, zarówno w firmach państwowych i prywatnych. W latach 1976–1979 była wicedyrektorem, a następnie dyrektorem (1979–1983) firmy finansowej "Corporación de Ahorro y Vivienda".
Kariera polityczna.
W latach 1983–1986 zajmowała stanowisko ministra komunikacji w gabinecie prezydenta Belisario Betancur Cuartas. Jej głównym osiągnięciem było zreformowanie publicznej telewizji i zorganizowanie sieci telewizji regionalnej. Prezydent Batancur mianował ją także przedstawicielem rządu w negocjacjach pokojowych z FARC.
Od 1990 do 1991 była ambasadorem Kolumbii w Wenezueli. W tym czasie wymiana handlowa między krajami wzrosła trzykrotnie.
W 1991 została mianowana przez prezydenta Césara Gavirię ministrem spraw zagranicznych, którym pozostała do 1994. W tym czasie Kolumbia zasiadała w Radzie Bezpieczeństwa ONZ oraz przewodniczyła tzw. Grupie 77 wewnątrz tej organizacji. W czasie jej kadencji Kolumbia przewodniczyła także Ruchowi państw niezaangażowanych, a prezydent Garcia był sekretarzem generalnym OPA.
W latach 1994–1995 po raz pierwszy zajmowała stanowisko ambasadora Kolumbii w Wielkiej Brytanii. W 1998 po raz pierwszy wzięła udział w wyborach prezydenckich, w których z wynikiem 27% głosów poparcia zajęła trzecie miejsce. W drugiej turze wyborów poparła Andrésa Pastranę Arango, który ostatecznie zwyciężył. Po wyborach wyjechała do USA, by podjąć studia na Harvard University (1999–2001).
W 2002 ponownie stanęła do wyborów prezydenckich. Założyła w tym celu własne ugrupowanie polityczne, "Tak Kolumbia" ("Si Colombia"). W głosowaniu zdobyła jednak tylko 5,8% głosów poparcia. W latach 2002–2007 była ambasadorem Kolumbii w Hiszpanii. 19 listopada 2007 została mianowana przez prezydenta Álvaro Uribe ambasadorem Kolumbii w Wielkiej Brytanii. 11 lipca 2009 zrezygnowała ze stanowiska, by wziąć udział w zbliżających się wyborach prezydenckich.
14 marca 2010 w prawyborach została wybrana kandydatką Kolumbijskiej Partii Konserwatywnej w wyborach prezydenckich w maju 2010. W głosowaniu pokonała nieznaczną różnicą głosów Andrésa Felipe Ariasa. Zdobyła 1,118 mln głosów, podczas gdy Arias 1,080 mln. W wyborach zajęła piąte miejsce, zdobywając 6,13% głosów poparcia.
Sanin była dwukrotnie zamężna, ma jedną córkę.

</doc>
<doc id="1457382" url="https://pl.wikipedia.org/wiki?curid=1457382" title="LKS Lignomat Jankowy">
LKS Lignomat Jankowy



</doc>
<doc id="1457383" url="https://pl.wikipedia.org/wiki?curid=1457383" title="BvS 10">
BvS 10

BvS 10 – gąsienicowy przegubowy transporter opancerzony opracowany przez szwedzkie przedsiębiorstwo BAE Systems Hägglunds. Głównym użytkownikiem pojazdu jest Brytyjska Piechota Morska (Royal Marines), gdzie służy on pod nazwą BvS 10 Viking.
Opis.
BvS 10 jest mocno spokrewniony z pojazdem Bandvagn 206. Pojazd zbudowany jest z dwóch członów połączonych przegubem i jest zdolny do pokonywania zbiorników wodnych z prędkością do 5 km/h. Główne różnice pomiędzy BvS 10 a poprzednikiem to mocniejszy silnik wysokoprężny Cummins 5,9 l, zwiększony rozstaw osi oraz nowe podwozie.
Użytkownicy.
Royal Marines.
Pierwotnie przeznaczony dla brytyjskich Royal Marines i nazwany Vikingiem, pojazd przeszedł liczne testy w latach 2001–2004 i został ostatecznie zaakceptowany; wstępnie zamówiono sto osiem egzemplarzy. Dostawa pojazdów rozpoczęła się w 2005 roku. BvS 10 Viking został po raz pierwszy użyty bojowo w Afganistanie we wrześniu 2006 roku.
Warianty.
Brytyjskie Siły Zbrojne wykorzystują obecnie trzy wersje pojazdu Viking: transporter opancerzony ("TCV") mogący przewozić dwóch członków załogi i dziesięciu pasażerów; wóz dowodzenia ("CV") zdolny do przewozu dwóch członków załogi oraz ośmiu pasażerów, z tylną częścią przeznaczoną na punkt dowodzenia oraz wóz zabezpieczenia technicznego ("RRV") mogący przewozić do czterech pasażerów i wyposażony w dźwig, mobilny warsztat, kompresor oraz wyciągarkę. Wszystkie wersje mogą być przetransportowane droga powietrzną przy użyciu śmigłowców CH-47 Chinook oraz są zdolne do pokonywania przeszkód wodnych z pełnym załadunkiem.
Zamówienia.
W maju 2007 roku brytyjskie Ministerstwo Obrony Narodowej złożyło zamówienie na kolejnych dwadzieścia jeden sztuk pojazdu, z których część ma być przeznaczona do transportu bezzałogowych pojazdów latającyh Watchkeeper WK450. W czerwcu 2008 roku ministerstwo ogłosiło zakup następnych czternastu sztuk pojazdu BvS 10 Viking.
Korps Mariniers.
Pojazdy BvS 10 zostały zamówione również przez Holenderską Piechotę Morską. Umowa dotyczy siedemdziesięciu czterech egzemplarzy tych pojazdów. Pierwsze egzemplarze trafiły na wyposażenie w styczniu 2006 roku.
27 marca 2008 roku Parlament Holandii podjął decyzję o wysłaniu do Czadu z misją wsparcia operacji EUFOR-u sześćdziesięciu żołnierzy piechoty morskiej. Razem z nimi mają tam trafić również niedawno zakupione pojazdy BvS 10.

</doc>
<doc id="1457384" url="https://pl.wikipedia.org/wiki?curid=1457384" title="BvS 10 Viking">
BvS 10 Viking



</doc>
<doc id="1457386" url="https://pl.wikipedia.org/wiki?curid=1457386" title="Sport w Świnoujściu">
Sport w Świnoujściu

Miasto ma będący obecnie podczas prac modernizacyjnych stadion, na którym w sezonie 2007/08 rozgrywane są mecze I ligi piłkarskiej. Stadion należy do klubu piłkarskiego MKS Flota Świnoujście, obecnie stadion Floty jest w przebudowie, przebudowywane są trybuny oraz zmieniana i poszerzana jest nawierzchnia płyty boiska, a w przerwie zimowej ma być wybudowana skocznia, rzutnia oraz nowa szersza bieżnia. Powstaną też małe boiska do siatkówki i koszykówki. Nad trybuną stanie tzw. wiata techniczna z systemem nagłośnienia. Stadion docelowo będzie spełniał funkcję obiektu wielofunkcyjnego dla potrzeb piłkarzy jak i lekkoatletów. W ramach budowy Centrum Kultury i Sportu zostanie wyremontowany i przebudowany hotel, który będzie służył również na potrzeby przyjezdnych sportowców i osobistości. 
Przy ul. Piłsudskiego znajduje się hala sportowa. Świnoujście ma także lodowisko, 4 korty tenisowe, 5 siłowni, fitnesklub, kryty basen oraz "Skatepark" dla fanów deskorolki i łyżworolek. 

</doc>
<doc id="1457389" url="https://pl.wikipedia.org/wiki?curid=1457389" title="Pałacyk Küçüksu">
Pałacyk Küçüksu

Pałacyk Küçüksu lub Pawilon Küçüksu (tr "Küçüksu Kasrı") – letni pałac w Stambule, w Turcji, położony nad Bosforem, po azjatyckiej stronie miasta, w dystrykcie Beykoz.
Miejsce to było znane już od czasów Bizancjum, za panowania sułtanów ustanowiono tutaj parki imperialne (tzw. Ogrody Latarń), za panowania Mahmuda I zbudowano tu drewniany pałac. Budowę nowego pałacu zlecił sułtan Abdulmecid I, a projektantami byli architekci ormiańskiego pochodzenia Garabet Amira Balyan i jego syn Nigoşayos Balyan. Budowę zakończono w 1857. Pałacyk był używany przez sułtanów w trakcie wycieczek za miasto i podczas polowań. Od 1944 roku znajduje się tu muzeum. W 1994 pałac gruntownie odrestaurowano, a ogrody zamieniono w park.
Pałacyk jest zbudowany w stylu barokowym, dwupiętrowy, z podpiwniczeniem. W odróżnieniu od innych pałaców stambulskich, które posiadają ogrody ogrodzone wysokimi murami, Pałacyk Küçüksu jest otoczony żelaznym ogrodzeniem, z bramami po każdej z czterech stron. W piwnicach znajdowała się kuchnia, spiżarnia i pomieszczenia dla służby. Wyższe piętra mają tradycyjny rozkład dla tureckich pałaców: cztery pokoje na rogach i hol pośrodku. Pokoje wychodzące na Bosfor posiadają po dwa kominki wyłożone włoskim kolorowym marmurem, od strony lądu – po jednym. Wnętrza zostały zaprojektowane przez wiedeńskiego projektanta wnętrz Sechana. Żyrandole wykonane są z czeskiego kryształu, dywany, zasłony i obicia mebli zostały wykonane w Hereke. Sufity posiadają bogate zdobienia, podłogi wyłożone są parkietami – w każdym pokoju inny.

</doc>
<doc id="1457394" url="https://pl.wikipedia.org/wiki?curid=1457394" title="Missisipi w ogniu">
Missisipi w ogniu

Missisipi w ogniu (oryg. "Mississippi Burning") – film kryminalny z 1988 roku w reżyserii Alana Parkera. Film oparty jest na śledztwie FBI dotyczącym morderstwa trzech obrońców praw człowieka w stanie Missisipi z 1964 roku. Głównymi bohaterami są dwaj agenci FBI, w tych rolach Gene Hackman i Willem Dafoe.

</doc>
<doc id="1457396" url="https://pl.wikipedia.org/wiki?curid=1457396" title="Robert Reyburn Butler">
Robert Reyburn Butler

Robert Reyburn Butler (ur. 24 września 1881, zm. 7 stycznia 1933) – amerykański prawnik i polityk związany z Partią Republikańską.
Był burmistrzem miasta Condon w stanie Oregon. Od 1928 roku aż do śmierci w 1933 roku był przedstawicielem drugiego okręgu wyborczego w stanie Oregon w Izbie Reprezentantów Stanów Zjednoczonych.
Jego dziadek, Roderick Randum Butler, jako przedstawiciel stanu Tennessee także zasiadał w Izbie Reprezentantów Stanów Zjednoczonych.

</doc>
<doc id="1457397" url="https://pl.wikipedia.org/wiki?curid=1457397" title="Rocznik '72">
Rocznik '72

Rocznik ’72 – trzeci solowy album studyjny polskiej piosenkarki i autorki tekstów Patrycji Kosiarkiewicz nagrany po ponad 7-letniej przerwie. Płyta została wydana 28 października 2005 roku przez Pomaton EMI. 
Na płycie znajduje się 11 utworów oraz teledysk do singla „Za darmo nic”. Wszystkie teksty na płycie są autorstwa Patrycji.

</doc>
<doc id="1457399" url="https://pl.wikipedia.org/wiki?curid=1457399" title="Piątkowa (Nowy Sącz)">
Piątkowa (Nowy Sącz)

Piątkowa – osiedle Nowego Sącza we wschodniej części miasta, 5 km od centrum, nad Łubinką i nad bocznym spływającym od pn. potokiem Łękówka (Łęgówka) oraz na stokach okolicznych wzgórz (Pogórze Rożnowskie),na wysokości 300-450 m n.p.m.
Graniczy z osiedlami Chruślice, Gołąbkowice, Falkowa i gminie Chełmiec z Piątkową).
Osiedle powstało po włączeniu w granice miasta części wsi Piątkowa w 1977 r. Pozostała część wsi tworzy sołectwo Piątkowa w gminie Chełmiec.
Na terenie osiedla Piątkowa znajduje się Klub Sportowy "Jedność Nowy Sącz" oraz Miasteczko Galicyjskie będące nowym sektorem Sądeckiego Parku Etnograficznego. Jest to rekonstrukcja galicyjskiej, małomiasteczkowej zabudowy z przełomu XIX i XX wieku.
W Piątkowej (na terenie Miasteczka Galicyjskiego) znajduje się również Biblioteka Specjalistyczna przy Muzeum Okręgowym w Nowym Sączu. Biblioteka Specjalistyczna gromadzi i przechowuje zbiory z zakresu historii, historii i teorii sztuki, historii kultury, archeologii, muzealnictwa i ochrony zabytków.
Etymologia nazwy.
Piątkowa jest nazwą dzierżawczą od nazwiska Piątek.
W dokumencie z 1435 roku zawartym w "Zbiorze dokumentów małopolskich" Piątkowa została zapisana jako " Panthkowa".
W 1568 r. w sądeckich księgach grodzkich występuje jako "Piathkowa". Rok 1581 w rejestrze poborowym zapisana została jako "Piąthkowa".
W 1529 r. w zeznaniu podatkowym występuje jako Wola Piątkowska (Pyathkowa Wolya).
W lustracji podatkowej z 1564 r. występuje nazwa o dzisiejszym brzmieniu Piątkowa.

</doc>
<doc id="1457400" url="https://pl.wikipedia.org/wiki?curid=1457400" title="Capetown">
Capetown



</doc>
<doc id="1457405" url="https://pl.wikipedia.org/wiki?curid=1457405" title="Esesman">
Esesman



</doc>
<doc id="1457407" url="https://pl.wikipedia.org/wiki?curid=1457407" title="Osiedle Południe (Zduńska Wola)">
Osiedle Południe (Zduńska Wola)

Osiedle Południe jest częścią mieszkalną Zduńskiej Woli. Stanowi największe i zarazem najnowsze osiedle mieszkalne, w zabudowie wielorodzinnej w mieście.
Położenie.
Osiedle południe leży w południowej części miasta, pomiędzy dwiema drogami powiatowymi: ulicą Paprocką (do Sędziejowic) i ulicą Złotą (do Zapolic/Widawy). W pobliżu osiedla znajduje się zbiornik retencyjny Kępina, a także Las Paprocki. W południowej części osiedla, znajduje się 5 bloków 6-kondygnacyjnych, które są zarazem najwyższymi w mieście, przez co ta część zwana jest Manhattanem.
Jedną ulicę od osiedla w stronę centrum miasta znajduje się największy i najstarszy park w Zduńskiej Woli im. Stefana Prawdzica Złotnickiego (założyciela miasta). Przy ulicy Paderewskiego i Elizy Orzeszkowej znajdują się bagna.
Historia.
Południe jest osiedlem, na którym najstarsze bloki pochodzą z roku 1985. Zarazem większość bloków została zbudowana do roku 1990, nowsze bloki były już budowane z cegły. Najnowszy blok na osiedlu był zbudowany po roku 2000 przez TBS „Złotnicki” i stoi przy ulicy Chełmońskiego.
Obecnie na osiedlu cały czas budowane są nowe budynki szeregowe, a także miasto wytycza nowe ulice pod zabudowę jednorodzinną.
Charakterystyka.
Osiedle znajduje się już w pobliżu południowej granicy miasta i jest typową „noclegownią” miasta. Jednocześnie jest dobrze skomunikowane z centrum miasta (oddalonym o ok. 7–10 minut) za sprawą MPK Zduńska Wola, m.in. linia nr 3. Większość budynków na osiedlu jest zrealizowana w technologii wielkiej płyty (tzw. „Fadom”). Większość budynków jest 5-kondygnacyjnych. Na osiedlu znajduje się sklep Biedronka, a także liczne mniejsze sklepiki.
W pobliżu osiedla znajduje się Szkoła Podstawowa nr 6 im. Mikołaja Kopernika.
Na terenie osiedla znajduje się parafia rzymskokatolicka pod wezwaniem św. Maksymiliana Marii Kolbego.
SM „Lokator” jako inwestor zastępczy zbudowała w roku 2008 domy w zabudowie szeregowej w centralnej części osiedla. W roku 2009/10 Spółdzielnia rozpoczęła realizację kolejnych szeregowców, tym razem w nowszej części osiedla zwanym „Manhattan”. Na południowym jego krańcu znajdują się natomiast obszary przeznaczone pod zabudowę jednorodzinną.

</doc>
<doc id="1457408" url="https://pl.wikipedia.org/wiki?curid=1457408" title="Tiina Lillak">
Tiina Lillak

Tiina Lillak (ur. 15 kwietnia 1961 w Helsinkach) – fińska lekkoatletyka specjalizującą się w rzucie oszczepem.
Mistrzyni świata z 1983 i wicemistrzyni olimpijska z 1984. Dwukrotna rekordzistka świata w rzucie oszczepem: 72,40 m (29 lipca 1982, Helsinki) i 74,76 m (13 czerwca 1983, Tampere). Karierę zakończyła w 1992. Obecnie pracuje jako masażystka.

</doc>
<doc id="1457410" url="https://pl.wikipedia.org/wiki?curid=1457410" title="Condon">
Condon

Condon – miasto w amerykańskim stanie Oregon, siedziba administracyjna hrabstwa Gilliam.

</doc>
<doc id="1457412" url="https://pl.wikipedia.org/wiki?curid=1457412" title="Stanisław Serwaczyński">
Stanisław Serwaczyński

Stanisław Serwaczyński (ur. 1781 w Lublinie, zm. 30 listopada 1859 we Lwowie) – polski skrzypek wirtuoz, kompozytor, dyrygent i pedagog, solista i koncertmistrz Opery Budapeszteńskiej.
Życiorys.
W latach 1799–1805 był uczniem Szkoły Wydziałowej w Lublinie. Gry na skrzypcach uczył go ojciec, kapelmistrz Gwadegniego w Kocku i Bratysławie, a gry na fortepianie Jan Barcicki. Przez trzy lata był uczniem hr. Quandangi. W 1810 wyjechał do Lwowa, gdzie był członkiem orkiestry teatralnej, a następnie jej koncertmistrzem. W 1832 został koncertmistrzem orkiestry teatralnej w Wiedniu, a od 1833 do 1838 dyrygował orkiestrą Opery Budapeszteńskiej. Po powrocie do Polski ponownie zamieszkał we Lwowie, jednak bywał i koncertował w Lublinie. Wykształcił wielu skrzypków, m.in. Henryka Wieniawskiego. W 1847 powrócił do Lublina, gdzie był inspiratorem życia muzycznego miasta. Urządzał popularne wieczory muzyczne. W czerwcu 1859 za namową córek przeniósł się do Lwowa. 7 listopada dał tam swój ostatni koncert, a 30 listopada zmarł. Został pochowany na cmentarzu Łyczakowskim.
W 1820 był członkiem loży wolnomularskiej Wolność Odzyskana.

</doc>
<doc id="1457414" url="https://pl.wikipedia.org/wiki?curid=1457414" title="Andrea Willi">
Andrea Willi

Andrea Willi (ur. 26 maja 1955 w Balzersie) – liechtensteińska polityk i dyplomata.
W latach 1987-1993 była pracownicą ministerstwa spraw zagranicznych. Pełniła funkcje ambasadora swego kraju przy Europejskiej Strefie Wolnego Handlu (EFTA; 1991) i ONZ w Genewie (1992-1993).
Od 1993 do 2001 wchodziła w skład rządu Mario Fricka jako minister spraw zagranicznych i wicepremier. Zajmowała się także sprawami sportu, kultury, młodzieży i wyrównywania szans.

</doc>
<doc id="1457416" url="https://pl.wikipedia.org/wiki?curid=1457416" title="Nicholas John Sinnott">
Nicholas John Sinnott

Nicholas John Sinnott (ur. 6 grudnia 1870, zm. 20 lipca 1929) – amerykański prawnik i polityk związany z Partią Republikańską.
W latach 1913–1928 był przedstawicielem drugiego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1457424" url="https://pl.wikipedia.org/wiki?curid=1457424" title="Crveni Krst (KL)">
Crveni Krst (KL)

Crveni Krst — niemiecki nazistowski obóz koncentracyjny podczas II wojny światowej, położony w pobliżu serbskiego miasta Niš.
Przez obóz przewinęło się około 30 tysięcy więźniów, a około 12 tysięcy z nich zostało zamordowanych w pobliskim Bubanj. Dużą część z pozostałych przeniesiono do obozu w Sajmište i innych obozów na terenie Europy. W obozie przetrzymywano głównie serbskich komunistów, partyzantów i ich sympatyków. Wśród ofiar znajdowali się również Romowie i Żydzi.
Obóz działał od 1941 do czasu wyzwolenia przez jugosłowiańskich partyzantów w 1944.
Większość instalacji obozowych zachowała się do naszych czasów. Obecnie na terenie byłego obozu znajduje się muzeum.

</doc>
<doc id="1457432" url="https://pl.wikipedia.org/wiki?curid=1457432" title="Sarah Rose Karr">
Sarah Rose Karr

Sarah Rose Karr (ur. 13 listopada 1984 w Kalifornii) – amerykańska aktorka dziecięca. Aktywna w latach 1989-1995 szczególnie w filmach komediowych i familijnych.

</doc>
<doc id="1457433" url="https://pl.wikipedia.org/wiki?curid=1457433" title="Jan Kazimierz Baluze">
Jan Kazimierz Baluze



</doc>
<doc id="1457435" url="https://pl.wikipedia.org/wiki?curid=1457435" title="Akcja Weffels">
Akcja Weffels

Akcja Weffels – udany zamach na gestapowca Ernsta Weffelsa, przeprowadzony 1 października 1943 w Warszawie przez żołnierzy harcerskiego oddziału "Agat".
Ernst Weffels był kierownikiem zmiany oddziału kobiecego na Pawiaku, tzw. Serbii. Znany był z sadyzmu i okrutnego traktowania więźniów. Weffels, we współpracy z konfidentką Sabiną Bykowską prowadził śledztwo w sprawie sposobu przekazywania grypsów. Po donosie Bykowskiej odkrył, że za proceder ten odpowiadał polski personel szpitala więziennego. Kierownictwo Walki Podziemnej zostało powiadomione o sytuacji. Wydano rozkaz pilnej likwidacji Ernesta Weffelsa, przekazany do realizacji KG AK. Kpt. „Pług” Adam Borys zlecił zadanie rozpracowania gestapowca Aleksandrowi Kunickiemu „Rayskiemu”.
Rozpoznanie.
Rozpoznanie zostało powierzone Aleksandrowi Kunickiemu ps. Rayski. Dzięki poprzednim operacjom znał on tryb pracy na Pawiaku – gestapowcy pracowali 24 godziny, a potem mieli jeden dzień wolny. Wiedział również, że są oni przewożeni z alei Szucha 23, a następnie odwożeni tam po zakończonej pracy. Wywiad polegał na codziennej obserwacji ciężarówek przewożących Niemców na Pawiak. Po jakimś czasie "Rayski" odnalazł osobę odpowiadającą rysopisowi. Dalsze rozpoznanie prowadził z Ewą Prauss-Płoską, która poszła za gestapowcem. Potwierdziła ona rysopis i ustaliła, że Niemiec wszedł do bramy domu przy ulicy Koszykowej 6. Ostatecznie rozpoznanie zostało potwierdzone przez byłego więźnia Pawiaka, który poznał Weffelsa. Mieszkał w eleganckim domu pod tym adresem, odebranym na przełomie 1940 i 1941 roku SMB „Kresowa”, przylegającym bezpośrednio do siedziby Kripo.
Ustalono, że Weffels udaje się co drugi dzień na Szucha około godziny 12, a wraca około 14 następnego dnia. Dalsze obserwacje niczego nowego nie wniosły i 25 września zakończono rozpoznanie.
Akcja.
Dowodzenie nad akcją zostało przekazane Kazimierzowi Kardasiowi ("Orkan"). Dalszą obserwację Weffelsa prowadziła Maria Stypułkowska ("Kama"), ona również miała wskazać cel.
Skład zespołu wraz z uzbrojeniem:
Odprawy prowadzono w mieszkaniu Kazimierza Kardasia przy ulicy Świętojerskiej 18. Akcję zaplanowano na 1 października. O godzinie 9:00 zwołano zbiórkę w mieszkaniu "Orkana", o 11:00 żołnierze rozpoczęli pojedynczo opuszczać lokal. O 11:40 rozdysponowano broń w parku Ujazdowskim, dziesięć minut później wszyscy byli na swoich stanowiskach. Akcja odbywała się dotąd zgodnie z planem.
Wykonanie wyroku miało odbyć się na rogu Koszykowej i 6 Sierpnia (obecnie al. Wyzwolenia). W okolicy znajdował się główny gmach gestapo, dowództwo SS i policji oraz 2 bataliony Schutzpolizei. 1 października okolicę patrolował dodatkowo esesman na konnej platformie.
O godzinie 12:02 Weffels wyszedł z domu. "Kama" przeszła przez jezdnię, a "Daniel" zdjął kapelusz. Dwie minuty później, kiedy cel znajdował się na rogu Koszykowej i 6 Sierpnia, Orkan strzelił z kilku metrów do Niemca. Ten zaczął uciekać w stronę parku, został jednak ponownie postrzelony przez "Orkana", któremu w tym momencie skończyła się amunicja.
Na ulicy 6 sierpnia pojawił się wojskowy samochód, z którego wysiadło kilku żołnierzy. Zostali oni ostrzelani przez "Niemirę", podobnie jak SS-mann stojący na platformie konnej. W bramie parku pojawił się granatowy policjant, który uciekł na widok wycelowanego w niego pustego już pistoletu przez "Orkana".
"Orkan" wymienił magazynek i pobiegł szukać Weffelsa. Znalazł go zakrwawionego przy ławce w parku, z pistoletem w dłoni. Strzelił mu z bliska w głowę, zabrał broń i dokumenty. Pojawił się motocykl z przyczepą z trzema żandarmami; "Kalina" rzucił w jego stronę „filipinkę”, która wybuchła kilka metrów za pojazdem i motocykl odjechał. AK-owcy pobiegli do samochodu, ostrzeliwując nadbiegających z różnych stron Niemców. Ucieczka nastąpiła bez zakłóceń i zgodnie z planem. Nikt z przeprowadzających akcję nie zginął ani nie został ranny.
Partnerka Weffelsa, Sabina Bykowska, została zastrzelona 5 października 1943.

</doc>
<doc id="1457436" url="https://pl.wikipedia.org/wiki?curid=1457436" title="Operacja Weffels">
Operacja Weffels



</doc>
<doc id="1457440" url="https://pl.wikipedia.org/wiki?curid=1457440" title="Vouga">
Vouga

Vouga – rzeka w północnej Portugalii w regionie Centrum, o długości 148 km. Posiada źródła w Serra da Lapa na wysokości 930 m n.p.m., na terenie gminy Sernancelhe. Uchodzi do Oceanu Atlantyckiego przy mieście Aveiro, tworząc wybrzeże riasowe, tzw. Laguna Aveiro.

</doc>
<doc id="1457445" url="https://pl.wikipedia.org/wiki?curid=1457445" title="Orange Aviation">
Orange Aviation

Orange Aviation – prywatna izraelska linia lotnicza (kod linii ICAO: ORE), dostarczająca usługi przewozowe luksusowymi samolotami dla osobistości do każdego wskazanego miejsca w Izraelu i na świecie. Linie prowadzą także usługi pogotowia lotniczego, wliczając w to akcje ratownicze i ewakuację rannych. W tym celu oferowane są specjalistyczne samoloty medyczne z wykwalifikowanym personelem. Głównym portem lotniczym jest międzynarodowe lotnisko imienia Ben Guriona. Główna siedziba znajduje się w wiosce Ben Shemen.
Obecny skład floty.
Orange Aviation obecnie posiadają:

</doc>
<doc id="1457447" url="https://pl.wikipedia.org/wiki?curid=1457447" title="Sidmouth">
Sidmouth

Sidmouth (wym. ) – miasto w południowo-zachodniej Anglii (Wielka Brytania), w hrabstwie Devon, w dystrykcie East Devon, położone przy ujściu rzeki Sid do kanału La Manche, 24 km na południowy wschód od Exeteru. Ośrodek turystyczny w zachodniej części Wybrzeża Jurajskiego. Miasto znajduje się na szlaku turystycznym South West Coast Path.
Historia.
Miasto wzmiankowane było w 1086 w Domesday Book pod nazwą "Sedemuda". Przez wiele wieków wieś rybacka i niewielki port o znaczeniu lokalnym, Sidmouth znaczenia nabrało w XIX wieku wraz z rozwojem turystyki. W 1874 miasto uzyskało połączenie kolejowe, zlikwidowane w latach 60. XX w. na fali tzw. Beeching Axe – likwidacji nierentownych połączeń kolejowych.

</doc>
<doc id="1457452" url="https://pl.wikipedia.org/wiki?curid=1457452" title="Daniele Franceschini">
Daniele Franceschini

Daniele Franceschini (ur. 13 stycznia 1976 w Rzymie) – włoski piłkarz występujący na pozycji lewego pomocnika. Obecnie nie gra w żadnym klubie.
Kariera klubowa.
Od 1993 Franceschini był członkiem młodzieżowej drużyny S.S. Lazio. W pierwszym zespole zadebiutował 21 kwietnia 1996 w zremisowanym 3:3 spotkaniu Serie A przeciwko Sampdorii. W Lazio włoski pomocnik nie mógł jednak liczyć na regularne występy, dlatego też w 1997 został wypożyczony do drugoligowego klubu Castel di Sangro. Rozegrał dla niego osiem meczów, a sezon 1997/1998 spędził w US Foggia. W drużynie tej wywalczył sobie miejsce w pierwszej jedenastce i wystąpił w 34 spotkaniach Serie B.
Latem 1998 Franceschini odszedł do Chievo Werona. W dwóch pierwszych sezonach grał w podstawowej jedenastce, ale Chievo plasowało się wówczas w dolnej części ligowej tabeli. Podczas rozgrywek 2000/2001 Włoch rozegrał tylko dziesięć meczów i miał mały wkład w awans klubu z Werony do pierwszej ligi. Na drugą część sezonu 2003/2004 Franceschini został wypożyczony do Lecce. Zaliczył dla niego piętnaście występów, strzelił dwie bramki i zajął dziesiąte miejsce w tabeli Serie A. Następnie włoski gracz powrócił do Chievo, gdzie przez dwa kolejne sezony rozegrał 66 pojedynków w pierwszej lidze.
W letnim okienku transferowym w 2006 Franceschini podpisał kontrakt z Sampdorią. Ligowy debiut w jej barwach zanotował 10 września podczas przegranego 1:2 spotkania przeciwko Empoli FC. W sezonie 2006/2007 włoski gracz zajął z Sampdorią dziewiąte miejsce w lidze, a w sezonie 2007/2008 dzięki zajęciu szóstej lokaty zapewnił sobie awans do Pucharu UEFA. Przez 3 sezony Włoch był podstawowym graczem swojej drużyny, jednak od rozgrywek 2009/2010 stał się rezerwowym. Po sezonie został wolnym zawodnikiem.

</doc>
<doc id="1457457" url="https://pl.wikipedia.org/wiki?curid=1457457" title="Indira Varma">
Indira Varma

Indira Anne Varma (ur. 14 maja 1973 w Bath) – brytyjska aktorka pochodzenia hinduskiego, która wystąpiła m.in. w serialach "Gra o tron", "Obi-Wan Kenobi" i "Rzym".

</doc>
<doc id="1457460" url="https://pl.wikipedia.org/wiki?curid=1457460" title="Józef Szczepan Koźmian">
Józef Szczepan Koźmian

Józef Szczepan Koźmian (ur. w 1773 roku – zm. 29 stycznia 1831 roku) – biskup kujawsko-kaliski i senator Królestwa Polskiego w 1823 roku, działacz oświatowy, społeczny i polityczny, poseł, członek Komisji Rządowej Wyznań Religijnych i Oświecenia Publicznego. 
Życiorys.
Urodził się w 1773 r. w Gałęzowie, koło Bychawy. Bratem jego był Kajetan Koźmian (1771–1856), poeta, krytyk, publicysta. 
W roku szkolnym 1780–1781 uczęszczał do Lubelskiej Szkoły Wojewódzkiej, a przez następne dwa lata do austriackiej szkoły w Zamościu, a następnie do seminarium duchownego w Warszawie. Studiował na uniwersytetach w Warszawie i Wilnie. Przed przyjęciem święceń kapłańskich uzyskał w 1795 r. probostwo w Markuszowie. 
Mieszkając w pobliżu Puław utrzymywał kontakty z działaczami obozu postępowego księcia Adama Czartoryskiego.
Po otrzymaniu święceń kapłańskich, otrzymał w roku 1795 kanonię lubelską. Po włączeniu Lubelszczyzny do Księstwa Warszawskiego powierzono mu w 1809 r. stanowisko komisarza-nadzorcy dotychczasowych urzędników austriackich. 
Wkrótce wszedł w skład Rządu Centralnego dla Galicji Zachodniej. Opracował dla Izby Edukacyjnej Księstwa Warszawskiego sprawozdanie o stanie szkolnictwa w byłej Galicji. 
W 1811 r. został posłem na Sejm oraz sędzią pokoju przy sejmiku lubartowskim. Został również proboszczem i infułatem w Zamościu. Gdy w 1814 zmarł ks. Onufry Skotnicki administrowanie probostwem w Szczebrzeszynie przekazano ks. Józefowi Szczepanowi Koźmianowi, który przywrócił do właściwego stanu gospodarczego wsie stanowiące uposażenie probostwa (Sułów i Sułówek). Po kongresie wiedeńskim, w 1815 r. został członkiem Komisji Rządowej Wyznań Religijnych i Oświecenia Publicznego. W 1818 r. mianowano go biskupem pomocniczym diecezji lubelskiej.
Uniwersytet Krakowski nadał mu stopień doktora teologii. Sakrę biskupią przyjął w 1829 r. Towarzystwo Przyjaciół Nauk w Lublinie przyjęło go na członka przybranego. W 1822 r. został biskupem kalisko-kujawskim, a w rok później senatorem Królestwa Polskiego. W 1827 r. odznaczony został Orderem św. Stanisława I klasy. W 1828 roku był członkiem sądu sejmowego, mającego osądzić osoby oskarżone o zdradę stanu.
Po wybuchu Powstania Listopadowego w 1830 r. wydał odezwę do duchowieństwa, zachęcającą je do poparcia zrywu narodowego.

</doc>
<doc id="1457461" url="https://pl.wikipedia.org/wiki?curid=1457461" title="Ogólnokrajowy Spis Abonentów">
Ogólnokrajowy Spis Abonentów

Ogólnokrajowy Spis Abonentów - wydawany przez Orange Polska S.A. (dawniej TP SA) w formie elektronicznej, a w przeszłości również w papierowej, spis abonentów indywidualnych oraz biznesowych wszystkich operatorów telekomunikacyjnych. Podstawą prawną jego publikacji jest art. 169 ustawy z dnia 16 lipca 2004 r. Prawo telekomunikacyjne.
Dane osobowe zawarte w publicznie dostępnym spisie abonentów powinny być ograniczone do:
Zamieszczenie w spisie danych identyfikujących abonenta będącego osobą fizyczną może nastąpić wyłącznie po uprzednim wyrażeniu przez niego zgody na dokonanie tych czynności. Wycofanie zgody należy przekazać do własnego operatora telekomunikacyjnego.
Zamieszczenie w spisie danych identyfikujących abonenta instytucjonalnego nie wymaga jego zgody. Abonent taki może jednakże w dowolnej chwili wystąpić do swojego przedsiębiorcy telekomunikacyjnego z wnioskiem o zastrzeżenie swoich danych (numeru/numerów telefonów). Możliwe jest także zastrzeżenie danych wyłącznie na potrzeby książki telefonicznej albo wyłącznie na potrzeby biura numerów, albo obu usług.

</doc>
<doc id="1457462" url="https://pl.wikipedia.org/wiki?curid=1457462" title="Ambasadorowie Niemiec w Japonii">
Ambasadorowie Niemiec w Japonii



</doc>
<doc id="1457465" url="https://pl.wikipedia.org/wiki?curid=1457465" title="Kirył Mazurau">
Kirył Mazurau

Kirył Mazurow (ros. Кирилл Трофимович Мазуров; ur. w Rudnii Prybytkauskajej, zm. 19 grudnia 1989) – radziecki komunista, premier rządu Białorusi i wieloletni szef KPB.
Do KPZR wstąpił w 1940 roku, w latach 1956–1981 zasiadał w jej KC, a od 1965 do 1978 roku również w Biurze Politycznym. Od 1953 do 1956 roku stał na czele rządu sowieckiej Białorusi. W 1956 roku objął funkcję I sekretarza KPB, którą pełnił do 1965 roku.
W 1965 roku został wicepremierem rządu ZSRR – urząd sprawował do 1978 roku.

</doc>
<doc id="1457466" url="https://pl.wikipedia.org/wiki?curid=1457466" title="Wembley Park">
Wembley Park

Wembley Park – naziemna stacja metra w Londynie, położona w dzielnicy Brent. Została otwarta w 1893 jako część Metropolitan Line. W latach 1939-1979 przechodziło przez nią jedno z odgałęzień Bakerloo Line, które następnie stało się częścią Jubilee Line. Jest stacją położoną najbliżej stadionu Wembley i hali widowiskowej Wembley Arena. Rocznie korzysta z niej ok. 11,9 mln pasażerów. Należy do czwartej strefy biletowej.

</doc>
<doc id="1457467" url="https://pl.wikipedia.org/wiki?curid=1457467" title="Irak na Letnich Igrzyskach Olimpijskich 2000">
Irak na Letnich Igrzyskach Olimpijskich 2000

Irak na Letnich Igrzyskach Olimpijskich 2000 odbywających się w Sydney reprezentowało czworo zawodników.
Występy reprezentantów Iraku.
Lekkoatletyka.
Mężczyźni 5000m
 Kobiety 5000m
Pływanie.
Mężczyźni 50m w stylu dowolnym
 Kobiety 50m w stylu dowolnym 

</doc>
<doc id="1457472" url="https://pl.wikipedia.org/wiki?curid=1457472" title="Fregaty typu Amazon">
Fregaty typu Amazon



</doc>
<doc id="1457477" url="https://pl.wikipedia.org/wiki?curid=1457477" title="Aegyptosaurus">
Aegyptosaurus



</doc>
<doc id="1457479" url="https://pl.wikipedia.org/wiki?curid=1457479" title="Bahariasaurus">
Bahariasaurus



</doc>
<doc id="1457480" url="https://pl.wikipedia.org/wiki?curid=1457480" title="Carcharodontosaurus">
Carcharodontosaurus



</doc>
<doc id="1457482" url="https://pl.wikipedia.org/wiki?curid=1457482" title="Falciano">
Falciano

Falciano – miejscowość w zamku Serravalle w San Marino.

</doc>
<doc id="1457485" url="https://pl.wikipedia.org/wiki?curid=1457485" title="Giennadij Troszew">
Giennadij Troszew

Giennadij Nikołajewicz Troszew (ros. Геннадий Николаевич Трошев, ur. 14 marca 1947 w Berlinie, zm. 14 września 2008 w Permie) – rosyjski generał pułkownik (2000), Bohater Federacji Rosyjskiej (1999).
Życiorys.
Ukończył Wyższą Szkołę Dowodzenia Wojsk Pancernych w Kazaniu (1969), Wojskową Akademię Wojsk Pancernych (1976) oraz Wojskową Akademię Sztabu Generalnego (1988). W latach 1994–1995 był dowódcą 42 Władykaukaskiego Korpusu Armijnego, w latach 1995–1997 dowódcą 58 Armii. W 1997 roku mianowany został zastępcą dowódcy Północnokaukaskiego Okręgu Wojskowego. W sierpniu 1999 roku był dowódcą zgrupowania zwalczającego bojowników w Dagestanie. Od października 1999 roku był zastępcą dowódcy Połączonego Zgrupowania Wojsk, a następnie przez kilka miesięcy 2000 roku - jego dowódcą. W latach 2000–2002 był także dowódcą Północnokaukaskiego Okręgu Wojskowego. Zdymisjonowany, objął następnie funkcję dowódcy Syberyjskiego Okręgu Wojskowego. W okresie od 25 lutego 2003 do 7 maja 2008 roku był doradcą prezydenta Federacji Rosyjskiej do spraw kozackich.
Odznaczony wieloma medalami i orderami, w tym – 4 grudnia 1999 roku – tytułem Bohatera Federacji Rosyjskiej. Był laureatem nagrody imienia Suworowa i nagrody imienia Żukowa. Był także honorowym obywatelem kilku miast, w tym Machaczkały oraz podmiotów federacji rosyjskiej - Dagestanu i Czeczenii. Był autorem dwóch książek - "Moja wojna" (2001) i "Czeczenskij recidiw" (2003). Zginął w katastrofie lotu Aerofłot 821.

</doc>
<doc id="1457489" url="https://pl.wikipedia.org/wiki?curid=1457489" title="Charles Atwood Kofoid">
Charles Atwood Kofoid

Charles Atwood Kofoid (ur. 11 października 1865 w Granville, zm. 30 maja 1947 w Berkeley) – amerykański zoolog, protistolog, autor prac nad morskimi pierwotniakami, opisał wiele nowych gatunków.

</doc>
<doc id="1457491" url="https://pl.wikipedia.org/wiki?curid=1457491" title="Tomasz Dłuski">
Tomasz Dłuski

 
Tomasz Alojzy Dłuski z Długiego herbu Nałęcz (ur. 1713 w Lublinie, zm. 1800) – podkomorzy lubelski w 1765 roku, łowczy lubelski w 1750 roku, sędzia grodzki lubelski w latach 1758-1765, regent grodzki lubelski w latach 1744-1750, prawnik i polityk, poseł Sejmu Wielkiego, kawaler orderu świętego Stanisława (1781), członek Lubelskiej Komisji Boni Ordinis w 1780 roku, prezydował komisji porządkowej lubelskiej w czasie insurekcji kościuszkowskiej w 1794 roku, konsyliarz województwa lubelskiego w konfederacji targowickiej w 1792 roku, asesor Komisji Skarbu Jego Królewskiej Mości w 1768 roku.
Życiorys.
Urodził się w 1713 roku w Lublinie, gdzie pobierał nauki w Szkołach Jezuickich. W służbie u Augusta Czartoryskiego zdobył wpływy i majątek. Był doradcą prawnym i mówcą politycznym całej „Familii”. Jego żoną została Klara Olędzka (ur. 1710).
W 1744 roku został rejentem grodzkim lubelskim. W 1750 roku uzyskał tytuł łowczego. Poseł na sejm 1762 roku z województwa lubelskiego. W 1762 roku został sędzią grodzkim, a w 1765 roku ostatnim podkomorzym lubelskim. Był sekretarzem konfederacji koronnej w konfederacji Czartoryskich w 1764 roku i posłem inflanckim z Korony na sejm konwokacyjny 1764 roku. W czasie elekcji 1764 roku został sędzią generalnego sądu kapturowego. Był elektorem Stanisława Augusta Poniatowskiego w 1764 roku z powiatu urzędowskiego i posłem lubelskim na sejm elekcyjny. Poseł na sejm koronacyjny 1764 roku z powiatu toruńskiego. W 1764 roku na sejmie koronacyjnym wyznaczony do komisji do "compositio inter status". Poseł na Sejm Czaplica w 1766 roku z województwa lubelskiego. Często przebywał w otoczeniu króla Stanisława Augusta Poniatowskiego. Komisarz z rycerstwa Komisji Skarbowej Koronnej w 1769 roku.
Posiadał liczne dobra na Wołyniu. W 1763 roku kupił połowę dóbr Niedrzwica Duża od Wolskiego. Dłuski w 1787 roku dokupił do swego majątku całą wieś Niedrzwicę Kościelną za 196 tysięcy złotych polskich. W Niedrzwicy Kościelnej ufundował neoklasycystyczny kościół.
Z powodu nieprzystąpienia do konfederacji barskiej, jego dobra zostały splądrowane, a na majątek został nałożony sekwestr.
Tomasz Dłuski był też posłem województwa lubelskiego na Sejm Czteroletni w 1790 roku, ale zaznaczył się jako zdecydowany przeciwnik jakichkolwiek reform. W 1790 roku był członkiem Komisji Porządkowej Cywilno-Wojskowej dla ziemi lubelskiej i powiatu urzędowskiego województwa lubelskiego. Był ponadto niechętny Konstytucji 3 Maja, wobec której wystosował protest.
Był konsyliarzem konfederacji targowickiej województwa lubelskiego, później mianowany konsyliarzem konfederacji generalnej koronnej. Był ostatnim podkomorzym lubelskim. Delegowany ze stanu rycerskiego do sądów "ultimae instantiae" konfederacji targowickiej w 1792 roku
Zmarł w 1800 roku i został pochowany wraz z żoną, Klarą z Olędzkich, w kościele w Niedrzwicy Kościelnej.
Po śmierci Tomasza spadkobiercą dóbr niedrzwickich, jako dobry gospodarz, został syn, Józef Dłuski.
Dziećmi Tomasza byli:

</doc>
<doc id="1457493" url="https://pl.wikipedia.org/wiki?curid=1457493" title="European School of Management and Technology">
European School of Management and Technology

European School of Management and Technology, ESMT Berlin (Europejska Szkoła Zarządzania i Techniki) – prywatna szkoła biznesu znajdująca się w Berlinie.
ESMT Berlin została oficjalnie utworzona w październiku 2002 roku, z inicjatywy 25 wiodących niemieckich firm i instytucji. Z siedzibą w tętniącym życiem Berlinie, jest międzynarodową szkołą biznesu oferującą "full-time MBA program" (od 2006 roku), "Executive MBA program" (od 2007 roku), jak również różnorakie programy szkolenia kadr (od 2003 roku). ESMT Berlin posiada również wewnętrzną jednostkę consultingu, specjalizującą się w badaniach naukowych i ekonomicznej analizie rozporządzeń i ustaw dotyczących konkurencji. Wykładowcy szkoły pochodzą z wybitnych międzynarodowych środowisk akademickich i zawodowych.
MBA.
Program MBA na ESMT Berlin jest zorganizowany jako pełnowymiarowe jednoroczne studia składające się z dwóch faz. W pierwszych siedmiu miesiącach program ten skupia się na kompetencjach menadżerskich, w następnych pięciu miesiącach omawiane są zagadnienia związane z kierowaniem ludźmi i organizacjami ("leadership"). Zajęcia są prowadzone wyłącznie w języku angielskim.
Firmy partnerskie aktywnie uczestniczą w wymianie naukowej: MBA jest wzbogacony o konkretne projekty, które opracowywane są przez uczestników kursu. Dodatkowo każdy student otrzymuje poza swoim mentorem z uczelni, również mentora z którejś z firm partnerskich. Taki mentor ma za zadanie wspieranie studenta w jego osobistym rozwoju.
Opłaty oraz inne koszty za jednoroczny kurs dla uczestników, którzy są finansowani przez swoich pracodawców, wynoszą 50 000 euro. Opłaty za studentów, którzy zostali skierowani do tego programu przez firmy założycielskie, ponoszą te właśnie firmy. Dzięki pomocy sponsorów ESMT Berlin koszty dla studentów, którzy nie są opłacani przez swoich pracodawców, zostały obniżone do 38 000 euro.
Do najważniejszych wymogów przyjęcia do programu ESMT Berlin MBA należą posiadanie dyplomu ukończenia uczelni oraz minimum trzyletnie doświadczenie zawodowe. Dodatkowo wymagane są dwa listy polecające oraz cztery eseje. Zgodnie z kryteriami międzynarodowymi wymagane jest od uczestników posiadanie testu GMAT ("General Management Admissions Test") oraz dobrej znajomości języka angielskiego. Decyzja końcowa jest podejmowana po przeprowadzeniu indywidualnej rozmowy kwalifikacyjnej z kandydatem.
Executive MBA (EMBA).
Jesienią 2007 wystartował program Executive MBA. Ten prowadzony w języku angielskim program studiów zaocznych trwa 18 miesięcy i kończy się uzyskaniem tytułu "Master of Business Administration". Do najważniejszych punktów programu należą „Kierownictwo Międzynarodowe” oraz „Technika i Innowacja”. Pobyt i wyżywienie są częściowo wliczone w koszt programu, który wynosi 57 500 euro. Zajęcia odbywają się w budynku ESMT w Berlinie i Kolonii. Program obejmuje również seminaria za granicą.
Dalsze programy szkoleń.
Do aktualnej oferty ESMT Berlin należą następujące programy szkoleń:
Executive Development Programs (EDP) – programy otwarte.
Programy w formie otwartej to szkolenia tematyczne, wprowadzające uczestników w daną dziedzinę lub też pogłębiające ich wiedzę w tym zakresie. ESMT Berlin oferuje też seminaria o szerszym spektrum tematycznym, przeznaczone dla kierowników funkcyjnych na drodze do przejęcia obowiązków z zakresu zarządzania ogólnego. Programy odbywają się w języku angielskim i niemieckim, przeważnie na jednym z dwóch kampusów, które posiada ESMT Berlin – w Berlinie lub w Kolonii. Większość szkoleń trwa od dwóch do pięciu dni. Programy dłuższe z reguły są podzielone na kilka modułów. Zakres tematyczny seminariów jest bardzo szeroki i obejmuje zarówno strategię, zarządzanie technologią, jak i procesy decyzyjne, prowadzenie negocjacji oraz kierowanie zespołem i zarządzanie zmianami.
Customized Solutions (CS) – programy dedykowane.
ESMT Berlin Customized Solutions (seminaria w wersji korporacyjnej) oferuje szkolenia dla firm przygotowywane pod kątem indywidualnych potrzeb i specyfiki danego przedsiębiorstwa. Treści szkoleń są ustalane i przygotowywane w ścisłej współpracy z przedstawicielami firmy. Specjaliści odpowiedzialni za tworzenie programów posiadają szeroką wiedzę w następujących dziedzinach: dobra konsumpcyjne i sprzedaż detaliczna, usługi finansowe, IT i technologia komunikacji, przemysł zaawansowany technologicznie, jak również telekomunikacja, transport i usługi komunalne.
Postgraduate Diploma in Management (PGD) – studia podyplomowe z zakresu zarządzania.
Postgraduate Diploma in Management to dyplom przyznawany przez ESMT Berlin jako uczelnię o statusie szkoły wyższej. Aby uzyskać taki dyplom, uczestnicy w ciągu 30 miesięcy muszą wziąć udział w seminariach o łącznej długości min. trzech tygodni (18 dni). Uczestnicy programu sami ustalają swój program kształcenia, wybierając odpowiednie seminaria z naszej oferty.
Siedziby.
Campus w Berlinie.
Siedziba główna ESMT Berlin znajduje się w dawnym budynku Rady Państwowej NRD w centrum Berlina. Ten powstały w 1960 roku i znajdujący się pod ochroną budynek został gruntownie odrestaurowany na potrzeby uczelni. Ważnym elementem renowacji było zachowanie atmosfery pokoi oraz zabytków z okresu Niemieckiej Republiki Demokratycznej.
Campus w Kolonii.
Siedziba ta znajduje się 20 km za Kolonią i jest usytuowana w pięknie położonym Zamku Gracht. Od 1968 odbywa się tam seminarium ekonomiczne (USW), które zostało w 2004 r. włączone do ESMT Berlin jako Sieć USW. Od tego momentu realizowane są tam otwarte niemieckojęzyczne programy tejże międzynarodowej szkoły biznesu.
Organizacje i gremia.
Zarząd Fundacji ESMT Berlin:
Additional members of Board of Trustees:
Zarząd ESMT Berlin składa się z:
Rada nadzorcza składa się z:
Firmy partnerskie.
Spis firm partnerskich:

</doc>
<doc id="1457494" url="https://pl.wikipedia.org/wiki?curid=1457494" title="Ogólnokrajowe Biuro Numerów">
Ogólnokrajowe Biuro Numerów

Ogólnokrajowe Biuro Numerów, OBN – ogólnokrajowa telefoniczna informacja o numerach telefonów osób prywatnych, a także firm i instytucji. Podstawą prawną jej funkcjonowania jest art. 169 ustawy z dnia 16 lipca 2004 r. Prawo telekomunikacyjne.
 118 913 - z tel. stacjonarnych
 *72 913 - z tel. komórkowych
Dane osobowe zawarte w publicznie dostępnej informacji o numerach telefonów powinny być ograniczone do:
Zamieszczenie danych identyfikujących abonenta będącego osobą fizyczną może nastąpić wyłącznie po uprzednim wyrażeniu przez niego zgody na dokonanie tych czynności. Wycofanie zgody należy przekazać do własnego operatora telekomunikacyjnego.
Zamieszczenie danych identyfikujących abonenta instytucjonalnego nie wymaga jego zgody. Abonent taki może jednakże w dowolnej chwili wystąpić do swojego przedsiębiorcy telekomunikacyjnego z wniosekiem o zastrzeżenie swoich danych (numeru/numerów telefonów). Możliwe jest także zastrzeżenie danych wyłącznie na potrzeby książki telefonicznej albo wyłącznie na potrzeby biura numerów, albo obu usług.

</doc>
<doc id="1457496" url="https://pl.wikipedia.org/wiki?curid=1457496" title="Cykutoksyna">
Cykutoksyna

Cykutoksyna – organiczny związek chemiczny z grupy dioli, zbudowany z 17-węglowego łańcucha zawierającego układ 5 sprzężonych wiązań wielokrotnych oraz 2 grupy hydroksylowe. Jest silnie trujący. Występuje w wielu roślinach, m.in. w szaleju jadowitym.
Jest to trucizna cholinergiczna, powodująca śmierć poprzez uszkodzenia centralnego układu nerwowego. Objawy zatrucia w organizmie ludzkim to nudności, wymioty i bóle brzucha pojawiające się ok. 60 minut po spożyciu. Następnie mogą wystąpić drgawki i śmierć.

</doc>
<doc id="1457497" url="https://pl.wikipedia.org/wiki?curid=1457497" title="Międzynarodowe Biennale Architektury w Wenecji">
Międzynarodowe Biennale Architektury w Wenecji

Międzynarodowe Biennale Architektury w Wenecji – wydarzenie wystawiennicze poświęcone architekturze, odbywające się od 1980 co dwa lata w Wenecji.
Historia.
Wystawa Architektury pojawiła się na Biennale Sztuki w Wenecji w 1975 jako rozszerzenie sektora sztuk wizualnych (tzw "Rok zerowy"). Autonomia wystawy architektonicznej została ustanowiona podczas czteroletniej kadencji prezesa Fundacji La Biennale Giuseppe Galassa (1979-1982), który mianował Paola Portoghesiego, kuratorem I edycji Międzynarodowej Wystawy Architektury w 1980. Od tej pory, aż do 2020, Biennale Architektury odbywało się przemiennie z Biennale Sztuki, organizowanym w latach nieparzystych. Potocznie, starsze biennale poświęcone sztukom wizualnym nazywane jest "Dużym Biennale", a Biennale Architektury odpowiednio "Małym Biennale", choć obie imprezy odbywają się na tych samych głównych przestrzeniach wystawienniczych i trwają po ok. 6 miesięcy.
Polska na Biennale Architektury.
Po raz pierwszy Polska wzięła udział w V edycji Biennale Architektury w 1991. Komisarzem wystawy polskiej był Aleksander Wojciechowski. W wystawie wzięły udział dwa studia architektoniczne: Dom i Miasto ’84 (Czesław Bielecki, Jerzy Heymer, Maria Twardowska) i Atelier2 (Konrad Kucza-Kuczyński, Andrzej Miklaszewski). 
XI edycja wystawy pt. „Out There: Architecture Beyond Building” odbyła się w 2008. Wystawa w Pawilonie Polskim pt. „Hotel Polonia. The Afterlife of Buildings” (kuratorzy: Grzegorz Piątek, Jarosław Trybuś, artyści: Nicolas Grospierre, Kobas Laksa) otrzymała główną nagrodę Złotego Lwa dla najlepszej wystawy narodowej. W 2012 w Pawilonie Polski prezentowano projekt Katarzyny Krakowiak i kuratora Michała Libery „Making the Walls Quake as if They Were Dilating with the Secret Knowledge of Great Powers”. Polska prezentacja otrzymała specjalne wyróżnienie międzynarodowego Jury Biennale, które w swoim uzasadnieniu podało "przypomina odbiorcy o wadze dźwięku i słuchania architektury w doświadczaniu tego, co wspólne".

</doc>
<doc id="1457504" url="https://pl.wikipedia.org/wiki?curid=1457504" title="Przymiotno białe">
Przymiotno białe

Przymiotno białe, zimotrwał zwyczajny ("Erigeron annuus" (L.) Pers) – gatunek roślin należący do rodziny astrowatych. 
Rozmieszczenie geograficzne.
Pochodzi z Ameryki Północnej. Po kolonizacji Ameryki jako gatunek zawleczony rozprzestrzenił się na znacznej części kuli ziemskiej. Obecnie stwierdzono jego występowanie w Afryce (wyspa (Reunion), w Azji (Turcja, Kaukaz, Chiny, Korea, Indie), w Nowej Zelandii, w Ameryce Środkowej (Nikaragua, Panama), oraz w niemal całej Europie. Zwiększył także obszar swojego występowania w Ameryce Północnej o rejony, na których wcześniej nie występował (Kolumbia Brytyjska w Kanadzie, stany: Idaho, Oregon, Waszyngton, Kalifornia, Utah w USA) i nadal rozprzestrzenia się na pozostałych kontynentach świata. W Polsce jest kenofitem i jest bardzo pospolity. Występuje zarówno na niżu, jak i w niższych położeniach górskich.
Biologia i ekologia.
Roślina dwuletnia lub bylina, hemikryptofit. Występuje w miejscach ruderalnych, na przydrożach, ugorach, w uprawach rolniczych jako chwast, a także w suchych murawach. Kwitnie od czerwca do października. Liczba chromosomów 2n = 26, 27, 36 (wyjątkowo 54). Jest owadopylna i wiatrosiewna.

</doc>
<doc id="1457505" url="https://pl.wikipedia.org/wiki?curid=1457505" title="Brązosz">
Brązosz

Brązosz ("Oxynotus centrina") – gatunek ryby z rodziny brązoszowatych (Oxynotidae), wcześniej zaliczany był do koleniowatych (Squalidae).
Występowanie.
Wschodni Ocean Atlantycki od Angoli do południowej Anglii oraz Morze Śródziemne. W Morzu Adriatyckim uważany za lokalnie wymarły, ale od 2004 był ponownie zaobserwowany.
Występuje na głębokości 50–500 m, przebywa nad dnem mulistym bądź piaszczystym. Gatunek szeroko rozprzestrzeniony, w niektórych regionach rzadki lub niezbyt liczny.
Budowa.
Osiąga do 1,5 m długości, zwykle poniżej 1 m, a w Morzu Śródziemnym 60–80 cm. Ciało krótkie, grube, ścieśnione, w przekroju poprzecznym trójkątne. Grzbiet podwyższony, skóra szorstka. Wzdłuż grzbietu długi, skórzasty kil, podobnie kilka na dolnych krawędziach boków od piersi do płetw brzusznych. Głowa mała, spłaszczona. Oczy duże, zielonkawe, bez przesłony migawkowej. Tryskawki duże, od owalnych do półksiężycowatych, leżą bardzo blisko oczu. Szczeliny skrzelowe bardzo małe w liczbie 5, położone przed płetwami piersiowymi. Otwór gębowy słabo wygięty. Zębów w górnej szczęce 10 i są szersze, większe i drobno piłkowane. Dwie płetwy grzbietowe z silnymi kolcami. Kolec pierwszej płetwy nieco za środkiem podstawy płetwy, kolec 2 płetwy znajduje się pośrodku i jest wygięty do tyłu. Płetwy brzuszne pod 2. płetwą grzbietową. Płetwy piersiowe ostro zakończone, mierzą 3/4 długości głowy. trzon ogonowy krótki, płetwa ogonowa stosunkowo mała. Płetwy odbytowej brak. Linia boczna wyraźnie widoczna. Ubarwienie szare do szarobrązowego. Brzuch jaśniejszy.
Biologia.
Aktywny po zmroku, dzień spędza, leżąc na dnie. Żywi się wieloszczetami, skorupiakami i mięczakami. Jest gatunkiem jajożyworodnym. Zapłodnienie w styczniu. Samica rodzi trzy miesiące później 10–12 młodych

</doc>
<doc id="1457507" url="https://pl.wikipedia.org/wiki?curid=1457507" title="Frederick W. Smith">
Frederick W. Smith

Frederick Wallace Smith (ur. 11 sierpnia 1944 w Marks, Missisipi) – założyciel, dyrektor i przewodniczący rady nadzorczej FedEx, wcześniej znanej jako Federal Express –pierwszej na świecie firmy, która oferowała dostarczanie przesyłek w ciągu doby.
Wczesne lata.
Jest synem Fredericka C. Smitha – założyciela Dixie Greyhound Bus Lines i sieci restauracji Toddle House. Jego ojciec zmarł, gdy Fredrick miał 4 lata, potem chłopiec był wychowywany przez matkę i wujów. W młodości był pilotem amatorem i uczęszczał do Memphis University School. W 1962 dostał się na Uniwersytet Yale.
W trakcie studiów napisał pracę proponującą stworzenie usługi szybkiego dostarczania przesyłek, za którą prawdopodobnie otrzymał ocenę C (odpowiednik polskiej czwórki). Ta praca stała się ideą założycielską firmy FedEx (przez wiele lat paczka pokazywana na ogłoszeniach firmy, miała adres zwrotny właśnie na Yale). Smith był członkiem bractw: Delta Kappa Epsilon oraz Skull and Bones. Dyplom licencjata z ekonomii odebrał w 1966. W latach szkolnych był przyjacielem George’a W. Busha, a także partnerem w pilotażu Johna Kerry’ego.
Służba w korpusie Marines.
Po uzyskaniu dyplomu Smith wstąpił do Korpusu Piechoty Morskiej, służąc tam od 1966 do 1970 jako członek załogi samolotu obserwacyjnego. Nie był pilotem ani nawigatorem – jego zadaniem było obserwowanie i kontrolowanie działań na ziemi z powietrza. W czasie służby Smith obserwował system logistyczny Marynarki Wojennej Stanów Zjednoczonych. Służył przez dwie zmiany w czasie wojny w Wietnamie, uczestnicząc w ponad 200 misjach bojowych. Został zwolniony z wojska w stopniu kapitana z odznaczeniami Srebrnej Gwiazdy, Brązowej Gwiazdy i dwoma orderami Purpurowego Serca.
Kariera biznesowa.
W 1970 Smith kupił pakiet kontrolny przedsiębiorstwa obsługi samolotów Ark Aviation Sales i w 1971 przekształcił je w firmę handlującą używanymi samolotami. 18 czerwca 1971 założył Federal Express. Idea firmy oparta była na idei bankowego centrum rozliczeniowego – gdzie wszystkie banki wysyłały swoje rachunki do centrum rozliczeniowego. Smith był członkiem rad nadzorczych kilku dużych spółek publicznych, szpitali i izb handlowych. W 2006 został Człowiekiem Roku Francusko-Amerykańskiej Izby Handlowej. Jest członkiem Hali Sław Lotnictwa oraz Dyrektorem Zarządzającym Roku 2004 według Czasopisma „Chef Executive”. Jest także współwłaścicielem Washington Redskins – drużyny futbolu amerykańskiego.
Poglądy polityczne.
Po wyborach prezydenckich w Stanach Zjednoczonych w 2000 roku, w których Smith popierał Busha, spekulowano, że może zostać sekretarzem obrony. W 2004 znów poparł George’a W. Busha, a w 2008 Johna McCaina.

</doc>
<doc id="1457508" url="https://pl.wikipedia.org/wiki?curid=1457508" title="Esmt">
Esmt



</doc>
<doc id="1457513" url="https://pl.wikipedia.org/wiki?curid=1457513" title="Kolcoskór">
Kolcoskór

Kolcoskór ("Oxynotus paradoxus") – gatunek ryby z rodziny brązoszowatych (Oxynotidae), wcześniej zaliczany był do koleniowatych.
Występowanie.
Ocean Atlantycki od północnej Szkocji do Maroka. 
Żyje na głębokościach 350–600 m.
Charakterystyka.
Budowa podobna do brązosza. Końce płetw grzbietowych są chorągiewkowato wydłużone. Kolec pierwszej płetwy grzbietowej ustawiony w kierunku ogona. Ubarwienie jednolicie czarnoszare. Gatunek jajożyworodny. Żywi się prawdopodobnie bezkręgowcami i rybami.

</doc>
<doc id="1457514" url="https://pl.wikipedia.org/wiki?curid=1457514" title="Pico (góra)">
Pico (góra)

Pico (port. "Montanha do Pico") – stratowulkan w zachodniej części wyspy Pico na Azorach. Osiąga wysokość 2351 m n.p.m., co czyni go najwyższym szczytem w Portugalii oraz w całym Grzbiecie Śródatlantyckim. Pico jest ponad dwukrotnie wyższy od jakiegokolwiek innego szczytu na Azorach. 
Pico Alto, okrągły krater o średnicy wynoszącej w przybliżeniu 500 metrów i głębokości 30 metrów, wraz z Piquinho (Pico Pequeno) małym stożkiem wulkanicznym wznoszącym się na 70 metrów wewnątrz krateru tworzy prawdziwy szczyt wulkanu. Historyczne erupcje zdarzały się raczej w kraterach pasożytniczych niż w kraterze głównym. W latach 1562–1564, erupcja na południowo-wschodniej ścianie wytworzyła potok lawowy który dosięgnął brzegu wyspy. Następna boczna erupcja w 1718 również wytworzyła potok sięgający wybrzeża. Ostatnia erupcja miała miejsce w grudniu 1720 roku.

</doc>
<doc id="1457515" url="https://pl.wikipedia.org/wiki?curid=1457515" title="Górnik Zabrze w sezonie 2006/2007">
Górnik Zabrze w sezonie 2006/2007

Sezon 2006/2007 klubu Górnik Zabrze.
Sezon.
Niemalże do ostatniej kolejki Górnik walczył o utrzymanie w I lidze. Wskutek ukarania Arki Gdynia i Górnika Łęczna za udział w korupcji oraz decyzji odpowiednich organów, w trakcie sezonu 14. miejsce przestało być pozycją obligującą do rozegrania dwumeczu barażowego z 3. zespołem II ligi. Decydujący mecz odbył się w 29. rundzie spotkań, kiedy Górnik zmierzył się w Zabrzu z również walczącą o utrzymanie Wisłą Płock. Gospodarze wyszli z tego pojedynku zwycięsko i zapewnili sobie utrzymanie w szeregach najwyższej klasy rozgrywkowej kosztem rywali z Płocka.

</doc>
<doc id="1457516" url="https://pl.wikipedia.org/wiki?curid=1457516" title="Maria Stypułowska">
Maria Stypułowska



</doc>
<doc id="1457519" url="https://pl.wikipedia.org/wiki?curid=1457519" title="Piotr Mazurkiewicz">
Piotr Mazurkiewicz

Piotr Zbigniew Mazurkiewicz (ur. 17 lutego 1960 w Warszawie) – polski prezbiter rzymskokatolicki, profesor nauk społecznych, nauczyciel akademicki Uniwersytetu Kardynała Stefana Wyszyńskiego w Warszawie, sekretarz generalny Komisji Konferencji Episkopatów Unii Europejskiej COMECE w latach 2008–2012.
Życiorys.
Ukończył studia elektryczne na Politechnice Warszawskiej i odbył formację kapłańską w Wyższym Metropolitalnym Seminarium Duchownym w Warszawie. Święcenia kapłańskie przyjął w 1988 roku. Rozprawę doktorską pt. "Kościół w społeczeństwie otwartym. Spór o obecność Kościoła w społeczeństwie polskim w okresie transformacji" obronił w 1996 roku na Wydziale Kościelnych Nauk Historycznych i Społecznych Akademii Teologii Katolickiej w Warszawie. Stopień doktora habilitowanego uzyskał w 2002 na podstawie dorobku naukowego i rozprawy pt. "Europeizacja Europy. Tożsamość kulturowa Europy w kontekście procesów integracji" w Instytucie Studiów Politycznych PAN. 7 lipca 2009 z rąk prezydenta RP Lecha Kaczyńskiego przyjął tytuł naukowy profesora. W latach 2008–2012 pełnił funkcję sekretarza generalnego Komisji Konferencji Episkopatów Unii Europejskiej COMECE w Brukseli. 
Jest członkiem Rady Naukowej Instytutu Studiów Politycznych Polskiej Akademii Nauk. Jest redaktorem naczelnym czasopisma „Chrześcijaństwo – Świat – Polityka” (Christianity – World – Politics). Publikuje m.in. w kwartalniku "Pastores". Był dyrektorem Instytutu Politologii UKSW. W latach 2019–2020 był dziekanem Wydziału Społeczno-Ekonomicznego UKSW. Opublikował m.in. "Kościół i demokracja" (2001), "Europeizacja Europy. Tożsamość kulturowa Europy w kontekście procesów integracji" (2001), "Wiatr gna po niebie pacierze" (2001), "Przemoc w polityce" (2006), "W krainie bezżenności" (2014), "Europa jako kinder niespodzianka" (2017), "Dwie wieże i minaret. Szkice z katolickiej nauki społecznej" (2017).
Od 1997 roku jest związany ze Wspólnotą Emmanuel. Pełni w niej funkcję asystenta kościelnego z ramienia Konferencji Episkopatu Polski, a od 2012 roku jest także jej członkiem.
Odznaczenia.
Został odznaczony Złotym Krzyżem Zasługi (2013) i Krzyżem Kawalerskim Orderu Odrodzenia Polski (2022).

</doc>
<doc id="1457522" url="https://pl.wikipedia.org/wiki?curid=1457522" title="Oxynotus paradoxus">
Oxynotus paradoxus



</doc>
<doc id="1457524" url="https://pl.wikipedia.org/wiki?curid=1457524" title="Oxynotus centrina">
Oxynotus centrina



</doc>
<doc id="1457525" url="https://pl.wikipedia.org/wiki?curid=1457525" title="Kłabuk">
Kłabuk



</doc>
<doc id="1457527" url="https://pl.wikipedia.org/wiki?curid=1457527" title="Parafia św. Jana Sarkandra w Bełku">
Parafia św. Jana Sarkandra w Bełku

Parafia św. Marii Magdaleny w Bełku jest parafią dekanatu dębieńskiego należącą do archidiecezji katowickiej. W 2007 roku został poświęcony nowy kościół przez bpa Gerarda Bernackiego.
Historia.
Została po raz pierwszy wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Belk". Istniał tu już wówczas kościół, pierwotnie pod wezwaniem Wszystkich Świętych. Wezwanie św. Marii Magdaleny uzyskał kościół wybudowany w 1745.

</doc>
<doc id="1457532" url="https://pl.wikipedia.org/wiki?curid=1457532" title="Parafia Najświętszego Serca Pana Jezusa w Czerwionce-Leszczynach">
Parafia Najświętszego Serca Pana Jezusa w Czerwionce-Leszczynach

Parafia Najświętszego Serca Pana Jezusa – rzymskokatolicka parafia znajdująca się w Czerwionce-Leszczynach. Parafia należy do dekanatu Dębieńsko i archidiecezji katowickiej.
Parafia została erygowana 1 sierpnia 1925 roku.
Przy parafii swoją działalność prowadzą: Dzieci Maryi, Trzeci Zakon Świętego Franciszka, Róże Różańcowe.
Aktualni duszpasterze:
Proboszczowie:
Wikariusze:

</doc>
<doc id="1457533" url="https://pl.wikipedia.org/wiki?curid=1457533" title="Zamek w Raduniu">
Zamek w Raduniu

Zamek w Raduniu (czes. "Raduň", niem. "Radun", pol. "Raduń") – renesansowy pałac, położony w Czechach w wiosce Raduň, ok. 7 km od Opawy.
Początkowo umocnienia zbudowane zostały w stylu gotyckim. W XVI wieku rodzina Tvorkovskich z Kravar całkowicie przebudowała go w stylu renesansowym. Przebudowywany później m.in. w latach 1849 i 1883-1912.

</doc>
<doc id="1457535" url="https://pl.wikipedia.org/wiki?curid=1457535" title="Excalibur Pack">
Excalibur Pack



</doc>
<doc id="1457536" url="https://pl.wikipedia.org/wiki?curid=1457536" title="Giacomo Lercaro">
Giacomo Lercaro

Giacomo Lercaro (ur. 28 października 1891 w Quinto al Mare – zm. 18 października 1976 w Bolonii) – włoski duchowny katolicki, arcybiskup Bolonii i kardynał.
Życiorys.
Pochodził z rodziny marynarzy. Był ósmym z dziewięciorga rodzeństwa. Jego dwóch braci Amadeo i Attilio także byli księżmi. Ukończył seminarium w Genui i tam też 25 lipca 1914 przyjął święcenia kapłańskie z rąk arcybiskupa Ildefonsa Pisaniego. Studiował następnie w rzymskim Instytucie Biblijnym. Wrócił do Genui po wybuchu I wojny światowej. Pomagał walczącym jako kapelan. W latach 1918-1923 rektor seminarium genueńskiego. W 1927 został nauczycielem w liceum i był blisko ruchów młodzieżowych. Dał się wtedy poznać jako zwolennik pogodzenia katolickiej teologii z nowoczesną kulturą. Liberalne poglądy przedstawiał także dużo później, podczas Soboru watykańskiego II. 
31 stycznia 1947 otrzymał nominację na arcybiskupa Rawenny. Sakry udzielił mu arcybiskup Genui, przyszły kardynał, Giuseppe Siri. Po pięciu latach przeniesiony na metropolię Bolonia. W 1953 otrzymał kapelusz kardynalski. Brał udział w konklawe 1958 i 1963 roku. W czasie tego drugiego był jednym z papabile, ale jego nowatorskie poglądy nie podobały się większości elektorom. W czasie soboru zasiadał w radzie prezydenckiej. W latach 1966-1968 przewodniczący Rady, której zadaniem była reforma liturgiczna. Był jednym z architektów zmian mszalnych. W 1968 zrezygnował z powodu zaawansowanego wieku z pasterzowania archidiecezją i przeszedł na emeryturę. Zmarł w Bolonii, gdzie został też pochowany. Przy śmierci asystował mu jego brat ks. Attilio Lercaro.

</doc>
<doc id="1457538" url="https://pl.wikipedia.org/wiki?curid=1457538" title="Orientacja Poetycka Hybrydy">
Orientacja Poetycka Hybrydy

Orientacja Poetycka Hybrydy – grupa poetów polskich, debiutujących w latach 1962–1965, której nazwa pochodzi od warszawskiego klubu studenckiego Hybrydy. Poetów tych nazywano również „pokoleniem 1960”. Poezja hybrydowców charakteryzowała się wysokim poziomem kunsztowności, obecnością aforystycznych sentencji i bogatej metaforyki oraz afirmacją otaczającej rzeczywistości, również ustrojowej. Te właściwości skłoniły krytykę do ironicznego określania tej twórczości mianem „formulizmu” (tworzenie nowych i ładnych formuł). „Orientacja” przyjęła to pojęcie, uznając tworzenie słownych formuł za podstawowy cel poezji. Grupa rozpadła się po 1965 r.
Świadomość pokoleniowa „Orientacji".
Hybrydowcy uznawali się za wyjątkowe pokolenie historyczne – według nich wszystkie poprzednie generacje dojrzewały pod wpływem konieczności historycznej i tragedii narodowych. Uniemożliwiało to uwolnienie twórczości od tematów związanych z dziejową koniecznością i niejako z góry narzucało estetykę i tematykę. Próby uwolnienia się od takich warunkowań były bezskuteczne, gdyż według poetów „Orientacji”, każda taka próba była skazana na niepowodzenie z powodu przyzwyczajeń czytelniczych – odbiorcy automatycznie umieszczali utwory w kontekście narodowym i historycznym, nawet wbrew woli autorów (tak, według hybrydowców, stało się z turpizmem). Pokolenie „Orientacji” miało być pierwszą od ponad stu lat generacją, której wrażliwość i estetyka była wolna od takich ograniczeń – najbliższe wielkie wydarzenia historyczne (II wojna światowa, zimna wojna) były zbyt odległe czasowo, aby zniewalać ich wyobraźnię. Z drugiej strony, obawiali się, że ich odwrót od narodowej i heroicznej tematyki literackiej sprawi, że nie zostaną zauważeni przez publiczność, spragnioną tradycyjnego repertuaru poetyckiego.
Edward Balcerzan polemizuje z takim postrzeganiem pokoleniowej roli „Orientacji”, wskazując na dwie zawarte w ich programie mistyfikacje:
Charakterystyczny dla świadomości pokoleniowej „Orientacji Poetyckiej Hybrydy” był również zupełny brak wrogości i polemiki ze starszymi generacjami poetów, a także życzliwość i gotowość współpracy z rówieśniczymi grupami poetyckimi.

</doc>
<doc id="1457539" url="https://pl.wikipedia.org/wiki?curid=1457539" title="Władysław Forbert">
Władysław Forbert

Władysław Forbert (ur. 26 maja 1915 w Warszawie, zm. 7 lutego 2001 w Kopenhadze) – polski operator filmów fabularnych i dokumentalnych oraz reżyser filmów dokumentalnych żydowskiego pochodzenia.
Życiorys.
Urodził się w Warszawie w rodzinie żydowskiej, jako syn Leona Forberta, fotografa i projektanta dekoracji filmowych. Jego bratem był Adolf Forbert (1911–1992), operator filmowy. W latach 1929–1931 przebywał w Australii, gdzie nawiązał kontakt z filmem. Po powrocie do Polski pracował w atelier foto-filmowym w Warszawie. Od 1935 był operatorem filmów dokumentalnych.
Po wybuchu II wojny światowej uciekł do Związku Radzieckiego. W 1943 wstąpił do I Dywizji Piechoty im. Tadeusza Kościuszki. Podjął pracę w Czołówce Filmowej ludowego Wojska Polskiego; od jesieni 1944 pracował w Polskiej Kronice Filmowej, a następnie w Wytwórni Filmów Dokumentalnych.
W 1970 po antysemickiej nagonce, będącej następstwem wydarzeń marcowych, wyemigrował do Danii. Zmarł w Kopenhadze.

</doc>
<doc id="1457543" url="https://pl.wikipedia.org/wiki?curid=1457543" title="Armin Dollinger">
Armin Dollinger

Armin Dollinger (ur. 24 czerwca 1971 w Hirschenwirt) – niemiecki bokser zawodowy, zdobywca pasa interkontynalnego mistrza federacji Global Boxing Councin w wadze ciężkiej i pasa mistrza Niemiec w wadze półciężkiej.
W boksie zawodowym zadebiutował 15 lipca 2004, podczas gali boksu zawodowego w Monachium pokonując przez techiczny nokaut Stanislava Cermaka.
9 marca 2006 roku stanął przed szansą zdobycia pasów interkontynalnego mistrza świata federacji Global Boxing Courcil i mistrza Niemiec. W walce pokonał na punkty Ralfa Sawetzkiego.

</doc>
<doc id="1457546" url="https://pl.wikipedia.org/wiki?curid=1457546" title="Parafia św. Józefa Oblubieńca Najświętszej Maryi Panny w Czerwionce-Leszczynach">
Parafia św. Józefa Oblubieńca Najświętszej Maryi Panny w Czerwionce-Leszczynach

Parafia św. Józefa Oblubieńca Najświętszej Maryi Panny – rzymskokatolicka parafia znajdująca się w Czerwionce-Leszczynach. Parafia należy do dekanatu Dębieńsko i archidiecezji katowickiej.
Parafia została erygowana 1 grudnia 1989 roku jako parafia tymczasowa, a 1 lipca 1991 roku jako parafia pełnoprawna. W tym okresie rozpoczęto budowę kościoła. Pierwszym budowniczym został ks. prałat Andrzej Morawski, a budowę dokończył ks. Jan Piontek (proboszcz w latach 1992–2018). Kościół został poświęcony przez abpa Damiana Zimonia w 2000 roku. 
Obecni duszpasterze: 

</doc>
<doc id="1457557" url="https://pl.wikipedia.org/wiki?curid=1457557" title="Parafia św. Jerzego w Czerwionce-Leszczynach">
Parafia św. Jerzego w Czerwionce-Leszczynach

Parafia św. Jerzego – rzymskokatolicka parafia znajdująca się w Czerwionce-Leszczynach, w dzielnicy Dębieńsko. Parafia należy do dekanatu Dębieńsko i archidiecezji katowickiej.
Historia.
W sprawozdaniu z poboru papieskiej dziesięciny z lat 1335-1342 w archidiakonacie opolskim diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 7 parafii archiprezbiteratu w Żorach wymieniona jest parafia w miejscowości "Dambin", czyli Dębieńsku. Dębieńsko uiściło 5 skojców zaległości. Została również wymieniona w spisie świętopietrza sporządzonym przez archidiakona opolskiego Mikołaja Wolffa w 1447 r. pośród innych parafii archiprezbiteratu (dekanatu) w Żorach pod nazwą "Dambensko".
Kronika parafialna podaje, że pierwszy udokumentowany zapis pochodzi z 1342 r. i dotyczy zadłużenia parafii od 1335 r. To pierwsza data, co do której mamy pewność, że już wtedy istniała parafia. Na jej obszarze znajdowały się Dębieńsko Wielkie, Dębieńsko Stare, Czerwionka, kolonia Ciosek, Czuchów, kolonia „Angelhof”, kolonia „Solarnia”, kolonia i folwark „Neuhof”, Ornontowice, Żabik, Bukowina, Rybówka, Zawada, kolonia „Friedrichsgrube” i wieś Jankowice oraz kolonie „Mariahutte” i „Josephinenhutte”. Terytorium to pozostało niezmienione, aż do początków XX w., kiedy to od Dębieńska odłączyły się parafie Ornontowice, Czerwionka, Czuchów oraz Jaśkowice.
Od początku XVII w. parafia należała do dekanatu gliwickiego. W 1738 r. utworzono dekanat wielkodębieński. W 1985 r. Dębieńsko włączono do dekanatu leszczyńskiego, który w 1992 został przemianowany na dekanat dębieński.
W 1800 r. w miejscu rozebranego drewnianego kościoła postawiono murowany, ufundowany przez hrabiego Antoniego Węgierskiego, właściciela wsi i dworu Wielkie Dębieńsko. W 1913 roku ks. proboszcz Jan Salzburg rozbudował kościół do dzisiejszych rozmiarów. Rozbudowany kościół został konsekrowany 5 października 1913 roku przez biskupa sufragana wrocławskiego Augustina.
Przy kościele działają grupy parafialne: "Dzieci Maryi", "Żywy Różaniec", "Oaza Młodzieżowa".
Odpust parafialny: niedziela po 24 kwietnia.

</doc>
<doc id="1457560" url="https://pl.wikipedia.org/wiki?curid=1457560" title="Aleksander Bieliński">
Aleksander Bieliński

Aleksander Bieliński (Ksawery, Leopold, z Bielin h. Szeliga), (ur. 4 października 1818 w Lublinie, zm. 28 grudnia 1877 w Turce k. Lublina) – prawnik, sybirak, Prezes Dyrekcji Szczegółowej Towarzystwa Kredytowego Ziemskiego, właściciel Turki.
Życiorys.
Jego rodzicami byli: pułkownik Adam Bieliński (powstaniec kościuszkowski) i Julianna Zygiert (1780-1850).
Maturę zdał w rosyjskim Gimnazjum Gubernialnym w 1837 r., po czym udał się do Warszawy, gdzie pracował jako aplikant w Trybunale Mazowieckim. Działał w tamtejszym tajnym Stowarzyszeniu Ludu Polskiego. Aresztowany w 1838 r. został osadzony Cytadeli Warszawskiej. Sąd wojskowy skazał go w 1839 r. na karę śmierci. Wyrok ten złagodzono na „wysłanie do Syberii na zamieszkanie”. Po dwóch latach pobytu na Kuraganie powrócił do Lublina. Gospodarował w swych majątkach: Mosznie i Jabłonnie. Wybrano go na radcę Lubelskiej Dyrekcji Towarzystwa Kredytowego Ziemskiego. Wkrótce wstąpił do tajnego Związku Narodu Polskiego Ks. Piotra Ściegiennego. Aresztowany w 1843 r., osadzony był znów w cytadeli i w 1844 r. skazany na bezterminowe ciężkie roboty w syberyjskich kopalniach i konfiskatę mienia. W nerczyńskich zakładach górniczych nabawił się szkorbutu.
Zwolniony z katorgi w 1851 r. pracował w Irkucku i jego okolicach, a następnie w Tobolsku. Na mocy manifestu koronacyjnego uzyskał w 1857 r. pozwolenie na powrót do kraju. Po powrocie, w 1859 r., osiadł w majątku rodzinnym w Turce k. Lublina, gdzie zniósł pańszczyznę. Ożenił się 15 VI 1861, w m. Pawłów. Jego żoną została Maria Łucja Hynke-Piotrowska h. Awdaniec (1840-1890). Miał troje dzieci w tym jego synem był Adam Bieliński (1863-1928), Antoni Piotr 1864-1930 i córka Jadwiga Aniela Bielińska z Bielin h. Szeliga (1865-1925). Przez długi okres pozostawał pod dozorem policyjnym. Brał udział w Stowarzyszeniach Ziemiańskich. Przez kilka lat był prezesem Lubelskiej Dyrekcji Towarzystwa Kredytowego Ziemskiego. W okresie przedpowstaniowym, w latach 1861–1863 zbierał i sam ofiarował znaczne sumy na cele narodowe.
Zamieszkał w Turce jako właściciel tej miejscowości.

</doc>
<doc id="1457562" url="https://pl.wikipedia.org/wiki?curid=1457562" title="Gobiconodon">
Gobiconodon

Gobiconodon – rodzaj wymarłego drapieżnego ssaka z rzędu trykonodontów (Triconodonta). Osiągał około 45–50 cm długości, a masę jego ciała szacuje się na 4,5–5,5 kg. Prawdopodobnie przypominał wielkiego, silnego oposa. Żył we wczesnej kredzie. Rodzaj "Gobiconodon" obejmuje trzy blisko ze sobą spokrewnione gatunki – "Gobiconodon borissiaki" , "Gobiconodon ostromi" oraz "Gobiconodon luoianus" .

</doc>
<doc id="1457564" url="https://pl.wikipedia.org/wiki?curid=1457564" title="Parafia św. Brata Alberta w Rybniku">
Parafia św. Brata Alberta w Rybniku

Parafia św. brata Alberta w Rybniku Kamieniu – parafia należąca do archidiecezji katowickiej i dekanatu dębieńskiego. Parafia została erygowana w 1 lipca 1991 roku. Kościół parafialny poświęcił abp Damian Zimoń w 1994 roku. Budowę kościoła prowadził ks. Jerzy Korduła.

</doc>
<doc id="1457569" url="https://pl.wikipedia.org/wiki?curid=1457569" title="Szabat chazon">
Szabat chazon

Szabat chazon – w judaizmie sobota poprzedzająca święto Purim. Nazwa pochodzi od czytanego w tym dniu fragmentu pierwszego rozdziału Księgi Izajasza rozpoczynającego się od słowa Chazon (wizja).
Szabat poprzedzający Tisza be aw.

</doc>
<doc id="1457572" url="https://pl.wikipedia.org/wiki?curid=1457572" title="Parafia Niepokalanego Serca Najświętszej Maryi Panny w Książenicach">
Parafia Niepokalanego Serca Najświętszej Maryi Panny w Książenicach

Parafia Niepokalanego Serca NMP w Książenicach – jest parafią należącą do archidiecezji katowickiej i dekanatu dębieńskiego. Została erygowana 1 sierpnia 1925 roku. Z tej parafii pochodzi biskup Gerard Bernacki - biskup pomocniczy katowicki.

</doc>
<doc id="1457574" url="https://pl.wikipedia.org/wiki?curid=1457574" title="Halel">
Halel



</doc>
<doc id="1457575" url="https://pl.wikipedia.org/wiki?curid=1457575" title="Paul Blau">
Paul Blau

Paul Blau (ur. 15 maja 1861 w Suhl, zm. 19 grudnia 1944 w Poznaniu) – niemiecki duchowny ewangelicki, teolog, superintendent generalny Ewangelickiego Kościoła Unijnego w Polsce z siedzibą w Poznaniu.
Życiorys.
Jego ojcem był Otto Blau, pruski dyplomata i orientalista, w związku z czym część dzieciństwa spędził w Sarajewie. Studia teologiczne odbył na uniwersytetach w Berlinie i w Tybindze. W 1885 został pastorem w Haynrode, następnie do 1897 w Jüterbog, a w latach 1897-1902 był kapelanem szpitala Cesarzowej Augusty w Berlinie. Od 1902 do 1910 był kaznodzieją dworskim (de: Hofprediger) i superintendentem w Wernigerode (Harz). W 1909 założył tam Seminarium Apologetyczne, od 1932 Akademię Lutra w Sondershausen, obecnie z siedzibą w Ratzeburgu. Urząd generalnego superintendenta w Poznaniu pełnił w latach 1910-1944, do 1918 w Prowincji Poznańskiej Prus, następnie, w czasach II Rzeczypospolitej do 1939 w Wielkopolsce i na Pomorzu, w końcu pod okupacją niemiecką znowu w Poznańskiem. W kwestiach narodowych reprezentował niemiecki punkt widzenia, ale starał się też o duszpasterstwo polskiej mniejszości współwyznawców, a nawet – w dobie zaboru – wysunął postulat, by język polski stał się przedmiotem nauczania w szkolnego w regionie także dla dzieci niemieckich.
Po odzyskaniu niepodległości przez Polskę, stał się jednym z przywódców mniejszości niemieckiej, starając się bezskutecznie o zachowanie więzi administracyjnych z macierzystym pruskim Kościołem Ewangelickim Unii Staropruskiej. Niechętnie traktował rozwój polskich parafii ewangelicko-augsburskich w Wielkopolsce i na Pomorzu, zaś kontakty z warszawskim biskupem Juliuszem Bursche cechowała wzajemna nieufność.
W okresie międzywojennym był wykładowcą Ewangelickiego Seminarium Kaznodziejskiego i Szkoły Teologicznej w Poznaniu.
We wrześniu 1939, mimo niechęci do ideologii nazistowskiej podpisał odezwę, witającą wkraczające do Polski oddziały Wehrmachtu. Szybko rozczarował się stosunkiem władz okupacyjnych w tzw. Kraju Warty do Kościoła, które nie tylko uniemożliwiły zjednoczenie z Kościołem w Rzeszy, to jeszcze w szybkim tempie wprowadziły w życie dyskryminujące ograniczenia prawne.
Jego pogrzeb na cmentarzu św. Łukasza był ostatnią masową niemiecką manifestacją w Poznaniu w latach II wojny światowej. Ks. Paul Blau pozostawił obfitą spuściznę pisarską w języku niemieckim, głównie teologiczną.

</doc>
<doc id="1457578" url="https://pl.wikipedia.org/wiki?curid=1457578" title="Kol Nidre">
Kol Nidre

Kol nidre ("Wszystkie ślubowania") – modlitwa żydowska unieważniająca przysięgi religijne, jednak tylko takie, które zostały złożone zbyt pochopnie oraz składane pod przymusem bądź też całkiem nieświadomie. Odmawiana jest przed wieczorem Jom Kipur.

</doc>
<doc id="1457580" url="https://pl.wikipedia.org/wiki?curid=1457580" title="Trogosus">
Trogosus

†Trogosus − wymarły rodzaj ssaka.
Był to mierzący 1,2 metra długości przypominający niedźwiedzia tilodont, roślinożerca o krótkiej czaszce i płaskich stopach. Ważył 150 kg. Posiadał wielkie siekacze, jakie dziś są widywane u gryzoni. Rosły przez całe jego życie. Posiadał też dobrze rozwinięte zęby trzonowe. Żywił się twardym pokarmem roślinnym, takim jak korzenie.
Występowanie.
Żył we wczesnym i środkowym eocenie w dzisiejszym Wyoming, USA.

</doc>
<doc id="1457583" url="https://pl.wikipedia.org/wiki?curid=1457583" title="Ēriks Rags">
Ēriks Rags

Ēriks Rags (ur. 1 czerwca 1975 w Windawie) – łotewski lekkoatleta, specjalizujący się w rzucie oszczepem.
Uczestnik igrzysk olimpijskich w Atenach i Pekinie. Dwukrotny mistrz uniwersjady (Palma de Mallorca 1999 i Pekin 2001). Mistrz Łotwy w 1997, 1999, 2000, 2001, 2002, 2003, 2006, 2009, 2010, 2011 i 2012. Rekord życiowy: 86,47 m (22 lipca 2001, Londyn).

</doc>
<doc id="1457584" url="https://pl.wikipedia.org/wiki?curid=1457584" title="Lag ba-Omer">
Lag ba-Omer

Lag ba-Omer (hebr. ל"ג בעומר, czyli „trzydziesty trzeci”), Dzień Liczenia Omeru (jid. "Łag Bojmer", "Łegbojmer"), nazywany też Świętem Uczonych – święto żydowskie obchodzone 18. dnia miesiąca ijar, znane już w okresie epoki gaonów. Ma charakter "półświęta". Tradycja wiąże nazwę z wydarzeniem w starożytności – podczas zarazy trwającej za czasów rabina Akiby ben Josefa miały umrzeć 24 tysiące jego uczniów (stąd wywodzona jest druga nazwa święta – Święto Uczonych), a epidemia miała ustąpić tylko na jeden dzień. Był to 33 dzień „liczenia omeru” ("sfirat ha-omer"), czyli tradycyjnego, publicznego odliczania kolejnych 49 dni od drugiego dnia święta Pesach (16 nisan) do Szawuot (Święta Tygodni, zwanego też Świętem Żniw), kiedy składana była ofiara z pszenicy. Dlatego ten dzień jest także traktowany jako symbol radości, przerwania smutku i jest jedynym dniem w tym okresie, w którym wolno zawierać związki małżeńskie, obcinać włosy czy uczestniczyć w różnych formach rozrywki. Inne tradycyjne wyjaśnienie genezy święta wiąże jego powstanie z dniem, w którym Bóg po raz pierwszy zesłał Izraelitom mannę na pustyni. W "Dniu Liczenia Omeru" obchodzona jest także rocznica śmierci rabina Szymona bar Jochaj, któremu przypisuje się autorstwo dzieła "Zohar".
W 1929 roku odbyła się premiera polskiego filmu dokumentalnego „Lag ba-Omer szel Ha-Szomer ha-Cair be-Warsza”
(hebr. "Organizacja Ha-Szomer ha-Cair obchodzi święto Lag ba-Omer w Warszawie") w reżyserii Saula Goskinda.

</doc>
<doc id="1457586" url="https://pl.wikipedia.org/wiki?curid=1457586" title="Edward Cullen">
Edward Cullen



</doc>
<doc id="1457587" url="https://pl.wikipedia.org/wiki?curid=1457587" title="Pampuchy">
Pampuchy

Pampuchy (pyzy, pyzy drożdżowe, pączki/bułki/kluski na parze, kluski parowe/parowane, parzaki, parowańce, parowce, paruchy, ruchańce, ruchane kluski, "śl." buchty) – w kuchni polskiej, rodzaj dużych klusek (pączków, pyz) wyrabianych z ciasta drożdżowego i gotowanych na parze. Ugotowana kluska ma kształt kulisty, płaski od spodu, a konsystencję sprężystą, pulchną i miękką.
Pyzy z ciasta drożdżowego podaje się na ciepło. Na słodko, jako legumina: serwowane z twarogiem, owocami, dżemem lub cukrem, polane śmietaną lub roztopionym masłem. Na słono: jako dodatek do mięs duszonych z sosami lub jako indywidualne danie gdy okraszone są np. stopionym masłem, skwarkami ze stopionej słoniny lub wędzonym boczkiem. 
Mogą być przygotowywane z nadzieniem. Regionalnie nazywane również pierogami lub warenikami.
Pyzy w postaci półproduktu do przygotowania w kuchennej łaźni parowej można kupić w sklepach spożywczych.
Kujawy.
Wyrób z Kujaw, nazwany „Bułki na parze / Pampuchy z Kujaw”, znajduje się od 1 lutego 2017 na „Liście produktów tradycyjnych” Ministerstwa Rolnictwa i Rozwoju Wsi.
Potrawa ta należała dawniej do codziennego menu kuchni kujawsko-pomorskiej jako danie obiadowe lub przekąska. Podawane z sosami, na słono także z mięsem oraz na słodko z kwaśną śmietaną i cukrem lub z owocami.
Lubelszczyzna.
Na „Liście produktów tradycyjnych” Ministerstwa Rolnictwa i Rozwoju Wsi znajdują się:
Wielkopolska.
W Poznańskiem (gw. "kluchy na łachu", "parowce", "parowańce", "kluchy z łacha", "kluchy na lumpie") ciasto przyrządza się z zaczynu drożdżowego (drożdże z dodatkiem niewielkich ilości mleka, mąki, cukru i soli), który następnie mieszany jest z właściwymi składnikami ciasta (mąka, jaja, mleko). Do wyrobionego ciasta dodaje się roztopioną margarynę. Garnek z wrzącą wodą obwiązywany jest lnianą ściereczką, na którą układane są kulki z przygotowanego ciasta drożdżowego – po przykryciu są gotowane przez ok. 20 minut. Tradycyjnie polegało to na obwiązaniu garnka z wodą fragmentem niezbyt napiętego kawałka płótna, na który układało się pyzy (stąd nazwa "z łacha"), całość zaś przykrywało się pokrywką.
Typowy dla Wielkopolski uroczysty obiad to kaczka domowa pieczona z jabłkami i majerankiem, podawana wraz z pyzami drożdżowymi i modrą kapustą.
W Kaliskiem ("pyzy", "parówki", "pampuchy") ciasto na pyzy przygotowuje się z zaczynu drożdżowego z dodatkiem mleka, cukru i mąki wyrabianego z mąką, jajami, masłem i dodatkiem soli. Tradycyjnie podaje się je do pieczonego schabu i słodko-kwaśnej zasmażanej białej kapusty lub nadziewane owocami z topionym masłem, cukrem i cynamonem.
Górny Śląsk.
Na Górnym Śląsku ("buchty", porównaj ciasto „buchty”) podawane są zazwyczaj z kompotem z jagód (czarnych borówek), powidłami, wieprzowiną, kapustą kiszoną lub polane topionym masłem i posypane cukrem.
Wyrób ze Śląska Opolskiego, nazwany „Buchty śląskie, czyli kluski drożdżowe gotowane na parze”, znajduje się od 6 marca 2007 na „Liście produktów tradycyjnych” Ministerstwa Rolnictwa i Rozwoju Wsi.

</doc>
<doc id="1457589" url="https://pl.wikipedia.org/wiki?curid=1457589" title="15 Dywizja Piechoty (III Rzesza)">
15 Dywizja Piechoty (III Rzesza)

15 Dywizja Piechoty – niemiecka dywizja z czasów II wojny światowej, sformowana 2 października 1934 roku pod ukrytą nazwą Altillerieführer V., miejsce stacjonowania sztabu Frankfurt nad Menem. Na mocy rozkazu z dnia 15 października 1935 roku otrzymała oficjalną nazwę 15 Dywizja Piechoty. Stacjonowała w IX Okręgu Wojskowym.
Struktura organizacyjna.
81., 88. i 106. pułk piechoty, 15. pułk artylerii, I./51. pułk artylerii ciężkiej, 15. batalion pionierów, 15. oddział rozpoznawczy, 15. oddział przeciwpancerny, 15. oddział łączności, 15. polowy batalion zapasowy;
81., 88. i 106. pułk piechoty, 15. pułk artylerii, 15. batalion pionierów, 15. batalion fizylierów, 15. oddział przeciwpancerny, 15. oddział łączności, 15. polowy batalion zapasowy
Dowódcy.
Generalleutnant Friedrich-Wilhelm Brandt 1 X 1934 – 15 III 1936;
Generalleutnant Emil Leeb 15 III 1936 – 1 IV 1939;
Generalmajor Walter Behschnitt 1 IV 1939 – 6 X 1939;
Generalleutnant Friedrich – Wilhelm von Chappuis 6 X 1939 – 12 VIII 1940;
Generalleutnant Ernst - Eberhard Hell 12 VIII 1940 – 8 I 1942;
Oberst Alfred Schreiber 8 I 1942 – 3 II 1942;
Generalmajor Bronislaw Pawel 3 II 1942 – 18 VI 1942;
General Erich Buschenhagen 18 VI 1942 – 20 XI 1943;
Generalmajor Rudolf Sperl 20 XI 1943 – 5 IX 1944;
Generalmajor Hans Längenfelder 17 X 1944 – V 1945;

</doc>
<doc id="1457592" url="https://pl.wikipedia.org/wiki?curid=1457592" title="Luiz Gustavo">
Luiz Gustavo

Luis Gustavo Dias (ur. 23 lipca 1987 w Pindamonhangaba) − brazylijski piłkarz występujący na pozycji pomocnika.
Kariera klubowa.
Jest wychowankiem klubu Corinthians Alagoano Maceió. W styczniu 2007 roku dołączył do kadry pierwszego zespołu. Miesiąc później został wypożyczony na trzy miesiące do CRB Maceió. W sierpniu 2007 roku został wypożyczony na rok do niemieckiego klubu TSG 1899 Hoffenheim. Rok później włodarze Hoffenheim zdecydowali się na transfer definitywny zawodnika, który wyniósł milion euro.
W Bundeslidze zadebiutował 16 sierpnia 2008 roku w meczu z Energie Cottbus (3:0). Pierwszą ligową bramkę zdobył 18 września 2010 roku w meczu z 1. FC Kaiserslautern (2:2). Jego pierwszym oficjalnym meczem w barwach Bayernu Monachium, było spotkanie rozegrane 15 stycznia 2011 roku przeciwko VfL Wolfsburg (1:1). 16 sierpnia 2013 roku został zawodnikiem VfL Wolfsburg.
4 lipca 2017 roku przeszedł on do grającego w Ligue 1, Olympique Marsylia. Kwota transferu brazylijczyka wynosiła 12 mln euro.
Kariera reprezentacyjna.
10 sierpnia 2011 w przegranym 2-3 towarzyskim meczu z Niemcami Luiz Gustavo zadebiutował w reprezentacji Brazylii zastępując w 86 min. André Santosa.

</doc>
<doc id="1457594" url="https://pl.wikipedia.org/wiki?curid=1457594" title="Parafia Matki Bożej Pośredniczki Wszelkich Łask w Szczejkowicach">
Parafia Matki Bożej Pośredniczki Wszelkich Łask w Szczejkowicach

Parafia Matki Bożej Pośredniczki Wszelkich Łask w Szczejkowicach – jest parafią należącą do archidiecezji katowickiej i dekanatu dębieńskiego. Została erygowana 3 maja 1981 roku. 21 marca 1981 roku rozpoczęto prace budowlane w parafii. Najpierw zbudowano dom katechetyczny, w którym obecnie mieści się probostwo. 18 maja 1983 roku rozpoczęto budowę kościoła. Kościół w Szczejkowicach stanowi przykład nowoczesnej architektury sakralnej. Za sprawą wypiętrzonej części dachu jego bryła przypomina rozpięty namiot, w rzucie nawiązując do Gwiazdy Dawida. Kościół posiada trzy dzwony o imionach: św. Wojciecha, św. Barbary, św. Wawrzyńca. 16 listopada 1986 roku konsekracji świątyni dokonał abp Damian Zimoń.

</doc>
<doc id="1457603" url="https://pl.wikipedia.org/wiki?curid=1457603" title="Park Manitiusa w Poznaniu">
Park Manitiusa w Poznaniu

Park Gustawa Manitiusa (dawniej "Park Zwycięstwa") – park w Poznaniu, położony na terenie jednostki pomocniczej Osiedle Grunwald Południe na Grunwaldzie, u zbiegu ulic: Grunwaldzkiej (od północy) i Reymonta (od wschodu), na terenie dawnych cmentarzy ewangelickich.
Historia.
W 1895 r. na niezabudowanym obszarze poza pierścieniem wewnętrznych fortyfikacji Twierdzy Poznań założono sąsiadujące ze sobą cmentarze ewangelickie parafii św. Pawła ze śródmieścia i św. Łukasza na Jeżycach, sięgające na południe do ul. Taborowej, a od zachodu do ul. Obozowej. Po 1918 r., w związku z wyjazdem większości parafian do Rzeszy, część zbędnego obszaru przeznaczono na ogródki działkowe dla pozostającej w mieście ludności niemieckiej. W grudniu 1944 r. na cmentarzu św. Łukasza został pochowany ks. Paul Blau, ostatni generalny superintendent poznańskiego Kościoła Ewangelicko-Unijnego.
Po 1945 r. cmentarze zamknięto dla pochówków. W 1952 r. (według planu miasta z 1948 r. nastąpiło to już wcześniej) zostały przekształcone w Park Zwycięstwa. Czytelny pozostał układ dawnych alei, obsadzonych drzewami liściastymi, z których na szczególną uwagę zasługują dęby amerykańskie, osiągające znaczne rozmiary. Krzewy występują głównie w strefie oddalonej od ulicy, dolną warstwę zajmują przede wszystkim trawniki. Południową część obszaru dawnych cmentarzy, od alei na przedłużeniu ul. Wyspiańskiego po ul. Taborową zajęły ogródki działkowe, obiekty sportowe i zabudowa koszar MO (obecnie Ośrodek Szkolenia Policji). Nie zachował się ani jeden nagrobek, przetrwała jednak kaplica cmentarna kościoła św. Pawła, w 1946 r. przekazana jako tymczasowe miejsce nabożeństw parafii ewangelicko-augsburskiej. Kaplica jest neogotycką budowlą wzniesioną w 1896 r. Mimo długoletnich starań o rozbudowę lub budowę nowej kaplicy i domu parafialnego, dopiero po rewindykacji parceli na rzecz parafii, w 2004 r. przy ul. Obozowej poświęcono nowy kościół Łaski Bożej. Na terenie za świątynią zostało upamiętnione miejsce pochówków.
Powierzchnia parku wynosi niespełna 6 ha, teren ten po 1962 r. został okrojony od północy i wschodu, podczas poszerzania sąsiadujących ulic. Przestało wówczas istnieć żeliwne ogrodzenie z ozdobną bramą, dom grabarza, a także kaplica cmentarza św. Łukasza, służąca po wojnie parafii polskokatolickiej.
W 1968 r. na zamknięciu głównej alei wzniesiono niewielki pomnik Zwycięstwa (proj. Ryszard Skupin), upamiętniający zakończenie II wojny światowej i bitwę pod Grunwaldem. W latach 70. w jego sąsiedztwie powstała kryta pływalnia i Wielkopolskie Centrum Judo TS Olimpia.
W 2000 r. patronem parku został ks. senior Gustaw Manitius, zasłużony polski duszpasterz luterański, zamordowany przez Niemców w Forcie VII. W 2002 r. poświęcono mu głaz pamiątkowy od strony ul. Grunwaldzkiej, autorstwa prof. Władysława Wróblewskiego.

</doc>
<doc id="1457604" url="https://pl.wikipedia.org/wiki?curid=1457604" title="Paleoparadoxia">
Paleoparadoxia

Paleoparadoxia (łac. "starożytna zagadka") – wymarły rodzaj dużego roślinożernego ssaka morskiego.
Występowanie.
Zamieszkiwał regiony brzegowe północnego Pacyfiku w miocenie od 20 do 10 milionów lat temu. Jego zasięg występowania rozpościerał się od wód Japonii (Tsuyama i Yanagawa) do Alaski na północy, a na południe do Baja California w Meksyku.
Znaleziska.
Znane są 2 kompletne szkielety, jeden w Muzeum Fukushima w prefekturze Fukushima w Japonii, drugi natomiast w Stanford Linear Accelerator Center w północnej Kalifornii.
Tryb życia.
Zwierzę odżywiało się wodorostami i trawą morską. Szczęki i zęby przypominały łyżkę koparki. Grube ciało było dobrze zaadaptowane do pływania i przebywania pod wodą, ale nie na dużych głębokościach. Jak dzisiejsza foka, przybywał na brzeg, by pożywiać się i wygrzewać w słońcu.

</doc>
<doc id="1457606" url="https://pl.wikipedia.org/wiki?curid=1457606" title="Parafia św. Barbary i św. Józefa w Jastrzębiu-Zdroju">
Parafia św. Barbary i św. Józefa w Jastrzębiu-Zdroju

Parafia pw. świętych Barbary i Józefa w Jastrzębiu-Zdroju – rzymskokatolicka parafia w dekanacie jastrzębskim. Została erygowana 1 lutego 1976 roku przy kościele przeniesionym z Wodzisławia - Jedłownika.
Historia.
W 1969 r. proboszcz parafii pw. Najświętszego Serca Pana Jezusa w Jastrzębiu-Zdroju, ks. Anzelm Skrobol, rozpoczął działania mające na celu budowę nowego kościoła dla parafian mieszkających w Jastrzębiu Dolnym. Wnioski o budowę świątyni spotykały się z odmową ówczesnych władz, lecz po kilku miesiącach utworzony został punkt katechetyczny przy ulicy Wodzisławskiej. 
W 1971 r. w Jastrzębiu Dolnym postawiono kaplicę pw. św. Józefa Robotnika, która powstała dzięki zezwoleniu na budowę obiektu gospodarczego. Budynek został poświęcony 14 listopada 1971 r. przez ks. Anzelma Skrobola, który był pierwszym administratorem kaplicy. 20 listopada 1971 r. administrację placówki kościelnej powierzono ks. Rudolfowi Jeziorskiemu.
W październiku 1972 roku władze wojewódzkie, po rozmowach z Kurią Diecezjalną, nie zgodziły się na wybudowanie murowanego kościoła na osiedlu „Przyjaźń" w Jastrzębiu, ale wyraziły zgodę na przeniesienie drewnianego kościoła z Wodzisławia – Jedłownika. 8 lipca 1974 bp Józef Kurpas poświęcił kamień węgielny pod zabytkową świątynię. Prace przy budowie wykonywali spontanicznie i bezinteresownie miejscowi mieszkańcy, fachowcy różnych zawodów. Przede wszystkim zaś pracowali górnicy. Prace budowlane zakończyły się z końcem roku 1974. 3 grudnia kościół został poświęcony przez ks. bp Herberta Bednorza. 
30 grudnia 1975 r. Wydział ds. Wyznań Urzędu Wojewódzkiego w Katowicach wydał decyzję, na mocy której utworzono rzymskokatolicką parafię pw. świętych Barbary i Józefa. Parafia została erygowana 1 lutego 1976, proboszczem został ks. Rudolf Jeziorski. Budynek kaplicy został zaadaptowany na probostwo. 

</doc>
<doc id="1457607" url="https://pl.wikipedia.org/wiki?curid=1457607" title="Peabody Institute">
Peabody Institute

Peabody Institute Uniwersytetu Johnsa Hopkinsa – konserwatorium i szkoła przygotowawcza w dzielnicy Mount Vernon miasta Baltimore w stanie Maryland, na rogu North Charles Street i East Monument Street. 
Placówkę założył w 1857 filantrop George Peabody i była to pierwsza akademia muzyczna w Stanach Zjednoczonych. Budynek został zaprojektowany we stylu klasycyzmu włoskiego przez Edmunda G. Linda, a jego budowę zakończono w 1866. Opóźnienie spowodowane było wojną secesyjną. 
Uczelnia zatrudniała znanych muzyków, kompozytorów, dyrygentów, dzięki którym jej ranga szybko rosła – pod koniec XIX i na początku XX wieku stanowiła światowe centrum kulturalne. Od 1977 działa w ramach Uniwersytetu Johnsa Hopkinsa i jako jedna z 16 amerykańskich szkół oferuje studia doktoranckie z dziedziny muzyki. Przy instytucie działają dwie biblioteki: Biblioteka George’a Peabody’ego, założona w 1866, oraz Biblioteka Arthura Friedheima, z ponad 100 000 pozycji, recenzji i nagrań dźwiękowych.
Niektórzy absolwenci.
Wszyscy niżej wymienieni to Amerykanie.

</doc>
<doc id="1457612" url="https://pl.wikipedia.org/wiki?curid=1457612" title="Parafia Najświętszego Serca Pana Jezusa w Jastrzębiu-Zdroju">
Parafia Najświętszego Serca Pana Jezusa w Jastrzębiu-Zdroju

Parafia pw. Najświętszego Serca Pana Jezusa w Jastrzębiu-Zdroju − rzymskokatolicka parafia w dekanacie jastrzębskim w archidiecezji katowickiej.
Opis.
Parafia w Zdroju została wydzielona z najstarszej parafii w Jastrzębiu-Zdroju parafii św. Katarzyny. 
Powstała wraz z kościołem 10 czerwca 1951 roku, przejmując we władanie działający w uzdrowisku dawny zakład leczniczy dla dzieci katolickich – Zakład Najświętszej Marii Panny. 
Od 1951 do 1955 r. parafia należała do dekanatu wodzisławskiego, następnie weszła w skład dekanatu Jastrzębie-Zdrój.
Główną świątynią parafii jest kościół parafialny pw. Najświętszego Serca Pana Jezusa (ul. 1 Maja 36). Poza kościołem w parafii funkcjonują także:

</doc>
<doc id="1457613" url="https://pl.wikipedia.org/wiki?curid=1457613" title="Obóz frontowy NKWD nr 173">
Obóz frontowy NKWD nr 173

Obóz frontowy NKWD nr 173 – jeden z obozów frontowych wojsk Ludowego Komisariatu Spraw Wewnętrznych ZSRR.
Obóz ten działał na tyłach 1 Frontu Białoruskiego Armii Czerwonej.

</doc>
<doc id="1457618" url="https://pl.wikipedia.org/wiki?curid=1457618" title="U-28 (1936)">
U-28 (1936)

U-28 – niemiecki okręt podwodny (U-Boot) typu "VII A" z okresu II wojny światowej. Okręt wszedł do służby w 1936 roku. Wybrani dowódcy: Kptlt. Wilhelm Ambrosius, Oblt. Fritz-Julius Lemp, Kptlt. Günter Kuhnke, Oblt. Friedrich Guggenberger, Oblt. Karl-Heinz Marbach.
Historia.
Odbył 6 patroli bojowych, spędzając w morzu 242 dni. Zatopił 12 jednostek o łącznej pojemności 51.829 BRT, jeden okręt pomocniczy (okręt-pułapkę HMS „Cape Howe”) i uszkodził 2 statki (łącznie 9.577 BRT). 
W listopadzie 1940 roku przeniesiony do zadań szkolnych. Zatonął 14 marca 1944 roku w porcie w Neustadt na skutek wypadku. Podniesiony w marcu 1944 roku, wycofany ze służby w sierpniu 1944 roku.

</doc>
<doc id="1457620" url="https://pl.wikipedia.org/wiki?curid=1457620" title="Sequitur">
Sequitur

Sequitur – algorytm kompresji, który znajduje dla podanego tekstu opisującą go gramatykę bezkontekstową; następnie gramatyka jest kompresowana konwencjonalnymi metodami. Metoda została opracowana w 1996 roku przez Craiga Nevill-Manninga oraz Iana Wittena (patrz sekcja linki zewnętrzne).
Sequitur dla danych tekstowych, charakteryzujących się dużą powtarzalnością umożliwia uzyskanie dobrego stopnia kompresji. Ponadto można ją zaimplementować, tak aby działała w czasie liniowym (liczba operacji wprost proporcjonalna do długości tekstu). Wada: kodowany jest cały tekst, nie ma możliwości kompresowania strumienia danych.
Algorytm kodowania.
Na gramatykę nakłada dwa ograniczenia:
Algorytm składa się z dwóch głównych kroków:
Po rozszerzeniu gramatyki może zostać złamane pierwsze ograniczenie, co powoduje konieczność dodania nowej produkcji. Np. po dopisaniu symbolu formula_2 do produkcji formula_3 przyjmie ona postać – formula_4 Powtarza się para formula_5 stąd zostaje dodana nowa produkcja formula_6 a startowa przyjmuje postać formula_7
Z kolei drugie ograniczenie może zostać złamane po dodaniu nowej produkcji, gdy zastępuje ona wystąpienia innej produkcji. Np. po dopisaniu symbolu formula_8 produkcja startowa przyjmuje postać formula_9 dodawana jest nowa reguła formula_10 Gramatyka ma teraz postać:
produkcja druga formula_14 jest wykorzystywana tylko raz (w produkcji 3, formula_15). Po jej usunięciu gramatyka zostaje uproszczona do:

</doc>
<doc id="1457621" url="https://pl.wikipedia.org/wiki?curid=1457621" title="Newag 19WE">
Newag 19WE

Newag 19WE – normalnotorowy czteroczłonowy elektryczny zespół trakcyjny produkowany w latach 2008-2010 w zakładach Newag w Nowym Sączu. Powstały w sumie 4 sztuki, które są eksploatowane w SKM Warszawa.
Prototyp 19WE po dostawieniu dwóch członów środkowych otrzymał oznaczenie 20WE.
Historia.
Geneza.
Po II wojnie światowej w Polsce elektryczne zespoły trakcyjne (EZT) produkowane były aż do 1997 roku tylko przez Pafawag z Wrocławia. Był on producentem m.in. najpopularniejszego w Polsce EZT serii EN57. PaFaWag po prywatyzacji w latach 90. zaprzestał produkcji tego typu pojazdów, a ostatnim wyprodukowanym zespołem był ED73 w 1997. Przez kilka lat w Polsce nie produkowano żadnych EZT.
W tym czasie PKP, a później samorządy kupowały głównie wagony spalinowe i spalinowe zespoły trakcyjne, gdyż w obsłudze linii niezelektryfikowanych dominowały lokomotywy zużywające duże ilości paliwa. Pozwoliło to polskim producentom oraz przewoźnikom na zebranie doświadczenia w produkcji i eksploatacji lekkiego taboru. Dodatkowo modernizowano posiadane przez polskich przewoźników zespoły trakcyjne serii EN57.
W 2004 roku Newag we współpracy z firmą Energocontrol Kraków zaprojektował pierwszy EZT własnej konstrukcji – 14WE, do którego produkcji, rozpoczętej rok później, wykorzystywano części ze skasowanych EN57. W 2007 roku we współpracy z tą samą firmą, noszącą wówczas nazwę EC Engineering, rozpoczęto projektowanie całkowicie nowego składu – 19WE.
Produkcja.
Newag do budowy prototypu, który powstał ze środków własnych producenta, przystąpił w 2007 roku. Skład został po raz pierwszy zaprezentowany 10 września 2008 podczas XVIII "Forum Ekonomicznego" w Krynicy-Zdroju, a jego światowa premiera (w skróconej 3-członowej wersji) miała miejsce 23 września podczas targów InnoTrans w Berlinie.
Wiosną 2009 roku prototypowy egzemplarz wydłużono do wersji sześcioczłonowej oznaczonej typem 20WE. W połowie maja tego samego roku skład ten był testowany na torze doświadczalnym Instytutu Kolejnictwa w Węglewie koło Żmigrodu i otrzymał wówczas świadectwo dopuszczenia do eksploatacji wydane przez UTK.
15 czerwca SKM Warszawa zamówiła 4 składy typu 19WE. Do produkcji dwóch pierwszych składów wykorzystano człony z prototypowego 20WE.
Zakończenie produkcji.
W kolejnych przetargach dla SKM Warszawa pojawił się wymóg niskopodłogowości, dyskwalifikujący 19WE/20WE.
Pierwszy z tych przetargów, na 13 EZT, wygrała Pesa, która zaproponowała Elfa. Następny, na 6 EZT, ponownie wygrał Newag, jednakże ze względu na wymóg niskopodłogowości, zaproponowano nowy typ – 35WE, nazwany później "Impulsem". Wyjściem do powstania nowej konstrukcji był 19WE, oba pociągi mają część wspólnych rozwiązań.
Poza warszawskim węzłem kolejowym wysokie perony występują także w węźle trójmiejskim (na liniach obsługiwanych przez PKP Szybka Kolej Miejska w Trójmieście). Nie zdecydowano się tam jednak na zakup nowych składów, a na modernizację już posiadanych.
Dodatkowe testy.
W listopadzie 2010 roku Koleje Dolnośląskie ogłosiły przetarg na dostawę 5 elektrycznych zespołów trakcyjnych. W specyfikacji przetargu znalazł się wymóg wykazania się dostawą 5 EZT posiadających świadectwo dopuszczenia typu do eksploatacji z prędkością 160 km/h. Newag, który nie spełniał tego wymogu odwołał się do Krajowej Izby Odwoławczej, w wyniku czego zmniejszono wymóg doświadczenia do 3 EZT, nie zmieniając jednak warunku związanego z prędkością. Aby sprostać temu wymogowi, Newag wykonał dodatkowe testy jednego z 19WE po dostawieniu fotela dla pomocnika maszynisty. Rezultatem było otrzymanie dopuszczenia do eksploatacji z prędkością 160 km/h, do której pojazd został konstrukcyjnie przygotowany, lecz nie wymagała jej SKM Warszawa. Ostatecznie, 17 października 2011 Koleje Dolnośląskie podpisały z Newagiem umowę na dostawę 5 EZT typu 31WE.
Konstrukcja.
19WE/20WE to odpowiednio cztero-/sześcioczłonowe, wysokopodłogowe składy przeznaczone do obsługi przewozów pasażerskich aglomeracyjnych.
Człony skrajne (typ 314B) posiadają po dwie pary odskokowo-przesuwnych drzwi (prześwit 1300 mm, produkcji Ultimate) na stronę członu, a środkowe (typ 414B) po trzy pary drzwi tego samego typu. Wejścia dostosowane są do obsługi peronów wysokości od 760 do 1060 mm, przy czym w przypadku niższych peronów rozkładają się stopnie ułatwiające wsiadanie. Dodatkowo, w przedsionkach czołowych, znajdują się stopnie służbowe do wsiadania obsługi z poziomu międzytorza oraz ewakuacji pasażerów.
Ze względu na sposób połączenia członów ze sobą (sprzęgi półstałe produkcji Voith połączone sprzęgłem łubkowym) nie jest możliwe skracanie i wydłużanie pojazdu w warunkach eksploatacyjnych, jednakże istnieje możliwość łączenia dwóch pojazdów tego samego typu w trakcję wielokrotną (sterowanie cyfrowe, prod. Medcom) za pomocą chowanego sprzęgu automatycznego (system Scharfenberga, prod. Voith).
Bezpieczeństwo.
Wytrzymałość pudła spełnia wymagania normy PN-EN 12663:2002 (kategoria P-II zespoły wagonowe). Kabina maszynisty jest wyposażona w klatkę bezpieczeństwa, a pod kabiną umieszczone są absorbery energii zderzenia. Pojazd zaprojektowano z uwzględnieniem wymagań normy zderzeniowej EN 15227:2008.
Pojazdy wyposażone są w standardowe urządzenia automatyki bezpieczeństwa ruchu: czuwak aktywny, samoczynne hamowanie pociągu oraz Radio-Stop. Zastosowano radiotelefon firmy Pyrylandia i rejestrator cyfrowy ATM-RP3G firmy ATM Awionika. Kabina maszynisty wyposażona jest w dwa dodatkowe miejsca dla pomocników maszynisty.
Wnętrze.
Stosowany jest mieszany układ foteli (prod. Kiel) – w większości składu siedzenia są wzdłuż okien, a jedynie w członach skrajnych w układzie grupowym. Szerokość przejścia w części pasażerskiej to 800 mm. W jednym ze skrajnych wagonów znajdują się po dwa stanowiska do mocowania wózków inwalidzkich oraz podnośnik ułatwiający wsiadanie osobom na wózkach. Pojazdy wyposażone są w klimatyzację (produkcji Thermoking), ogrzewanie nawiewne, system informacji pasażerskiej, cztery wieszaki na rowery, system zliczania podróżnych, automaty biletowe, monitoring wideo i monitory reklamowe. 19WE nie posiadają toalet (producent przewiduje je dla wersji dalekobieżnych).
Pod koniec 2015 roku jedna z jednostek została doposażona w ładowarki USB.
Zasilanie i napęd.
Układ zasilania powstał we współpracy z firmą Medcom, która zaprojektowała główny obwód elektryczny i dostarczyła falowniki trakcyjne (FT-300-3000 w technologii IGBT), przetwornice statyczne (PSM-60), rozdzielnie wysokiego i niskiego napięcia oraz pulpity sterownicze. W pojazdach zastosowano odbieraki prądu typu DSA 200-PKP (prod. Stemmann).
19WE wyposażony jest w 8 silników asynchronicznych (typ SXT315-L4C, prod. EMIT). Każdy człon oparty jest na dwóch dwuosiowych wózkach. W przypadku członów skrajnych są to wózki napędowe typu 70RSNa, a w przypadku członów środkowych – wózki toczne typu 70RSTa. Wózki napędowe wyposażone są w dwustopniową przekładnię SZH 495 (prod. Voith). Wózki posiadają dwa stopnie usprężynowania. W ramach pierwszego stopnia zamontowane są amortyzatory hydrauliczne i sprężyny śrubowe, natomiast drugi stopień to amortyzatory hydrauliczne i poduszki pneumatyczne.
Układ hamulcowy.
Głównym hamulcem pojazdu w czasie hamowania służbowego jest hamulec elektrodynamiczny, a przy mniejszych prędkościach i podczas postoju dodatkowo wykorzystywany jest hamulec elektropneumatyczny. Średnia energia rekuperowana (oddawana do sieci podczas hamowania) na kilometr to 3,1 kWh/km (przy średnim zużyciu energii na kilometr 10,2 kWh/km).
Pierwsze dwa pojazdy, ze względu na wykorzystanie w nich członów z prototypowego 20WE-01, posiadają dodatkowo hamulce szynowe w członach środkowych.
20WE.
Wersja sześcioczłonowa 20WE miała długość 119,82 m. Skład posiadał 282 miejsca siedzące (i ok. 750 stojących (4 os./m²)). Dostawione człony nie posiadały własnego napędu.
Eksploatacja.
15 czerwca 2009 wybrano ofertę konsorcjum Newagu i ING Lease Polska w przetargu na 15-letni leasing 4 elektrycznych zespołów trakcyjnych dla Szybkiej Kolei Miejskiej w Warszawie.
5 kwietnia 2010 dostarczono pierwszy pojazd, który 9 kwietnia rozpoczął kursowanie na linii S2. Drugi 19WE został dostarczony 26 kwietnia, po czym 29 kwietnia rozpoczął kursowanie na linii S2. 18 maja 3. pojazd rozpoczął przewozy również na linii S2. 11 czerwca rozpoczęto eksploatację ostatniego – 4. egzemplarza. 11 grudnia 2011 wszystkie 4 składy zostały skierowane do obsługi linii S1.
23 maja 2012 pomiędzy przystankiem Warszawa Zoo, a stacją Warszawa Praga, skład o numerze 303 zderzył się z Elfem Kolei Mazowieckich (EN76-012). W wyniku wypadku ranny został pasażer 19WE i pasażerka Elfa. 8 czerwca pojazd powrócił z naprawy.

</doc>
<doc id="1457622" url="https://pl.wikipedia.org/wiki?curid=1457622" title="Serra de Monchique">
Serra de Monchique

Serra de Monchique (Góry Monchique) – łańcuch górski na Półwyspie Iberyjskim w południowej Portugalii, w zachodniej części regionu Algarve. Najwyższym szczytem gór, wznoszczącym się na 902 m n.p.m., jest Foia.
Na obszarze tym znajduje się miasto Monchique.

</doc>
<doc id="1457626" url="https://pl.wikipedia.org/wiki?curid=1457626" title="Parafia Podwyższenia Krzyża Świętego w Jastrzębiu-Zdroju">
Parafia Podwyższenia Krzyża Świętego w Jastrzębiu-Zdroju

Parafia pw. Podwyższenia Krzyża w Jastrzębiu-Zdroju - rzymskokatolicka parafia w dekanacie jastrzębskim w archidiecezji katowickiej. Została erygowana 14 września 1983 roku.
Opis.
W latach 80. XX wieku parafia pw. Najświętszego Serca Pana Jezusa w Jastrzębiu-Zdroju została rozbudowana o osiedle nr VI – Osiedle B. Chrobrego. W związku z tym faktem powstała potrzeba wybudowania w tych okolicach nowego kościoła. Dnia 30 czerwca 1982 r. bp Herbert Bednorz wydał dekret, w którym ustanowił ks. Jana Joszko – wikariusza parafii macierzystej – budowniczym nowego kościoła. Projekt architektoniczny wykonali inż. Zdzisław Skulski i mgr inż. Andrzej Chanek, natomiast projekt konstrukcyjny mgr inż. Robert Szota. Autorem projektu witraży jest artysta plastyk Wiktor Ostrzołek. W 1982 roku powstała na miejscu przyszłego kościoła tymczasowa kaplica. Kaplicę oraz teren budowy poświęcił ks. Bp Ordynariusz 23 listopada 1982 r. 
31 sierpnia 1983 zakończono wykopy pod fundamenty kościoła. Dnia 14 września bp H. Bednorz wydał dekret, w którym erygował nową parafię pw. Podwyższenia Krzyża Świętego, a miesiąc później 12 października ustanowił ks. Jana Joszko proboszczem tejże parafii.
Do nowej parafii poza osiedlem VI zaliczać się miały ulice: Astrów, Beskidzka, Bratków, Cieszyńska od nr 1-9 i 2-20, Goździków, Krokusów, Kusocińskiego, Leśna, Małopolska, Mursarzówny, Narcyzów, Stokrotnej i Zofiówka. Poświęcenia kościoła dokonał ks. bp Damian Zimoń 30 kwietnia 1986. 
Od 2000 roku w parafii mieszkają siostry salezjanki. Prowadzą one Zespół Szkół Sióstr Salezjanek (publiczne gimnazjum i liceum ogólnokształcące) oraz oratorium dla dzieci z całego miasta. 
Główną świątynią parafii jest kościół parafialny pw. Podwyższenia Krzyża Świętego (ul. Kusocińskiego 45). Poza kościołem w parafii funkcjonują także:

</doc>
<doc id="1457631" url="https://pl.wikipedia.org/wiki?curid=1457631" title="Parafia Nawiedzenia Najświętszej Maryi Panny w Połomi">
Parafia Nawiedzenia Najświętszej Maryi Panny w Połomi

Parafia Nawiedzenia NMP w Połomi – parafia rzymskokatolicka w dekanacie jastrzębskim w archidiecezji katowickiej. Parafia obejmuje swym zasięgiem wsie Połomia i Gogołowa.
Historia.
Parafia w Połomi powstała na przełomie XIII i XIV wieku.
Została po raz pierwszy wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Polom" zaś od XVI w. do dekanatu wodzisławskiego.
W 1557 roku wybudowano drewniany kościół pod wezwaniem Nawiedzenia Najświętszej Maryi Panny. Gdy pierwszy kościół uległ spaleniu, wzniesiono nowy, również drewniany. W 1842 r. z powodu szybkiego wzrostu liczby parafian rozpoczęto przebudowę kościoła, poszerzając go o „długość jednej belki”, ale i to było za mało. Obecny murowany kościół został wzniesiony w latach 1949-1951, gdy proboszczem parafii był ks. Roman Kopyto. Zamiar budowy nowej świątyni powstał jeszcze przed wybuchem I wojny światowej, ale okupacja i spadek wartości pieniądza uniemożliwiły realizację tych planów. 8 lipca 1951 r. nowo wybudowaną świątynię poświęcił bp Stanisław Adamski. Ku pamięci tego wydarzenia parafia przeżywa swój odpust w każdą pierwszą niedzielę lipca.
Początkowo do parafii należała tylko wieś Połomia, ale po ustąpieniu reformacji na Górnym Śląsku w 1629 roku przyłączono do niej jeszcze wsie Świerklany i Gogołowa. Ta pierwsza miejscowość uzyskała własną parafię pw. św. Anny w 1957 r.
W 30 lipca 1969 r. podczas wichury uległ zawaleniu stary drewniany kościół. Ocalała z niego jedynie wieża, którą rozebrano w 1969 r. i użyto do budowy kościoła Znalezienia Krzyża Świętego w Wiśle Głębcach.

</doc>
<doc id="1457632" url="https://pl.wikipedia.org/wiki?curid=1457632" title="Nowa Partia Antykapitalistyczna">
Nowa Partia Antykapitalistyczna

Nowa Partia Antykapitalistyczna (fr. "Nouveau Parti Anticapitaliste") – francuska partia radykalnie lewicowa, zapoczątkowana przez przedstawicieli trockistowskiej Ligue communiste révolutionnaire w 2007. Kongres założycielski NPA odbył się 6 lutego 2009, dzień po rozwiązaniu Ligue communiste révolutionnaire (5 lutego 2009). Olivier Besancenot, jeden z liderów ugrupowania, ma nadzieję na stworzenie ogólnoeuropejskiej partii antykapitalistycznej. Według liderów LCR nowa partia ma być nie tylko antykapitalistyczna, ale także antyrasistowska, „zielona”, feministyczna i znajdować się w opozycji wobec wszelkich dyskryminacji. W wyborach do parlamentu europejskiego w 2009 roku, partia zdobyła 4,9 procent przez co nie udało się jej wprowadzić swoich przedstawicieli do tejże instytucji. NPA jest członkiem Europejskiej Lewicy Antykapitalistycznej.

</doc>
<doc id="1457635" url="https://pl.wikipedia.org/wiki?curid=1457635" title="136 Pułk Strzelecki Wojsk Wewnętrznych NKWD">
136 Pułk Strzelecki Wojsk Wewnętrznych NKWD

136 Pułk Strzelecki Wojsk Wewnętrznych NKWD – jeden z pułków piechoty w składzie wojsk wewnętrznych Ludowego Komisariatu Spraw Wewnętrznych ZSRR.
Jego zadaniem była walka z oddziałami Armii Krajowej i innych polskich organizacji niepodległościowych.
1 września 1944 podczas operacji w Grodziu grupa operacyjna 136 Pułku Strzeleckiego WW NKWD pod dowództwem lejtnanta Szubariewa zastrzeliła 14 i zatrzymała 11 osób, przy własnych stratach 2 osób rannych.
W II połowie grudnia 1944 136 Pułk Strzelecki WW NKWD i 97 Oddział Pograniczny NKWD, wspierane przez członków lokalnej Milicji Obywatelskiej i "istriebitieli", przeprowadziły operację kierowaną przez płk. Rożenkę – naczelnika NKWD w Trokach.
Na terenie gmin Ejszyszki i Orany miały miejsce aresztowania, podczas których zatrzymano 360 ludzi. W rzeczywistości większość z nich była zwykłymi mieszkańcami polskich wiosek, którzy mieli doraźne kontakty z żołnierzami AK, udzielając im chwilowego schronienia bądź wręczając jedzenie.

</doc>
<doc id="1457636" url="https://pl.wikipedia.org/wiki?curid=1457636" title="Michał Barta">
Michał Barta

Michał Barta (ur. 5 stycznia 1943, zm. 3 sierpnia 1996 w Kołobrzegu) – polski lekkoatleta specjalizujący się w rzucie oszczepem, trener lekkoatletyczny.
Karierę sportową zaczął w roku 1959. Czterokrotny finalista mistrzostw Polski. Bronił barw klubów: MKS Szczecinek (1959–1961), LZS Kołobrzeg (1962–1964]), Żagiel Koszalin (1965–1969), Piast Słupsk (1970), Iskra Białogard (1971–1972) i Kotwicy Kołobrzeg (od 1973). Rekord życiowy: 73,46 m (16 października 1966, Stargard Szczeciński). Wówczas był to 7. wynik w kraju w sezonie. Rzucać przestał w roku 1979. Po zakończeniu kariery pracował jako nauczyciel w kołobrzeskim Liceum im. Mikołaja Kopernika. Trener polskich oszczepników: Dariusza Trafasa i Mirosława Szybowskiego. Wychowawca wielu medalistów juniorskich mistrzostw Polski. Twórca „kołobrzeskiej szkoły oszczepu”. Od 1999 roku na stadionie lekkoatletycznym przy liceum w Kołobrzegu odbywa się Memoriał Michała Barty – mityng lekkoatletyczny, w którym startują czołowi polscy oszczepnicy.
Zmarł nagle podczas trwania Igrzysk Olimpijskich w Atlancie. Został pochowany na cmentarzu komunalnym w Kołobrzegu.

</doc>
<doc id="1457641" url="https://pl.wikipedia.org/wiki?curid=1457641" title="97 Oddział Pograniczny NKWD">
97 Oddział Pograniczny NKWD

97 Oddział Pograniczny NKWD (inaczej 97 Oddział Wojsk Pogranicznych NKWD) - jeden z oddziałów pogranicznych w składzie wojsk Ludowego Komisariatu Spraw Wewnętrznych ZSRR.
Należał do Okręgu Ukraińskiego Wojsk Pogranicznych NKWD, w którego skład wchodziły oprócz niego oddziały 20, 22, 90, 91, 92, 93, 94, 95, 98 oraz szkoła podoficerska w Wysocku.
W dniach 17-29 grudnia 1944 97 Oddział Pograniczny NKWD i 136 Pułk Strzelecki Wojsk Wewnętrznych NKWD wspierane przez lokalne siły MO i istriebitieli, przeprowadziły operację kierowaną przez naczelnika NKWD w Trokach płk. Rożenko. Na terenie gmin Ejszyszki i Orany aresztowano wtedy 360 ludzi określanych jako "bandyci i ich sługusy". W rzeczywistości większość z nich była zwykłymi mieszkańcami polskich wiosek, którzy mieli przypadkowe kontakty z żołnierzami Armii Krajowej, udzielając im noclegu lub ofiarowując jedzenie.

</doc>
<doc id="1457643" url="https://pl.wikipedia.org/wiki?curid=1457643" title="Perote">
Perote

Perote – miasto w Meksyku, w stanie Veracruz. W 2008 liczyło 34 658 mieszkańców. W mieście znajduje się zbudowana w latach 1770 – 1776 forteca San Carlos, służąca w latach 1949 – 2007 jako ciężkie więzienie. Obecnie jest udostępniona do zwiedzania.
Gmina Perote.
Miasto jest siedzibą władz gminy o tej samej nazwie. Gmina położona jest u podnóża gór Sierra Madre Wschodnia. Powierzchnia gminy wynosi 735,35 km², a ludność w 2005 roku wynosiła 61 272 mieszkańców.

</doc>
<doc id="1457644" url="https://pl.wikipedia.org/wiki?curid=1457644" title="Cotija">
Cotija

Cotija, Cotija de la Paz – miasto w Meksyku, w stanie Michoacán.

</doc>
<doc id="1457645" url="https://pl.wikipedia.org/wiki?curid=1457645" title="Acayucan">
Acayucan

Acayucan – miasto w Meksyku, w stanie Veracruz. W 2009 liczyło 46 538 mieszkańców (dane szacunkowe).

</doc>
<doc id="1457646" url="https://pl.wikipedia.org/wiki?curid=1457646" title="7 Dywizjon Artylerii Konnej Wielopolskiej">
7 Dywizjon Artylerii Konnej Wielopolskiej



</doc>
<doc id="1457652" url="https://pl.wikipedia.org/wiki?curid=1457652" title="Butowo (miejsce egzekucji)">
Butowo (miejsce egzekucji)

Poligon strzelecki NKWD w Butowie – poligon strzelecki Ludowego Komisariatu Spraw Wewnętrznych ZSRR w Butowie pod Moskwą. Wraz z Kommunarką stanowił miejsce masowych egzekucji dokonywanych przez NKWD. Potocznie nazywany „rosyjską Golgotą” oraz „moskiewskim Katyniem”.
Historia.
Początkowo była to stadnina koni. Potem NKWD zaadaptowało ten teren na własne potrzeby ćwiczebne, dzięki czemu powstał poligon strzelecki.
Od sierpnia 1937 roku poligon w Butowie stał się jednak miejscem masowych egzekucji. Do listopada 1938 roku od kul zginęło tu ponad 20 765 ludzi 60 narodowości (ponad połowa rozstrzelanych to Rosjanie), w tym także 1176 Polaków. Rozstrzelano tu m.in. ponad tysiąc duchownych Rosyjskiego Kościoła Prawosławnego, wśród nich wielu biskupów, na czele z 81-letnim Serafinem. Ofiarami byli także komuniści, tacy jak Béla Kun, twórca Węgierskiej Republiki Rad, Wilhelm Knorinsz, I sekretarz Komunistycznej Partii (bolszewików) Białorusi, czy Fiodor Eichmans, były strzelec łotewski, organizator wcześniejszych czystek i pierwszy naczelnik Gułagu. W Butowie miały miejsce także pierwsze eksperymenty z gazowaniem więźniów w mobilnej komorze gazowej zainstalowanej na ciężarówce.
19 maja 2007 roku na terenie poligonu została poświęcona Cerkiew Świętych Nowomęczenników i Wyznawców Rosyjskich w Butowie. Cerkiew poświęcili zwierzchnicy Rosyjskiego Kościoła Prawosławnego oraz Rosyjskiego Kościoła Prawosławnego poza granicami Rosji: patriarcha Aleksy II i metropolita Ławr.
W październiku 2007 roku „Rosyjską Golgotę” odwiedził prezydent Rosji Władimir Putin.

</doc>
<doc id="1457657" url="https://pl.wikipedia.org/wiki?curid=1457657" title="Iroh">
Iroh

Iroh – postać fikcyjna, emerytowany generał Narodu Ognia i stryj księcia Zuko. Jest starszym bratem Lorda Ozai i to on był prawowitym dziedzicem tronu. Jest potężnym Magiem Ognia znanym i szanowanym (znany również jako Smok Zachodu), traktującym Zuko bardziej jak syna niż bratanka, zwłaszcza po stracie własnego syna – Lu Tena. Iroh jest pogodnym i uprzejmym starszym człowiekiem, uwielbiającym herbatę, granie w Pai Sho i śpiewanie. Starszy i bardziej doświadczony niż którykolwiek z głównych bohaterów odgrywa mniej aktywną rolę, pełni bardziej funkcję mentora i przewodnika zarówno dla Zuko jak i wszystkich których napotka, łącznie z Aangiem i jego przyjaciółmi.
W filmie aktorskim Ostatni władca wiatru z 2010 roku w postać Iroh wcielił się Shaun Toub.

</doc>
<doc id="1457659" url="https://pl.wikipedia.org/wiki?curid=1457659" title="Google maps">
Google maps



</doc>
<doc id="1457660" url="https://pl.wikipedia.org/wiki?curid=1457660" title="Giuseppe Pizzardo">
Giuseppe Pizzardo

Giuseppe Pizzardo (ur. 13 lipca 1877 w Savonie, zm. 1 sierpnia 1970 w Rzymie) – włoski biskup rzymskokatolicki, wysoki urzędnik Kurii Rzymskiej, kardynał.
Życiorys.
Ukończył seminarium w rodzinnym mieście, a następnie Uniwersytet Gregoriański w Rzymie. Tam też 19 września 1903 przyjął święcenia kapłańskie. Kontynuował studia między innymi w dziedzinie dyplomacji. Był sekretarzem nuncjatury bawarskiej i pracownikiem Sekretariatu Stanu. Od 1921 w Kongregacji Nadzwyczajnych Spraw Kościoła, gdzie pełnił funkcje podsekretarza, zastępcy sekretarza (1921), sekretarza (1929). Protonotariusz apostolski od 1927.
28 marca 1930 otrzymał nominację biskupią. Sakry udzielił sekretarz Stanu Stolicy Apostolskiej Eugenio Pacelli, przyszły papież Pius XII. Był następnie przewodniczącym komisji ds. Rosji i od 1936 asystentem Tronu Papieskiego. W 1937 jako delegat papieski uczestniczył w koronacji króla Anglii Jerzego VI. Na konsystorzu w tym samym roku został podniesiony do rangi kardynała. W 1939 mianowany prefektem Kongregacji Seminariów i Uniwersytetów. W 1948 otrzymał tytuł kardynała biskupa Albano. Prorektor Kolegium Północnoamerykańskiego w Rzymie w latach 1948–1970. Sekretarz Kongregacji Świętego Oficjum w latach 1951–1959. Od 1965 wicedziekan Kolegium Kardynalskiego. Zrezygnował z urzędów prefekta w 1968 z powodu zaawansowanego wieku. Zmarł dwa lata później jako najstarszy żyjący kardynał.

</doc>
<doc id="1457663" url="https://pl.wikipedia.org/wiki?curid=1457663" title="Kol nidrej">
Kol nidrej



</doc>
<doc id="1457667" url="https://pl.wikipedia.org/wiki?curid=1457667" title="Kłym Sawur">
Kłym Sawur



</doc>
<doc id="1457671" url="https://pl.wikipedia.org/wiki?curid=1457671" title="Teleborg">
Teleborg

Teleborg – największa dzielnica Växjö, położona na południe od centrum, nad jeziorem Trummen. Na jej terenie znajduje się kampus miejscowego uniwersytetu oraz Zamek Teleborg.

</doc>
<doc id="1457672" url="https://pl.wikipedia.org/wiki?curid=1457672" title="Grom (przystanek kolejowy)">
Grom (przystanek kolejowy)

Grom – przystanek kolejowy w Gromie w województwie warmińsko-mazurskim. W przeszłości przystanek ten był stacją kolejową. Na jego terenie znajduje się nieużywana rampa towarowa.
W roku 2017 przystanek obsługiwał 20–49 pasażerów na dobę.

</doc>
<doc id="1457674" url="https://pl.wikipedia.org/wiki?curid=1457674" title="20 Brygada Wojsk Wewnętrznych NKWD">
20 Brygada Wojsk Wewnętrznych NKWD

20 Brygada Wojsk Wewnętrznych NKWD – oddział wojsk wewnętrznych Ludowego Komisariatu Spraw Wewnętrznych ZSRR.
Brygada ta wsławiła się faktem, iż jej grupa operacyjna zabiła w dniu 12 lutego 1945 pod miejscowością Orżywskie Chutory niedaleko Równego trzech członków UPA, w tym samego Klaczkiwskiego „Kłyma Sawura”, dowódcę UPA-Północ oraz kata polskich wiosek na Wołyniu i Polesiu – organizatora masakr wołyńskich.

</doc>
<doc id="1457676" url="https://pl.wikipedia.org/wiki?curid=1457676" title="Conrad Ferdinand Meyer Preis">
Conrad Ferdinand Meyer Preis



</doc>
<doc id="1457678" url="https://pl.wikipedia.org/wiki?curid=1457678" title="Robert Walser Preis">
Robert Walser Preis



</doc>
<doc id="1457679" url="https://pl.wikipedia.org/wiki?curid=1457679" title="Parafia św. Apostołów Piotra i Pawła w Jastrzębiu-Zdroju">
Parafia św. Apostołów Piotra i Pawła w Jastrzębiu-Zdroju

Parafia pw. św. Apostołów Piotra i Pawła w Bziu Górnym – katolicka parafia w dekanacie jastrzębskim górnym w sołectwie Jastrzębia-Zdroju - Bziu. Kościół obecnie mieści się w pomieszczeniu, które oddali kościołowi katolickiemu protestanci z powodu spalenia się kościoła. Obecnie trwa budowa nowego kościoła.
Historia.
W sprawozdaniu z poboru papieskiej sześcioletniej dziesięciny w latach 1335-1342, w diecezji wrocławskiej na rzecz obrony Ziemi Świętej sporządzonego przez nuncjusza papieskiego Galharda z Cahors wśród 7 parafii archiprezbiteratu w Żorach wymieniono kościół: "Ecclesia de Goltmansdorff", czyli parafia i kościół w Bziu. Zaległość parafii w Bziu wynosiła 13 skojców. Została również wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Goltmansdorff".

</doc>
<doc id="1457680" url="https://pl.wikipedia.org/wiki?curid=1457680" title="Dacia D6">
Dacia D6



</doc>
<doc id="1457681" url="https://pl.wikipedia.org/wiki?curid=1457681" title="William Russell Ellis">
William Russell Ellis

William Russell Ellis (ur. 23 kwietnia 1850, zm. 18 stycznia 1915) – amerykański polityk związany z Partią Republikańską.
W dwóch różnych okresach reprezentował drugi okręg wyborczy w stanie Oregon w Izbie Reprezentantów Stanów Zjednoczonych. Najpierw, w latach 1893–1899 zasiadał tam przez trzy dwuletnie kadencje Kongresu Stanów Zjednoczonych, a w latach 1907–1911 powrócił do parlamentu na kolejne dwie dwuletnie kadencje.

</doc>
<doc id="1457684" url="https://pl.wikipedia.org/wiki?curid=1457684" title="Parafia Najświętszej Maryi Panny Matki Sprawiedliwości i Miłości Społecznej w Jastrzębiu-Zdroju">
Parafia Najświętszej Maryi Panny Matki Sprawiedliwości i Miłości Społecznej w Jastrzębiu-Zdroju

Parafia Najświętszej Maryi Panny Matki Sprawiedliwości i Miłości Społecznej w Jastrzębiu-Zdroju – rzymskokatolicka parafia w dekanacie jastrzębskim górnym. Została erygowana w 18 kwietnia 1984 roku. Kościół poświęcił abp Damian Zimoń w 1995 roku.

</doc>
<doc id="1457689" url="https://pl.wikipedia.org/wiki?curid=1457689" title="Twin tip">
Twin tip

Twin tip – narty stworzone do uprawiania freeskiingu. 
Główną cechą, wyróżniającą te narty od innych, jest zagięcie tylnej części narty, tj. piętki tak samo jak przedniej (dziób), co umożliwia narciarzowi jazdę tyłem, tj. na switch, a także wykonywanie różnych trików, które wymagają opanowania jazdy tyłem, jak np. skoki; 180, 540 itd. (lądowane tyłem) lub obroty wykonywane z najazdu tyłem, a także podczas jibbingu. Narty takie różnią się od zwykłych również wewnętrzną konstrukcją, są o wiele bardziej miękkie i elastyczne, po to, aby amortyzować podczas wykonywania trików.

</doc>
<doc id="1457691" url="https://pl.wikipedia.org/wiki?curid=1457691" title="Racuch">
Racuch

Racuch – skała w miejscowości Racławice w województwie małopolskim, w powiecie krakowskim, w gminie Jerzmanowice-Przeginia. Wznosi się w lewych (wschodnich) zboczach górnej części Doliny Racławki Jest to obszar Wyżyny Olkuskiej w obrębie Wyżyny Krakowsko-Częstochowskiej.
Racuch to zbudowana z wapienia samotna skała wznosząca się wśród pól uprawnych w odległości około 530 m na wschód od drogi biegnącej przez Racławice. Na zachód opada pionową lub przewieszoną ścianą z filarami i kominami i zacięciami. Ściana ma wysokość 12–16 m i jest obiektem wspinaczki skalnej. Wspinacze poprowadzili na niej 20 dróg wspinaczkowych o trudności III+ – VI.3 w skali Kurtyki). Mają pełną asekurację.

</doc>
<doc id="1457693" url="https://pl.wikipedia.org/wiki?curid=1457693" title="58 Pułk Pograniczny NKWD">
58 Pułk Pograniczny NKWD

58 Pułk Pograniczny NKWD - jeden z pułków wojsk pogranicznych NKWD z okresu II wojny światowej.
Wchodził w skład 10 Dywizji NKWD, operującej na części dawnych Kresów Wschodnich II RP, które w II połowie 1939 stały się tzw. Zachodnią Ukrainą. Działał w okolicach Lwowa.
Pociągiem pancernym (BEPO, Broniepojezd) 58 Pułku NKWD był zdobyczny dawny polski pociąg pancerny nr 55 „Bartosz Głowacki”.

</doc>
<doc id="1457698" url="https://pl.wikipedia.org/wiki?curid=1457698" title="Parafia św. Brata Alberta w Jastrzębiu-Zdroju">
Parafia św. Brata Alberta w Jastrzębiu-Zdroju

Parafia pw. św. Brata Alberta w Jastrzębiu-Zdroju – rzymskokatolicka parafia w dekanacie jastrzębskim górnym.
Historia.
Do późnych lat 90., wierni Kościoła rzymskokatolickiego zamieszkujący osiedle Gwarków, podlegali parafii NMP Matki Kościoła znajdującej się na sąsiednim osiedlu.
Po peregrynacji Obrazu Jasnogórskiego w mieście Jastrzębiu-Zdroju postanowiono wybudować dwa kościoły z ośrodkami charytatywnymi jako wotum wdzięczności.
W pomoc przy budowie domów charytatywnych włączyły się również władze miasta, które przekazały kościołowi teren pod budowę.
1 czerwca 1998 roku erygowano parafię tymczasową pw. Świętego Brata Alberta Chmielowskiego w Jastrzębiu-Zdroju. Administratorem i budowniczym nowego ośrodka parafialnego został ks. Andrzej Szostek.
15 czerwca 1999 roku, ks. bp Damian Zimoń wmurował kamień węgielny, poświęcony wcześniej przez papieża Jana Pawła II w Gliwicach, a podczas pierwszej wizytacji kanonicznej w październiku 2001 roku poświęcił probostwo.
Rozpoczęto wznoszenie murów kościoła, pośród których od samego początku sprawowano Eucharystię – pierwsza Msza odbyła się w maju 1998.
Projekt kompleksu kościół - dom charytatywny - probostwo oraz projekt wystroju kościoła wykonał architekt Ryszard Kopiec z Katowic.
W trakcie prac stworzono ekipę parafian, która w ciągu 2 lat systemem gospodarczym wykonała całe probostwo i dom charytatywny pod nadzorem Stanisława Tatarczyka. Kierownikiem budowy był Ryszard Rakoczy. Dach kościoła wykonali górale z Zakopanego, a prace wykończeniowe wykonano we własnym zakresie.
Witraże - Tajemnice Różańca, św. brat Albert, Miłosierdzie Boże i Cnoty Boskie - wykonała firma z Rybnika.
Od września 2001 roku w parafii rozpoczęto działalność charytatywną, między innymi dożywiając dzieci z rodzin potrzebujących.
Uroczystość poświęcenia kościoła miała miejsce 16 czerwca 2004 roku. Konsekracji świątyni dokonał ks. arcybiskup Damian Zimoń przy udziale duchowieństwa dekanatu i kapłanów parafii patronackich, prezydentów miasta Jastrzębia-Zdroju i licznie zgromadzonych wiernych. W tym też dniu dekretem Arcybiskupa parafia pw. św. Brata Alberta Chmielowskiego została erygowana.

</doc>
<doc id="1457699" url="https://pl.wikipedia.org/wiki?curid=1457699" title="Rozjazd kolejowy">
Rozjazd kolejowy



</doc>
<doc id="1457703" url="https://pl.wikipedia.org/wiki?curid=1457703" title="Parafia Najświętszej Maryi Panny Matki Kościoła w Jastrzębiu-Zdroju">
Parafia Najświętszej Maryi Panny Matki Kościoła w Jastrzębiu-Zdroju

Parafia pw. NMP Matki Kościoła w Jastrzębiu-Zdroju – rzymskokatolicka parafia położona w dekanacie jastrzębskim górnym. Została erygowana w 16 lipca 1979 roku.
Historia tworzenia się parafii.
Początki parafii Najświętszej Maryi Panny Matki Kościoła w Jastrzębiu Zdroju związane są z nieistniejącą już kapliczką świętego Jana Nepomucena. W latach 60. i 70. XX wieku, z powodu wzrastającej liczby mieszkańców Jastrzębia-Zdroju, istniejący w mieście kościół parafialny pw. św. Katarzyny okazał się za mały. Mógł on pomieścić w czasie wszystkich niedzielnych mszy jedynie 2 tys. osób. Z tego powodu konieczna była budowa nowego punktu sakralnego na terenie parafii lub podjęcie starań o utworzenie nowej parafii na terenie miasta. W związku ze stanowczym sprzeciwem władz, postanowiono odprawiać w niedziele msze św. w kapliczce św. Jana Nepomucena stojącej w pobliżu osiedli (gdzie dziś znajduje się Urząd Miasta). Sprawowanie tam mszy św. rozpoczęto 20 maja 1973 roku.
Masze święte pod kapliczkę zaczęły gromadzić coraz więcej ludzi, którzy zaczęli domagać się powstania nowego kościoła w centrum miasta. Jednak władze komunistyczne ignorowały problemy mieszkańców i nie odpowiadały także na pisma zarządcy parafii św. Katarzyny ks. Czesława Podleskiego. Delegacje robotników zaczęły udawać się do władz partyjnych i wojewódzkich. Te w końcu się ugięły 5 kwietnia 1974 roku, gdy w obecności bpa katowickiego Herberta Bednorza wojewoda katowicki wydał zgodę na budowę nowego kościoła.
Budowa kościoła.
6 lipca 1974 r. parafia uzyskała wszystkie potrzebne zezwolenia, niezbędne do rozpoczęcia budowy. Teren przeznaczony pod budowę nowego kościoła (o powierzchni 1 ha 21 a 72 m²) wszedł w posiadanie parafii św. Katarzyny w Jastrzębiu-Zdroju 30 października 1974 r. Budowę kościoła rozpoczęto 22 czerwca 1976 r. Kościół projektował inż. Mieczysław Król przy współpracy inż. Kazimierza Sołtykowskiego. Konstruktorem był inż. Franciszek Klimek. Projektantem wystroju wnętrza jest również inż. Mieczysław Król. Dolny kościół pod wezwaniem św. Jana Nepomucena poświęcony został 4 grudnia 1976 r., górny – NMP Matki Kościoła – 21 grudnia 1980 r. Poświęcenia dokonał biskup katowicki Herbert Bednorz. Budowę prowadzili kolejno ks. Eugeniusz Górnik, ks. Antoni Stych i ks. Bernard Czernecki. W pracę przy budowie „Kościoła na Górce”, jak został nazwany nowy kościół, było zaangażowanych wielu mieszkańców miasta, głównie górników, którzy przychodzili na budowę po zakończeniu pracy w kopalniach. Wspomniana kapliczka św. Jana Nepomucena została przeniesiona i postawiona na placu obok nowego kościoła.
16 lipca 1979 roku ks. biskup Herbert Bednorz erygował parafię pw. NMP Matki Kościoła w Jastrzębiu-Zdroju. Dekret wszedł w życie z dniem 1 sierpnia 1979 r. Nowa parafia w mieście powstała z części parafii pw. św. Katarzyny. Pierwszym jej proboszczem został 15 sierpnia tego samego roku ks. Bernard Czernecki – dotychczasowy proboszcz parafii pw. Katarzyny. W momencie powstania liczyła 46 tys. osób.

</doc>
<doc id="1457705" url="https://pl.wikipedia.org/wiki?curid=1457705" title="Zygmunt Dzwonkowski">
Zygmunt Dzwonkowski

Zygmunt Michał Ludwik Dzwonkowski (ur. 29 kwietnia 1889 w Warszawie, zm. w 1987 w Toronto) – inżynier, pułkownik dyplomowany piechoty Wojska Polskiego.
Życiorys.
Zygmunt Dzwonkowski urodził się 24 kwietnia 1889 roku w Warszawie, w rodzinie Ludwika i Jadwigi z domu Koyszor. W 1905 roku, po strajku szkolnym, został wyrzucony ze Szkoły Chrzanowskiego w Warszawie. Maturę zdał w 1908 roku w Szkole Realnej w Krakowie. Absolwent I Wydziału Mechanicznego Politechniki we Lwowie Szkoły Politechnicznej we Lwowie.
W czasie I wojny światowej służył w Legionach Polskich. W 1917 pełnił służbę w Komendzie Legionów na stanowisku adiutanta. Przeszedł z Komendą Legionów cały szlak bojowy II Brygady Legionów. Po zajęciu Warszawy przez Niemców prowadził akcję werbunkową do Legionów.
W listopadzie 1918 przyjęty został do Wojska Polskiego. Służył w 10 pułku piechoty. 10 sierpnia 1921 wyznaczony został na stanowisko szefa Wydziału Ordre de Bataille Oddziału I Sztabu Generalnego, a w styczniu 1922 powierzono mu kierowanie pracami Wydziału Organizacyjnego w tej samej komórce organizacyjnej Sztabu Generalnego. W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. Z dniem 15 października 1923, po ukończeniu kursu i uzyskaniu dyplomu naukowego oficera Sztabu Generalnego przydzielony został do Dowództwa Okręgu Korpusu Nr IV w Łodzi na stanowisko szefa sztabu.
8 marca 1924 roku w lesie wawerskim pojedynkował się z redaktorem Adolfem Nowaczyńskim. Powodem był artykuł zamieszczony tydzień wcześniej w „Myśli Narodowej”, w którym ów znany z ciętego pióra i złośliwych epitetów dramatopisarz i kalamburzysta zaczepił „hauptmanna von Dzwonkowskiego”, że się ongiś wysługiwał Niemcom.
15 października 1924 roku powierzono mu pełnienie obowiązków dowódcy 31 pułku Strzelców Kaniowskich w Łodzi. 15 stycznia 1925 roku wyznaczony został na stanowisko dowódcy 25 pułku piechoty w Piotrkowie. 14 maja 1926 roku, w czasie zamachu stanu, opowiedział się za Prezydentem RP i odmówił podporządkowania się rozkazom gen. bryg. Stanisława Małachowskiego, który przejął dowodzenie Okręgiem Korpusu Nr IV.
Poza cytowaną deklaracją, która do generała Małachowskiego dotarła dopiero 16 maja, nie podjął żadnych działań wymierzonych przeciwko zamachowcom. Odmowa podporządkowania się rozkazom pełniącego obowiązki dowódcy OK IV spowodowała, że gen. Małachowski polecił mjr. SG Alfredowi Krajewskiemu przejąć dowództwo nad 25 pp. Postawa wyczekująca przyjęta przez pułkownika w czasie przewrotu majowego spowodowała, że w sierpniu 1926 przeniesiony został do Departamentu Piechoty Ministerstwa Spraw Wojskowych na stanowisko szefa Wydziału Piechoty. Od lipca 1927 roku dowodził 56 pułkiem piechoty Wielkopolskiej w Krotoszynie. 28 stycznia 1929 roku mianowany został dowódcą piechoty dywizyjnej 3 Dywizji Piechoty Legionów w Zamościu. W październiku 1931 roku został pomocnikiem dowódcy Okręgu Korpusu Nr VIII do spraw uzupełnień w Toruniu. Od 1 lipca 1938 roku pozostawał w dyspozycji II Wiceministra Spraw Wojskowych.
W czasie kampanii wrześniowej 1939 służył jako ochotnik oficer artylerii. Wycofując się przeszedł do Rumunii, gdzie został internowany w obozie w Čalimānesti, skąd zbiegł. Wkrótce został skierowany do tajnej bazy łączności „Bolek” w Bukareszcie, której komendantem był Stanisław Rostworowski. Z końcem 1940 skierowany na Środkowy Wschód. Tutaj był w czynnej służbie wojskowej w Armii Polskiej na Wschodzie. Następnie pełnił służbę w Sztabie 2 Korpusu Polskiego na stanowisku szefa Oddziału Personalnego. W 1947, po demobilizacji PSZ na Zachodzie, pozostał na emigracji. W 1948 zamieszkał w Toronto w Kanadzie i tam zmarł w 1987.
Zygmunt Dzwonkowski był żonaty z Lucyną z domu Haberlinck (o 5 lat od niego młodszą). Miał syna Jerzego, którego Niemcy rozstrzelali w czasie Powstania Warszawskiego 6 lub 7 sierpnia 1944 roku przy Bagateli.

</doc>
<doc id="1457711" url="https://pl.wikipedia.org/wiki?curid=1457711" title="20 Oddział Pograniczny NKWD">
20 Oddział Pograniczny NKWD

20 Oddział Pograniczny NKWD (inaczej 20 Oddział Wojsk Pogranicznych NKWD) - jeden z oddziałów pogranicznych w składzie wojsk Ludowego Komisariatu Spraw Wewnętrznych ZSRR.
Należał do Okręgu Ukraińskiego Wojsk Pogranicznych NKWD, w którego skład wchodziły oprócz niego oddziały 22, 90, 91, 92, 93, 94, 95, 97, 98 oraz Szkoła Podoficerska Wojsk Pogranicznych NKWD w Wysocku.

</doc>
<doc id="1457712" url="https://pl.wikipedia.org/wiki?curid=1457712" title="Sobór Zwiastowania w Moskwie">
Sobór Zwiastowania w Moskwie

Sobór Zwiastowania (ros. Благовещенский собор в Москве; inna nazwa: Sobór Zwiastowania na Kremlu moskiewskim – Благовещенский собор Московского Кремля) – sobór położony w obrębie moskiewskiego Kremla na Placu Soborowym. W przeszłości prywatna cerkiew carów rosyjskich, której kapłan był zarazem spowiednikiem rodziny panującego.
Historia.
Obecna cerkiew została wzniesiona przez zespół architektów z Pskowa w latach 1484–1489 na miejscu wcześniejszej, czternastowiecznej świątyni pod tym samym wezwaniem. W momencie oddania do użytku sakralnego była o wiele skromniej dekorowana i miała jedynie trzy z obecnych siedmiu kopuł. W latach 70. XVI w. sobór został rozbudowany o dodatkowe kaplice i siedem złoconych kopuł. Inicjatorem tej przebudowy był Iwan Groźny. On też, nie mogąc po zawarciu czwartego małżeństwa wchodzić na teren cerkwi i uczestniczyć w nabożeństwach, rozkazał zbudować tylko dla siebie dodatkową kaplicę. Przy przebudowie obiekt został utrzymany w stylu typowo rosyjskim, z elementami włoskiego renesansu.
Za panowania Iwana Groźnego była też kontynuowana budowa 81-metrowej wieży św. Jana. Budowa tej najwyższej wieży soboru, nazywanej również dzwonnicą Iwana Groźnego została rozpoczęta w 1505 r. przez Marco Bono a zakończona w 1600 r. W wiekach XVIII i XIX sobór był poddawany remontom.
W czasie rewolucji październikowej, gdy Kreml był ostrzeliwany, cerkiew poważnie ucierpiała. Po wprowadzeniu się na Kreml pierwszej Rady Komisarzy Ludowych z Włodzimierzem Leninem na czele obiekt został całkowicie zamknięty. Dopiero po II wojnie światowej, podobnie jak inne sobory kremlowskie, i ta cerkiew została zmieniona w galerię sztuki sakralnej, którą to funkcję pełni do tej pory.
Architektura.
Podobnie jak inne sobory w kompleksie architektonicznym Kremla, również i ten został wzniesiony z cegły i białego wapienia. Z zewnątrz jest skromnie dekorowany płaskorzeźbami w kształcie łuków, zwłaszcza poniżej kopuł. Wnętrze cerkwi wyróżnia się bogactwem dekoracji, szerokim wykorzystaniem złota i obfitością fresków. Większość dekoracji malarskiej pochodzi z kolejnych remontów obiektu w XVII i XIX w. Można jednak znaleźć również fragmenty pierwszych malowideł wykonanych przez Teodozego, syna Dionizego w 1508, przedstawiających zdobycie Jerycha, proroka Jonasza, Drzewo Jessego oraz Trójcę Świętą. Filary soboru pokrywają wizerunki książąt moskiewskich. XVII-wieczny ikonostas wypełniają zarówno pierwsze cerkiewne ikony, przeniesione jeszcze z nieistniejącej cerkwi z XIV w., jak i dzieła reprezentujące późniejsze epoki. Wśród tych pierwszych znajdują się prace Andrieja Rublowa ("Archanioł Michał" i "Święty Piotr") oraz Teofana Greka ("Bogurodzica", "Chrystus na tronie", "Święty Jan Chrzciciel", "Święty Paweł Apostoł", "Święty Jan Chryzostom", "Archanioł Gabriel". Do dzisiaj widoczna jest galeria przeznaczona dla rodziny carskiej.

</doc>
<doc id="1457714" url="https://pl.wikipedia.org/wiki?curid=1457714" title="Open source movement">
Open source movement



</doc>
<doc id="1457716" url="https://pl.wikipedia.org/wiki?curid=1457716" title="Parafia Matki Bożej Częstochowskiej w Jastrzębiu-Zdroju">
Parafia Matki Bożej Częstochowskiej w Jastrzębiu-Zdroju

Parafia pw. Matki Bożej Częstochowskiej w Jastrzębiu-Zdroju – rzymskokatolicka parafia w dekanacie jastrzębskim górnym¸ w archidiecezji katowickiej. 
Historia.
Została erygowana w 1998 roku jako parafia tymczasowa, a w 2005 roku jako parafia pełnoprawna. Kościół poświęcił abp Damian Zimoń 18 października 2005 roku.

</doc>
<doc id="1457723" url="https://pl.wikipedia.org/wiki?curid=1457723" title="Najlepszy prezent">
Najlepszy prezent

Najlepszy prezent (ang. "A Little Something Special") – komiks Dona Rosy z 1997 r., napisany z okazji 50-lecia debiutu postaci Sknerusa McKwacza.
Historia po raz pierwszy była wydana w czerwcu 1997 r. na łamach duńskiego czasopisma "Anders And &amp; Co". Pierwsze polskie wydanie pochodzi z kwietnia 2021 r.
Fabuła.
W gazetach Kaczogrodu pojawia się ogłoszenie o konkursie na idealny prezent dla Sknerusa. Nagrodą dla zwycięzcy ma być milion dolarów, co stanowi nie lada pokusę dla kaczogrodzian i jest źródłem przykrości dla McKwacza, nie mogącego się opędzić od osób usiłujących odgadnąć jego pragnienia.
W dzień ogłoszenia zwycięzcy konkursu, będącego zarazem 50. rocznicą przybycia McKwacza do Kaczogrodu, Sknerus zostawia skarbiec pod opieką Donalda, a sam wraz z siostrzeńcami udaje się na ceremonię. Wkrótce wychodzi na jaw, że całe wydarzenie zostało zorganizowane przez Braci Be, Granita Forsanta i Magikę de Czar, pragnących raz na zawsze pokonać Sknerusa.

</doc>
<doc id="1457724" url="https://pl.wikipedia.org/wiki?curid=1457724" title="Parafia Miłosierdzia Bożego w Jastrzębiu-Zdroju">
Parafia Miłosierdzia Bożego w Jastrzębiu-Zdroju

Parafia pw. Miłosierdzia Bożego w Jastrzębiu-Zdroju - rzymskokatolicka parafia w dekanacie jastrzębskim górnym.
Historia.
Została erygowana w dniu 19 sierpnia 1984 r. Kościół poświęcił abp Damian Zimoń w 1993 roku.
Starania o budowę kościoła na Osiedlu IV w Jastrzębiu Zdroju rozpoczęto jesienią 1982. Pierwszym budowniczym został wyznaczony ks. Stefan Brommer, który zginął tragicznie w wypadku samochodowym 22 XI 1983. Na jego miejsce został wyznaczony ks. Józef Fronczek. Po otrzymaniu terenu pod budowę wystawiono tymczasową, obszerną kaplicę, poświęconą 16 IV 1984.
Pozwolenie na budowę uzyskano w maju 1984 i natychmiast rozpoczęto prace budowlane. Równolegle budowano kościół, dom katechetyczny i probostwo. Kamień węgielny wmurował 7 IV 1991 biskup katowicki Damian Zimoń. On też 12 IX 1993 dokonał poświęcenia kościoła.
Projektantem obiektu był inż. Mieczysław Król, konstruktorem inż. Franciszek Klimek, a po jego śmierci inż. Robert Szota.
Parafia została erygowana 19 VIII 1984.
Ulice na obszarze parafii: Harcerska, Katowicka, Krakowska, Miodowa, Północna, Turystyczna 2-32, 1-7, Wrzosowa 2-38, Zielona 1-19.
Liczba mieszkańców: 11 280, katolików: 10 585

</doc>
<doc id="1457728" url="https://pl.wikipedia.org/wiki?curid=1457728" title="Parafia Wszystkich Świętych w Jastrzębiu-Zdroju">
Parafia Wszystkich Świętych w Jastrzębiu-Zdroju

Parafia pw. Wszystkich świętych w Szerokiej – parafia rzymskokatolicka w dekanacie jastrzębskim górnym w sołectwie Szeroka, będącym częścią Jastrzębia-Zdroju.
Historia.
Została erygowana na przełomie XIII i XIV wieku.
Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Tunsdorff".
Na miejscu starego drewnianego kościoła zniszczonego najprawdopodobniej podczas wojen husyckich, w 1520 roku powstała nowa, drewniana świątynia – na którą budulec przekazał ówczesny sołtys. W czasie reformacji kościół przejęli protestanci. Po odzyskaniu go przez katolików parafia jeszcze funkcjonowała. Jednak wieś była zbyt biedna, aby utrzymać proboszcza. Dlatego zgodnie z dekretem cesarskim w 1628 roku przestała być parafią. Kościół w Szerokiej zaś stał się filią parafii św. Michała Archanioła w Krzyżowicach.
Wykopanie fundamentów pod obecny kościół miało miejsce w kwietniu 1796 roku, uroczystego poświęcenia kamienia węgielnego dokonano 21 kwietnia tego samego roku. Ceremonii dokonał inwestor budowy, ks. Ignacy Alojzy Skrzyszowski. Gotowy murowany, choć jeszcze w stanie surowym kościół stanął w 1801 roku. Jego poświęcenie zaś nastąpiło w 1803 r.
Po wybudowaniu kościoła zaczęto myśleć o ponownym utworzeniu parafii w Szerokiej. Po długich staraniach – 5 czerwca 1858 arcybiskup wrocławski wydał stosowny dokument o erygowaniu parafii Wszystkich Świętych w Szerokiej. Pod koniec 1859 roku rozpoczęto budowę budynku mieszkalnego i gospodarczego.
W latach 80. XX w. za sprawą ks. proboszcza Antoniego Latko, rozpoczęto budowę domu katechetycznego, który poświęcony został wraz z grotą Matki Bożej Lourdzkiej 11 lutego 1985 roku.
28 października 2000 roku ks. bp Stefan Cichy dokonał konsekracji ołtarza i pobłogosławił cztery nowe dzwony. Stare podarowano parafii Matki Bożej Różańcowej w Lędzinach.
Zgodnie z dekretem ks. abp. Wiktora Skworca, dnia 28 lipca 2013, ks. proboszcz Joachim Kloza został proboszczem parafii NMP Królowej Aniołów w Chudowie, a na jego miejsce został obsadzony ks. Andrzej Piszczek, dawny proboszcz parafii w Siemianowicach Śląskich-Bańgowie.

</doc>
<doc id="1457730" url="https://pl.wikipedia.org/wiki?curid=1457730" title="Shelton Benjamin">
Shelton Benjamin

Shelton Benjamin (ur. 9 lipca 1975 w Orangeburgu) – amerykański wrestler występujący w World Wrestling Entertainment (WWE). Jest byłym posiadaczem pasa WWE United States Championship.
Jako amatorski zapaśnik, uczęszczał na University of Minnesota. Trenował w federacji rozwojowej Ohio Valley Wrestling. W brandzie WWE SmackDown! przez prawie rok był United States Championem. Zdobył także WWE Intercontinental Championship, WWE Tag Team Championship oraz OVW Southern Tag Team Championship.
Był także asystentem trenera amatorskich zapasów. 22 kwietnia 2010 został zwolniony z WWE. Występował w Ring of Honor, lecz wrócił do federacji w 2017 roku.
Tytuły i osiągnięcia.
Ohio Valley Wrestling
World Wrestling Entertainment
Pro Wrestling Illustrated

</doc>
<doc id="1457733" url="https://pl.wikipedia.org/wiki?curid=1457733" title="Jorcajt">
Jorcajt

Jorcajt (; "jom ha-p(e)tira") – rocznica śmierci w tradycji żydowskiej, obchodzona uroczyście zgodnie z kalendarzem żydowskim.
W jorcajt odwiedza się groby zmarłych, odmawia kadisz, kładzie kamyczki na macewie. Do zwyczajów związanych z rocznicą śmierci należą także: post indywidualny, zapalenie świecy jorcajtowej (mającej płonąć 24 godziny), studiowanie Tory, recytacja psalmów przy grobach świątobliwych zmarłych i in.
W tradycji żydowskiej jorcajt jest dniem radosnym, stąd np. w rocznice śmierci słynnych rabinów pomija się smutniejsze modlitwy.

</doc>
<doc id="1457736" url="https://pl.wikipedia.org/wiki?curid=1457736" title="Fabius Gross">
Fabius Gross

Fabius Gross (ur. 5 sierpnia 1906 w Krośnie, zm. 18 czerwca 1950 w Edynburgu) – austriacki zoolog, protistolog. 
Po zdanej w 1925 roku maturze rozpoczął studia na wydziale nauk przyrodniczych u von Wettsteina, Versluysa, Przibrama i Sturcha. Jego wczesne prace dotyczyły odżywiania skorupiaków i cyklu życiowego ważek. Dysertacja doktorska opisywała pionierskie doświadczenia z użyciem mikrokamery mające na celu zbadanie sposobu poruszania się wioślarek. W 1929 roku otrzymał "summa cum laude" tytuł doktora nauk przyrodniczych. W 1930 roku przyjął ofertę Maxa Hartmanna badań nad biologią "Artemia" i "Noctiluca" w Instytucie Dahlem. Po 1933 roku z powodu żydowskiego pochodzenia stracił pracę; od 1936 roku asystent u W.J. Allena w Plymouth Marine Biological Laboratorium, latem 1939 roku z H. Pettersonem w Instytucie Oceanograficznym w Götenborgu. W 1949 roku został dyrektorem Bangor Marine Station. Zmarł nagle w 1950 roku, z powodu białaczki.

</doc>
<doc id="1457738" url="https://pl.wikipedia.org/wiki?curid=1457738" title="Concert of November 22nd 2000 at the Olympia">
Concert of November 22nd 2000 at the Olympia

Concert of November 22nd 2000 at the Olympia – koncertowe DVD amerykańskiego muzyka Raya Charlesa, wydane w 2004 roku. Przedstawia ono bardzo emocjonalny i wyjątkowy dla Charlesa koncert, który miał miejsce w 2000 roku. Poza tym, iż odbył się on w dniu jego siedemdziesiątych urodzin, był występem rozpoczynającym pierwszą w nowym milenium trasę koncertową Raya. Dodatkowo, występ ten miał miejsce w legendarnej paryskiej Olympii, gdzie dokładnie 40 lat wcześniej muzyk dał swój pierwszy koncert na europejskiej scenie.
Podczas tego koncertu na scenie Charlesowi miał towarzyszyć jego zespół oraz The Raelettes. Jednak z powodu strajku części pracowników lotniska Big Band i The Raelletes utknęły na lotnisku w Lizbonie. Ostatecznie Ray zdecydował się wystąpić sam, co spotkało się z bardzo pozytywną oceną odbiorców oraz krytyków.
Bonusowy materiał obejmuje m.in. wcześniej niepublikowany wywiad z Charlesem.
Ten sam koncert ukazał się również na CD i DVD "At the Olympia" w 2007 roku.

</doc>
<doc id="1457739" url="https://pl.wikipedia.org/wiki?curid=1457739" title="Klewki (przystanek kolejowy)">
Klewki (przystanek kolejowy)

Klewki – przystanek kolejowy w Klewkach w województwie warmińsko-mazurskim.
W roku 2017 przystanek obsługiwał 20–49 pasażerów na dobę.

</doc>
<doc id="1457740" url="https://pl.wikipedia.org/wiki?curid=1457740" title="Niedzielne dzieci">
Niedzielne dzieci

Niedzielne dzieci – polski film obyczajowy z 1976 roku, w reżyserii Agnieszki Holland.
Opis fabuły.
Młode małżeństwo od dłuższego czasu stara się o dziecko. Mąż jest mechanikiem samochodowym, zaś żona sekretarką w szkole. Po jakimś czasie decydują się na adopcję. Wówczas nagle okazuje się, że będą mieli własne dziecko.

</doc>
<doc id="1457741" url="https://pl.wikipedia.org/wiki?curid=1457741" title="Barnard 68">
Barnard 68

Barnard 68 – ciemna mgławica znajdująca się w konstelacji Wężownika. Została odkryta przez astronoma Edwarda Barnarda.
Ciemna mgławica absorpcyjna Barnard 68 znajduje się stosunkowo blisko Ziemi, w odległości 500 lat świetlnych. Rozpiętość tej mgławicy wynosi około pół roku świetlnego, a jej masa jest około trzykrotnie większa od masy Słońca. Całe światło widzialne emitowane przez gwiazdy znajdujące się za mgławicą jest pochłaniane przez wysoką koncentrację pyłu i gazu molekularnego. Dlatego też na tle obłoku nie widać żadnych gwiazd.
Wnętrza obłoków molekularnych należą do najzimniejszych i najbardziej odizolowanych miejsc we wszechświecie, co jest spowodowane ich wyjątkowo ciemnym otoczeniem. Ze względu na jego nieprzezroczystość jego wnętrze jest bardzo zimne, jego temperatura wynosi około 8 K (–265 °C). Nie wiadomo, jak powstają podobne obłoki molekularne, jednak prawdopodobnie są one miejscem, gdzie formują się nowe gwiazdy. To, co znajduje się za ciemnym obłokiem, można zobaczyć prowadząc obserwacje w świetle podczerwonym.

</doc>
<doc id="1457745" url="https://pl.wikipedia.org/wiki?curid=1457745" title="Parafia Matki Bożej Wspomożenia Wiernych w Katowicach">
Parafia Matki Bożej Wspomożenia Wiernych w Katowicach

Parafia Matki Bożej Wspomożenia Wiernych w Katowicach Zarzeczu − parafia rzymskokatolicka w katowickiej dzielnicy Zarzecze, w dekanacie Katowice Piotrowice w archidiecezji katowickiej.
Parafia została erygowana 13 stycznia 1985 roku. Liczy 2500 wiernych. Wspólnota parafialna posiada własny cmentarz.
Historia.
Do momentu przyłączenia części Górnego Śląska do Polski w 1922 roku Zarzecze należało do księstwa pszczyńskiego. Mieszkańcy osady byli parafianami, istniejącej od czasów średniowiecznych, Parafii św. Wojciecha w Mikołowie. Część wsi przyłączono w 1920 roku do Parafii Matki Bożej Częstochowskiej w Podlesiu. Pozostałą część osady przyłączono do Parafii Trójcy Przenajświętszej w Kostuchnie w 1945 roku.
Pierwszy kościół w Zarzeczu zaczął powstawać już w 1938 roku. Mieszkaniec Zarzecza Alojzy Kraczla przywiózł z Częstochowy obraz Matki Bożej Wspomożenia Wiernych. Nie pytając o zgodę ani władz kościelnych ani państwowych, używając własnych funduszy, rozpoczął budowę. Po wybuchu II wojny światowej władze niemieckie nakazały rozbiórkę zaczętego kościoła. Alojzy Kraczla został uwięziony. Zginął w Auschwitz-Birkenau. 
Władze państwowe udzieliły pozwolenia na wybudowanie kaplicy i salek katechetycznych w Zarzeczu w 1981 roku. Autorem projektu był inż. Michał Kuczmiński. Parafię erygowano 13 stycznia 1985 roku. Pierwszym proboszczem był ks. Piotr Bichner. Teren parafii wydzielono z sąsiednich parafii (św. Wojciecha w Mikołowie, Matki Bożej Częstochowskiej w Podlesiu, Trójcy Przenajświętszej w Kostuchnie, Najświętszego Serca Pana Jezusa i św. Jana Bosko w Piotrowicach). Kościół parafialny poświęcił bp Damian Zimoń 28 października 1985 roku.
Duszpasterze.
Proboszczowie zarzeczcy od momentu ustanowienia parafii:
Teren parafii.
Do parafii w sensie administracyjnym przynależą katolicy mieszkający na następujących ulicach: Grota-Roweckiego, Uniczowskiej, Karasiowej, Szarotek, Kamieńskiej, Kanałowej, Kopaniny, Kobieli, Swinarskiego, Fijewskiego, Kaskady, Kolbergera, Świderskiego, Stellera, Szczupaków, Karpiowej, Kowalówki, Węgorzy, Sandacza, Łososiowej, Jesiotra, Uklejowej, Tunelowej, Słonecznikowej, Azalii, Jargonia, Zwoźniakowej, Makuli, Sielawy.

</doc>
<doc id="1457747" url="https://pl.wikipedia.org/wiki?curid=1457747" title="Mit polityczny">
Mit polityczny

Mit polityczny jest zmistyfikowaną formą świadomości politycznej. Podstawowym składnikiem mitu politycznego jest czynnik emocjonalny. Mit jest strukturą otwartą, może być wzbogacony lub pewne jego części mogą być pomijane. Mit polityczny stanowi znaczącą część mitów występujących w życiu społecznym.
Cechy mitów.
Cechy charakteryzujące mity polityczne:
Mit wyrasta z ludzkich potrzeb, uczuć, których zaspokojenie jest oczekiwane przez dany podmiot. Mit polityczny daje jednostce, jak i grupie uzasadnienie owych działań politycznych. Mit polityczny jest traktowany jako irracjonalny, fałszywy i złudny element świadomości politycznej. Francuski myśliciel Georges Sorel opierał swój program na przekonaniu, że siłą napędową w dziejach zawsze stanowią walczące mniejszości. Masy są pasywne i najczęściej słuchają głosów swoich przywódców, swej elity. Wychodząc z tego założenia przyjmował, że wszelkie przewroty w historii nieuchronnie łączą się z określonymi hasłami, z mitami społecznymi, które ogarniają ludzi, tworzą ich siłę. Mitami pierwszych chrześcijan była wiara w powtórne przyjście Chrystusa, mitem francuskich jakobinów idea wolności, równości i braterstwa. Takim mitem ruchu syndykalistycznego jest idea strajku powszechnego, który obali ustrój kapitalistyczny i wprowadzi na jego miejsce ustrój wolnych wytwórców, zrzeszonych w syndykaty. Mit wyzwolenia od przemocy społeczeństwa syndykalistycznego wcale nie musi być udziałem większości klasy robotniczej; mniejszość uświadomiona – ma moralne prawo do działania w imieniu nieuświadomionej większości. Kształtowanie mitu politycznego jest określonym procesem, w którym jego powstanie i konsekwencje polityczne zasługują na uwagę. 
Proces tworzenia mitu zdaniem T. Biernata obejmuje :
Efektem narodzin mitu politycznego jest więc powstanie normy działania grupowego lub zbiorowa gotowość do konkretnych zachowań politycznych. Szczególną rolę w polityce odgrywa mit "wroga" mobilizujący do działań wielkie grupy społeczne (narody, wspólnoty wyznaniowe, grupy zawodowe).

</doc>
<doc id="1457749" url="https://pl.wikipedia.org/wiki?curid=1457749" title="Gilgal (kibuc)">
Gilgal (kibuc)

Gilgal (hebr.: גלגל) – kibuc położony w samorządzie regionu Bika’at ha-Jarden, w Dystrykcie Judei i Samarii, w Izraelu.
Leży w Dolinie Jordanu, w odległości około 16 km na północ od miasta Jerycho.
Członek Ruchu Kibuców.
Historia.
Osada powstała w 1970 jako wojskowy punkt obserwacyjny, w którym w 1973 osiedlili się cywilni żydowscy osadnicy.
Gospodarka.
Gospodarka kibucu opiera się na intensywnym rolnictwie.

</doc>
<doc id="1457752" url="https://pl.wikipedia.org/wiki?curid=1457752" title="Parafia św. Antoniego z Padwy w Katowicach-Panewnikach">
Parafia św. Antoniego z Padwy w Katowicach-Panewnikach

Parafia św. Antoniego – rzymskokatolicka parafia znajdująca się w Katowicach, w dzielnicy Ligota-Panewniki. Parafia należy do archidiecezji katowickiej i dekanatu Katowice-Panewniki. 
Obejmuje swym zasięgiem teren dawnych osad Stare Panewniki i Wymysłów. Liczyła w 2013 roku 2860 wiernych. Nadzór klerycki nad parafią sprawują franciszkanie z Prowincji Wniebowzięcia NMP w Polsce.
Historia.
Pierwsi franciszkanie, którzy przybyli z Góry Świętej Anny, osiedlili się w Starych Panewnikach 22 grudnia 1902 r. W 1958 r. przejęto dawną restaurację, którą zaadaptowano na cele religijne. W następnych latach obiekt przebudowano. W ten sposób powstał kościół i klasztor. Dom zakonny erygowano 16 maja 1980 r. za prowincjałatu o. Damiana Szojdy OFM. 
Parafię, wydzieloną z parafii panewnickiej, utworzono 10 marca 1981 r. W drugiej połowie lat 80. XX w. wybudowano obok kościoła dom katechetyczny. Patronem kościoła i parafii jest św. Antoni z Padwy.

</doc>
<doc id="1457754" url="https://pl.wikipedia.org/wiki?curid=1457754" title="Niran">
Niran

Niran (hebr. נירן) – kibuc położony w samorządzie regionu Bika’at ha-Jarden, w Dystrykcie Judei i Samarii, w Izraelu.
Leży w Dolinie Jordanu, na północ od miasta Jerycho.
Członek Ruchu Kibuców.
Historia.
Osada powstała w 1971 jako wojskowy punkt obserwacyjny, w którym w 1977 osiedlili się cywilni żydowscy osadnicy.
W 1977 roku Niran został zdemilitaryzowany i przekształcony w kibuc. Nazwa kibucu pochodzi od biblijnej nazwy miasta Naaran.
Zabytki.
W okolicy kibucu zostały odkryte ruiny synagogi pochodzącej z VI wieku n.e.. Ruiny synagogi m.in. zachowane fragmenty mozainki oraz judaiki udostępnione są zwiedzającym.. W maju 2012 nieznani sprawcy zniszczyli synagogę malując na niej swastkę i palestyńską flagę.
Gospodarka.
Gospodarka kibucu opiera się na intensywnym rolnictwie.

</doc>
<doc id="1457760" url="https://pl.wikipedia.org/wiki?curid=1457760" title="Erigeron annuus">
Erigeron annuus



</doc>
<doc id="1457761" url="https://pl.wikipedia.org/wiki?curid=1457761" title="Argaman">
Argaman

Argaman (hebr.: ארגמן) – moszaw położony w samorządzie regionu Bika’at ha-Jarden, w Dystrykcie Judei i Samarii, w Izraelu.
Moszaw leży w Dolinie Jordanu, na północ od miasta Jerycho.
Historia.
Moszaw został założony w 1968 jako wojskowy posterunek obserwacyjny, w którym w 1971 osiedlili się cywilni żydowscy osadnicy.
Gospodarka.
Gospodarka moszawu opiera się na intensywnym rolnictwie.

</doc>
<doc id="1457762" url="https://pl.wikipedia.org/wiki?curid=1457762" title="Wojciech Szymański (aktor)">
Wojciech Szymański (aktor)

Wojciech Szymański (ur. 1951) – polski aktor, reżyser dubbingu oraz dialogista. Rzadko występuje przed kamerą. W 1973 roku ukończył warszawską PWST.

</doc>
<doc id="1457764" url="https://pl.wikipedia.org/wiki?curid=1457764" title="The Rugby Championship">
The Rugby Championship

The Rugby Championship – coroczny turniej rugby union dla reprezentacji RPA, Nowej Zelandii, Australii oraz, od 2012 roku, Argentyny. Powstał w 1996 roku wraz z Super 14 pod nazwą "Puchar Trzech Narodów" ("Tri Nations"). Zarządza nim SANZAAR, organizacja skupiająca związki rugby z uczestniczących krajów.
Od 2012 roku dołączyła do turnieju reprezentacja Argentyny. Początkowo zreorganizowane rozgrywki miały przyjąć nazwę "Puchar Czterech Narodów" ("Four Nations"). Z powodu istniejących już w rugby league rozgrywek o tej nazwie organizatorzy podjęli jednak decyzję o nazwaniu turnieju "The Rugby Championship".
System rozgrywek.
Rozgrywki prowadzone są systemem kołowym. W latach 1996-2005 każda z drużyn rozgrywała z każdą po dwa mecze – po jednym u siebie i na wyjeździe. W 2006 roku zmieniono formułę rozgrywek i każda drużyna grała z pozostałymi po trzy mecze, z wyjątkiem lat, w których odbywał się Puchar Świata (2007 i 2011), kiedy to turniej rozgrywany był według poprzedniej formuły.
W związku z dołączeniem do turnieju reprezentacji Argentyny od 2012 roku rozgrywki ponownie zmieniły formułę – są prowadzone standardowym systemem "każdy z każdym, mecz-rewanż", a po każdych dwóch kolejkach następuje jeden weekend przerwy. Z uwagi na Puchar Świata 2015 zawody w tym roku rozegrano według skróconego harmonogramu, bez spotkań rewanżowych.
Mistrzem zostaje drużyna, która zdobędzie najwięcej punktów. Zwycięzca meczu otrzymuje cztery punkty, za remis przysługują dwa punkty, a porażka nie jest punktowana. Punkt bonusowy otrzymuje się za zdobycie przynajmniej czterech przyłożeń lub też za przegraną nie więcej niż siedmioma punktami.
Trofea.
Oprócz głównego trofeum w ramach The Rugby Championship przyznawane są też pomniejsze, przechodnie trofea, o które walczą tylko dwa kraje. W meczach pomiędzy Nową Zelandią a Australią stawką jest Bledisloe Cup, Australia i Republika Południowej Afryki walczą o Mandela Challenge Plate, a Nowa Zelandia i Republika Południowej Afryki toczą bój o Freedom Cup, z kolei zwycięska ekipa starcia pomiędzy Australią a Argentyną otrzymuje Puma Trophy.

</doc>
<doc id="1457766" url="https://pl.wikipedia.org/wiki?curid=1457766" title="Polwinit">
Polwinit



</doc>
<doc id="1457767" url="https://pl.wikipedia.org/wiki?curid=1457767" title="Polwiplast">
Polwiplast



</doc>
<doc id="1457768" url="https://pl.wikipedia.org/wiki?curid=1457768" title="Ricardo Fuller">
Ricardo Fuller

Ricardo Fuller (ur. 31 października 1979 w Kingston) – jamajski piłkarz grający na pozycji napastnika.
Kariera klubowa.
Fuller pochodzi z Kingston i tam też rozpoczął karierę piłkarską w klubie Tivoli Gardens FC. W 1998 roku zadebiutował w jego barwach w jamajskiej Premier League. W 1999 roku wywalczył z Tivoli Gardens mistrzostwo Jamajki, a do sukcesów dołożył także zdobycie Pucharu Jamajki. W Tivoli Gardens grał do końca 2000 roku. Na początku 2001 przeszedł do angielskiego Crystal Palace F.C. za milion funtów, jednak rozegrał zaledwie 8 spotkań w Division One.
Latem 2001 roku Fuller został zawodnikiem szkockiego Heart of Midlothian F.C. Grał tam przez rok i zdobył 8 goli w Scottish Premier League, ale na koniec sezonu nie przedłużył kontraktu z Hearts i został zakupiony za pół miliona funtów przez Preston North End. 10 sierpnia zadebiutował w jego barwach w przegranym 1:2 spotkaniu z Crystal Palace i w debiucie zdobył gola. W grudniu doznał jednak kontuzji i do gry wrócił dopiero w 2003 roku. Wtedy też z 18 golami na koncie był najlepszym strzelcem Preston w sezonie.
W 2004 roku Fuller odszedł z Preston i został zawodnikiem grającego w Premiership, Portsmouth F.C. Kosztował milion funtów, a 30 sierpnia zadebiutował w lidze w wygranym 4:3 domowym spotkaniu z Fulham F.C. Nie wykorzystał jednak szansy zaistnienia w Portsmouth i przez cały sezon zdobył zaledwie jedną bramkę dla „The Pompeys”, mniej niż pozostała trójka napastników: Lomana LuaLua, Diomansy Kamara i Yakubu Aiyegbeni.
W letnim oknie transferowym 2005 Fuller znów zmienił barwy klubowe i tym razem przeszedł do Southampton F.C. W lutym 2006 został wypożyczony do Ipswich Town, dla którego rozegrał trzy spotkania, zdobył dwa gole i otrzymał czerwoną kartkę w meczu z Crystal Palace (2:2) za obsceniczny gest wobec kibiców tego klubu. Pod koniec marca wrócił do Southampton. Do końca sezonu w 6 meczach zdobył 6 goli dla „Świętych”, jednak latem 2006 menedżer George Burley wystawił go na listę transferową.
Fuller za pół miliona euro odszedł do Stoke City. Swój pierwszy mecz w barwach nowego klubu rozegrał 23 września przeciwko Wolverhampton Wanderers (0:2). W swoim pierwszym sezonie strzelił 10 goli dla Stoke będąc najlepszym strzelcem drużyny, ale otrzymał także dwie czerwone i 10 żółtych kartek. W sezonie 2007/2008 Jamajczyk znów zdobył najwięcej goli w zespole - 15, a Stoke awansowało do Premiership. 16 sierpnia 2008 w meczu z Boltonem Wanderers (1:3) strzelił pierwszego gola dla Stoke w historii występów tego klubu w Premiership.
W lecie 2012 roku po wygaśnięciu kontraktu ze Stoke, związał się jednoroczną umową z opcją przedłużenia na kolejne lata z występującym w Football League Championship Charlton Athletic. Po sezonie 2012/13, w którym w 31 spotkaniach zdobył tylko 5 bramek, klub zdecydował się nie przedłużać z nim wygasającego kontraktu.
15 sierpnia 2013 roku przeszedł na zasadzie wolnego transferu do Blackpool, z którym podpisał jednoroczny kontrakt z opcją przedłużenia na kolejne lata.
Kariera reprezentacyjna.
W reprezentacji Jamajki Fuller zadebiutował w 2000 roku. W 2005 roku wystąpił z nią w Złotym Pucharze CONCACAF 2005 i zdobył tam dwa gole. Wcześniej występował zarówno w kadrze U-20, jak i U-23.

</doc>
<doc id="1457770" url="https://pl.wikipedia.org/wiki?curid=1457770" title="Parafia św. Ludwika Króla i Wniebowzięcia Najświętszej Maryi Panny w Katowicach">
Parafia św. Ludwika Króla i Wniebowzięcia Najświętszej Maryi Panny w Katowicach

Parafia św. Ludwika Króla i Wniebowzięcia NMP w Katowicach-Panewnikach – katolicka parafia w dekanacie Katowice Panewniki. Została erygowana 12 lutego 1934. Liczy 18.500 wiernych.
Historia.
Duszpasterstwo w parafii prowadzą ojcowie franciszkanie z Prowincji Wniebowzięcia NMP, którzy przybyli do Panewnik w 1902. Na początku wybudowali Grotę Lourdzką, a następnie rozpoczęli budowę klasztoru i kościoła (konsekracja kościoła miała miejsce 19 lipca 1908, a od 12 listopada 1974 roku kościół posiada tytuł bazyliki mniejszej).
Wspólnoty i ruchy.
Przy parafii działają następujące wspólnoty i ruchy religijne:

</doc>
<doc id="1457771" url="https://pl.wikipedia.org/wiki?curid=1457771" title="Klasyfikacja medalowa Letnich Igrzysk Paraolimpijskich 2008">
Klasyfikacja medalowa Letnich Igrzysk Paraolimpijskich 2008

Klasyfikacja medalowa Letnich Igrzysk Paraolimpijskich 2008
Zawodnicy z Laosu, Libanu, Mongolii, Namibii, Pakistanu, Papui-Nowej Gwinei, Rumunii, Arabii Saudyjskiej, Singapuru i Syrii po raz pierwszy zdobyli medale Letnich Igrzysk Paraolimpijskich. 
Zawodnicy z Chorwacji, Mongolii, Arabii Saudyjskiej, Singapuru i Wenezueli po raz pierwszy zdobyli złote medale Letnich Igrzysk Paraolimpijskich.
Klasyfikacja końcowa z dnia 17 września 2008.

</doc>
<doc id="1457778" url="https://pl.wikipedia.org/wiki?curid=1457778" title="David Prieto">
David Prieto

David Prieto (ur. 25 stycznia 1983 w Sewilli) – hiszpański piłkarz, gracz Sevilla FC, obecnie wypożyczony do CD Tenerife.
Kariera.
Jest wychowankiem Sewilli, w której pierwszy występ w lidze zaliczył 6 lutego 2005 w wygranym 3–0 spotkaniu z Levante UD. Sezon zakończył z czterema meczami na koncie.
W sezonie 2006–2007 zwyciężył z Sevilla FC B w rozgrywkach rezerw, a w lipcu 2006 został na rok wypożyczony do występującego w Segunda División Xerez CD. W kolejnym sezonie rozegrał osiem spotkań w lidze, a Sevilla zakończyła rozgrywki na piątej pozycji i zakwalifikowała się do Pucharu UEFA.
Przed sezonem 2008–2009 otrzymał koszulkę z numerem 16, z którym grał przed śmiercią Antonio Puerta. Klub chciał, by numer tragicznie zmarłego piłkarza został zastrzeżony, jednak nie zgodziła się na to hiszpańska federacja. Według obowiązujących w Hiszpanii przepisów, kluby muszą używać numerów od 1 do 25 dla piłkarzy pierwszej drużyny. Latem 2009 ponownie został wypożyczony do Xerez, a w 2010 roku do CD Tenerife.

</doc>
<doc id="1457779" url="https://pl.wikipedia.org/wiki?curid=1457779" title="7 Pułk KBW">
7 Pułk KBW

7 Pułk Korpusu Bezpieczeństwa Wewnętrznego – jeden z oddziałów w strukturze organizacyjnej Korpusu Bezpieczeństwa Wewnętrznego.
Istniał w latach 1945–1964 i stacjonował w Kielcach.
Sformowany z 3 batalionu operacyjnego 2 Brygady Zaporowej. W 1964 przeformowany na 22 samodzielny batalion łączności, a następnie 7 pułk łączności KBW Ziemi Kieleckiej.

</doc>
<doc id="1457781" url="https://pl.wikipedia.org/wiki?curid=1457781" title="Eta (album)">
Eta (album)

Eta – ósmy album zespołu Varius Manx wydany w 2001 roku przez Pomaton EMI. Pierwszy nagrany z trzecią wokalistką zespołu Moniką Kuszyńską.

</doc>
<doc id="1457786" url="https://pl.wikipedia.org/wiki?curid=1457786" title="Parafia Najświętszego Ciała i Krwi Chrystusa w Katowicach">
Parafia Najświętszego Ciała i Krwi Chrystusa w Katowicach

Parafia Najświętszego Ciała i Krwi Chrystusa w Katowicach Piotrowicach − rzymskokatolicka parafia położona w dekanacie Katowice Panewniki. W 2013 roku liczyła 8472 wiernych.
Historia parafii.
Pierwsze starania o kościół parafialny (początkowo mający służyć Piotrowicom, Podlesiu i Murckom) podjęto już w XIX wieku – według źródeł przez ks. dr hab. H. Olszara w 1898 roku bądź nawet wcześniej, przez dr Stefana Gierlotkę w 1970 roku. Szybki rozwój południowych dzielnic Katowic w XX wieku, a w szczególności powstanie w latach 70-80 XX wieku Osiedla Odrodzenia spowodowały konieczność ustanowienia opieki duszpasterskiej w tym regionie. 26 października 1986 roku biskup Damian Zimoń zlecił parafii piotrowickiej zbudowanie świątyni. Zadanie to zostało powierzone ks. Januszowi Kwapiszewskiemu, wikaremu parafii św. Jacka. Ostatecznie na lokalizację kościoła wybrano parcelę ofiarowaną przez darczyńcę. Po interwencji biskupa Zimonia u wojewody katowickiego, Tadeusza Wnuka, 18 grudnia 1987 roku urząd miasta wydał zgodę na wzniesienie kościoła.
Pierwsza msza polowa została odprawiona przez ks. dziekana Alojzego Bindę 5 czerwca 1988. Parafia została erygowana 1 stycznia 1990 roku. Początkowo msze odprawiane były w tymczasowej kaplicy, podarowanej przez franciszkanów z Parafii Niepokalanego Serca Najświętszej Maryi Panny w Zabrzu. 
Plac pod budowę kościoła został poświęcony 7 listopada 1993 roku przez Damiana Zimonia. Kamień węgielny pod budowę kościoła poświęcił papież Jan Paweł II 10 czerwca 1987 r. w Tarnowie w czasie swojej trzeciej pielgrzymki do Polski, zaś wmurowanie kamienia odbyło się 12 czerwca 1997 roku. Budowniczymi kościoła byli ks. Janusz Kwapiszewski (do 1997 roku) i ks. Zenon Buchalik (od 2 sierpnia 1997). Budynek zaprojektowali inż. Jacek Leśko i inż. Barbara Rowińskia, zaś wnętrza zaprojektował Mikołaj Krusz. Malowidło zdobiące prezbiterium wykonał Aleksander Kiszka.
Pierwszą mszą odprawioną w jeszcze budowanym kościele była pasterka w 1999 roku. W 2001 roku stan świątyni pozwolił na przeniesienie tam całości praktyk religijnych. Kościół poświęcił abp Damian Zimoń 7 czerwca 2004 roku, w obecności abp. Szczepana Wesołego.
Kościelny dzwon został poświęcony przez biskupa Gerarda Bernackiego 12 kwietnia 2000 roku. W grudniu 2003 na wyposażeniu parafii znalazły się elektroniczne organy.
Klasztor zakonu pijarów.
Na terenie parafii od 1 września funkcjonuje placówka Zakonu Pijarów Matki Bożej Królowej Szkół Pobożnych. Zakon prowadzi szkołę podstawową na terenie osiedla Bażantowo.
Duszpasterstwo.
Kapłani pochodzący z parafii;
Poprzedni proboszczowie;

</doc>
<doc id="1457788" url="https://pl.wikipedia.org/wiki?curid=1457788" title="Lag be-Omer">
Lag be-Omer



</doc>
<doc id="1457790" url="https://pl.wikipedia.org/wiki?curid=1457790" title="10 Wielkopolski Pułk KBW">
10 Wielkopolski Pułk KBW

10 Wielkopolski Pułk KBW – oddział Korpusu Bezpieczeństwa Wewnętrznego.
Pułk istniał w latach 1945-1966, w garnizonie Poznań. Brał udział w pacyfikacji miasta podczas Czerwca '56 (następnie gen. Stanisław Popławski wylądował na lotnisku Ławica i przejął dowództwo akcji od dowódcy 10 Pułku KBW).

</doc>
<doc id="1457794" url="https://pl.wikipedia.org/wiki?curid=1457794" title="Mistrzostwa Europy U-18 w piłce nożnej 1978">
Mistrzostwa Europy U-18 w piłce nożnej 1978



</doc>
<doc id="1457795" url="https://pl.wikipedia.org/wiki?curid=1457795" title="Parafia Świętej Rodziny i św. Maksymiliana Kolbego w Katowicach">
Parafia Świętej Rodziny i św. Maksymiliana Kolbego w Katowicach

Parafia Świętej Rodziny i św. Maksymiliana Kolbego w Katowicach − katolicka parafia w dekanacie Katowice Panewniki. Liczy 6.000 wiernych.
Parafia została erygowana 17 października 1982 roku. Kościół poświęcił abp Damian Zimoń w 1993 roku. Budowę kościoła prowadził ks. Józef Nowaczyk.
Grupy parafialne.
Przy brynowskiej parafii działają następujące grupy duszpasterstwa parafialnego: Ministaranci, Legion Maryi, Bractwo Szkaplerzne, Oaza Domowego Kościoła (Oaza rodzin), Oaza dorosłych, Oaza młodzieży, Dzieci Maryi, Franciszkański Zakon Świeckich, Koło różańcowe, Zespół Charytatywny.

</doc>
