<doc id="1462718" url="https://pl.wikipedia.org/wiki?curid=1462718" title="Hermann Johannes Pfannenstiel">
Hermann Johannes Pfannenstiel

Hermann Johannes Pfannenstiel (ur. 28 czerwca 1862 w Berlinie, zm. 3 lipca 1909 w Kilonii) – niemiecki lekarz ginekolog i położnik. Wprowadził do położnictwa nową technikę cięcia chirurgicznego, znaną do dziś jako cięcie Pfannenstiela, dokonał też istotnych obserwacji nad nowotworami jajników.
Życiorys.
Johannes Pfannenstiel urodził się w Berlinie w 1862 roku jako syn dyrektora banku Hermanna Pfannenstiela (1829-1896) i Johanny z domu Bornitz. Wbrew życzeniom ojca zdecydował się studiować medycynę, przez co ten pozbawił go finansowego wsparcia. Studiował na Uniwersytecie Fryderyka Wilhelma w rodzinnym mieście i 13 sierpnia 1885 roku został doktorem medycyny. Następnie praktykował w Berlinie u von Rabenaua, w Poznaniu u Pauly’ego i, od 1887, we Wrocławiu u Heinricha Fritscha. 23 kwietnia 1890 roku habilitował się i został Privatdozentem. Jako asystent we Wrocławiu współpracował z Heidenhainem, Flüggem, Mikuliczem-Radeckim, Ponfickiem, Bornem, Lubarschem i Röhmannem. Od 1896 roku praktykował na oddziale położniczym wrocławskiego Szpitala Elżbietanek ("Krankenhaus der Elisabethinerinnen"). 27 marca 1902 roku otrzymał katedrę położnictwa i ginekologii w Gießen, gdzie zastąpił Löhleina. Pięć lat później przyjął ofertę Uniwersytetu w Kilonii objęcia tamtejszej katedry położnictwa i ginekologii. Od 1881 roku był sekretarzem Niemieckiego Towarzystwa Ginekologicznego ("Deutsche Gesellschaft für Gynäkologie"). Od 1896 był jednym z redaktorów czasopisma Archiv für Gynäkologie. 
W 1889 roku poślubił Elisabeth Behlendorff, z którą miał syna Wilhelma (1890-1982). Zmarł 3 lipca 1909 roku z powodu posocznicy wywołanej zakażeniem środkowego palca lewej ręki, skaleczonego podczas operacji ropnia przydatków.
Dorobek naukowy.
Pfannenstiel napisał liczne prace z dziedziny patologii układu moczowo-płciowego i chorób ginekologicznych. W 1908 roku przedstawił pierwszy opis choroby hemolitycznej noworodków (historycznie określanej nazwą choroby albo zespołu Pfannenstiela). Jako pierwszy rozróżnił gruczolakotorbielaki jajnika surowicze i śluzowe.
Pfannenstiel pamiętany jest również jako pomysłodawca tzw. cięcia Pfannenstiela, stosowanego w chirurgii położniczej do dziś. Opis tej metody, będącej zmodyfikowaną techniką cięcia według Kehrera, przedstawił w 1900 roku, powołując się w swojej pracy na 51 przeprowadzonych zabiegów. Cięcie Pfannenstiela zmniejszyło częstość przepuklin w bliźnie operacyjnej, poprawiło też kosmetyczne efekty operacji położniczych.

</doc>
<doc id="1462719" url="https://pl.wikipedia.org/wiki?curid=1462719" title="Świeńczyc">
Świeńczyc

Świeńczyc (Świenczyc) – polski herb szlachecki.
Opis herbu.
"W polu złotym krzyż srebrny podwójny {patriarchalny}. Na hełmie w koronie trzy pióra strusie. Labry złote, podbite srebrem." Czasami krzyż jest też rysowany z równymi ramionami.
Zawołanie.
Świenczyc, męska forma od świenca /f./ – dziewica święta, najświętsza relikwia.
Geneza herbu.
Historia herbu wiąże się z wczesnośredniowiecznym kultem relikwii Drzewa Krzyża Świętego i relikwiarzem Drzewa Krzyża Świętego – stauroteką, i ma swe początki w IV wieku, kiedy to św. Helena matka Cesarza Konstantyna zleciła, wykonanie prac wykopaliskowych na Golgocie, w wyniku których odkryto elementy Drzewa Męki Chrystusowej. Kult ten nabrał ponownie szczególnego wymiaru w okresie wypraw krzyżowych do Ziemi Świętej (XII – XIV) i wiązał się z etosem obrony Ziemi Świętej przed niewiernymi. Wielkim czcicielem relikwii był król Władysław II Jagiełło, który wielokrotnie nawiedzał relikwie Drzewa Krzyża Świętego w klasztorze na Świętym Krzyżu. Po swym chrzcie i przyjęciu korony polskiej, krzyż podwójny patriarchalny stał się herbem Jagiellonów, w odróżnieniu od Pogoni herbu Litwy czy Kolumn, herbu dynastii Giedymina. Jagiełło też, nadawał ten herb rycerzom szczególne zasłużonym.
Do Europy krzyż ten dotarł za pośrednictwem Bizancjum w formie relikwiarzy, tak zwanych staurotek, których większa liczba powstała w Konstantynopolu za panowania cesarza Manuela I Komnena (1143–1180). Jego kult dla relikwii Drzewa Krzyża Świętego był powszechnie znany. Znalazły się one jako dary na Rusi i Węgrzech, gdzie w roku 1169 otrzymał relikwiarz król Bela III z okazji małżeństwa z Anną z Antiochii – poprzez które stawał się król węgierski szwagrem cesarza. Wprowadził on podwójny krzyż, ten symbol państwowy Bizancjum na swoją pieczęć, a stąd do herbu Węgier, gdzie istnieje do dzisiaj. Podobnie na Słowacji, podwójny krzyż jest obecnie głównym elementem w godle herbu tego państwa. Stauroteki do Polski przybyły za pośrednictwem Rusi i Węgier. Świętokrzyskie relikwie do Polski przywiózł najprawdopodobniej król Węgier Stefan V, w 1270 roku. Posłużyły królowi Węgier do umocnienia sojuszu z księciem krakowsko-sandomierskim Bolesławem Wstydliwym, chodziło o uzyskanie poparcia księcia polskiego w sporze Arpadów z Przemyślidami, o spadek po Babenbergach, których ostatni przedstawiciel Fryderyk II Bitny zginął w 1246 roku w zwycięskiej dla siebie bitwie.
Relikwie pozostały w Krakowie, skąd w latach 1306–1308 zostały przekazane benedyktynom łysogórskim przez Władysława I Łokietka. Od tego momentu rozpoczyna się w Polsce kult Drzewa Krzyża Świętego. Wysunął on klasztor świętokrzyski na pierwsze miejsce wśród klasztorów polskich. Szczególną pozycję zdobył klasztor za panowania króla Władysława II Jagiełły, który otoczył klasztor opieką; wprowadził podwójny krzyż do heraldyki jagiellońskiej, jako swój osobisty herb. Nie bez znaczenia był też fakt, że ówczesny opat świętokrzyski Mikołaj Drozdek był spowiednikiem króla. W planach Władysława Jagiełły, benedyktyni świętokrzyscy mieli prowadzić chrystianizację na Rusi.
Historia herbu.
Niesiecki podaje, „przy początkach wiary chrześcijańskiej w Polsce nadany...”
Według legendy, syn króla węgierskiego św. Stefana, książę Emeryk wybrał się do Polski, do swojego wuja Bolesława Chrobrego. Zgodnie z ówczesnym zwyczajem zabrał ze sobą mały relikwiarz, jako rękojmię bezpieczeństwa. Bolesław Chrobry wyjechał na spotkanie swego krewnego i w Górach Świętokrzyskich urządził polowanie na jego cześć. Młody książę Emeryk był zachwycony polowaniem w nieprzebytej puszczy. Jednak w pogoni za jeleniem oddalił się od reszty orszaku i zabłądził. Wtedy złożył ślub, że jeśli ocaleje i odnajdzie drogę, to zostawi na tym miejscu relikwie Drzewa Krzyża Świętego, które miał przy sobie zawieszone na szyi. W trakcie modlitwy ukazał mu się anioł, który wskazał mu drogę do klasztoru na Świętym Krzyżu. Po ocaleniu, na dowód wdzięczności, pozostawił relikwiarz w nowo budowanym klasztorze.
Symbolem klasztoru jest podwójny krzyż, którego wyższe ramię jest krótsze od dolnego. Krzyż ten, niezależnie od określeń heraldycznych, jakie nosi nierozłącznie związany jest z kultem i symboliką relikwii Drzewa Krzyża Świętego.
Litwini często najeżdżali polskie pogranicze Mazowsze i Podlasie. Tak było i w 1372 r., kiedy to Litwini i Żmudzini pod wodzą księcia Kiejstuta najechali Księstwo Mazowieckie. Jeden z pododdziałów zapuścił się na Łysą Górę do klasztoru Świętego Krzyża i kompletnie go złupił. Najeźdźcy zrabowali wtedy relikwie Drzewa Krzyża Świętego oprawione w srebro. Była to relikwia już wtedy ciesząca się w Polsce wielkim kultem. W drodze powrotnej wóz z relikwią utknął na przeprawie przez rzekę, konie odmówiły posłuszeństwa, zrabowane przedmioty utonęły w rzece. Srebrny relikwiarz został wyniesiony z rzeki przez żołnierza, który nieszczęśliwym trafem jeszcze w czasie wyprawy zmarł. Uwieziona na Żmudź relikwia stała się nieszczęściem, ktokolwiek ją dotknął, w krótkim czasie umierał. Chcąc pozbyć się nieszczęsnego przedmiotu książę Witold w „braterskim geście”, przy okazji koronacji (1386 r.) króla Władysława II Jagiełły, postanowił zwrócić relikwie klasztorowi. Delegacja polskich rycerzy pojechała po relikwie na Żmudź, a następnie, z wielką atencją umieszczono relikwie w klasztorze na Świętym Krzyżu, zaś rycerzom, którzy przywieźli relikwie król Władysław Jagiełło nadał herb: „W złotym polu – symbol wierności chrześcijańskiej, chwały, srebrny – symbol prawdy, niewinności, podwójny krzyż – symbol męki i śmierci Chrystusa i Dobrego Łotra. Przy czym dłuższe ramie symbolizuje mękę i śmierć Chrystusa, a krótsze Dobrego Łotra.” Herb zatem został nadany za zasługi dla chrześcijaństwa.
Herbowni.
Grabiański, Gubiński, Jeziernicki, Korczewski, Korczowski, Krażowski, Sieskiewicz, Urzendowski, Urzędowski, Wiland, Willand.
Heraldyka samorządowa.
Osada /wieś/ wymieniona w 1346 r. Siedziba eremu kanoników regularnych św. Grobu od 1354 r. Prawa miejskie z rąk Władysława Jagiełły w 1397 r.
Wczesnomiejska osada wymieniona w bulli gnieźnieńskiej z 1136 r. oraz w dokumencie Henryka Sandomierskiego z 1166 r. Jako miasto występuje w 1342 r.
Wczesnomiejska osada wymieniona w 1270 r. własność opata łysogórskiego.
Wczesnomiejska osada wymieniona w 1167 r. jako własność Bożogrobców miechowskich.

</doc>
<doc id="1462722" url="https://pl.wikipedia.org/wiki?curid=1462722" title="Ratusz w Pasłęku">
Ratusz w Pasłęku

Ratusz w Pasłęku – ratusz miejski w Pasłęku, przy ulicy Bolesława Chrobrego pochodzi z XIV wieku, przebudowany został w poł. XV w., XVI w. i w 1650 roku. Został zniszczony podczas II wojny światowej i odbudowany w latach 1959-1961. W budynku mieści się m.in. Biblioteka Pedagogiczna. 
Ratusz jest budynkiem piętrowym z poddaszem, doświetlonym okienkami i pokrytym dwuspadowym dachem z czerwonej dachówki. Późnorenesansowe szczyty pochodzą z 1556 roku. Od jednej strony posiada podcień, wsparty na trzech kolumnach. 

</doc>
<doc id="1462724" url="https://pl.wikipedia.org/wiki?curid=1462724" title="Podmiot powiązany">
Podmiot powiązany

Zgodnie z ustawą z dnia 15 lutego 1992 r. o podatku dochodowym od osób prawnych () za podmiot powiązany uważa się:
Przedsiębiorstwa powiązane oznaczają przedsiębiorstwa, które pozostają w jednym z poniższych związków:

</doc>
<doc id="1462725" url="https://pl.wikipedia.org/wiki?curid=1462725" title="George Żarnecki">
George Żarnecki



</doc>
<doc id="1462727" url="https://pl.wikipedia.org/wiki?curid=1462727" title="Wyprawa na Księżyc 3D">
Wyprawa na Księżyc 3D

Wyprawa na Księżyc 3D (oryg. "Fly Me To The Moon", 2008) – amerykańsko-belgijski film animowany.
Bohaterami filmu są trzy małe muszki o imionach Nat, Klucha i Iloraz, które wyruszają w kosmos.
Premiera filmu w polskich kinach odbyła się 10 października 2008 roku.
Wersja polska.
Wersja polska: SDI Media Polska
Reżyseria: Marek Robaczewski
Dialogi: Jan Jakub Wecsile
Wystąpili:

</doc>
<doc id="1462730" url="https://pl.wikipedia.org/wiki?curid=1462730" title="Ołtarz Mikołaja z Verdun">
Ołtarz Mikołaja z Verdun

Ołtarz Mikołaja z Verdun – cenny przykład późnoromańskiego złotnictwa ze schyłku XII wieku. Wykonany został w 1181 przez Mikołaja z Verdun. Znajduje się w kaplicy św. Leopolda wchodzącej w skład opactwa Kanoników Regularnych w Klosterneuburgu koło Wiednia. 
Ołtarz składa się z 51 plakietek wykonanych ze złota. Każda z nich ma kształt trójlistnej arkady, ustawione są one w trzech rzędach. Pierwotnie plakietki te stanowiły okładzinę ambony, jeszcze w średniowieczu utworzono z nich tryptyk ołtarzowy. Układ scen nie jest przypadkowy, przebiega on niezgodnie z chronologią biblijną, lecz z treściami ideowymi. Scenom z Nowego Testamentu, które znajdują się w rzędzie środkowym i odnoszą się do działalności Jezusa Chrystusa (stąd określenie "sub Gratia"), przyporządkowane zostały przedstawienia ze Starego Testamentu, w dwóch rzędach, górnym i dolnym. W górnym znalazły się wydarzenia z okresu przed nadaniem prawa – "ante Legem" – obejmującego epokę od Adama do Mojżesza. W pasie dolnym umieszczone zostały przedstawienia ilustrujące okres od nadania prawa Mojżeszowi na Synaju do narodzin Jezusa, to epoka "sub Lege". W centrum zgodne z hierarchią znajduje się scena Ukrzyżowania. Oprócz postaci biblijnych zostały przedstawione wizerunki aniołów oraz personifikacje cnót. Obramienia pojedynczych scen zawierają leoniańskie napisy łacińskie, które nadają alegoryczny charakter całej kompozycji.

</doc>
<doc id="1462731" url="https://pl.wikipedia.org/wiki?curid=1462731" title="Haumea (astronomia)">
Haumea (astronomia)



</doc>
<doc id="1462732" url="https://pl.wikipedia.org/wiki?curid=1462732" title="Haumea (planeta karłowata)">
Haumea (planeta karłowata)



</doc>
<doc id="1462736" url="https://pl.wikipedia.org/wiki?curid=1462736" title="Vedad Ibisević">
Vedad Ibisević



</doc>
<doc id="1462739" url="https://pl.wikipedia.org/wiki?curid=1462739" title="Don’t Say a Word">
Don’t Say a Word

Don't Say a Word – czwarty minialbum fińskiego zespołu power metalowego Sonata Arctica. Grupa wydała także singel o tym samym tytule, zawierający tylko pierwszy i trzeci utwór ("Don't Say a Word").

</doc>
<doc id="1462742" url="https://pl.wikipedia.org/wiki?curid=1462742" title="Wyspa dzieci (album)">
Wyspa dzieci (album)

Wyspa dzieci – album zespołu 2 plus 1, wydany w 1975 roku przez Polskie Nagrania „Muza”.
Ogólne informacje.
Była to druga płyta w karierze zespołu, stylistycznie nawiązująca do debiutanckiego albumu, "Nowy wspaniały świat". Za muzykę do większości utworów odpowiadał Janusz Kruk, natomiast teksty napisali Marek Dutkiewicz, Wojciech Młynarski, Ernest Bryll i Jonasz Kofta. "Wyspa dzieci" jest koncepcyjną płytą i w zamyśle Janusza Kruka miała tworzyć zwartą, spójną całość. Jej teksty opowiadają o problemach dzieci i młodzieży.
Płyta odniosła sukces komercyjny i zdobyła liczne pochwały ze strony krytyków. Wiele utworów stało się przebojami, m.in. „Kołysanka matki”, którą zespół wywalczył III miejsce na festiwalu w Sopocie w 1974 roku, „Gwiazda dnia” z filmu "W pustyni i w puszczy" czy piosenka tytułowa.
W 2001 roku wydano reedycję albumu na płycie kompaktowej. Od wielu lat krążek ten nie jest wznawiany, dlatego stał się okazem unikatowym wśród kolekcjonerów.
Lista utworów.
Strona A
Strona B
Twórcy.
2 plus 1
Muzycy towarzyszący:

</doc>
<doc id="1462743" url="https://pl.wikipedia.org/wiki?curid=1462743" title="Włodzimierz Kwaskowski">
Włodzimierz Kwaskowski

Włodzimierz Kwaskowski (ur. 31 lipca 1914 w Warszawie, zm. 22 kwietnia 1990 w Łodzi) – polski aktor teatralny i filmowy, reżyser teatralny. 
Życiorys.
Absolwent Instytutu Reduty w Warszawie. Wieloletni aktor Teatru im. S. Jaracza w Łodzi. W filmie fabularnym debiutował w 1946 roku, miał w swoim dorobku około siedemdziesięciu ról filmowych. Był współwykonawcą popularnej piosenki pt. "Roztańczone nogi" z fimu "Hallo Szpicbródka, czyli ostatni występ króla kasiarzy".
Odznaczenia.
" Źródło": FilmPolski.pl

</doc>
<doc id="1462744" url="https://pl.wikipedia.org/wiki?curid=1462744" title="Parafia św. Mateusza">
Parafia św. Mateusza

Parafie pod wezwaniem św. Mateusza

</doc>
<doc id="1462746" url="https://pl.wikipedia.org/wiki?curid=1462746" title="ACM International Collegiate Programming Contest">
ACM International Collegiate Programming Contest



</doc>
<doc id="1462747" url="https://pl.wikipedia.org/wiki?curid=1462747" title="Irańscy arcymistrzowie szachowi">
Irańscy arcymistrzowie szachowi

Lista irańskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Iranu reprezentowali tylko w pewnym okresie swojego życia.

</doc>
<doc id="1462749" url="https://pl.wikipedia.org/wiki?curid=1462749" title="Hrabstwo Clarke (Iowa)">
Hrabstwo Clarke (Iowa)

Hrabstwo Clarke – hrabstwo położone w USA w stanie Iowa z siedzibą w mieście Osceola. Założone w 1846 roku.

</doc>
<doc id="1462751" url="https://pl.wikipedia.org/wiki?curid=1462751" title="Video (album 2 plus 1)">
Video (album 2 plus 1)

Video – album zespołu 2 plus 1, wydany w 1985 roku przez wytwórnię Savitor.
Ogólne informacje.
Płyta była kontynuacją brzmienia zapoczątkowanego na poprzednim wydawnictwie zespołu, "Bez limitu". Nowością, jaka pojawia się na tej płycie, jest użycie instrumentów dętych. W roli autora tekstów pojawia się ponownie Andrzej Mogielnicki, który napisał słowa na poprzednią płytę, a także John Porter i Maciej Zembaty, z którymi zespół pracował wówczas pierwszy raz. John Porter udziela się na płycie także wokalnie, śpiewając w duecie z Elżbietą Dmoch piosenkę "Chińskie latawce". Muzykę do większości piosenek napisał Janusz Kruk. Jedną piosenkę skomponowała Elżbieta Dmoch, która nigdy wcześniej nie występowała w tej roli.
Pierwszym singlem z albumu był utwór "Wielki mały człowiek", wydany jeszcze w 1984 roku. Stał się on wielkim hitem i zdobył wysokie miejsca na listach przebojów. Na stronie B singla znalazła się piosenka "Cudzy ogień nie grzeje", która nie trafiła na longplay. Kolejne piosenki promujące album to m.in. "Video" i "Samo życie". Na potrzeby promocji płyty nakręcono również specjalny program telewizyjny.
Album nie został wydany w formacie CD. Można znaleźć jedynie pojedyncze piosenki na kompaktowych kompilacjach grupy.
Lista utworów.
Strona A:
Strona B:
Teledyski.
"Wielki mały człowiek"
"Samo życie (Chmury umysłu)"
"Pij moje łzy"
"Video"
"Chińskie latawce"
Twórcy.
2 plus 1:
Muzycy towarzyszący:

</doc>
<doc id="1462753" url="https://pl.wikipedia.org/wiki?curid=1462753" title="Cmentarz wojenny nr 106 – Biecz">
Cmentarz wojenny nr 106 – Biecz

Cmentarz wojenny nr 106 – Biecz – cmentarz wojenny z okresu I wojny światowej w Bieczu, w województwie małopolskim, w powiecie gorlickim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W III okręgu gorlickim takich miejsc pochówku jest 54.
Opis cmentarza.
Obiekt znajduje się na stromym stoku przy ulicy Bochniewicza, koło kościoła Bożego Ciała. Jego projektant Hans Mayr umiejętnie dopasował go stylem do okolicznych zabytków. W cmentarz wkomponował rosnący na tym terenie okazały dąb. Ze względu na stromy stok cmentarz zaprojektował w postaci wznoszących się nad sobą tarasów. 4 pola grobowe są oddzielone murami i połączone schodami. Wejście na cmentarz długimi, betonowymi schodkami przez ozdobną bramę. Ogrodzenie tworzy kamienny mur nakryty betonowym parapetem. Głównym pomnikiem jest kamienny krzyż łaciński wkomponowany w tylną ścianę ogrodzenia.
Na nagrobkach znajdują się osadzone na betonowym cokole krzyże różnego typu.
Polegli.
Pochowano tutaj 386 żołnierzy, w tym:
Budowę tego miejsca pochówku rozpoczęli Austriacy po zwycięskiej bitwie pod Gorlicami i przepędzeniu wojsk rosyjskich daleko na wschód. W urządzaniu obiektu brali udział jeńcy wojenni. Zajmowali się m.in. ekshumacją i przenoszeniem ciał poległych żołnierzy, których zaraz po bitwie pochowano w różnych prowizorycznych miejscach pochówków, m.in. obok pobliskiej kolegiaty.
Losy cmentarza.
W okresie Polski międzywojennej obiekt jako nowy był jeszcze w dobrym stanie. Po II wojnie światowej ranga tego miejsca pochówku w świadomości społeczeństwa i ówczesnych władz zmalała, przybyły bowiem nowe, świeższe mogiły i dramatyczne historie nowej wojny. Obiekt ulegał w naturalny sposób niszczeniu przez czynniki pogody i roślinność. Olbrzymi dąb runął niszcząc część nagrobków, które później wykorzystano do naprawy prowizorycznych schodów. Krzewy zarosły cmentarz, a zacieniając elementy kamienne spowodowały ich zawilgocenie i obrośnięcie mchami.
Obiekt poddano kapitalnemu remontowi. W 2017 roku był w bardzo dobrym stanie.

</doc>
<doc id="1462754" url="https://pl.wikipedia.org/wiki?curid=1462754" title="Cmentarz wojenny nr 105 – Biecz">
Cmentarz wojenny nr 105 – Biecz

Cmentarz wojenny nr 105 – Biecz-Harta – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie, zaprojektowany przez Hansa Mayra, znajdujący się w Bieczu. Należy do III Okręgu Cmentarnego Gorlice.
Opis.
Znajduje się w zachodniej części miasta Biecz, na wzgórzu Harta. Cmentarz powstał przy pochodzącej z 1812 kapliczce, która stanowi jego główny element kompozycyjny. Ma kształt wieloboku o powierzchni 173 m². Cmentarz otacza murowany parkan, znajduje się na nim drewniany krzyż z półokrągłym daszkiem. Na grobach znajdują się typowe dla projektów Mayra żeliwne krzyże z miejscem na tabliczkę na skrzyżowaniu ramion. Cmentarz znajduje się na terenie osuwiskowym i jest obecnie w bardzo złym stanie – północna część skarpy, wraz z fragmentem cmentarza, obsunęła się.
Na cmentarzu pochowano 43 żołnierzy w 10 pojedynczych grobach i 13 mogiłach zbiorowych:
poległych w 1914 i w maju 1915 w walkach o Biecz. Znane są nazwiska 40 pochowanych.

</doc>
<doc id="1462757" url="https://pl.wikipedia.org/wiki?curid=1462757" title="UnOpened">
UnOpened

UnOpened – pierwszy singel fińskiego zespołu power metalowego Sonata Arctica.

</doc>
<doc id="1462759" url="https://pl.wikipedia.org/wiki?curid=1462759" title="Klasztor Sant Pau de Camp w Barcelonie">
Klasztor Sant Pau de Camp w Barcelonie

Klasztor Sant Pau del Camp (pol. "św. Pawła z Pola") – romański klasztor, najstarszy zabytek sakralny Barcelony położony w Raval, w dzielnicy Ciutat Vella. Nazwa obiektu pochodzi od jego położenia w momencie budowy, kiedy klasztor znajdował się na terenach wiejskich, poza murami miasta. 
Historia.
Nieznane są dokładne daty budowy pierwszego klasztoru na tym miejscu, który jednak na pewno istniał przed rokiem 911. Obecny budynek datuje się z 985, kiedy został odbudowany po ataku wojsk Almanzora. Dzisiejsza forma klasztoru została ukształtowana przez przebudowy i rozbudowy w XI i XII wieku (po kolejnej napaści). W tym okresie dobudowano do niego dzwonnicę. Cały czas właścicielami kompleksu byli benedyktyni. 
W XIV wieku, po budowie nowych murów obronnych, klasztor znalazł się w obrębie rozrastającej się Barcelony, przeprowadzona została również kolejna jego rozbudowa. W 1508 jego społeczność połączyła się z opactwem Sant Cugat. W 1672 zakonnicy opuścili będący w coraz gorszym stanie technicznym kompleks i urządzili w nim nowicjat. W 1835 obiekt przestał pełnić funkcje sakralne. Kolejno znajdowała się w nim szkoła (1842–1850) oraz koszary wojskowe (do 1890). Od 1879 klasztor ma status zabytku (Monumento Nacional). W czasie hiszpańskiej wojny domowej odniósł duże straty, od tego czasu poddawany jest sukcesywnym konserwacjom. 
W klasztorze został pochowany Guifre (Wifredo) Borrell, hrabia Barcelony. 
Architektura.
Klasztor został wzniesiony na planie krzyża greckiego, z trzema absydami. W jego zewnętrznej dekoracji wyróżnia się tympanon i portal zachodni z zespołem rzeźb Chrystusa, Świętych Piotra i Pawła oraz motywów roślinnych i zwierzęcych (w tym zwierząt symbolizujących czterech ewangelistów). Wnętrze obiektu jest prawie pozbawione dekoracji, jedynie półkoliste okna wypełniają witraże, a podłogę częściowo zdobi mozaika z motywami zwierzęcymi. Od pozostałych budynków stylowo odróżnia się czternastowieczna dzwonnica, przy budowie której zastosowano elementy stylu mauretańskiego. 

</doc>
<doc id="1462760" url="https://pl.wikipedia.org/wiki?curid=1462760" title="Kościół św. Marka">
Kościół św. Marka

Niektóre kościoły pod wezwaniem św. Marka:

</doc>
<doc id="1462761" url="https://pl.wikipedia.org/wiki?curid=1462761" title="Opactwo w Klosterneuburgu">
Opactwo w Klosterneuburgu

Opactwo w Klosterneuburgu (niem. "Stift Klosterneuburg") – kompleks zabudowań klasztornych, zlokalizowanych w centrum Klosterneuburga (Dolna Austria), 4 km na północny zachód od granic administracyjnych Wiednia. Jeden z najważniejszych ośrodków sakralnych i kulturowych Austrii.
Dzieje opactwa.
Położony nad Dunajem klasztor należy do kanoników regularnych sprowadzonych tu w 1133 przez margrabiego Leopolda III Babenberga i jego żonę Agnieszki von Waiblingen. Zbudowano go obok nieistniejącej już rezydencji Babenbergów. Kościół pod wezwaniem Najświętszej Marii Panny wzniesiono w latach 1114–1136 w stylu romańskim w formie trójnawowej bazyliki z transeptem i prezbiterium zamkniętym półokrągła absydą. 
W 1220 wzniesiono kaplicę znaną jako , pierwszy znany przykład architektury gotyckiej w Austrii. Ufundował ją książę Leopold VI Sławny. Pełniła ona rolę kaplicy zamkowej Babenbergów. Została zniszczona w XVIII w. Z zachowanych fundamentów wynika, iż była to jednonawowa budowla z zachodnią emporą przeznaczoną dla władcy. Nawa składała się z trzech przęseł i była zamknięta wieloboczną absydą. W średniowieczu klasztor mieścił szkołą iluminatorską. Opactwo było przekształcone w XIV i XV w. Przed 1592 wzniesiono obecną fasadę zachodnią.
W dobie baroku dokonano gruntownej przebudowy opactwa. W kościele klasztornym urządzono nowy wystrój wnętrza, w skład którego wchodzą m.in. ołtarz główny, ambona, stalle (M. Steinl), organy (J. G. Freundt) liczne ołtarze w nawach bocznych. Wnętrze otrzymało bogatą dekorację stiukową, wykonaną przez S. Bussiego (1680–1723) oraz freski, które namalował Johann Michael Rottmayr. W latach 1677–1680 przebudowano kapitularz przy krużgankach klasztornych na kaplicę Św. Leopolda ("Leopoldskapelle") gdzie przeniesiono miejsce wiecznego spoczynku Leopolda III.
Na zlecenie cesarza Karol VI Habsburga dokonano wielkiej rozbudowy opactwa. Przedsięwzięcie to podyktowane względami dynastycznymi, zakładało wzniesienie w Klosterneuburgu austriackiego Eskurialu. Prace powierzono architektom Donatowi Felice d’Allio oraz . Udało się zrealizować jedynie część tych planów, po 1730 powstało monumentalne skrzydło wschodnie, zabudowania wokół dziedzińca mieszczące trakt cesarski z salami m.in. Cesarską (zdobioną freskami D. Grana), Terrana, reprezentacyjną klatką schodową. W latach 80. XIX w. austriacki architekt Friedrich von Schmidt przebudował w duchu neogotyckim fasadę zachodnią kościoła.
Położony na wysokim wzgórzu opactwo tworzą kościół i przylegające od strony wschodniej zabudowania klasztorne. W klasztorze znajdują się bezcenne dzieła sztuki średniowiecznej. W kaplicy Św. Leopolda znajduje się wykonany w 1181 przez Mikołaja z Verdun ołtarz, składający się z 51 złoconych plakietek z emaliowanymi przedstawieniami ze Starego i Nowego Testamentu. W klasztornym muzeum znajduje się XIV-wieczna "Madonna z Klosterneuburga" gotycka rzeźba, w dziale gotyckiego malarstwa tablicowego znajdują się kwatery Ołtarza Albrechta z ok. 1437 dzieło anonimowego artysty znanego jako Mistrz Ołtarza Albrechta oraz XVI-wieczny Ołtarz Leopolda. Namalowany w latach 1489–1492 przez Hansa Parta tryptyk przedstawia drzewo genealogiczne dynastii Babenbergów. 
Ponadto w klasztorze znajdują się cenne zbiory malarstwa książkowego. Opactwo w Klosterneuburgu było tematem kilku obrazów Egona Schielego, jeden z nich znajdują się w klasztornym muzeum.

</doc>
<doc id="1462762" url="https://pl.wikipedia.org/wiki?curid=1462762" title="Franz Nopcsa">
Franz Nopcsa



</doc>
<doc id="1462766" url="https://pl.wikipedia.org/wiki?curid=1462766" title="Hrabstwo Clay (Iowa)">
Hrabstwo Clay (Iowa)

Hrabstwo Clay – hrabstwo położone w USA w stanie Iowa z siedzibą w mieście Spencer. Założone 1851 roku.

</doc>
<doc id="1462767" url="https://pl.wikipedia.org/wiki?curid=1462767" title="Marc Zwiebler">
Marc Zwiebler

Marc Zwiebler (ur. 13 marca 1984 w Bonn) – niemiecki badmintonista.
W 2008 roku wystartował w Igrzyskach Olimpijskich, przegrywając w 1/8 finału z Południowym Koreańczykiem Lee Hyun-ilem (13:21, 11:21), na igrzyskach w Londynie odpadł w 1/8 finału.

</doc>
<doc id="1462769" url="https://pl.wikipedia.org/wiki?curid=1462769" title="Wolf &amp; Raven">
Wolf &amp; Raven

Wolf &amp; Raven – drugi singel fińskiego zespołu power metalowego Sonata Arctica. Jest to jedyne wydawnictwo zespołu, które zawiera utwór "Peacemaker" w wersji studyjnej.

</doc>
<doc id="1462772" url="https://pl.wikipedia.org/wiki?curid=1462772" title="Dinosauriformes">
Dinosauriformes

Dinosauriformes – klad archozaurów obejmujący dinozaury i ich najbliższych krewnych. Wszystkie należące do niego zwierzęta cechowały się skróconymi kończynami przednimi i przynajmniej częściowo perforowaną panewką stawu biodrowego ("acetabulum") – otworem w kości miednicznej używanym tradycyjnie do definiowania dinozaurów.
Nazwa Dinosauriformes została ukuta w 1992 roku przez Fernanda Novasa i zdefiniowana jako odnosząca się do kladu obejmującego wszystkich potomków ostatniego wspólnego przodka lagozucha i dinozaurów. W późniejszych pracach Novas w definicji Dinosauriformes zamiast lagozucha używał marazucha. Monofiletyzm Dinosauriformes jest wspierany siedmioma synapomorfiami. W 2004 roku Michael J. Benton zaproponował odmienną definicję Dinosauriformes, wedle której byłby to klad obejmujący wszystkich przedstawicieli Ornithodira bliżej spokrewnionych z Neornithes niż z lagerpetonem, jednak Paul Sereno przyznał rację definicji Novasa, gdyż "Lagerpeton" jest stosunkowo słabo poznany.

</doc>
<doc id="1462773" url="https://pl.wikipedia.org/wiki?curid=1462773" title="Pseudolagosuchus">
Pseudolagosuchus



</doc>
<doc id="1462775" url="https://pl.wikipedia.org/wiki?curid=1462775" title="Nicolaus Voigtel">
Nicolaus Voigtel

Nicolaus Voigtel (ur. w 1658 r. we Freibergu w Saksonii, zm. 30 października 1713 r. w Eisleben) saksoński mierniczy i urzędnik kontroli skarbowej w zadłużonych kopalniach należących do rodu Mansfeldów oraz autor podręczników do geometrii i miernictwa dla górników. 
Życie.
O jego życiu wiadomo niewiele. Ojciec był górnikiem w kopalni należącej do rodu Mansfeldów. 
Nicolaus początkowo pracował jako saksoński kontroler finansowy w zadłużonych kopalniach Turyngii. Książę elektor Jan Jerzy III Wettyn 23 stycznia 1683 r. z dniem 2 marca przeniósł go na stanowisko finansowego administratora kopalni węgla, miedzi i srebra koło Mansfeld i Eisleben oraz Hettstedt w hrabstwie Mansfeld (Powiat Mansfeld-Südharz w Saksonii). Zapewne nowa funkcja skłoniła Nicolausa do szukania sposobów zaoszczędzenia pieniędzy przez wykonywanie potrzebnych prac kopalnianych (budowa i wytyczanie tuneli odwadniających i powietrznych) przy najmniejszym wysiłku i kosztach. Swoje doświadczenia przelał na papier. Jego książki – podręczniki miernictwa górniczego przyniosły mu rozgłos i znaczne pieniądze. W swoich dziełach, jako jeden z pierwszych, pokazał wielką użyteczność trygonometrii w pracach górniczych pod ziemią. 
O rodzinie Nicolausa wiadomo tylko tyle, że pozostawił po sobie syna o imieniu Traugott Gottlieb. Wiadomo to stąd, że tenże 10 listopada 1713 r., bezskutecznie próbował uzyskać wakujące stanowisko po swoim ojcu.

</doc>
<doc id="1462776" url="https://pl.wikipedia.org/wiki?curid=1462776" title="Cam Gigandet">
Cam Gigandet

Cam Joslin Gigandet (ur. 16 sierpnia 1982 w Tacoma) − amerykański aktor i model.
Życiorys.
Urodził się w Tacoma w stanie Waszyngton, jako syn Kim i Jaya Gigandeta, współwłaściciela pizzy systemu franczyzowego The Rock. Jego siostra Kelsie jest stylistką włosów. W 2001 ukończył Liceum Auburn High School w Auburn, w stanie Waszyngton, a następnie uczęszczał do Santa Monica Community College.
Na małym ekranie zadebiutował w 2003 rolą w serialu "". W operze mydlanej "Żar młodości" ("The Young and the Restless", 2004) wystąpił jako Daniel Romalotti. W serialu "Życie na fali" ("The O.C.", 2005-2006) grał postać złego chłopaka Kevina Volchoka. Na kinowym ekranie po raz pierwszy pojawił się w 2007 w roli Micka w komedii sportowej "Who’s Your Caddy?" z Big Boi. Był na okładkach „Men’s Health” (w listopadzie 2008), „Today” (w styczniu 2011), „August Man” (w lutym 2011) i japońskiego magazynu „Safari” (w czerwcu 2011).
Życie prywatne.
Ze związku z Dominique Geisendorff ma dwie córki - Everleigh Ray (ur. 2009) i Armie Heartly (ur. 2015) oraz syna Rekkera Radleya (ur. w 2013).
Posiada czarny pas w izraelskim systemie walki krav maga. Lubi grać w koszykówkę, golfa, a także surfować i jeździć na nartach.

</doc>
<doc id="1462778" url="https://pl.wikipedia.org/wiki?curid=1462778" title="Last Drop Falls">
Last Drop Falls

Last Drop Falls – trzeci singel fińskiego zespołu power metalowego Sonata Arctica.

</doc>
<doc id="1462779" url="https://pl.wikipedia.org/wiki?curid=1462779" title="Port lotniczy Sabha">
Port lotniczy Sabha

Port Lotniczy Sabha (IATA: SEB, ICAO: HLLS) – port lotniczy w Sabha, w Libii.

</doc>
<doc id="1462780" url="https://pl.wikipedia.org/wiki?curid=1462780" title="Towarzystwo Naukowe Krakowskie">
Towarzystwo Naukowe Krakowskie

Towarzystwo Naukowe Krakowskie (TNK) – towarzystwo naukowe ogólne założone w 1815 w Krakowie, w 1872 przekształcone w Akademię Umiejętności (AU).
Historia.
Zostało założone 24 lipca 1815 z inicjatywy Jerzego Samuela Bandtkiego przy poparciu i zaangażowaniu ówczesnego rektora Uniwersytetu Jagiellońskiego Walentego Litwińskiego.
Od swego powstania TNK ściśle współdziałało z Uniwersytetem Jagiellońskim, którego kolejni rektorzy byli prezesami TNK aż do 1852.
W latach 1815–1840 w TNK istniało sześć wydziałów: Teologii, Prawa, Medycyny, Matematyki, Literatury oraz Gospodarstwa, Wiadomości Technicznych i wszelkich Kunsztów. Po 1840 liczbę wydziałów zredukowano do czterech.
TNK prowadziło ożywioną działalność wydawniczą. W latach 1817–1872 TNK wydawało „Rocznik Towarzystwa Naukowego Krakowskiego z Uniwersytetem Krakowskim Połączonego”. W 1852 zawieszone. Reaktywowane w 1857 jako Cesarsko-Królewskie Towarzystwo Naukowe Krakowskie.
W 1872 zostało przekształcone w Akademię Umiejętności.

</doc>
<doc id="1462783" url="https://pl.wikipedia.org/wiki?curid=1462783" title="Armada Music">
Armada Music

Armada Music – wytwórnia muzyczna, założona w 2003 roku m.in. przez Armina van Buurena.
Jest to niezależna holenderska firma specjalizująca się głównie w gatunku trance.

</doc>
<doc id="1462784" url="https://pl.wikipedia.org/wiki?curid=1462784" title="Heel (przedsiębiorstwo)">
Heel (przedsiębiorstwo)

Heel (pełna nazwa to Biologische Heilmittel Heel GmbH) – firma opracowująca, produkująca i dystrybuująca preparaty homeopatyczne. Założona została w 1936 w Berlinie przez lekarza Hansa-Heinricha Reckewega. Siedziba firmy mieści się w Baden-Baden. Heel ma biura w 50 krajach na całym świecie.
"Biologische Heilmittel Heel GmbH" jest firmą-córką DELTON AG z Bad Homburg.

</doc>
<doc id="1462786" url="https://pl.wikipedia.org/wiki?curid=1462786" title="Parafia św. Jacka">
Parafia św. Jacka

Parafie pod wezwaniem św. Jacka

</doc>
<doc id="1462787" url="https://pl.wikipedia.org/wiki?curid=1462787" title="Maurice Brazil Prendergast">
Maurice Brazil Prendergast

Maurice Brazil Prendergast (ur. 10 października 1858, zm. 1 lutego 1924) – amerykański malarz postimpresjonista, grafik, ilustrator i projektant pochodzenia kanadyjskiego.
Urodził się w St. John’s na Nowej Fundlandii. Na początku lat 60. XIX w. jego rodzina przeniosła się do Bostonu. Studiował w Paryżu od 1891 w Académie Colarossi i Académie Julian, jego nauczycielami byli Gustave Courtois i Jean-Paul Laurens. Później wielokrotnie wyjeżdżał do Francji.
Posługiwał się techniką olejną, akwarelą i monotypią. Tworzył pod wpływem Cézanne'a i fowistów, członek grupy artystycznej "The Eight". Był pierwszym amerykańskim artystą, który w pełni przyswoił idee francuskiego impresjonizmu i postimpresjonizmu. Dążył do uwolnienia sztuki amerykańskiej od wpływów akademizmu.

</doc>
<doc id="1462790" url="https://pl.wikipedia.org/wiki?curid=1462790" title="Maurice Prendergast">
Maurice Prendergast



</doc>
<doc id="1462792" url="https://pl.wikipedia.org/wiki?curid=1462792" title="Kodeks Pracy (RFSRR)">
Kodeks Pracy (RFSRR)

Kodeks pracy (ros. кодекс законов о труде) – jeden z najważniejszych aktów prawnych po rewolucji październikowej i pierwszy kodeks pracy w historii Rosji. Został zastąpiony kodeksem pracy z 1922 r.
Kodeks ten został przygotowany przez specjalną komisję Ludowego Komisariatu Sprawiedliwości (Наркомюст) i Ogólnozwiązkową Centralną Radę Związków Zawodowych (ВЦСПС) i wprowadzony bez zgody Ogólnorosyjskiego Centralnego Komitetu Wykonawczego Rad w grudniu 1918, choć podczas nasilania się komunizmu wojennego faktycznie nie realizowany. Kodeks składał się z wstępu, 9 rozdziałów i 137 artykułów. Kodeks odnosił się tylko do osób zatrudnionych i otrzymująctch wynagrodzenie (pracownicy najemni).
Do najważniejszych postanowień kodeksu zalicza się:

</doc>
<doc id="1462793" url="https://pl.wikipedia.org/wiki?curid=1462793" title="NHL (seria gier komputerowych)">
NHL (seria gier komputerowych)

NHL – seria sportowych gier komputerowych wyprodukowanych przez kanadyjski odłam amerykańskiego Electronic Arts, EA Sports.
Pierwsza wersja ujrzała światło dzienne w 1991 roku.

</doc>
<doc id="1462796" url="https://pl.wikipedia.org/wiki?curid=1462796" title="Hrabstwo Clayton (Iowa)">
Hrabstwo Clayton (Iowa)

 
Hrabstwo Clayton – hrabstwo położone w USA w stanie Iowa z siedzibą w mieście Elkader. Założone w 1837 roku.

</doc>
<doc id="1462797" url="https://pl.wikipedia.org/wiki?curid=1462797" title="Legia Oficerska (PSZ)">
Legia Oficerska (PSZ)

 Legia Oficerska na Środkowym Wschodzie – oddział wojskowy Polskich Sił Zbrojnych.
Legia Oficerska została sformowana w 1940, w obozie Latrun, w Palestynie, na podstawie rozkazu L.dz. 579/I/Tjn/40 dowódcy Samodzielnej Brygady Strzelców Karpackich z 12 listopada 1940. W jej skład weszły nadwyżki oficerów zgrupowanych w Ośrodku Zapasowym SBSK. Służba w Legii była obowiązkowa dla podporuczników do lat 40 i poruczników oraz kapitanów do 45 lat.
21 grudnia 1940 dwie kompanie LO zostały przetransportowane do Egiptu, gdzie pełniły służbę wartowniczą. 1 kompania stacjonowała w Abukirze, a 2 kompania w Ditheili, gdzie ochraniały lotniska RAF. Na początku 1941 Legia, jako batalion strzelecki, przegrupowała się do Cyrenajki i pełniła służbę wartowniczą w rejonach Benghazi, Mersa-Matruh i Sidi Barrani. W lipcu 1941 roku cała legia ześrodkowała się w obozie El-Amiria.
Rozwiązana została na przełomie 1941 i 1942 roku. Część żołnierzy zdolnych do służby przeszła do oddziałów tworzącej się Armii Polskiej na Wschodzie.
Skład organizacyjny.
Stan legii 1 lutego 1941 wynosił: 227 oficerów. Uzbrojona była w karabiny angielskie Enfield i ckm typu Hotkins.
Dekalog praw i obowiązków.
Legia posiadała swój dekalog praw i obowiązków legionisty .
Podporucznicy i porucznicy spełniali rolę szeregowych, kapitanowie podoficerów, a majorowie zastępców dowódców kompanii lub dowódców plutonów specjalnych, podpułkownicy dowódców kompanii. Podporucznicy i porucznicy w czasie służby zakrywali dystynkcje oficerskie. Pensja oficerska przysługiwała każdemu legioniście w zależności od posiadanego stopnia. Żaden z oficerów Legii (łącznie z dowództwem) nie korzystał z pocztowych, a z własnych pieniędzy opłacał Arabów- służących. Każda kompania posiadała swój sąd honorowy i kasyno oficerskie.
Symbole Legii.
Sztandar&lt;br&gt;
Sztandar, ufundowany przez uchodźców polskich w Palestynie, przekazali 29 czerwca 1941 delegacji wojska przedstawiciele kolonii polskiej z Latrun. 13 lipca 1941 roku w Agami, gen. Stanisław Kopański uroczyście przekazał znak bojowy żołnierzom Legii.
Na stronie głównej wykonanej z jednolitego materiału w kolorze amarantowym znajdował się napis „Honor i Ojczyzna”, na odwrotnej zaś na białym tle umieszczono wizerunek krzyża jerozolimskiego oraz napis: „Legia Oficerska w Egipcie”.
Obecnie sztandar Legii eksponowany jest w Instytucie Polskim i Muzeum im. gen. Sikorskiego w Londynie.
Odznaka &lt;br&gt;
Odznaka posiada kształt wydłużonego krzyża maltańskiego. Wykonana z mosiądzu, złocona i emaliowana, trzyczęściowa o wym. 56 x 46 mm. Pośrodku nałożony stylizowany orzeł z inicjałami „LO” na skrzydłach i krzyżem jerozolimskim na piersi. Pod orłem półksiężyc, nad nim daty 1940 - 1941. Części emaliowane odznaki: krzyż maltański - emalia czarna, gwiazdki na jego bocznych ramionach oraz półksiężyc - emalia szmaragdowa. Gwiazdy wraz z półksiężycem stanowiły herb. Orzeł srebrny, inicjały i krzyż - złote.

</doc>
<doc id="1462799" url="https://pl.wikipedia.org/wiki?curid=1462799" title="NHL (seria gier)">
NHL (seria gier)



</doc>
<doc id="1462800" url="https://pl.wikipedia.org/wiki?curid=1462800" title="NHL (gra komputerowa)">
NHL (gra komputerowa)



</doc>
<doc id="1462801" url="https://pl.wikipedia.org/wiki?curid=1462801" title="Maximilian Carl-Friedrich Nitze">
Maximilian Carl-Friedrich Nitze



</doc>
<doc id="1462804" url="https://pl.wikipedia.org/wiki?curid=1462804" title="Parafia św. Jakuba">
Parafia św. Jakuba

Parafie pod wezwaniem św. Jakuba

</doc>
<doc id="1462809" url="https://pl.wikipedia.org/wiki?curid=1462809" title="Gliptoteka monachijska">
Gliptoteka monachijska

Gliptoteka monachijska – muzeum sztuki starożytnej w Monachium w Niemczech.
Historia kolekcji.
Kolekcja muzeum była gromadzona od początku XIX wieku, trzon kolekcji został zebrany pomiędzy 1804 a 1830. Zbiory powstały dzięki staraniom króla Bawarii Ludwika I, na polecenie którego również wybudowany został w latach 1816–1830 neoklasycystyczny gmach Gliptoteki według projektu architekta Leo von Klenzego. Obecnie Gliptoteka jest częścią dzielnicy muzealnej Monachium ("Kunstareal").
Gliptoteka była jednym z projektów realizowanych na Königsplatz w Monachium na polecenie Ludwika I, który dążył do stworzenia swoistego pomnika starożytnej kultury greckiej w Niemczech – „niemieckich Aten”. Układ kompleksu budynków na Königsplatz został zaprojektowany przez Karla von Fischera i Leo von Klenzego w 1815, przy czym formę forum z Gliptoteką po jego północnej stronie nadał mu von Lenze. Ściany muzeum zostały ozdobione kolorowymi freskami i stiukami przez wybitnych artystów tamtych czasów: Petera von Corneliusa i Wilhelma von Kaulbacha. Do oficjalnego otwarcia muzeum w Gliptotece doszło w 1830.
Ważną cezurą w historii muzeum była II wojna światowa. Wojna oszczędziła wprawdzie zbiory dzieł sztuki, bezpowrotnemu zniszczeniu uległy jednak freski na ścianach muzeum. Z powodu zniszczeń wojennych Gliptoteka była zamknięta dla zwiedzających między 1945 a 1972.
Architektura gmachu.
Budynek był pierwotnie zbudowany całkowicie z marmuru. Zrekonstruowany budynek muzeum nie dorównuje jednak swojemu pierwowzorowi. Do jego budowy zużyto mniej marmuru, a kolumny jońskie i rzeźby nie zostały dokończone.
Muzeum zostało zaaranżowane w klasycznym stylu greckim. Portyk budynku ma charakter joński, a w zewnętrznych ścianach budynku znajduje się 18 nisz, po 6 w każdej ścianie (z wyjątkiem tylnej), w których stoi 18 oryginalnych rzeźb greckich i rzymskich.
Gliptoteka zawiera kolekcję rzeźb pochodzących od czasów archaicznych (około 650 p.n.e.) do czasów rzymskich (około 550 p.n.e.).
Układ i zawartość kolekcji.
Muzeum dzieli się na trzy podstawowe działy:

</doc>
<doc id="1462811" url="https://pl.wikipedia.org/wiki?curid=1462811" title="Referendum ogólnokrajowe">
Referendum ogólnokrajowe

Referendum ogólnokrajowe – procedura głosowania powszechnego, w ramach którego polscy obywatele wyrażają swoją wolę co do sposobu rozstrzygnięcia konkretnej sprawy. Referendum przeprowadzane jest w najważniejszych dla Polaków sprawach, na terytorium kraju. Jest fakultatywne, co oznacza, że nie ma spraw, które wymagają podjęcia decyzji przez ogół obywateli w takiej właśnie formie. Referendum jest wiążące, jeżeli weźmie w nim udział ponad połowa uprawnionych do głosowania. W przeciwnym razie ma jedynie charakter opiniodawczy. Uwaga dot. ważności a związania
Podstawa prawna.
Instytucja demokracji bezpośredniej w postaci referendum ogólnokrajowego przewidziana jest przez Konstytucję Rzeczypospolitej Polskiej, która stanowi w art. 4:
Dalej w treści Konstytucji zawarte zostały przepisy, na mocy których wyróżnić możemy trzy rodzaje referendów ogólnokrajowych, dających Narodowi możliwość wyrażania swojej władzy bezpośrednio.
Treść zapisów konstytucyjnych rozwija natomiast ustawa z dnia 14 marca 2003 r. o referendum ogólnokrajowym, która zawiera przepisy dotyczące przygotowania i przeprowadzania referendum oraz kampanii referendalnej, a także przepisy karne za ich łamanie. Derogowała ona poprzednio obowiązującą – ustawę z dnia 29 czerwca 1995 r. o referendum.
Rodzaje referendów.
Referendum w sprawach o szczególnym znaczeniu dla państwa.
O tym rodzaju referendum wspomina Konstytucja RP. Jednak jest to jedynie ogólnik, którego nie rozwija też ustawa o referendum ogólnokrajowym.
Ten rodzaj referendum ma prawo zarządzić:
Wniosek skierowany do Sejmu przez podmioty wymienione w punktach 1–4 (jego organy i członków oraz Senat, Rząd i 500 000 obywateli) nie ma charakteru bezwzględnie wiążącego. Co oznacza, iż Sejm może nie przychylić się do niego i nie podjąć uchwały o zarządzeniu referendum. Musi go jednak rozpatrzyć, jednak ustawa nie wspomina o tym w jakim terminie musi to uczynić.
Referendum z inicjatywy obywateli nie może dotyczyć:
Organem uprawnionym do badania tego, czy obywatelski wniosek nie dotyka powyższych materii (o których mowa w punktach 1–3), jest Państwowa Komisja Wyborcza. W przypadku stwierdzenia niezgodności formalnej wniosku w tym zakresie Marszałek Sejmu odmawia przyjęcia wniosku. Postanowienie takie wnioskodawca zaskarżyć może w ciągu 14 dni do Sądu Najwyższego. Sąd Najwyższy rozpoznaje skargę w terminie 30 dni w postępowaniu nieprocesowym, w
składzie 3 sędziów. Od postanowienia Sądu Najwyższego nie przysługuje środek
prawny.
W 2013 r. Sejm odrzucił projekt wprowadzenia do Konstytucji RP obligatoryjnego referendum wnioskowanego przez milion obywateli.
Referendum w sprawie wyrażenia zgody na ratyfikację umowy międzynarodowej.
Może być zarządzone dla wyrażenia przez Naród zgody na ratyfikację umowy międzynarodowej, na podstawie której Polska przekazuje organizacji międzynarodowej lub organowi międzynarodowemu kompetencje organów władzy państwowej w niektórych sprawach. Przypadek taki przewiduje art. 90 Konstytucji.
W tym trybie przeprowadzone zostało w 2003 roku referendum w sprawie przystąpienia Polski do Unii Europejskiej.
W myśl art. 70 ustawy o referendum ogólnokrajowym:
Gdy Sejm zdecyduje się, by zgodę na ratyfikację wyraziło społeczeństwo w drodze referendum, wówczas zarządza je (jak w poprzednim przypadku):
Jeżeli wynik referendum jest wiążący i za odpowiedzią pozytywną opowiedziało się większość głosujących, wówczas Prezydent uzyskuje zgodę na ratyfikację umowy międzynarodowej, której dotyczyło referendum. Gdy wynik jest wiążący, a głosujący opowiedzieli się przeciw, wówczas Prezydent nie uzyskuje zgody na ratyfikację.
Referendum zatwierdzające zmianę Konstytucji Rzeczypospolitej Polskiej.
Ten rodzaj referendum Konstytucja RP w art. 235, przewidziała na wypadek zmian w jej najważniejszych postanowieniach, tj. w:
W tym przypadku jedynym organem upoważnionym do zarządzenia referendum jest Marszałek Sejmu, który zarządza je w ciągu 60 dni od otrzymania wniosku. Wniosek składać mogą:
Powyższy wniosek składać można w ciągu 45 dni od uchwalenia przez Senat ustawy o zmianie Konstytucji.
Ustawa o referendum ogólnokrajowym określa również w art. 78 ust. 1 wzór pytania zadawanego w tym rodzaju referendum:
Takie referendum, jeżeli jest ważne, jest wiążące bez względu na frekwencję. Jeżeli większość głosujących opowie się za zmianą Konstytucji, ustawę zmieniającą Prezydent musi podpisać w ciągu 21 dni od dostarczenia mu jej przez Marszałka Sejmu. Jeżeli tego nie uczyni – popełni delikt konstytucyjny.
Czas głosowania.
Referendum od 2003 r. może zostać przeprowadzone w ciągu jednego lub dwóch dni. Jego termin wyznaczany jest na dzień wolny od pracy, a jeżeli trwa dwa dni, wówczas na dzień wolny od pracy i dzień go poprzedzający.
Nowa ustawa o referendum, z zapisem o dwudniowym głosowaniu, weszła w życie w dniu zarządzenia przez Sejm referendum w sprawie przystąpienia Polski do Unii Europejskiej. Było to podyktowane staraniami rządu Leszka Millera, by udział w nim wzięła większość uprawnionych do głosowania, tak by jego wynik był wiążący i jak najlepiej oddawał nastawienie Polaków do akcesji.
Ustawodawca, dążąc do zwiększenia frekwencji jeszcze bardziej, wkrótce po uchwaleniu nowej ustawy o referendum, wprowadził w niej zmianę umożliwiającą podanie po pierwszym dniu głosowania wyników frekwencji. Dzięki temu, po pierwszym dniu głosowania możliwe są jeszcze działania władz, w celu nakłonienia obywateli do liczniejszego uczestniczenia w referendum.
Miejsce przeprowadzania referendum.
Referenda przeprowadzane są:
Referenda w III Rzeczypospolitej.
"Osobny artykuł: Referenda w Polsce"
W historii III RP Naród wypowiadał się w pięciu referendach ogólnokrajowych. Odbywały się one:
Referendum o powszechnym uwłaszczeniu obywateli.
Jeszcze w czasie obowiązywania Małej Konstytucji i uchwalonej w czerwcu 1995 r. ustawy o referendum zarządzono dwa referenda, które odbyły się w 1996 r. (w tym samym dniu).
Referendum o powszechnym uwłaszczeniu obywateli – tzw. "referendum uwłaszczeniowe". Zostało zarządzone przez Prezydenta Lecha Wałęsę 29 listopada 1995 r. Wyznaczył on datę głosowania na 18 lutego 1996 r. i w tym dniu się ono odbyło.
Karta do głosowania, zgodnie z załącznikiem do zarządzenia Prezydenta, zawierała pytanie:
oraz odpowiedzi "Tak" i "Nie". Frekwencja wyniosła 32,40%. Za uwłaszczeniem opowiedziało się 94,54%, zaś przeciw 3,78% głosujących.
Referendum o niektórych kierunkach wykorzystania majątku państwowego.
Niecały miesiąc później – 21 grudnia 1995 r. Sejm zarządził drugie referendum, które wyznaczono na ten sam dzień, co referendum uwłaszczeniowe i odbyło się ono razem z nim.
Referendum o niektórych kierunkach wykorzystania majątku państwowego stawiało przed obywatelami cztery pytania:
Na każde z pytań można było odpowiedzieć "Tak" lub "Nie". Frekwencja wyniosła 32,44%. Odpowiedzi przedstawiały się następująco:
Referendum konstytucyjne.
Na podstawie ustawy konstytucyjnej Prezydent Aleksander Kwaśniewski 2 kwietnia 1997 r. zarządził poddanie pod referendum nowo przyjętej przez Zgromadzenie Narodowe Konstytucji Rzeczypospolitej Polskiej.
Referendum konstytucyjne odbyło się 25 maja 1997 r. Głosujący odpowiadali na pytanie:
Frekwencja wyniosła 42,86%. Za "Tak" opowiedziało się 52,70%, zaś za "Nie" – 45,90% głosujących.
Referendum w sprawie przystąpienia Polski do Unii Europejskiej.
Pod rządami Konstytucji RP z 1997 r. i na podstawie nowej ustawy o referendum ogólnokrajowym Sejm 17 kwietnia 2003 r., w drodze uchwały wydanej na podstawie art. 90 ust. 3 Konstytucji, wybrał tryb ratyfikacji umowy międzynarodowej poprzez ogólnokrajowe referendumopisane wyżej.
Referendum w sprawie wyrażania zgody na ratyfikację Traktatu dotyczącego przystąpienia Rzeczypospolitej Polskiej do Unii Europejskiej wyznaczono na 8 czerwca 2003 r. i zarządzono przeprowadzenie głosowania w referendum w dniach 7 i 8 czerwca 2003 r.. Było ono pierwszym polskim referendum, w którym można było oddać głos w ciągu dwóch dni.
Polakom zadano pytanie:
Frekwencja wyniosła 58,85%. Za akcesją opowiedziało się 77,45% głosujących, przeciwko było 22,55%.
Wynik ważny a wiążący.
Niekiedy w mediach pojęcie "ważny" mylone jest z "wiążący" – gdy publicyści piszą o referendum. Jednak pomiędzy tymi pojęciami istnieje zdecydowana różnica.
Ważny – oznacza, iż referendum zostało przeprowadzone zgodnie z prawem, co każdorazowo stwierdza Sąd Najwyższy. Ważność nie zależy wobec tego od liczby głosujących oraz od tego, czy oddali swoje głosy poprawnie (zgodnie z instrukcją zamieszczoną na kartach do głosowania).
Wiążący – zgodnie z art. 66 ustawy z dnia 14 marca 2003 r. o referendum ogólnokrajowym wynik referendum jest wiążący, jeżeli wzięła w nim udział więcej niż połowa uprawnionych do głosowania. Wymóg frekwencji dotyczy referendum w sprawach o szczególnym znaczeniu dla państwa oraz w sprawie wyrażenia zgody na ratyfikację umowy międzynarodowej. W tę liczbę wlicza się osoby, które pobrały karty do głosowania i oddały ważne głosy. Wiążący wynik oznacza, że referendum staje się podstawą wydania odpowiednich regulacji prawnych i nakłada na organy państwa obowiązek ich wydania (jeżeli suweren opowiedział się za zmianami) bądź nakazuje tym organom powstrzymanie się od ingerencji w sferę, co do której suweren opowiedział się za pozostawieniem jej bez zmian. W drugim przypadku próba regulacji tej materii wbrew głosującym będzie naruszeniem Konstytucji.
Jeżeli w głosowaniu weźmie udział mniej niż połowa uprawnionych, wówczas jest ono ważne, jednak traktuje się je jedynie jako referendum opiniodawcze. Oznacza to, że organy państwowe mogą wziąć jego wynik pod uwagę, jednak nie muszą.
Rozstrzygający – z wynikiem rozstrzygającym referendum mamy do czynienia wtedy, gdy było ono ważne oraz gdy za określoną opcją opowiedziała się większość głosujących (w głosowaniu na "Tak" lub "Nie"). W przypadku referendów, w których możliwe jest wybranie jednego z zaproponowanych wariantów rozwiązań (jest ich więcej niż dwa), wynik uważa się za rozstrzygający, gdy na którąś z opcji oddano najwięcej głosów. Bierze się w obu tych przypadkach jedynie ważnie oddane głosy. Zatem referendum może nie być rozstrzygające, gdy na dwie opcje oddano najwięcej i dokładnie po tyle samo głosów.

</doc>
<doc id="1462812" url="https://pl.wikipedia.org/wiki?curid=1462812" title="Wojsko Polskie na Środkowym Wschodzie">
Wojsko Polskie na Środkowym Wschodzie

Wojsko Polskie na Środkowym Wschodzie – formacja wojskowa Polskich Sił Zbrojnych.
Historia.
25 września 1941 roku Naczelny Wódz, generał dywizji Władysław Sikorski mianował dowódcą Wojska Polskiego na Środkowym Wschodzie generała brygady Józefa Zająca. Datę tę można uznać za początek instytucjonalnego powstania formacji. Grupowała ona oddziały Wojska Polskiego stacjonujące na terenie Bliskiego Wschodu. Do czasu powołania jednolitego dowództwa obowiązki koordynatora działań wojsk w tym rejonie pełnił dowódca Brygady Strzelców Karpackich, generał brygady Stanisław Kopański.
12 września 1942 roku generał Sikorski zatwierdził nową organizację Wojska Polskiego na Środkowym Wschodzie. Rozkazem tym zostały anulowane nazwy: Polskie Siły Zbrojne w ZSRR, Dowództwo Wojska Polskiego na Środkowym Wschodzie i 2 Korpus Strzelców. Dla całości wojska zgrupowanego w tym regionie ustalona została nazwa Armia Polska na Wschodzie.
Struktura organizacyjna w sierpniu 1942 roku.
Stan liczebny wojsk wynosił: 40 148 ludzi; w tym: 3292 oficerów, 33005 szeregowych, 2326 kobiet w PSK oraz PCK, 1481 junaków i 8 urzędników cywilnych. Spośród nich na terenie bazy ewakuacyjnej w Teheranie pozostawało 244 oficerów i 1766 szeregowych.

</doc>
<doc id="1462819" url="https://pl.wikipedia.org/wiki?curid=1462819" title="Cymothoa exigua">
Cymothoa exigua

Cymothoa exigua − gatunek pancerzowca z rodziny Cymothoidae. Długość ciała zwierzęcia wynosi od 3 do 4 cm. Pasożyt atakuje język, wchodząc do jamy gębowej ryb przez skrzela. Wysysa krew dzięki pazurom na trzech przednich parach nóg. Gdy pasożyt rośnie, coraz mniej krwi dostaje się do języka, który ostatecznie zanika. Pasożyt zastępuje wtedy język ryby przez przyłączenie swojego własnego ciała do mięśni końca języka. Ryba może użyć pasożyta jak normalnego języka. "Cymothoa exigua" najwyraźniej nie powoduje wielu innych uszkodzeń.
Jest to jedyny znany pasożyt funkcjonalnie zastępujący narząd nosiciela.

</doc>
<doc id="1462820" url="https://pl.wikipedia.org/wiki?curid=1462820" title="Litewski Związek Prawicy">
Litewski Związek Prawicy

Litewski Związek Prawicy (lit. "Lietuvos dešiniųjų sąjunga", LDS) – litewska konserwatywna partia polityczna, działająca w latach 2001–2003.
Ugrupowanie powstało w październiku 2001 z połączenia trzech pozaparlamentarnych partii Litewskiej Partii Demokratycznej, Ojczyźnianej Partii Ludowej, Partii Niepodległości oraz politycznej organizacji pod nazwą Litewska Liga Wolności. Formalnie na przewodniczącego wybrano reżysera filmowego Arūnasa Žebriūnasa, faktycznym liderem LDS został przywódca ludowców, były poseł Vidmantas Žiemelis. Partia uzyskała słabe wyniki w wyborach samorządowych w 2002, wprowadzając do lokalnych rad pojedynczych przedstawicieli. Pod koniec 2003 LDS przyłączył się do Związku Ojczyzny.

</doc>
<doc id="1462821" url="https://pl.wikipedia.org/wiki?curid=1462821" title="Wydział Nauk Humanistyczno-Społecznych Olsztyńskiej Szkoły Wyższej im. Józefa Rusieckiego">
Wydział Nauk Humanistyczno-Społecznych Olsztyńskiej Szkoły Wyższej im. Józefa Rusieckiego

Wydział Nauk Humanistyczno-Społecznych – wydział Olsztyńskiej Szkoły Wyższej powstały w 1997 roku, jako pierwszy na tej uczelni, obecnie kształcący w czterech specjalnościach na studiach I stopnia (licencjackich) oraz szcześciu na studiach II stopnia (uzupełniających magisterskich).
Historia.
Wydział Nauk Humanistyczno-Społecznych (dawniej: Wydział Pedagogiczny) był pierwszym wydziałem w historii uczelni i jedynym do czasu powstania w 1999 roku Wydziału Wychowania Fizycznego i Fizjoterapii. Początkowo studenci kształcili się na nim m.in. w takich specjalnościach jak animacja turystyki i rekreacji, pedagogika resocjalizacyjna, pedagogika obronna i survival, a od 2003 roku także na kierunku politologia.
W 2007 roku uczelnia otrzymała zgodę na uruchomienie studiów II stopnia na kierunku pedagogika ogólna. W 2008 roku przeprowadzono także pierwszą rekrutację na studia magisterskie o specjalności pedagogika resocjalizacyjna oraz pedagogika promocji zdrowia.
Program dydaktyczny.
Wynikiem ukończenia studiów na kierunku pedagogika jest uzyskanie uprawnień pedagogicznych, które umożliwiają pracę w placówkach opiekuńczo-wychowawczych, resocjalizacyjnych, szkołach, biurach podróży itp. Studia na Wydziale Nauk Humanistyczno-Społecznych OSW uatrakcyjniają obozy szkoleniowe, na których możliwe jest zdobycie kwalifikacji i umiejętności, pozwalających m.in. na pełnoprawną opiekę nad grupą czy organizację imprez turystycznych.
Kierunki.
Obecnie na Wydziale Nauk Humanistyczno-Społecznych OSW prowadzone są trzy kierunki studiów: pedagogika, filologia angielska i politologia.
Na kierunku Pedagogika studenci kształcą się na czterech specjalnościach studiów I stopnia:
oraz na sześciu specjalnościach studiów II stopnia:
Na kierunku Filologia angielska studenci kształcą się na dwóch specjalnościach studiów I stopnia:
Na kierunku Politologia studenci kształcą się na dwóch specjalnościach studiów I stopnia:
Władze wydziału.
Dziekanem Wydziału Nauk Humanistyczno-Społecznych jest dr hab. Danuta Wajsprych, prof. OSW, .

</doc>
<doc id="1462833" url="https://pl.wikipedia.org/wiki?curid=1462833" title="NHL 07">
NHL 07

NHL 07 – gra komputerowa o tematyce hokejowej, stworzona przez EA Canada oraz EA Montreal, wydana przez EA Sports. W Polsce, tak jak i w całej Europie gra ukazała się w sklepach 22 września 2006 roku, w USA 12 września, a w Australii 21 września.
NHL 07 jest szesnastą grą z serii NHL i dwunastą grą z tej serii w trójwymiarze.
Rozgrywka.
W porównaniu z poprzednią grą z serii wprowadzono kilka zmian. Poprawiono grywalność oraz sterowanie. Komentatorami są Gary Thorne i Bill Clement. Oprócz północnoamerykańskiej ligi NHL gracz może wziąć udział w rozgrywkach czterech innych lig europejskich - Deutsche Eishockey-Liga (Niemcy), Elitserien (Szwecja), SM-liiga (Finlandia) oraz Tipsport Extraliga (Czechy).

</doc>
<doc id="1462837" url="https://pl.wikipedia.org/wiki?curid=1462837" title="The Flintstones">
The Flintstones



</doc>
<doc id="1462841" url="https://pl.wikipedia.org/wiki?curid=1462841" title="Wewnętrzne wody morskie">
Wewnętrzne wody morskie



</doc>
<doc id="1462842" url="https://pl.wikipedia.org/wiki?curid=1462842" title="Thuja">
Thuja



</doc>
<doc id="1462844" url="https://pl.wikipedia.org/wiki?curid=1462844" title="Archiwum X Kościoła">
Archiwum X Kościoła



</doc>
<doc id="1462845" url="https://pl.wikipedia.org/wiki?curid=1462845" title="Tzipi Livni">
Tzipi Livni



</doc>
<doc id="1462847" url="https://pl.wikipedia.org/wiki?curid=1462847" title="Legia Oficerska">
Legia Oficerska



</doc>
<doc id="1462848" url="https://pl.wikipedia.org/wiki?curid=1462848" title="Hikueru">
Hikueru

Hikueru (inne nazwy: Tiveru, Te Kārena) – atol w archipelagu Tuamotu, w Polinezji Francuskiej. Ma kształt owalu o długości do 15 a szerokości do 9,5 km. Powierzchnia lądowa 8 km², powierzchnia laguny 79 km². Główna miejscowość, Tupapati, leży na północno-zachodnim krańcu atolu. Według danych ze spisu ludności z 2007, atol zamieszkiwało 169 osób. Administracyjnie wraz z pobliskimi atolami Marokau, Ravahere, Reitoru i Tekokota tworzy gminę Hikueru.
Pierwszym Europejczykiem na Hikueru był Louis Antoine de Bougainville, który dotarł tu w 1768.

</doc>
<doc id="1462850" url="https://pl.wikipedia.org/wiki?curid=1462850" title="Słomka (województwo małopolskie)">
Słomka (województwo małopolskie)

Słomka – wieś w Polsce położona w województwie małopolskim, w powiecie bocheńskim, w gminie Bochnia. Znajduje się na Podgórzu Bocheńskim, na prawym brzegu rzeki Raby.
W latach 1975–1998 miejscowość administracyjnie należała do województwa tarnowskiego.

</doc>
<doc id="1462851" url="https://pl.wikipedia.org/wiki?curid=1462851" title="Lukáš Lacko">
Lukáš Lacko

Lukáš Lacko (ur. 3 listopada 1987 w Pieszczanach) – słowacki tenisista, reprezentant w Pucharze Davisa, olimpijczyk z Londynu (2012).
Kariera tenisowa.
W tenisa zaczął grać w wieku 5 lat, a zawodową karierę rozpoczął w 2004 roku.
Na początku lutego 2012 roku Słowak awansował do finału turnieju z cyklu ATP World Tour w Zagrzebiu. Po drodze wyeliminował m.in. Markosa Pagdatisa, jednak spotkanie finałowe przegrał z Michaiłem Jużnym. W czerwcu 2018 został finalistą zawodów w Eastbourne na nawierzchni trawiastej ulegając w decydującym meczu Mischy Zverevowi. Zwyciężył również w czternastu turniejach rangi ATP Challenger Tour w grze pojedynczej.
W grze podwójnej Lacko we wrześniu 2012 roku doszedł do finału turnieju w Petersburgu. Finałowy pojedynek wspólnie z Igorem Zelenayem przegrali z Rajeevem Ramem i Nenadem Zimonjiciem.
W 2012 roku zagrał na igrzyskach olimpijskich w Londynie. Odpadł w 1 rundzie z rywalizacji singlowej i deblowej. W grze podwójnej startował razem z Martinem Kližanem.
Od 2006 roku reprezentuje Słowację w Pucharze Davisa.
W rankingu gry pojedynczej Lacko najwyżej był na 44. miejscu (14 stycznia 2013), a w klasyfikacji gry podwójnej na 170. pozycji (5 lipca 2010).

</doc>
<doc id="1462854" url="https://pl.wikipedia.org/wiki?curid=1462854" title="Antoni Marcin Slomsek">
Antoni Marcin Slomsek



</doc>
<doc id="1462856" url="https://pl.wikipedia.org/wiki?curid=1462856" title="Jean Sarkozy">
Jean Sarkozy

Jean Sarkozy de Nagy-Bocsa, (ur. 1 września 1986 w Neuilly-sur-Seine) – francuski polityk, syn byłego prezydenta Francji Nicolasa Sarkozy’ego z pierwszego małżeństwa z Marie-Dominique Culioli. Jest radnym podparyskiego Neuilly-sur-Seine (najbogatszej miejscowości we Francji) oraz przewodniczącym frakcji prawicowej Unii na rzecz Ruchu Ludowego (UMP) w radzie generalnej departamentu Hauts-de-Seine.
Z powodu słabnącej popularności ojca Jean aktywnie włączył się w propagowanie działań rządu, organizując "czwartki dla młodych" – spotkania, na których znani członkowie prezydenckiej partii UMP odpowiadają na pytania wyborców. Na spotkaniach dyskutowano i przybliżano cele reform przeprowadzanych przez partię rządzącą. Na temat działalności politycznej Jeana Sarkozy rozpisywały się media m.in. Le Figaro, The Guardian, a jego krytykę zamieścił The New York Times.
10 września 2008 Jean Sarkozy wziął ślub cywilny z Jessiką Sebaoun-Darty – pochodzącą z żydowskiej rodziny miliarderów, założycieli jednej z największych francuskich firm handlujących sprzętem RTV/AGD. Związek ten stał się tematem prześmiewczej karykatury francuskiego rysownika Boba Sine w tygodniku satyrycznym „Charlie Hebdo”. Obrazek przedstawiający syna prezydenta wraz z jego narzeczoną Jessiką opatrzony był komentarzem "Jean Sarkozy zadeklarował, że chce przejść na judaizm, by móc poślubić swoją żydowską narzeczoną, która kiedyś odziedziczy fortunę. Ten mały zrobi karierę!" Rysunek wywołał skandal, a jego autor został oskarżony o antysemityzm. Zamieszczony podpis wywołał burzliwą polemikę związaną z naruszeniem granic wolności słowa i prawa do obrażania każdego, bez względu na rasę czy religię.
Bob Sine został zwolniony z pracy. W obronie redaktora naczelnego, który go wyrzucił, stanęło 20 znanych francuskich polityków i intelektualistów, m.in. mer Paryża Bertrand Delanoë oraz pisarz noblista Elie Wiesel, podpisując list z wyrazami poparcia dla tej decyzji.
W sprawie rysunku Sine wypowiedziała się także francuska minister kultury Christine Albanel w lipcu 2008 roku:

</doc>
<doc id="1462857" url="https://pl.wikipedia.org/wiki?curid=1462857" title="Moses Robinson">
Moses Robinson

Moses Robinson (ur. 22 marca 1741 w Hardwick, Massachusetts, zm. 26 maja 1813 w Bennington, Vermont) – amerykański prawnik i polityk.
W latach 1789–1790 pełnił funkcję prezydenta Republiki Vermontu. W latach 1791–1796 jako przedstawiciel stanu Vermont zasiadał w Senacie Stanów Zjednoczonych.
Jego brat, Jonathan Robinson, także reprezentował Vermont w Senacie Stanów Zjednoczonych.

</doc>
<doc id="1462860" url="https://pl.wikipedia.org/wiki?curid=1462860" title="Aleksander Hillbricht">
Aleksander Hillbricht

Aleksander Hillbricht (ur. 17 marca 1871 we Lwowie, zm. 1940) – polski prawnik, kompozytor szachowy.
Uczęszczał do szkół gimnazjalnych w Brzeżanach i we Lwowie, w 1891 rozpoczął studia na Wydziale Prawa Uniwersytetu Lwowskiego, uwieńczone doktoratem praw. Na przełomie XIX i XX stulecia mieszkał i pracował w Tyśmienicy, po I wojnie światowej w Zabłotowie, wreszcie we Lwowie, gdzie był sędzią Sądu Apelacyjnego.
Od czasów studenckich zajmował się kompozycją szachową. Pierwsze kompozycje Hillbrichta pochodzą z 1891, a na rok 1895 przypadł jego debiut na łamach znanego czasopisma „Deutsche Schachzeitung”. Zadania szachowe publikował głównie w prasie galicyjskiej, a po odzyskaniu przez Polskę niepodległości w takich periodykach jak „Sport”, „Słowo Polskie”, „Szachy”. W 1925 zdobył pierwszą nagrodę w konkursie „Słowa Polskiego” za zadanie w dziale matów w czterech posunięciach (kompozycję tę wysoko ocenił także Marian Wróbel). Łącznie Hillbricht opracował około sto zadań, przede wszystkim trzychodówek i czterochodówek, z czego około trzydzieści opublikował w prasie polskiej i podobną liczbę w prasie zagranicznej. Aktywności w tej dziedzinie zaprzestał zapewne w latach 30. XX wieku, a w życiu turniejowym Lwowa nie brał aktywnego udziału.
Poza szachami miał szereg innych zainteresowań. Zajmował się amatorsko malarstwem — malował pejzaże i martwą naturę — fotografią (również kolorową), muzyką. Grał na flecie i na skrzypcach.
W styczniu lub lutym 1940 aresztowany we Lwowie przez NKWD, prawdopodobnie został rozstrzelany jako przedstawiciel polskiej inteligencji.

</doc>
<doc id="1462862" url="https://pl.wikipedia.org/wiki?curid=1462862" title="Ulica Fryderyka Chopina w Warszawie">
Ulica Fryderyka Chopina w Warszawie

Ulica Fryderyka Chopina – ulica w warszawskiej dzielnicy Śródmieście, biegnąca od Alej Ujazdowskich do ul. Mokotowskiej.
Historia.
Przeprowadzona w 1891 na miejscu alei ogrodu zwanego Doliną Szwajcarską, brukowaną nawierzchnię otrzymała w 1895. W tym samym roku nadano oficjalnie nazwę ulicy. W nazwie przyjęto fonetyczny zapis nazwiska kompozytora – „ulica Szopena”.
Na przełomie wieków ulica została obudowana komfortowymi kamienicami o eklektycznych dekoracjach fasad. Ulica była zamieszkiwana przez zamożnych lokatorów. Na terenie Doliny Szwajcarskiej wystawiono bogato zdobiony pałacyk Warszawskiego Towarzystwa Łyżwiarskiego.
W 1896 pod numerem 13 wzniesiono piętrową willę projektu Fryderyka Dietricha, przy udziale przedsiębiorcy Adolfa Szmidta, znanego też z przeprowadzenia ul. Dowcip.
Naprzeciwko, najprawdopodobniej według projektu Edwarda Goldberga wzniesiono dwie wielkomiejskie kamienice, z których jedna zdobiona była motywami neogotyckimi z elementami rokoka, zaś druga otrzymała dekorację w duchu neogotyku angielskiego.
W okresie 1899-1902 pod numerem 2 wybudowano willę hrabiego Zygmunta Rzyszczewskiego. Autorem projektu był François Arveuf; willa zniszczona w latach wojny została odbudowana w zupełnie innym kształcie.
W latach 1903–1904 pod numerem 1, u zbiegu z Alejami Ujazdowskimi zbudowano kamienicę Maurycego Spokornego, na terenie który odkupił on od Warszawskiego Towarzystwa Łyżwiarskiego. Kamienica, projektowana przez Dawida Landego, była jednym z najwybitniejszych dzieł architektury secesyjnej w Polsce. Jej elewacje ozdobił delikatny detal, a od strony Alej Ujazdowskich dodatkowo alegoryczne rzeźby "Sława" i "Wiedza" autorstwa Stanisława Romana Lewandowskiego. W kamienicy po 1910 mieszkał i tworzył wybitny architekt Czesław Przybylski.
W 1939 spłonęła część zabudowy ulicy w pobliżu Alej Ujazdowskich. Poważne zniszczenia przyniósł też 1944.
Po 1945 rozebrano mury wszystkich wypalonych kamienic, w tym bezcenną i mało uszkodzoną kamienicę Maurycego Spokornego. Ocalała jedynie willa Władysława Kieślańskiego pod nr. 2a z 1900, wzniesiona najprawdopodobniej według projektu Ludwika Panczakiewicza. W 1949 została ona przebudowana z przeznaczeniem na Ambasadę Norwegii. Zachowało się również 9, charakterystycznych dla Warszawy, słupów oświetleniowych („pastorałów”).
Na początku lat 50. zabudowę ulicy uzupełniono tzw. małym domem partii, mieszczącym początkowo Komitet Centralny PPR/PZPR (1948–1952) a następnie Komitet Warszawski PZPR (1952–1989). Obecnie mieszczą się tutaj Sąd Okręgowy i wydziały Ministerstwa Sprawiedliwości. Przed budynkiem w 2005 odsłonięto pomnik Stefana Roweckiego „Grota” autorstwa Zbigniewa Mikielewicza.
Pozostałością po Dolinie Szwajcarskiej jest miniaturowy ogródek z tarasami i fontanną zaprojektowany w 1951 przez architektów Zygmunta Stępińskiego i J. Dworakowską.
W listopadzie 2012 Rada Warszawy zmieniła brzmienie pierwotnie nadanej nazwy ulicy z "Szopena" na "Fryderyka Chopina".

</doc>
<doc id="1462866" url="https://pl.wikipedia.org/wiki?curid=1462866" title="Ephraim King Wilson">
Ephraim King Wilson



</doc>
<doc id="1462868" url="https://pl.wikipedia.org/wiki?curid=1462868" title="Kołomyjka">
Kołomyjka



</doc>
<doc id="1462869" url="https://pl.wikipedia.org/wiki?curid=1462869" title="Placówka wywiadowcza KOP nr 12">
Placówka wywiadowcza KOP nr 12

Placówka wywiadowcza KOP nr 12 – organ wykonawczy wywiadu Korpusu Ochrony Pogranicza.
Historia.
Placówka w Słobódce&lt;br&gt;
Placówka utworzona została w styczniu 1933 roku w Słobódce. Podlegała Ekspozyturze Nr 1 Oddziału II Sztabu Głównego w Wilnie. 29 października 1934 roku, wobec nikłego zagrożenia penetracji przy granicy polsko-łotewskiej, została zlikwidowana.
Placówka w Sanoku i Jaśle&lt;br&gt;
W marcu 1939 roku zorganizowano placówkę wywiadowczą KOP nr 12 w Sanoku. Genezą powołania jednostki był zamiar zwiększenia czujności na południowej granicy Polski po zajęciu Czechosłowacji i uzależnieniu Słowacji przez III Rzeszę na przełomie 1938/1939. Jej zadaniem było prowadzenie pracy wywiadowczej na kierunku Słowacji. W tym celu powstały dwie dodatkowe placówki wywiadu, w tym nr 12 w Sanoku, utworzone w wyniku wydzielenia personelu ekspozytury Oddziału II Sztabu Generalnego Wojska Polskiego. Rozkazem z 20 czerwca 1939 do placówki został przydzielony w charakterze oficera technicznego Tadeusz Hołówkiewicz, który dwa dni później przybył do lokalu jednostki, zlokalizowanego przy ulicy Ogrodowej w sanockiej dzielnicy Błonie. Wówczas personel placówki stanowili: kpt. aeron. Józef Robak, kpt. Neumayer, wizytator cywilny Cajdler, urzędniczka Sajblówna, a po kilku dniach dołączył rtm. Stanisław Franciszek Basiński. Od tego czasu żołnierze placówki podjęli działania organizujące sieć informacyjną, nawiązywali łączność z kierownikami analogicznych placówek w Stryju, Nowym Targu i Cieszynie oraz z oficerami informacyjnymi batalionów KOP będących w składzie 2 Pułku KOP „Karpaty”, jak również z kierownikami placówek Straży Granicznej. Hołówkiewicz prowadził szkolenie techniczne agentów i kurierów, którzy przekazywali informacje ze Słowacji, dowodzące o przygotowaniach do wojny. Uzyskiwane informacje były przekazywane do Centrali SG przez Ekspozyturę nr 50 we Lwowie oraz do sztabu Korpusu w Przemyślu i do sztabu 29 Dywizji Piechoty w Jaśle. W połowie lipca 1939 został zwerbowany do pracy wywiadowczej oficer informacyjny słowackiej Straży Granicznej.
Z dniem 1 sierpnia 1939 placówka nr 12 została przeniesiona z Sanoka do Jasła i została umieszczona w domu Gembarowskiego przy ul. Floriańskiej. Jej miejsce w Sanoku przejęła placówka nr 11, przeniesiona ze Stryja. W sierpniu 1939 roku placówka wywiadowcza KOP nr 12 „Jasło” podlegała szefowi ekspozytury Oddziału II nr 5 „Lwów”.

</doc>
<doc id="1462870" url="https://pl.wikipedia.org/wiki?curid=1462870" title="Samodzielny Batalion Operacyjny NSZ ZUCH">
Samodzielny Batalion Operacyjny NSZ ZUCH



</doc>
<doc id="1462873" url="https://pl.wikipedia.org/wiki?curid=1462873" title="Samodzielna Brygada Strzelców">
Samodzielna Brygada Strzelców



</doc>
<doc id="1462875" url="https://pl.wikipedia.org/wiki?curid=1462875" title="Ornithodira">
Ornithodira

Ornithodira – klad archozaurów (Archosauria) obejmujący m.in. dinozaury.
W 1986 roku Jacques Gauthier ukuł termin Ornithodira dla kladu obejmującego ostatniego wspólnego przodka dinozaurów i pterozaurów oraz wszystkich jego potomków. W 1991 roku Paul Sereno jako pierwszy formalnie zdefiniował Ornithodira. Wedle tej definicji w skład Ornithodira wchodził skleromochl, a grupa ta była potencjalnie większa niż Ornithodira "sensu" Gauthier. W 1999 roku Michael J. Benton doszedł do wniosku, że "Scleromochlus" w istocie nie należał do Ornithodira "sensu" Gauthier i kladowi obejmującemu wszystkie archozaury "sensu" Gauthier (tj. należące do grupy koronowej, przez Bentona nazywanej Avesuchia) bliżej spokrewnione z dinozaurami niż z krokodylami nadał nazwę Avemetatarsalia. W 2004 roku Benton formalnie zdefiniował Ornithodira "sensu" Gauthier. W 2005 Sereno stwierdził jednak, że Ornithodira nie było użyteczną koncepcją – w przeciwieństwie do Avemetatarsalia.
Niektórzy naukowcy, m.in. Bennett (1996), sugerowali, że pterozaury nie są blisko spokrewnione z dinozaurami, lecz zajmują bardziej bazalną pozycję wśród archozauromorfów, prawdopodobnie pośrednią pomiędzy Proterosuchidae a Erythrosuchidae, jednak większość autorów zgadza się, że ich najbliższymi znanymi krewnymi – być może z wyjątkiem skleromochla – są dinozauromorfy. Jedynymi współczesnymi przedstawicielami Ornithodira są ptaki.

</doc>
<doc id="1462877" url="https://pl.wikipedia.org/wiki?curid=1462877" title="Richard Perle">
Richard Perle

Richard Perle, (ur. 16 września 1941) – amerykański politolog, publicysta, lobbysta.
Był zastępcą sekretarza obrony USA w administracji prezydenta Ronalda Reagana, doradcą prezydenta George'a W. Busha oraz wieloletnim doradcą Pentagonu.
Jest ekspertem neokonserwatywnych instytutów jak American Enterprise Institute (AEI), Project for the New American Century (PNAC), Center for Security Policy (CSP) czy Hudson Institute.
Współpracował z izraelskim Likudem, był przewodniczącym, a potem członkiem Rady Polityki Obronnej przy sekretarzu obrony.

</doc>
<doc id="1462879" url="https://pl.wikipedia.org/wiki?curid=1462879" title="Okręty patrolowe typu Flyvefisken">
Okręty patrolowe typu Flyvefisken

Okręty patrolowe typu Flyvefisken - duńskie okręty patrolowe, które zaczęły wchodzić do służby w 1989. Zbudowano 14 okrętów tego typu. Okręty znane są także jako typ "Standardflex 300" lub "SF300". W 2007 trzy okręty zostały sprzedane Litwie, a w roku 2014 kolejne cztery – Portugalii.
Historia.
Prace koncepcyjne nad nowymi okrętami posiadającymi wymienne moduły uzbrojenia rozpoczęły się na początku lat 80. XX wieku. Koncepcja budowy nowych okrętów, które otrzymały oznaczenie "Standardflex 300", zakładała wyposażenie ich w 4 wymienne moduły z różnym uzbrojeniem, które miało być dobierane w zależności od potrzeb i konkretnych misji. Przewidziano możliwość zainstalowania wyposażenia w czterech miejscach w formie kontenerów, dzięki czemu okręty mogły spełniać jedną z następujących ról: zwalczać jednostki nawodne, uczestniczyć w misjach przeciw okrętom podwodnym, prowadzić rozpoznanie, unieszkodliwiać miny, kontrolować stan środowiska naturalnego. Zamówienie na budowę pierwszych siedmiu jednostek zostało złożone 27 lipca 1985.
Budowa wiodącego okrętu typu HDMS „Flyvefisken”, rozpoczęła się w szwedzkiej stoczni Karlskrona Varvet 15 sierpnia 1985 roku. Wodowanie odbyło się 26 kwietnia 1986 roku, wejście do służby nastąpiło 19 grudnia 1989 roku. Kolejne jednostki typu powstawały w duńskiej stoczni Aalbborg Waerft. Ostatni okręt serii, HDMS „Søløven”, wszedł do służby 27 maja 1996.

</doc>
<doc id="1462880" url="https://pl.wikipedia.org/wiki?curid=1462880" title="Rīgas Autobusu Fabrika">
Rīgas Autobusu Fabrika

RAF (Rīgas Autobusu Fabrika) (ros. "Ри́жская авто́бусная фа́брика" – "Riżskaja awtobusnaja fabrika", pol. Ryska Fabryka Autobusów) – dawna łotewska (do 1991 r. radziecka) fabryka i marka samochodów użytkowych, mająca swoją siedzibę w Rydze, a następnie Jełgawie.
Historia.
Historia fabryki sięga czasów, kiedy produkowano tu w latach 1908–1915 pierwsze rosyjskie samochody Russo-Bałt, w czasach gdy Łotwa znajdowała się pod panowaniem rosyjskim. W czasie I wojny światowej ryską fabrykę wagonów, która wytwarzała samochody, ewakuowano do Moskwy. Gdy Łotwa powstała, po I wojnie światowej, fabryka nie pracowała na jej terenie. Po II wojnie światowej Łotwa znalazła się pod okupacją ZSRR, a w 1949 roku na bazie Zakładów Remontowych Samochodów nr 2 ("Ryżskij Awtoriemontnyj Zawod", RARZ 2) utworzono Ryski Zakład Nadwozi Autobusowych (RZAK). Włączono do niego następnie Ryską Eksperymentalną Fabrykę Samochodową (Rīgas Eksperimentālā Automobiļu Fabrika, REAF). Od 1953 roku rozpoczęto produkcję autobusów RAF-651 (RARZ-651), będących analogiczną do PAZ-651 konstrukcją na bazie ciężarówki GAZ-51. W 1954 roku zakład przemianowano na Ryską Fabrykę Autobusów. W latach 1955–1958 wytwarzano autobus RAF-251 własnej konstrukcji, z nadwoziem typu wagonowego, również na podwoziu samochodu ciężarowego GAZ-51. W latach 50. uruchomiono produkcję małego autobusu RAF-10, będącego bezpośrednim poprzednikiem mikrobusu RAF-977, budowanego z wykorzystaniem silnika i innych elementów podwozia samochodu osobowego GAZ-21 Wołga. W 1970 roku rozpoczęto budowę nowego zakładu w Jełgawie. Od 1976 roku wytwarzano mikrobusy RAF-2203. Samochody te posiadały zespoły napędowe i jezdne pochodzące z osobowej Wołgi. Pojazdy produkowano w wielu wersjach m.in. miejska taksówka wieloosobowa, samochód pomocy drogowej, sanitarka czy samochód dowództwa straży pożarnej. Od 1989 roku produkowano zmodernizowany model RAF-22038.
W latach 80. znacznie spadła jakość produkowanych samochodów, co wiązało się z ogólnymi kłopotami ekonomicznymi ZSRR. W drugiej połowie lat 80. fabryka RAF znalazła się w awangardzie reform gospodarczych w ZSRR – "pieriestrojki", czego efektem stał się pierwszy w ZSRR wybór nowego dyrektora (Wiktora Bosserta) przez załogę. Od 1989 roku trwały przygotowania do przekształcenia przedsiębiorstwa państwowego w spółkę akcyjną, co nastąpiło ostatecznie 6 września 1991 r. Równocześnie fabryka przeszła na własność nowo powstałego państwa łotewskiego. Zmniejszenie popytu na mało konkurencyjny już model samochodu, związane szczególnie z osłabieniem relacji Łotwy z Rosją i utrudnieniem zbytu na tamtejszym rynku, doprowadziły jednak do zaprzestania produkcji w 1997 roku.

</doc>
<doc id="1462882" url="https://pl.wikipedia.org/wiki?curid=1462882" title="Ekspozytura Nr 1 Oddziału II Sztabu Generalnego WP">
Ekspozytura Nr 1 Oddziału II Sztabu Generalnego WP

Ekspozytura Nr 1 Oddziału II Sztabu Generalnego WP – ekspozytura Oddziału II Sztabu Generalnego WP prowadząca wywiad ofensywny przeciw ZSRR, Litwie i Łotwie.
Jej siedziba mieściła się w Wilnie.
W 1933 roku ekspozyturę podporządkowano szefowi Wywiadu KOP. (Oddziałowi II podlegała nadal w sensie etatowym i budżetowym).
Szefowi Ekspozytury pod względem fachowym podlegały:

</doc>
<doc id="1462887" url="https://pl.wikipedia.org/wiki?curid=1462887" title="HMS Dorsetshire (1930)">
HMS Dorsetshire (1930)



</doc>
<doc id="1462888" url="https://pl.wikipedia.org/wiki?curid=1462888" title="Litewski Związek Więźniów Politycznych i Zesłańców">
Litewski Związek Więźniów Politycznych i Zesłańców

Litewski Związek Więźniów Politycznych i Zesłańców (lit. "Lietuvos politinių kalinių ir tremtinių sąjunga", LPKTS) – litewska prawicowa partia polityczna, działająca w latach 1990–2004.
Partia formalnie powstała w 1990 na bazie tworzonych pod koniec lat 80. organizacji zrzeszających osoby represjonowane od 1940. Jej liderem przez cały okres działalności pozostawał Povilas Jakučionis. Na samym początku lat 90. związek wspierał dążenia niepodległościowe, opowiadając się za kierunkiem zmian proponowanym przez Vytautasa Landsbergisa. W 1992 LPKTS uzyskał pięć mandatów w 141-osobowym Sejmie, w tym trzy z listy krajowej tworzonej wspólnie z chadekami i demokratami. Cztery lata później ugrupowanie wystawiło własną listę, nie przekraczając (wynikiem 1,50% głosów) progu wyborczego, zdobywając jednocześnie jeden mandat w okręgu wyborczym Kretynga. W 2000 przedstawiciele LPKTS wystartowali do Sejmu z ramienia Związku Ojczyzny, otrzymując również jeden mandat (do parlamentu po czterech przerwy latach powrócił Povilas Jakučionis).
W 2004 partia przyłączyła się formalnie do Związku Ojczyzny, zachowując w ramach tego ugrupowania pewną samodzielność, przejawiającą się m.in. zarejestrowaniem w 2007 frakcji więźniów politycznych i zesłańców. Na czele frakcji stanął Povilas Jakučionis, zastąpiony jeszcze w tym samym roku przez posłankę Vincė Vaidevutė Margevičienė.

</doc>
<doc id="1462889" url="https://pl.wikipedia.org/wiki?curid=1462889" title="Katastrofa statku Busko Zdrój">
Katastrofa statku Busko Zdrój



</doc>
<doc id="1462893" url="https://pl.wikipedia.org/wiki?curid=1462893" title="Panasewicz (album)">
Panasewicz (album)

Panasewicz – pierwszy solowy album Janusza Panasewicza, wydany 19 września 2008 roku. Singlami promującymi płytę były piosenki: „Po co słowa”, „Obudź się” oraz „Włóczykij”.
Nagrania dotarły do 12. miejsca zestawienia OLiS.

</doc>
<doc id="1462898" url="https://pl.wikipedia.org/wiki?curid=1462898" title="„Majonezy” Spółdzielnia Pracy Produkcyjno-Handlowa w Kętrzynie">
„Majonezy” Spółdzielnia Pracy Produkcyjno-Handlowa w Kętrzynie

„Majonezy” Spółdzielnia Pracy Produkcyjno-Handlowa w Kętrzynie – przedsiębiorstwo spożywcze powstałe w 1945 w Kętrzynie.
Przedsiębiorstwo powstało na bazie poniemieckiej palarni kawy. W 1946 roku zostało przekazane „Społem” Związkowi Gospodarczemu Spółdzielni Spożywców RP w Warszawie.
W 1962 w zakładach, jako czwartych w Polsce, uruchomiono produkcję majonezu. Produkowany w przedsiębiorstwie „Majonez Kętrzyński” zdobył wiele nagród i wyróżnień. Przedsiębiorstwo produkuje również musztardy, koncentraty do ciast i deserów.

</doc>
<doc id="1462905" url="https://pl.wikipedia.org/wiki?curid=1462905" title="Abbey Dawn">
Abbey Dawn



</doc>
<doc id="1462908" url="https://pl.wikipedia.org/wiki?curid=1462908" title="Baby, Baby">
Baby, Baby

Baby, Baby – pierwszy singel polskiego zespołu muzycznego Blue Café, nagrany w stylu pop, promujący jej trzeci album studyjny „Ovosho”. Jest to pierwsza piosenka nagrana z nową wokalistką zespołu Dominiką Gawędą.

</doc>
<doc id="1462912" url="https://pl.wikipedia.org/wiki?curid=1462912" title="Lolcat">
Lolcat

Lolcat (śmieszne koty) – fenomen internetowy, będący kombinacją zdjęcia (najczęściej przedstawiającego kota domowego) i specyficznego tekstu, zapisanego łamaną lub niepoprawną ortograficznie angielszczyzną. Mowa ta jest określana jako „lolspeak" lub „Kitteh!". Nazwa „lolcat" składa się ze słowa LOL (Laughing Out Loud) oraz „cat" (ang. „kot”). Inna nazwa to cat macro. Lolcaty są tworzone głównie celem publikacji na różnych forach internetowych. Są bardzo podobne do innych produkcji, gdzie wykorzystywane są zdjęcia zwierząt, np. sowa O RLY?.
Termin lolcat został spopularyzowany w Stanach Zjednoczonych przez tygodnik Time, który zwrócił uwagę na coraz rzadsze powstawanie niekomercyjnych fenomenów internetowych. Lolcaty zostały przyrównane do wolnej twórczości użytkowników Usenetu w latach 90. Język używany do podpisów lolcatów jest przyrównywany do mowy matczynej, która bywa stosowana przez właścicieli kotów przy zwracaniu się do swych pupilów.
Format.
Obrazki zwykle przedstawiają zdjęcie kota z dużym napisem zapisanym przy użyciu czcionek bezszeryfowych (np. Impact lub Arial Black). Zdjęcia są czasem graficznie edytowane, by ulepszyć efekt końcowy. Napisy układają się w dymek, przedstawiający wypowiedź kota, lub są podpisem do zdjęcia. Tekst jest zapisywany przy użyciu silnie zniekształconego języka angielskiego, zawierającego niekonwencjonalne formy gramatyczne lub ortograficzne. Taki typ wypowiedzi jest przyrównywany do pidgin English lub mowy matczynej.
Najczęściej używany dowcipny tekst to „Im in ur..." („jestem w twoim...”). Najprawdopodobniej pochodzi on od tekstu „I'm in ur base, killing ur doodz", który często jest używany w internetowych grach komputerowych. „...i has dem" („mam je”) przedstawia kota będącego w posiadaniu wielu rzeczy, a „I has a..." („Ja mam...”) posiadającego jedną rzecz. Teksty „Invisible..." („Niewidzialny...”) opisują zdjęcie, na którym kot znajduje się w takiej pozycji, która sugeruje używanie przez niego jakiegoś niewidzialnego przedmiotu.
Na stronie ICanHasCheezburger.com najpopularniejszym motywem jest kot proszący, błagający bądź cieszący się z posiadania cheesburgera, który to jest symbolem witryny. Poza tym popularny jest monorail cat (kot jednoszynowy), przedstawiany jako kot leżący na poręczy bądź rurze, traktowany tam jako środek transportu, a także mors szukający swojego wiadra (lolspeak „bukkit”). Częstym motywem jest także rzekoma nienawiść kotów do psów.
Kilka lolcatów zdobyło bardzo dużą popularność w internecie. Szczególnie znany jest „Ceiling Cat" (ang. „Sufitowy Kot”) oraz „Basement Cat" (ang. „Piwniczny Kot”), które często są żartobliwie traktowane jako odzwierciedlenie Boga i Szatana. Dużą popularnością cieszy się również „Serious Cat" („Poważny Kot”), a także „Long Cat" („Długi Kot”).
Historia.
Wiele pierwszych lolcatów pojawiło się na anonimowym imageboardzie 4chan około roku 2005. Słowo „lolcat" zostało przyjęte w czerwcu 2006, a domena „lolcats.com" została zarejestrowana 14 czerwca 2006. The News Journal twierdzi, że pierwsze zdjęcia lolcatów pojawiły się na 4chanie i przedstawiały dziwaczne zajęcia kotów w soboty, dni zwane „Caturdays". W późniejszym okresie słowo „Caturday" na 4chanie oznaczało dzień, w którym masowo pojawiały się zdjęcia kotów. Wiele tego typu zdjęć pojawiało się w internecie, ale nie cieszyły się wtedy szczególnym zainteresowaniem. Lolcaty stały się sensacją dopiero w roku 2007, kiedy założony został blog „I Can Has Cheezburger?", gromadzący w galerii najciekawsze lolcaty. Pierwsze zdjęcia na tym blogu pojawiło się 11 stycznia 2007 i najprawdopodobniej pochodziło z forum Something Awful. Dziennikarz tygodnika Time, Lev Grossman, twierdził, że najstarszy znany lolcat jest datowany na rok 2006, ale w późniejszym czasie przesunął datę powstania pierwszego lolcata. Jednakże otrzymał on również doniesienie od Internautów o lolcatach, które były produkowane już w roku 2005. Domena „caturday.com" została zarejestrowana 30 kwietnia 2005.

</doc>
<doc id="1462914" url="https://pl.wikipedia.org/wiki?curid=1462914" title="Ojczyźniana Partia Ludowa">
Ojczyźniana Partia Ludowa

Ojczyźniana Partia Ludowa (lit. "Tėvynės liaudies partija", TLP) – litewska prawicowa partia polityczna, działająca w latach 1999–2001.
Ugrupowanie powstało w październiku 1999 w wyniku rozłamu w konserwatywnym Związku Ojczyzny. Przystąpiło do niego m.in. dwóch posłów na Sejm kadencji 1996–2000 i jednocześnie sygnatariuszy aktu niepodległości – Laima Andrikienė (która została przewodniczącą nowej formacji) i Vidmantas Žiemelis. W wyborach w 2000 ludowcy wystawili wyłącznie kandydatów w okręgach jednomandatowych, z których żaden nie wszedł do parlamentu. W odbywających się w tym samym roku wyborach samorządowych TLP wprowadziła z własnych list tylko jednego radnego w rejonie oniksztyńskim.
W październiku 2001 partia połączyła się z trzema innymi małymi pozaparlamentarnymi ugrupowaniami, w tym Litewską Partią Demokratyczną, tworząc Litewski Związek Prawicy, który po dwóch latach działalności wszedł w skład Związku Ojczyzny.

</doc>
<doc id="1462916" url="https://pl.wikipedia.org/wiki?curid=1462916" title="2 Korpus Strzelców">
2 Korpus Strzelców

 2 Korpus Strzelców (2 KS) – wyższy związek taktyczny Polskich Sił Zbrojnych.
30 kwietnia 1942 gen. Władysław Sikorski polecił dowódcy Wojska Polskiego na Środkowym Wschodzie generałowi Józefowi Zającowi przystąpić do formowania dowództwa 2 Korpusu Strzelców.
12 września 1942 gen. Sikorski zatwierdził nową organizację wojsk na Środkowym Wschodzie. Rozkazem tym zostały anulowane nazwy: Polskie Siły Zbrojne w ZSRR, Dowództwo Wojska Polskiego na Środkowym Wschodzie i 2 Korpus Strzelców. Dla całości wojska zgrupowanego w tym regionie ustalona została nazwa Armia Polska na Wschodzie.

</doc>
<doc id="1462918" url="https://pl.wikipedia.org/wiki?curid=1462918" title="LOLCAT">
LOLCAT



</doc>
<doc id="1462922" url="https://pl.wikipedia.org/wiki?curid=1462922" title="Artur Smoljaninow">
Artur Smoljaninow

Artur Smoljaninow, , Artur Siergiejewicz Smoljaninow (ur. 27 października 1983 w Moskwie) – rosyjski aktor. W 2004 roku ukończył RATI – Rosyjską Akademię Kształcenia Teatralnego. Znany na świecie przede wszystkim z głównej roli w ‘kultowym’ filmie „9 Kompania”. 
Pod koniec kwietnia 2022 roku, w dłuższej rozmowie na kanale Youtube ‘Opowiedz Gordejewej’, jednoznacznie opowiedział się przeciw rosyjskiej agresji na Ukrainę. Rozmowa ta zebrała prawie 8,5 mln wyświetleń. Według telegramowego kanału ‘Mash’, z art. 20.3.3 Kodeksu Administracyjnego Federacji Rosyjskiej, wszczęto przeciw niemu postępowanie w sprawie o „dyskredytowanie Sił Zbrojnych RF”. Na tydzień wcześniej, Artur Smoljaninow uciekł z Rosji do Norwegii. O swojej decyzji i sytuacji w kontekście wojny opowiedział w wywiadzie udzielonym 13.10.2022 r. niezależnej rosyjskojęzycznej stacji ‘Meduza’.

</doc>
<doc id="1462923" url="https://pl.wikipedia.org/wiki?curid=1462923" title="Ulica Ciasna w Warszawie">
Ulica Ciasna w Warszawie

Ulica Ciasna w Warszawie – jedna z ulic warszawskiego Nowego Miasta, biegnąca od ul. Świętojerskiej do ul. Franciszkańskiej.
Historia.
Ulica powstała przed rokiem 1740 jako ślepy zaułek ul. Świętojerskiej będący drogą dojazdową do zabudowań nieistniejącego zespołu kościoła św. Jerzego i klasztoru Kanoników Regularnych. Nazwa nawiązuje do jej niewielkiej szerokości.
Przed rokiem 1770 u zbiegu z ul. Świętojerską wystawiono kamienicę królewskiego sekretarza Franciszka Groszkowskiego, być może według projektu Bonawentury Solariego, który mieszkał przy pobliskiej ul. Bonifraterskiej i zaprojektował wiele domów w okolicy.
Naprzeciwko, pod numerem 1, po roku 1792 stanęła kamienica Kanoników Regularnych, zupełnie przekształcona w początkach XX wieku. Z pozostałej zabudowy wyróżniał się drewniany dworek z XVIII wieku, zastąpiony przed rokiem 1850 murowaną kamienicą. Przy parzystej pierzei od lat dwudziestych XIX wieku stała murowana oficyna, zaś obok, pod numerem 6, w latach 1913–14 wybudowano zachowany do dziś gmach składów towarowych Gepera. Uzyskał on wysokość czterech pięter oraz elewacje pierwotnie niemal w całości wypełnione oknami, rozdzielonymi jedynie słupami konstrukcyjnymi. W czasach międzywojennych po przejęciu budynku przez "Świętojerskie Zakłady Przemysłowe S.A." pełnił on funkcje fabryczne. 
W 1944 zniszczeniu uległa niemal cała zabudowa ulicy, ocalały jedynie dwa najpóźniej wzniesione obiekty: kamieniczka pod nr 3A wzniesiona krótko przed rokiem 1939, oraz rzeczony gmach składów towarowych, który ocalał dzięki wyjątkowo solidnej konstrukcji.
W okresie powojennym ulicę poszerzono i w 1950 przedłużono do ul. Franciszkańskiej. Ruiny starej zabudowy zostały rozebrane, na ich miejscu wzniesiono obiekty w niczym nie nawiązujące do stanu poprzedniego m.in. gmach Szkoły Podstawowej nr 158 im. Jana Kilińskiego (nr 13).
W II połowie lat 90. XX wieku dawny gmach składów towarowych Gepera został przebudowany na budynek biurowy.

</doc>
<doc id="1462924" url="https://pl.wikipedia.org/wiki?curid=1462924" title="Artur Smolyaninov">
Artur Smolyaninov



</doc>
<doc id="1462925" url="https://pl.wikipedia.org/wiki?curid=1462925" title="Eugeniusz Zahorski">
Eugeniusz Zahorski

Eugeniusz Fostowicz-Zahorski (ur. 18 kwietnia 1881 w Teklomirze, zm. 24 czerwca 1947 w Krakowie) – polski szachista i działacz szachowy, radca prawny.
Życiorys.
Urodzony na Kresach Wschodnich (majątek rodzinny Teklomir na terenie późniejszego powiatu Wilejka) w rodzinie ziemiańskiej, był synem Michała i Heleny ze Stankiewiczów. Lata dziecinne i młodzieńcze spędził na terenie Rosji, do gimnazjum uczęszczał w Moskwie, tam zdał maturę i rozpoczął studia. Dyplomu uniwersyteckiego nie uzyskał ze względu na zaangażowanie polityczne w szeregach narodników, antycarskiego, a zarazem antymarksistowskiego ruchu liberalnego. Działalność ta pociągnęła za sobą represje polityczne, przez jakiś czas Zahorski przebywał jako zesłaniec polityczny na Syberii, był również więziony w Moskwie. Był również związany bliżej z polskimi socjalistami (należał do Polskiej Partii Socjalistycznej), ale ograniczył aktywność w tym ruchu, zniechęcony radykalizmem rewolucji 1905, koncentrując się jedynie na nurcie niepodległościowym. W latach I wojny światowej uczestniczył w walkach na Dalekim Wschodzie. W 1918 osiadł w Warszawie, gdzie pracował w instytucjach państwowych w charakterze radcy prawnego. Od 1928 w tym charakterze zatrudniony był w Najwyższej Izbie Kontroli Państwa.
W latach międzywojennych Eugeniusz Zahorski udzielał się jako publicysta i redaktor jednego z pism katolickich. Kontynuował także pisanie wierszy religijnych, rozpoczęte jeszcze za caratu (poemat "Powrót" wraz z wierszem "Przymierze", zbiór sonetów "Różaniec"), których jednak nie ogłaszał drukiem. Zajmował się ponadto tłumaczeniami, głównie z języka rosyjskiego. Z racji dawnej współpracy w środowisku socjalistów m.in. z Józefem Piłsudskim i Ignacym Daszyńskim bywał zapraszany na uroczystości państwowe w Belwederze i na Zamku Królewskim. Po latach wielkiej estymy dla Piłsudskiego, którego uważał za twórcę niepodległej Polski, odstąpił od grona jego zwolenników po zamachu majowym w 1926.
Szachy.
Należał do najaktywniejszych działaczy warszawskiego środowiska szachowego. Umiejętności szachowe wyniósł z jednego z pobytów w moskiewskim więzieniu. W pierwszych latach powojennych uczestniczył w pracach nad ożywieniem działalności Warszawskiego Towarzystwa Zwolenników Gry Szachowej, a w latach 30. był w gronie współzałożycieli Warszawskiego Klubu Szachistów. W 1933 został wybrany prezesem tego klubu; miał możliwość współpracować m.in. z Emilem Grossem, Jerzym Jagielskim, Leonem Tuhan-Baranowskim, Izaakiem Towbinem, Kazimierzem Makarczykiem, Janem Kleczyńskim, wraz z którymi doprowadził w kwietniu 1935 do otwarcia nowej siedziby klubu przy ulicy Marszałkowskiej 66 (wcześniej klub miał siedzibę na Wilczej). W uroczystej inauguracji lokalu klubowego 9 kwietnia 1935 wziął udział znany gracz Salomon Flohr.
Zahorski próbował także swoich sił jako zawodnik. Grywał głównie w turniejach dla szachistów II kategorii, notując sporadyczne sukcesy; miał m.in. na koncie zwycięstwa nad Henrykiem Pogoriełym i Leonem Kremerem. W 1933 wygrał nieduży, czteroosobowy turniej Warszawskiego Klubu Szachistów. Bardziej znany był z organizowania w siedzibie tegoż klubu swoistych maratonów szachowych, "w których 36 godzin gry bez przerwy nie było niczym nadzwyczajnym" (Tadeusz Czarnecki). Zahorski zajmował się popularyzacją szachów w Wojsku Polskim, uczestniczył w partiach konsultacyjnych, symultanicznych, popisach "gry na ślepo". W 1930 w warszawskim cyrku brał udział w pokazie gry "na pamięć", wspólnie m.in. z Kazimierzem Makarczykiem i Dawidem Przepiórką.
Latem 1939 Zahorski wybrany został w skład Rady Naczelnej Polskiego Związku Szachowego. Po wybuchu wojny włączył się do okupacyjnego życia szachowego Warszawy, uczestnicząc w towarzyskich rozgrywkach w kawiarniach Kwiecińskiego i Leżeńskiego. W 1940 w kawiarni Kwiecińskiego gestapo dokonało aresztowania warszawskich szachistów, którym zezwolono później na rozegranie w areszcie turnieju; był wśród zatrzymanych Zahorski. W odróżnieniu od graczy o korzeniach żydowskich (m.in. Dawid Przepiórka, Mojżesz Łowcki, Stanisław Kohn, Achilles Frydman), którzy niebawem ponieśli śmierć z rąk Niemców, Zahorski został zwolniony z więzienia po około tygodniu. Nie zaprzestał aktywności szachowej, uczestniczył w serii turniejów rozegranych w Warszawie w latach 1942-1944, nazywanych nieoficjalnymi mistrzostwami miasta (na potrzeby jednego z turniejów udostępnił swoje mieszkanie). W pierwszym takim turnieju, rozegranym na przełomie 1942 i 1943, Zahorskiemu przypadła III lokata, a zwyciężył Andrzej Pytlakowski. W latach okupacyjnych najwięcej grywał z Zygmuntem Szulce, jego przeciwnikami byli też m.in. Tadeusz Gniot, Jan Gadaliński, Henryk Rewkiewicz, Jerzy Jagielski.
Po wojnie Eugeniusz Zahorski przeniósł się na Śląsk. Pracował w katowickim zjednoczeniu węglowym, nie zaniedbując szachów; był współzałożycielem Centralnej Sekcji Szachowej przemysłu węglowego (zrzeszającej w 1947 300 członków). Na przełomie 1945 i 1946 sięgnął po wicemistrzostwo Katowic, w kolejnych mistrzostwach miasta podzielił IV-V miejsce. W 1946 wystąpił w mistrzostwach Polski w Sopocie (bez powodzenia walczył w warszawskich eliminacjach mistrzostw kraju już na przełomie 1925 i 1926); jako nestor turnieju podzielił XV-XVIII lokatę, zdobywając 9 punktów. Odnotował zwycięstwa nad graczami czołówki turnieju – Bogdanem Śliwą, Stanisławem Gawlikowskim, Izaakiem Grynfeldem.
Życie prywatne.
Był dwukrotnie żonaty. W 1906 poślubił poznaną w Moskwie Annę Antoninę z Elzenbergów (1882-1942), znaną później poetkę i pisarkę, używającą pseudonimu Savitri. Żona uczestniczyła również w działalności socjalistycznej, potem była zaangażowaną działaczką katolicką. Niemal od pierwszych dni okupacji niemieckiej w czasie II wojny światowej uczestniczyła w konspiracji, zginęła w obozie koncentracyjnym w Oświęcimiu. Być może w nawiązaniu do szachowej pasji męża Anna Zahorska napisała w 1932 nowelę "Szach królowej", w której zaangażowanie mężczyzny w szachy prowadzi do rodzinnej tragedii. Zaraz po wojnie Zahorski zawarł drugi związek małżeński, z dużo młodszą od siebie kobietą.
Z pierwszego małżeństwa miał sześcioro dzieci: synów Bronisława (1907-1984, absolwenta dwóch fakultetów: prawnika i romanistę, urzędnika Najwyższej Izby Kontroli), Jerzego Dominika (1917-2005, inżyniera, w czasie II wojny światowej lotnika RAF-u, pozostałego na emigracji w Anglii), Józefa Zygmunta (zmarłego w dzieciństwie w latach międzywojennych) oraz córki Wandę Zofię (1913-1945?, zamężną Skirmuntową, zmarłą w jednym z obozów koncentracyjnych w nieznanych bliżej okolicznościach), Elżbietę Marię (1915-1939, u progu okupacji rozstrzelaną za zrywanie niemieckich plakatów propagandowych) i Krystynę Klarę Wiktorię (1921-1944, uczestniczkę konspiracji, zamężną Zaremba-Celińską, zmarłą tragicznie wraz z mężem i rocznym synem w wyniku bombardowania stolicy w czasie powstania warszawskiego).
Jego prawnuczka (wnuczka Jerzego Dominika i córka Bohdana), Tiffany Zahorski (ur. 1994) została łyżwiarką figurową reprezentującą Rosję, Olimpijką.
Bratem Eugeniusza był Bolesław Zahorski (1887-1922), działacz Polskiej Partii Socjalistycznej, drukarz i bibliotekarz, oficer Legionów, poeta, natomiast bratem stryjecznym ksiądz Tadeusz Zahorski (1862-1907), proboszcz kilku parafii na Wileńszczyźnie, dziekan w Wornianach, budowniczy kościoła św. Jana Chrzciciela w Bieniakoniach. Dalszym krewnym był Władysław Zahorski (1858-1927), lekarz wileński, autor prac historycznych.
Zahorski zmarł nagle 24 czerwca 1947 w Krakowie, gdzie przebywał u ciotecznej siostry. Został pochowany na Cmentarzu Rakowickim w Krakowie (kwatera HB-7-3).

</doc>
<doc id="1462931" url="https://pl.wikipedia.org/wiki?curid=1462931" title="Litewska Partia Demokratyczna">
Litewska Partia Demokratyczna

Litewska Partia Demokratyczna (lit. "Lietuvos demokratų partija", LDP) – litewska partia polityczna, reprezentująca nurt niepodległościowy, działająca w latach 1989–2001.
Historia.
Ugrupowanie zarejestrowano w 1989, swoją nazwą nawiązało do partii działającej w latach 1902–1922. Na jej czele stanął Saulius Pečeliūnas.
Do wybranego w 1990 parlamentu (wówczas jeszcze Rady Najwyższej LSRR) weszło kilku przedstawicieli LDP, startujących z listy ruchu Sąjūdis lub z jego oficjalnym poparciem. Po kilku miesiącach doszło do niewielkiego rozłamu, gdy część działaczy (skupionych wokół posła Petrasa Vaitiekūnasa) poparła zachowawcze działania Kazimiery Prunskienė, podczas gdy większość (w tym lider LDP) opowiadała się za wspieraniem Vytautasa Landsbergisa.
W wyborach w 1992 demokraci uzyskali 3 mandaty w 141-osobowym Sejmie (w ramach koalicji z chadekami oraz Związkiem Więźniów Politycznych i Zesłańców). W 1996 wprowadzili do parlamentu 2 przedstawicieli (w ramach koalicji ze Związkiem Litewskich Narodowców). W 2000 żaden z kandydatów LDP nie dostał się do parlamentu.
W październiku 2001 partia połączyła się z trzema innymi małymi pozaparlamentarnymi ugrupowaniami, w tym Ojczyźnianą Partią Ludową, tworząc Litewski Związek Prawicy, który po dwóch latach działalności wszedł w skład Związku Ojczyzny.

</doc>
<doc id="1462935" url="https://pl.wikipedia.org/wiki?curid=1462935" title="Bizoń">
Bizoń

Bizoń - polskie nazwisko, na początku lat 90. XX wieku nosiło je w Polsce około 2000 osób.
Osoby noszące nazwisko Bizoń:

</doc>
<doc id="1462942" url="https://pl.wikipedia.org/wiki?curid=1462942" title="Gucwa">
Gucwa

Gucwa – nazwisko. Na początku lat 90. XX wieku nosiło je w Polsce ok. 1700 osób.
Pochodzi ono od niemieckiej nazwy osobowej "Gutz".
Osoby noszące to nazwisko:

</doc>
<doc id="1462944" url="https://pl.wikipedia.org/wiki?curid=1462944" title="Henry Plummer">
Henry Plummer

Henry Plummer (ur. 1832, zm. 1864), szeryf w mieście Bannack na Terytorium Idaho w okresie od 24 maja 1863 do 10 stycznia 1864, kiedy to został powieszony bez sądu przez Straż Obywatelską. Niektórzy historycy są zdania, że był przywódcą gangu terrorystycznego odpowiedzialnego za blisko sto zabójstw; został powieszony wraz ze swymi dwoma zastępcami, jako jeden z 22 podejrzanych.
Młodość.
William Henry Handy Plumer był najmłodszym z sześciorga dzieci rodziny, która osiadła w Addison w stanie Maine w roku 1764, a więc w czasie, gdy Maine było jeszcze częścią kolonii "Massachusetts Bay". Ojciec zmarł, gdy Henry był nastolatkiem. W roku 1852, w wieku lat 19, udał się w poszukiwaniu złota do Kalifornii (zmienił pisownię nazwiska gdy wyruszył na zachód). Powiodło mu się: w ciągu dwóch lat został właścicielem kopalni, farmy i piekarni w Nevada City. W 1856 został wybrany szeryfem i zarządcą miasta, po czym zaproponowano mu by ubiegał się o miejsce w legislaturze stanowej z ramienia Partii Demokratycznej. Jednak w trakcie kampanii wyborczej w szeregach partii nastąpił rozłam, z którego to powodu przegrał.
Kłopoty.
26 września 1857 roku Plummer zastrzelił mieszkańca Nevada City o nazwisku John Vedder; miał rzekomo romans z żoną Veddera. Został oskarżony i skazany na 10 lat więzienia w San Quentin, jednakże już w sierpniu 1859, po serii listów jego popleczników do gubernatora, w których wychwalano jego nieskazitelny charakter i poświęcenie służbie publicznej, został zwolniony. W uzasadnieniu ułaskawienia gubernator napisał, że Plummer był chory na gruźlicę. Następnie, w roku 1861, Plummer próbował aresztować niejakiego Williama Rileya, uciekiniera z San Quentin; w trakcie akcji Riley został zabity. Plummer oddał się w ręce policji, która uznała, że postąpił zgodnie z prawem, ale w obawie, że jego poprzedni wyrok może nieprzychylnie wpłynąć na ławę przysięgłych, zaleciła mu przeniesienie się do innego stanu.
Plummer wyjechał na północ, do dzisiejszego stanu Waszyngton, gdzie właśnie znaleziono złoto. Tam wkrótce znów wdał się w awanturę, która skończyła się strzelaniną i śmiercią przeciwnika. Plummer uznał w tej sytuacji, że musi zniknąć, a jedynym miejscem bezpiecznym wydał mu się rodzinny stan Maine. Jego strzeleckie umiejętności pozwalały mu przeżyć w niespokojnych miasteczkach ogarniętego gorączką złota zachodu, ale jednocześnie przeszkadzały w osiągnięciu życiowej i finansowej stabilizacji.
W czasie drogi na wschód, gdy oczekiwał na parowiec do Fort Benton nad Missouri, Plummer spotkał Jamesa Vaila, który szukał ochotników do ochrony przed możliwym atakiem Indian stacji misyjnej w Sun River (Montana). W związku z tym, że rzeka zamarzła i na statek trzeba było czekać do wiosny, Plummer zgodził się i wraz z Jackiem Clevelandem, handlarzem koni, którego poznał w Kalifornii, ruszył znów na zachód. Po przybyciu na miejsce zarówno Plummer jak i Cleveland zadurzyli się w atrakcyjnej szwagierce Vaila, Elekcie Bryan; Plummer poprosił ją o rękę i został przyjęty. Jako że w pobliskim Bannack właśnie odkryto złoto, Plummer postanowił udać się tam, by zdobyć środki do życia dla obojga. Zazdrosny Cleveland ruszył jego tropem.
W Bannack.
W styczniu 1863 Cleveland dopadł Plummera i zmusił do pojedynku, w wyniku którego zginął. Szczęśliwie dla Plummera stało się to w pełnym ludzi saloonie i nie było wątpliwości, że zabójstwo nastąpiło w obronie własnej. Plummer cieszył się popularnością wśród mieszkańców, którzy w maju wybrali go szeryfem Bannack. Jednakże na początku zimy dwukrotnie obrabowana została stacja pocztowa, doszło do próby napadu na karawanę z zaopatrzeniem, a na koniec został zamordowany lubiany w miasteczku młody człowiek. Pod koniec grudnia, gdy Plummer był poza miastem eskortując transport złota, grupa ludzi z pobliskiego Virginia City postanowiła wziąć sprawy w swoje ręce i zawiązała "Straż Obywatelską" (ang. "Vigilance Committee"). W ciągu niecałego miesiąca milicjanci powiesili bez sądu 21 ludzi, jakoby członków bandy rabusiów, w tym także (10 stycznia 1864) Henry'ego Plummera. Ostatni – dwudziesty drugi – powieszony miał na sumieniu tyle tylko, że wyrażał wątpliwości co do winy niektórych poprzedników.
Nierozwiązana zagadka.
W XIX wieku członkowie "Straży Obywatelskiej" przedstawiani byli w historii Montany jako bohaterowie. Jednak z początkiem XX wieku obraz ten uległ zdecydowanej zmianie. Zaczęły ukazywać się opracowania przedstawiające Plummera jako niewinną ofiarę. W ostatnich latach wielu historyków przeprowadziło drobiazgowe badania i zrewidowało dotychczasową wersję dziejów Plummera, stworzoną – jak się okazało – przez masonów. Dowiedziono, że masoneria odegrała kluczową rolę w zamordowaniu Hernry'ego Plummera oraz że lincze miały podłoże polityczne, zaś Henry Plummer nie był członkiem bandy, bowiem takowa w ogóle nie istniała. Bandyci, napadający na dyliżanse i transporty złota, występowali w maskach, co nasuwa podejrzenie, że byli nimi sami milicjanci ze "Straży Obywatelskiej". O niewinności Plummera świadczy również i to, że po jego śmierci ilość napadów w okolicach Bannack znacznie wzrosła.
W maju 1993 r. przeprowadzono proces pośmiertny, który miał oczyścić Plummera, ale sędziowie nie byli zgodni i nie wydali żadnego werdyktu. W latach późniejszych znaleziono więcej dowodów niewinności Plummera i okrucieństwa katów. Został powieszony bez zapadni, z którego to powodu umierał długo i w męczarniach.
Za historykami poszli literaci: James Gaitis ("A Stout Cord and a Good Drop", Globe Pequot Press, 2006, ) i Frederick Allen ("A Decent, Orderly Lynching: The Montana Vigilantes", University of Oklahoma Press, 2004, ).
Legendy.
Wokół postaci Plummera narosło wiele legend. Milicjanci, którzy uczestniczyli w kaźni, stworzyli trzy: że przed śmiercią szeryf prosił o widzenie z żoną (czego mu odmówiono), że prosił o "good drop"', czyli o szarpnięcie przy powieszeniu, co spowodowałoby natychmiastową śmierć (tej łaski również nie dostąpił), a także, że powiedział: "Dajcie mi dwie godziny i konia, a dam wam tyle złota ile sam ważę". Ta ostatnia historia wywołała kolejną "gorączkę złota" w Bannack i okolicach. Zwolennicy wersji o bandzie Plummera zaczęli przeszukiwać okoliczne wzgórza w nadziei znalezienia skarbu. Według tej legendy w początkach XX wieku do Bannack przybyło dwóch nieznanych mężczyzn, którzy mieli ze sobą podłużną, ciężką skrzynię, którą chcieli zdeponować na noc w sejfie. Jedyny w Bannack sejf znajdował się w nieczynnym banku, więc mężczyźni na zmianę pilnowali skrzyni z bronią w ręku, a rankiem zniknęli. To ponownie rozpaliło umysły i poszukiwania trwały nadal. W roku 1954 Bannack i okolice zostały uznane za własność stanu i wszelkie poszukiwania na tym terenie są zakazane.

</doc>
<doc id="1462945" url="https://pl.wikipedia.org/wiki?curid=1462945" title="Mikołajczyk">
Mikołajczyk

osoby noszące nazwisko Mikołajczyk:

</doc>
<doc id="1462948" url="https://pl.wikipedia.org/wiki?curid=1462948" title="A Nice Pair">
A Nice Pair

A Nice Pair – kompilacyjny album brytyjskiej grupy Pink Floyd, zawierający dwie pierwsze płyty zespołu – The Piper at the Gates of Dawn i A Saucerful of Secrets. Album dotarł do 36 miejsca na amerykańskiej liście Billboard i uzyskał status złotej płyty w marcu 1994 r.

</doc>
<doc id="1462949" url="https://pl.wikipedia.org/wiki?curid=1462949" title="GRB 080913">
GRB 080913

GRB 080913 – rozbłysk gamma zarejestrowany 13 września 2008 przez satelitę Swift w konstelacji Erydanu, był wtedy najodleglejszym zarejestrowanym rozbłyskiem gamma.
Rozbłysk miał miejsce w odległości około 12,8 mld lat świetlnych od Ziemi, co oznacza, że wydarzył się mniej niż 825 mln lat po Wielkim Wybuchu. Podejrzewa się, że zaobserwowany wybuch był spowodowany zapadnięciem się ogromnej gwiazdy do czarnej dziury.

</doc>
<doc id="1462953" url="https://pl.wikipedia.org/wiki?curid=1462953" title="Eligijus Masiulis">
Eligijus Masiulis

Eligijus Masiulis (ur. 15 października 1974 w Kłajpedzie) – litewski polityk, poseł na Sejm, przewodniczący Ruchu Liberalnego, od 2008 do 2012 minister komunikacji.
Życiorys.
W 1999 ukończył studia w zakresie politologii na Uniwersytecie Kłajpedzkim. W 1994 był prezesem związku studentów Uniwersytetu Kłajpedzkiego. W latach 1997–1998 zasiadał w radzie miejskiej Kłajpedy (mandat radnego uzyskiwał też w 2000 i 2002), był przewodniczącym Komisji Oświaty, Kultury i Sportu. Od 1998 do 2000 pełnił funkcję doradcy mera Kłajpedy Eugenijusa Gentvilasa.
W latach 2000–2004 sprawował mandat posła na Sejm z ramienia Litewskiego Związku Liberałów. Od 2001 pełnił funkcję przewodniczącego Komisji Młodzieży i Sportu. Od początku kadencji do 2002 był kolejno wiceprzewodniczącym i pierwszym wiceprzewodniczącym, a w latach 2002–2003 przewodniczącym frakcji liberalnej. Od 2003 do końca kadencji był liderem frakcji Liberałów i Centrum.
W 2004 został po raz drugi wybrany do parlamentu, tym razem z listy Związku Liberałów i Centrum. W parlamentarnej frakcji tego ugrupowania zasiadał do października 2005. Od 2005 do 2006 był wiceliderem i następnie liderem frakcji liberalnej. W kwietniu 2006 został przewodniczącym, a następnie zastępcą przewodniczącego frakcji Ruchu Liberalnego.
Od 1996 należał do Litewskiego Związku Liberałów: w latach 1996–1998 jako przewodniczący organizacji młodzieżowej w Kłajpedzie, od 1998 przewodniczący oddziału partii w Kłajpedzie, a od 2001 członek zarządu. Po przystąpieniu partii w 2003 do Związku Liberałów i Centrum został wybrany do zarządu tego ugrupowania. W 2006 rozpoczął działalność w Ruchu Liberalnym Republiki Litewskiej. Objął stanowisko wiceprzewodniczącego, zaś w 2008 został wybrany przewodniczącym. W wyborach parlamentarnych w tym samym roku z ramienia liberałów ponownie uzyskał mandat deputowanego, wygrywając w okręgu jednomandatowym. W koalicyjnym rządzie Andriusa Kubiliusa objął tekę ministra komunikacji. W kolejnych latach wybierany ponownie na przewodniczącego LRLS.
W 2012 po raz kolejny został wybrany do Sejmu. W grudniu tego samego roku zakończył urzędowanie na stanowisku rządowym, a jego partia przeszła do opozycji. W maju 2016 zrezygnował z przywództwa w swoim ugrupowaniu i z mandatu poselskiego. Wiązało się to z wszczęciem przez funkcjonariuszy Służby ds. Badań Specjalnych (STT) postępowania, w którym zarzucono mu przyjęcie łapówki w wysokości 100 tys. euro.

</doc>
<doc id="1462956" url="https://pl.wikipedia.org/wiki?curid=1462956" title="Referendum ogólnopolskie">
Referendum ogólnopolskie



</doc>
<doc id="1462958" url="https://pl.wikipedia.org/wiki?curid=1462958" title="Itch">
Itch

Itch – minialbum brytyjskiej grupy rocka alternatywnego Radiohead. Został wydany wyłącznie w Japonii i zawiera kilka znanych wcześniej utworów, jednakże w większości w wersjach. Utwory "Killer Cars", "You" i "Vegetable" w wersjach obecnych na płycie były wcześniej dostępne wyłącznie na niezwykle rzadkim, winylowym wydaniu singla do piosenki "Creep".

</doc>
<doc id="1462959" url="https://pl.wikipedia.org/wiki?curid=1462959" title="My Iron Lung">
My Iron Lung

My Iron Lung - minialbum brytyjskiego zespołu Radiohead zawierający utwór o tej samej nazwie wydany w rok później również na długogrającym wydawnictwie The Bends. EP zawiera także niewykorzystane utwory z sesji nagraniowych do The Bends, a także B-side'y nagrane do dwóch singli utworu My Iron Lung (zamiast dwóch singli powstała ta właśnie EP). Płyta z wszystkimi ośmioma utworami początkowo została wydana wyłącznie w Australii, jednak obecnie można ją dostać na całym świecie.

</doc>
<doc id="1462961" url="https://pl.wikipedia.org/wiki?curid=1462961" title="Olechnowicz">
Olechnowicz

Olechnowicz – polskie nazwisko, w Polsce nosi je ok. 1500 osób.
Osoby noszące to nazwisko:

</doc>
<doc id="1462962" url="https://pl.wikipedia.org/wiki?curid=1462962" title="Franciszek Olechnowicz">
Franciszek Olechnowicz



</doc>
<doc id="1462966" url="https://pl.wikipedia.org/wiki?curid=1462966" title="Kościół św. Macieja">
Kościół św. Macieja

Niektóre kościoły pod wezwaniem św. Macieja:

</doc>
<doc id="1462967" url="https://pl.wikipedia.org/wiki?curid=1462967" title="Ulica Rycerska w Warszawie">
Ulica Rycerska w Warszawie

Ulica Rycerska – ulica na warszawskim Starym Mieście, biegnąca od ul. Wąski Dunaj do ul. Piekarskiej.
Historia.
Od XIV wieku ul. Rycerska służyła jako przejście dla straży miejskiej patrolującej mury obronne od Wąskiego Dunaju do Bramy Krakowskiej. Pierwszą ubogą zabudowę datuje się na XVI wiek. W 1560 ulicę i domy przy niej określano mianem "sub muro" (przy murze). Nazwa ulicy pochodzi od Baszty Rycerskiej znajdującej się w zachodniej części wewnętrznych murów obronnych Starej Warszawy. 
Na początku XVIII wieku w ubogich, drewnianych domach przystawionych do murów obronnych oraz w basztach mieszkali rzemieślnicy, przeważnie szewcy. W pierwszej połowie XVII wieku przy ul. Rycerskiej w baszcie Czerwonej przy rogu Piekarskiej mieszkał kat, utrzymujący tu dom publiczny. 
Zabudowa była często niszczona przez pożary, między innymi w latach 1655–1656 podczas potopu szwedzkiego. W drugiej połowie XVIII i na początku XIX przy ul. Rycerskiej wybudowano 1- i 2- piętrowe kamieniczki, w których mieściły się liczne fryzjernie, a także domy publiczne. W XVII-XVIII wieku odcinek między ul. Piekarską, a klasztorem Augustianów nazywano ul. Ciasną. Na środku jezdni znajdował się rynsztok i nie miała ona chodników, gdyż nie było na nie miejsca.
Zabudowa ulicy została całkowicie zniszczona w 1944. Odbudowano jedynie jej północną stronę oraz, w zmienionym kształcie, kilka domów po stronie wschodniej. 
Pod nr 2 mieści się prowincja warszawska Zgromadzenia Sióstr św. Elżbiety.

</doc>
<doc id="1462969" url="https://pl.wikipedia.org/wiki?curid=1462969" title="Kościół św. Grzegorza">
Kościół św. Grzegorza

Opactwo Downside

</doc>
<doc id="1462971" url="https://pl.wikipedia.org/wiki?curid=1462971" title="Tarczyński">
Tarczyński

Tarczyński, Tarczyńska – polskie nazwisko, w Polsce nosi je ponad 2500 osób.
Osoby noszące to nazwisko:

</doc>
<doc id="1462972" url="https://pl.wikipedia.org/wiki?curid=1462972" title="Tarczyńska">
Tarczyńska



</doc>
<doc id="1462973" url="https://pl.wikipedia.org/wiki?curid=1462973" title="Ulica Romana Sanguszki w Warszawie">
Ulica Romana Sanguszki w Warszawie

Ulica Romana Sanguszki – ulica warszawskiego Nowego Miasta biegnąca od ul. Wybrzeże Gdańskie do ul. Zakroczymskiej.
Historia.
Wytyczona w roku 1919 na dawnych terenach esplanady Cytadeli Warszawskiej
i Fortu Władimira, jako fragment ul. Konwiktorskiej. W roku 1925 wokół fortu po częściowym splantowaniu jego ziemnych umocnień utworzono park im. Romualda Traugutta. W latach 1926–1929 przy ulicy wybudowano funkcjonalistyczny gmach Polskiej Wytwórni Papierów Wartościowych, według projektu Antoniego Dygata. Obecna, odrębna nazwa została nadana w roku 1930.
W 2010 przy ulicy (w pobliżu skrzyżowania z Wisłostradą) odsłonięto instalację "Rozdroże 2010" – cztery rzeźby Magdaleny Abakanowicz.

</doc>
<doc id="1462975" url="https://pl.wikipedia.org/wiki?curid=1462975" title="Faun Barberini">
Faun Barberini

Faun Barberini, "Śpiący Satyr" – starożytny grecki posąg marmurowy przedstawiający pijanego, uśpionego satyra.
Mierząca 1,78 m wysokości rzeźba, datowana na około 200 rok p.n.e., uważana jest za dzieło anonimowego mistrza pergamońskiego. Posąg ma wysokość 1,78 m i stanowi doskonale realistyczne studium snu.
Tors posągu odnaleziony został na początku XVII wieku, za pontyfikatu papieża Urbana VIII, w fosie koło Zamku Świętego Anioła w Rzymie. Najprawdopodobniej był jedną z rzeźb, którymi obrońcy budynku obrzucili w 537 roku atakujących Gotów. Otwór w skale poniżej lewej ręki fauna wskazuje, że przypuszczalnie był to element dekoracji fontanny.
Po odkryciu rzeźba stała się własnością rodu Barberinich i w 1627 roku trafiła jako ozdoba do Palazzo Barberini w Rzymie, gdzie znajdowała się do końca XVIII wieku. W 1798 roku odsprzedano ją rzeźbiarzowi Vincenzo Pacettiemu, który bezskutecznie próbował ją spieniężyć, co rozzłościło Barberinich na tyle, że w 1804 roku odzyskali ją w drodze procesu sądowego. Ostatecznie w 1813 roku rzeźba została zakupiona przez Ludwika I Bawarskiego i od 1820 roku znajduje się w zbiorach Gliptoteki monachijskiej.
Rzeźba kilkukrotnie była poddawana pracom restauracyjnym. Autorem pierwszych był Arcangelo Gonelli, który ułożył fauna na wznak. W 1679 roku Giuseppe Giorgetti i Lorenzo Ottoni zmienili pozycję postaci i dokonali stiukowych uzupełnień brakujących elementów. Efekty ich prac przypisano później błędnie Gianlorenzo Berniniemu. Vincenzo Pacetti po zakupie rzeźby wymienił stiukowe uzupełnienia na marmurowe, a także przesunął prawą stopę. W latach 60. XX wieku ponownie zmieniono ułożenie postaci i usunięto wcześniejsze uzupełnienie brakującej lewej ręki.

</doc>
<doc id="1462977" url="https://pl.wikipedia.org/wiki?curid=1462977" title="Krzysztof Przybylski (ur. 1971)">
Krzysztof Przybylski (ur. 1971)

Krzysztof Przybylski (ur. 25 kwietnia 1971 w Poznaniu) – polski piłkarz ręczny i trener, od 1 października 2008 do 30 maja 2010 szkoleniowiec reprezentacji Polski kobiet, od 23 listopada 2006 do 27 listopada 2008 przewodniczący Rady Miasta Piekar Śląskich.
Kariera sportowa.
Karierę zawodniczą zaczynał w Szombierkach Bytom, potem grał w Nakle Śląskim i Kuźni Raciborskiej. We wszystkich tych klubach sekcje piłki ręcznej zostały zlikwidowane. Przez dwa lata występował w AZS Katowice, a od 1994 roku do zakończenia kariery reprezentował Olimpię Piekary Śląskie. W roli szkoleniowca zadebiutował w styczniu 2005, obejmując męski zespół Olimpii. Podczas swej pracy w klubie osiągnął największy sukces w historii drużyny, zajmując 4. miejsce w ekstraklasie w sezonie 2006/2007. W sezonie 2007/2008 jako trener pracował ze szczypiornistkami Ruchu Chorzów, a następnie Zgody Ruda Śląska, którą poprowadził do zajęcia 5. miejsce w ekstraklasie. 1 października 2008 został powołany na trenera i selekcjonera reprezentacji Polski kobiet. Pod jego wodzą piłkarki rozegrały 34 mecze międzynarodowe. Przybylski podał się do dymisji 7 kwietnia 2010, po przegranych eliminacjach do Mistrzostw Europy 2010, a 30 maja 2010 zakończył pracę trenera kadry narodowej. W sezonie 2010/2011 był szkoleniowcem pierwszoligowego klubu szczypiornistów NMC Powen Zabrze, z którym osiągnął główny cel rozgrywek, czyli awans do ekstraklasy. Następnie pracował w zespole Piotrkowianina Piotrków Trybunalski, który objął w maju 2011 roku, po zdegradowaniu go do I ligi po siedmiu latach gry w ekstraklasie.
Działalność społeczna i polityczna.
Swoją działalność pozasportową rozpoczął poprzez start w wyborach samorządowych w 2002 roku, jednak nie otrzymał wystarczającej ilości głosów do uzyskania mandatu radnego miasta Piekary Śląskie. Podczas wyborów samorządowych w 2006 roku startując z Komitetu Wyborczego Wyborców Stanisława Korfantego uzyskał 5,84% głosów, co pozwoliło mu zasiąść w Radzie Miasta. Od 23 listopada 2006 do 27 listopada 2008 pełnił funkcję jej przewodniczącego, a 26 lipca 2007 zgodnie z jej uchwałą został wyznaczony przedstawicielem Piekar w Zgromadzeniu Górnośląskiego Związku Metropolitalnego. Od 27 września 2007 był też zastępcą przewodniczącego Rady Społecznej przy piekarskim Szpitalu Miejskim. W wyborach samorządowych w 2010 roku bezskutecznie ubiegał się o mandat radnego Sejmiku Województwa Śląskiego z list Platformy Obywatelskiej. W 2011 roku, w wyborach parlamentarnych również bez powodzenia z list tej partii kandydował do Sejmu. Od maja do października 2011 roku pełnił funkcję dyrektora Miejskiego Ośrodka Sportu i Rekreacji w Piekarach Śląskich.
Życie prywatne.
Jest żonaty z Iwoną, ma dwie córki: Michalinę i Małgorzatę. Od ponad 30 lat mieszka w Piekarach Śląskich.
W 1996 roku ukończył AWF w Katowicach i jest nauczycielem wychowania fizycznego w Miejskim Gimnazjum nr 2 w Piekarach Śląskich.

</doc>
<doc id="1462980" url="https://pl.wikipedia.org/wiki?curid=1462980" title="Memoriał Józefa Kochana">
Memoriał Józefa Kochana

Memoriał Józefa Kochana – rozgrywany corocznie od 1990 r. w Koszalinie międzynarodowy festiwal szachowy poświęcony pamięci Józefa Kochana. W latach 1996–1999 turniej główny sponsorowany był przez firmę „MK Cafe”, co zapewniło wysokie nagrody i udział wielu arcymistrzów, a co za tym idzie renomę jednego z najsilniejszych otwartych turniejów na świecie w tamtym okresie. Dwukrotnie gościem festiwalu był Anatolij Karpow, wielokrotny mistrz świata.

</doc>
<doc id="1462981" url="https://pl.wikipedia.org/wiki?curid=1462981" title="Memoriał Józefa Dominika">
Memoriał Józefa Dominika

Memoriał Józefa Dominika – rozgrywany corocznie od 1993 r. w Dobczycach międzynarodowy festiwal szachowy, poświęcony pamięci Józefa Dominika.

</doc>
<doc id="1462986" url="https://pl.wikipedia.org/wiki?curid=1462986" title="Ulica Wójtowska w Warszawie">
Ulica Wójtowska w Warszawie

Ulica Wójtowska – ulica na warszawskim Nowym Mieście biegnąca od ul. Fondamińskiego do ul. Wybrzeże Gdańskie.
Historia.
Powstała pod koniec XIV wieku na gruntach wójta Nowego Miasta (stąd jej nazwa) jako granica Nowej Warszawy, i zarazem połączenie ul. Przyrynek i ul. Zakroczymskiej.
W tamtych czasach środkiem ulicy płynęła rzeczka zwana Bełczącą lub Nalewką, w swym górnym biegu mijająca ulicę Nalewki, której dała nazwę (obecnie ul. Bohaterów Getta).
Aż do połowy XVII wieku Wójtowską otaczały glinianki i pola; wśród nich stało kilka drewnianych domów i dworów.
W tamtym okresie część terenów przylegających do ulicy zakupił kanclerz litewski Jan Fryderyk Sapieha, celem rozbudowy swego pałacu przy ul. Zakroczymskiej.
Po tym czasie strumień został uregulowany, zaś ulica otrzymała brukową nawierzchnię, wciąż jednak była bardzo słabo zabudowana.
Wśród budynków wyróżniała się kamienica Langowskiego z połowy XVIII wieku, narożna z ul. Przyrynek, od której otrzymała wjazd na dziedziniec. Cztery pozostałe domy stojące przy Wójtowskiej zostały wyburzone w 1851 w związku z powiększeniem esplanady Cytadeli Warszawskiej. Kamienica Langowskiego dotrwała do roku 1944.
W okresie międzywojennym na zajmowanym przez nie terenie wybudowano gmach Polskiej Wytwórni Papierów Wartościowych, przyporządkowany numeracji ul. Romana Sanguszki.
Cała zabudowa mieszkalna ulicy została zniszczona w roku 1944; wzniesione w okresie powojennym domy w niczym nie nawiązują do stanu sprzed zniszczenia.

</doc>
<doc id="1462989" url="https://pl.wikipedia.org/wiki?curid=1462989" title="Mistrzostwa Polski w Judo 2008">
Mistrzostwa Polski w Judo 2008

52. edycja Mistrzostw Polski w judo odbyła się w dniach 19–21 września 2008 roku w Bielsku-Białej. W pierwszym dniu zawodów Przemysław Matyjaszek (Czarni Bytom), a w drugim Krzysztof Wiłkomirski obronili jedynie tytuły mistrzów Polski, zdobyte rok wcześniej w Warszawie.
W łącznej klasyfikacji medalowej zwyciężyli zawodnicy Gwardii Warszawa, zdobywając 3 złote, 1 srebrny i 4 brązowe medale. Medale zdobyli zawodnicy 24 klubów. W klasyfikacji punktowej najlepsi byli judocy Czarnych Bytom i judoczki AZS-AWFiS Gdańsk.

</doc>
<doc id="1462990" url="https://pl.wikipedia.org/wiki?curid=1462990" title="MiG-35">
MiG-35

MiG-35 (ros. "МиГ-35", kod NATO "Fulcrum-F") – rosyjski myśliwiec, będący modyfikacją samolotu "MiG-29M/M2 i MiG-29K/KUB", pokazany po raz pierwszy na międzynarodowych targach lotniczych w Indiach w 2007 roku.
Historia.
MiG-35 został zaprojektowany jako samolot wielozadaniowy, zdolny również do atakowania celów naziemnych. W jego konstrukcji wykorzystano doświadczenia wynikające z projektu MiG MFI. To doprowadziło do powstania prototypu, określanego jako "idzielnije 9-14". Oblotu dokonano 13 lutego 1985 r. Kolejnym rozwinięciem projektu był "izdielije 9-15", określane później jako MiG-29M. W samolocie zastosowano nowatorski system sterowania uzbrojeniem S-29M.
Wyposażony w nową wersję silnika turbowentylatorowego oznaczoną symbolem RD-33MK o ciągu większym o 7% od swojego poprzednika. Silnik może opcjonalnie zostać wyposażony w sterowany wektor ciągu przetestowany na MiG-29OVT. Samolot wyposażony został w nowy radar Fazotron Zhuk-AE z aktywną anteną ze skanowaniem fazowym (AESA). Zasięg radaru to 160 i 300 kilometrów odpowiednio dla celów powietrznych i morskich. Radar może śledzić jednocześnie 30 celów i naprowadzać pociski na 6 z nich. Samolot otrzymał również nowy system wykrywania i śledzenia samolotów w podczerwieni OLS-35. Samolot opracowano z myślą o przeprowadzonym przez Indie przetargu na 126 samolotów, w którym wybrano jednak Dassault Rafale.
Zmiany w konstrukcji.
Podobnie jak MiG-29M2, samolot posiada przekonstruowany kadłub, przy budowie którego użyto lżejszych stopów aluminium. Płytowe stery wysokości są widocznie większe i wyposażone w ząb na krawędzi natarcia służący do zawirowywania przepływu i zapobiegający oderwaniu strumienia przy dużych kątach natarcia. Z samolotu zniknęły dodatkowe wloty powietrza. Podstawowe podkadłubowe wloty zostały zwiększone i wyposażone w dodatkową regulację. Prawdopodobnie przekonstruowano również wewnętrzną regulację służącą zarówno do sterowania falą uderzeniową we wlocie powietrza przy lotach z prędkością naddźwiękową, jak i do zamykania wlotów powietrza na czas startu i lądowania, kiedy korzystano z wlotów dodatkowych. Skrzydła pasmowe zostały przekonstruowane i posiadają wyraźnie ostrzejszą krawędź natarcia. W celu zrobienia miejsca na radar w porównaniu do dwuosobowej szkolno-treningowej wersji MiG-29UB kabinę pilotów przesunięto do tyłu.
Użytkownicy.
Rosja.
W maju 2013 roku pojawiły się pierwsze informacje o zakupie przez Rosję 37 samolotów za kwotę 1,1 mld dolarów. Jednak już w sierpniu tego samego roku ministerstwo obrony Rosji poinformowało, że zakup odbędzie się nie wcześniej niż w roku 2016.
Do roku 2020 rosyjskie siły powietrzne miały otrzymać 30 samolotów MiG-35. Niektóre rosyjskie źródła mówią o planach zakupu do 170 maszyn tego typu.
Egipt.
W roku 2014 pojawiły się pierwsze informacje o zainteresowaniu strony egipskiej zakupem dużej ilości rosyjskiego uzbrojenia, w tym MiG-35 i śmigłowców Ka-52. W kwietniu 2015 roku podpisano wart 2 mld dolarów kontrakt na zakup 46 samolotów MiG-35.
W 2016 roku Egipt dokonał płatności za zamówione samoloty, które zaczęto dostarczać w 2017 roku.
Zakup MiG-35 rozważa również Bangladesz.

</doc>
<doc id="1462994" url="https://pl.wikipedia.org/wiki?curid=1462994" title="Gloydius blomhoffii">
Gloydius blomhoffii

Gloydius blomhoffii – jadowity wąż z podrodziny grzechotnikowatych.
Opis.
Osiąga długość do 91 cm, zazwyczaj mieszcząc się w granicach 45-61 cm.
Skóra o wzorze w kolorach bladoszarym, czerwonobrązowym i żółtobrązowym. Serie nieregularnych plam po bokach otoczonych czarną obwódką i zazwyczaj o jaśniejszym środku. Głowa ciemnobrązowa o beżowych lub bladoszarych bokach.
Występowanie.
Chiny, Korea, Japonia. Według Gloyda i Conanta (1990) nie ma dowodów na poparcie tezy, że występuje też na wyspach Ryukyu. Lokalizacja typowa w Japonii.
Siedlisko.
Zamieszkuje bagna, mokradła, łąki, otwarte tereny leśne, skalne stoki i tereny górskie.
Pożywienie.
Poluje na ptaki i drobne gryzonie. Często zapuszcza się na tereny uprawne w związku z obfitością gryzoni.
Podgatunki.
Gloyd and Conant (1990) wyróżnili jeszcze:
Podgatunek rosyjski jest obecnie podniesiony do rangi osobnego gatunku.

</doc>
<doc id="1462995" url="https://pl.wikipedia.org/wiki?curid=1462995" title="Dorohusk (stacja kolejowa)">
Dorohusk (stacja kolejowa)

Dorohusk – stacja kolejowa w Dorohusku, w województwie lubelskim, w Polsce.
W roku 2017 stacja obsługiwała 0–9 pasażerów na dobę.
Historia.
4 listopada 1945 na stacji i w jej okolicach doszło do krwawych wydarzeń, które zaczęły się od przegonienia handlarki wódką przez polskiego milicjanta, co wywołało niezadowolenie u obecnych tam żołnierzy sowieckich. Wywiązała się kłótnia, a milicjanta usiłowano pobić. Otworzył on w tej sytuacji ogień i, zanim uciekł, zabił kilku Sowietów. Pozostali zaczęli w odwecie szukać zemsty. W pościgu pobili drugiego milicjanta, wywlekli z domu jego żonę i brata, jak również spalili cztery okoliczne domy. Uprowadzeni zaginęli bez śladu.
Od 15 grudnia 2019 stacja obsługuje pociąg "Kiev Express" spółki PKP Intercity.
Dane ogólne.
Znajdują się na stacji dwa perony, wieża wodna i budynek dworca. W Dorohusku znajduje się kolejowe przejście graniczne z Ukrainą.

</doc>
<doc id="1462996" url="https://pl.wikipedia.org/wiki?curid=1462996" title="Sól kamienna">
Sól kamienna



</doc>
<doc id="1462998" url="https://pl.wikipedia.org/wiki?curid=1462998" title="Port lotniczy Beica">
Port lotniczy Beica

Port lotniczy Beica – (IATA: BEI, ICAO: HABE) port lotniczy położony w Beica, w Etiopii.

</doc>
<doc id="1463002" url="https://pl.wikipedia.org/wiki?curid=1463002" title="Enomotia">
Enomotia

Enomotia (gr. "enōmotía") – jednostka w wojsku spartiańskim. Według Tukidydesa liczyła 32 żołnierzy, a według Ksenofonta 36. Wchodzący w jej skład żołnierze związani byli wspólną przysięgą.

</doc>
<doc id="1463004" url="https://pl.wikipedia.org/wiki?curid=1463004" title="Giacomo Coltrino">
Giacomo Coltrino

Giacomo Coltrino (? - 1503, Chania) – włoski architekt i malarz. Razem z Bartolomeo d’Alviano zaprojektował zamek w Rovereto w południowych Włoszech.

</doc>
<doc id="1463005" url="https://pl.wikipedia.org/wiki?curid=1463005" title="Autostylia">
Autostylia

Autostylia – typ połączenia łuku żuchwowego z mózgoczaszką, polegający na przyrośnięciu chrząstki podniebienno-kwadratowej () na całej długości, od spodu i z boku, do mózgoczaszki. Następuje zrośnięcie obu chrząstek żuchwowych na przedzie. Łuk gnykowy pozostaje mocno rozwinięty. Ten typ połączenia wzmacnia zgryz, co umożliwia zwierzęciu rozcieranie twardego pokarmu (mięczaki i skorupiaki w twardych pancerzach).
Czaszka autostyliczna jest charakterystyczna dla ryb dwudysznych i zrosłogłowych, a w zmodyfikowanej postaci występuje u czworonogów – żuchwa płazów, gadów i ptaków łączy się ruchomo z kością kwadratową, natomiast u ssaków z kością skronio­wą.

</doc>
<doc id="1463006" url="https://pl.wikipedia.org/wiki?curid=1463006" title="Eos (pismo)">
Eos (pismo)

Eos – czasopismo z zakresu filologii klasycznej ukazujące się od 1894 roku. Jest organem Polskiego Towarzystwa Filologicznego i ukazuje się od 1894 roku. Pierwszym redaktorem naczelnym czasopisma był Ludwik Ćwikliński.

</doc>
<doc id="1463007" url="https://pl.wikipedia.org/wiki?curid=1463007" title="Doreen Chanter">
Doreen Chanter

Doreen Chanter – brytyjska piosenkarka.
Kariera.
Współpraca z siostrą.
Rozpoczęła karierę w zespole Chanters, który założyła wspólnie z siostrą Irene Chanter i pięcioma braćmi. Wydali cztery single, ale żaden z nich nie odniósł sukcesu.
W 1968 roku zespół przekształcił się w duet z obiema siostrami w składzie. W 1970 roku ukazała się ich pierwsza płyta "Birds of a Feather", na której na fortepianie grał Elton John. To zaowocowało występem sióstr Chanter w chórku Eltona Johna podczas nagrywania przez niego sesji dla stacji radiowej „Radio 1" (prowadzonej przez BBC). W 1976 roku pod szyldem wytwórni Polydor ukazał się ich drugi album zatytułowany "First Flight". Płyta ta, podobnie jak dwie następne wydane w 1978 roku (wytwórnia Safari Records), nie odniosły sukcesu.
W wydanym w 1974 roku albumie „na żywo” zatytułowanym „June 1, 1974” siostry wzięły udział obok m.in. Nico, Johna Calea, Briana Eno, Kevina Ayersa. W tym samym roku pojawiły się na albumie „Fear” Johna Calea.
Współpracowały też z Johnem Milesem.
Kariera solowa.
W 1981 roku Doreen Chanter wystąpiła na The Secret Policeman's Ball, gdzie śpiewali również Phil Collins, Donovan, Sheena Easton, Bob Geldof, Midge Ure i Tom Robinson.
Napisała dwa single dla Kiki Dee wydane w 1981 roku oraz piosenkę wykonaną przez Dee w 1985 roku dla serialu "Roll Over Beethoven".
Występowała w 1984 roku w grupach koncertowych Rogera Watersa i Vana Morrisona. Po wydaniu przez Watersa w 1987 roku płyty "Radio K.A.O.S." uczestniczyła w trasie koncertowej. Śpiewała również na jego albumach "The Pros and Cons of Hitch Hiking" z 1984 roku i "Amused to Death" z 1992 roku.
W latach 1984-1985 występowała u boku Meat Loafa w zespole The Neverland Express.
W 1989 roku uczestniczyła w koncertach Joe Cockera oraz w wydanej w następnym roku płycie koncertowej.
W następnej dekadzie pojawiła się na kilku albumach Chrisa Farlowa.

</doc>
<doc id="1463008" url="https://pl.wikipedia.org/wiki?curid=1463008" title="Acridophaga eriwanensis">
Acridophaga eriwanensis



</doc>
<doc id="1463009" url="https://pl.wikipedia.org/wiki?curid=1463009" title="Vietnam Air Services Company">
Vietnam Air Services Company

Vietnam Air Service Company – wietnamska linia lotnicza z siedzibą w Ho Chi Minh. Głównym węzłem jest port lotniczy Tân Sơn Nhất.

</doc>
<doc id="1463010" url="https://pl.wikipedia.org/wiki?curid=1463010" title="Mistrzostwa Polski w judo">
Mistrzostwa Polski w judo

Mistrzostwa Polski w judo po raz pierwszy odbyły się w roku 1957 w Łodzi, natomiast kobiety rywalizowały po raz pierwszy w krajowych mistrzostwach w 1980 roku. Zawody rozgrywane są corocznie, organizatorem jest Polski Związek Judo.

</doc>
<doc id="1463013" url="https://pl.wikipedia.org/wiki?curid=1463013" title="Encants">
Encants

Encants – stacja metra w Barcelonie, na linii 2. Stacja została otwarta w 1995.

</doc>
<doc id="1463014" url="https://pl.wikipedia.org/wiki?curid=1463014" title="Eparitoj">
Eparitoj

Eparitoj (gr. "epáritoj") – ugrupowanie zbrojne Związku Arkadyjskiego. Liczyło 5 tysięcy żołnierzy.

</doc>
<doc id="1463015" url="https://pl.wikipedia.org/wiki?curid=1463015" title="Bac de Roda">
Bac de Roda

Bac de Roda – stacja metra w Barcelonie, na linii 2. Stacja została otwarta w 1997.

</doc>
<doc id="1463021" url="https://pl.wikipedia.org/wiki?curid=1463021" title="Heniochos">
Heniochos

Heniochos (IV/III wiek p.n.e.) – grecki komediopisarz, reprezentant średniej komedii attyckiej. Zachowały się fragmenty jego dzieł, jeden z nich zawiera debatę nad ustrojem politycznym.

</doc>
<doc id="1463024" url="https://pl.wikipedia.org/wiki?curid=1463024" title="Ira van Gieson">
Ira van Gieson

Ira Thompson van Gieson (ur. 1866 w Long Island, zm. 24 marca 1913 w Nowym Jorku) – amerykański lekarz patolog i psychiatra.
Życiorys.
Urodził się w 1866 roku jako syn lekarza Ransforda Everetta Van Giesona (1836–1921) i Sarah Jane Laird Van Gieson (1841–1891), w rodzinie o korzeniach holendersko-żydowskich. Dorastał w Greenpoincie. W 1885 ukończył College of Physicians of Columbia University. Przez pewien czas uczył się na Uniwersytecie w Heidelbergu. W 1896 został pierwszym dyrektorem Pathological Institute of the New York State Hospitals for the Insane (w 1929 przemianowanym na New York State Psychiatric Institute). Ponadto, od 1896 do 1901 pełnił urząd Stanowego Pełnomocnika do spraw Obłędu (State Commissioner of Lunacy).
Po pięciu latach z powodu politycznego konfliktu z nowym przewodniczącym NY State Commission on Lunacy został zmuszony do rezygnacji. W geście solidarności, rezygnację złożyła cała kadra naukowa Instytutu. Wystosowany został też list otwarty ("Protest of the Friends of the Present Management of the N.Y. Pathological Institute"), podpisany przez S. Weir Mitchella, Jamesa J. Putnama, Percivala Baileya, Mortona Prince'a, Fredericka Petersona i innych.
Van Gieson powrócił do pracy w New York State Health Department. Praktykował hipnozę, zajmował się również psychiatrią sądową.
Zmarł 24 marca 1913 roku w nowojorskim Bellevue Hospital. Chorował na śródmiąższowe zapalenie nerek o nieznanej przyczynie. Wspomnienie o nim napisał William Alanson White. Pochowany jest w grobie rodzinnym na cmentarzu Old Tennent Churchyard w Tennent, New Jersey.
Dorobek naukowy.
Wprowadził technikę barwienia włókien kolagenowych pikrofuksyną, znaną do dziś jako barwienie van Giesona. Opisał zmianę patologiczną w rdzeniu kręgowym, którą nazwał hematomyelopore. Zajmował się zagadnieniem artefaktów powstałych podczas przygotowywania preparatów patologicznych, m.in. rzekomych heterotopii. Współpracował m.in. z Borisem Sidisem, Mosesem Allenem Starrem i Bernardem Sachsem. Do pracy tego ostatniego na temat choroby, nazwanej później chorobą Taya-Sachsa, przygotował ilustracje. Razem z Henrym Hunem przedstawił pierwszy w amerykańskim piśmiennictwie medycznym opis zespołu bocznego opuszki. Zajmował się patogenezą udaru cieplnego i wścieklizny. W ostatnich latach życia zgłębiał przede wszystkim tematykę gruźlicy.

</doc>
<doc id="1463025" url="https://pl.wikipedia.org/wiki?curid=1463025" title="Demokratyczna Partia Pracy Litwy">
Demokratyczna Partia Pracy Litwy



</doc>
<doc id="1463026" url="https://pl.wikipedia.org/wiki?curid=1463026" title="Masters of Rock">
Masters of Rock

Masters of Rock – kompilacyjny album wczesnej muzyki brytyjskiego zespołu Pink Floyd, skoncentrowany na singlach i utworach albumowych z lat 1967–1968. Na tylnej okładce została zamieszczona informacja: „Pierwotnie wydane jako The Best of Pink Floyd”, lecz oba albumy zawierają całkowicie różne utwory.
Płyta "Masters of Rock" była wydana w 1974 r. w Niemczech, Włoszech i Holandii, na fali sukcesu "The Dark Side of the Moon". Jest to jedna z części serii budżetowych kompilacji EMI z identycznymi tytułami, każda część dla innego artysty. W wydawnictwie zostały użyte dwa projekty okładek: jeden bazujący na obrazku ze środka wkładki albumu "Meddle", z twarzą Syda Barretta nałożoną na zdjęcie Davida Gilmoura, który nie był jeszcze obecny w zespole gdy nagrywana była większość albumu, i drugi z tytułem wypełniającym przednią okładkę.
Twórcy.
Syd Barrett – gitara i wokal
David Gilmour – gitara i wokal w „Julia Dream”
Richard Wright – instrumenty klawiszowe, fortepian, organy i wokal
Roger Waters – gitara basowa i wokal
Nick Mason – bębny i perkusja

</doc>
<doc id="1463027" url="https://pl.wikipedia.org/wiki?curid=1463027" title="Legwan szlachetny">
Legwan szlachetny

Legwan szlachetny ("Iguana delicatissima") – gatunek legwana. Łaciński epitet gatunkowy oznacza "najpowabniejsza, najdelikatniejsza" (jest to forma rodzaju żeńskiego w stopniu najwyższym przymiotnika "delicatus, -a, -um" oznaczającego "powabny, delikatny, łakomy, wrażliwy, zmysłowy (...)").
Opis.
Ma krótszy pysk niż jego najbliższy krewniak. Nie posiada też charakterystycznego kreskowego wzoru na ogonie. Odróżniają je też duże, okrągłe łuski występujące u tamtego gatunku poniżej ucha, u opisywanego tu legwana natomiast ich brakuje.
Kolor skóry różni się w populacjach różnych wysp. Główny kolor zbliża się do szarego, na spodzie ciała widoczne są zielone plamki. Na głowie duże, blade łuski w kolorze kości słoniowej. Podgardle samca różowe, łuski wokół oczu niebieskie. Samce mogą też posiadać pory na udach, dzięki czemu wydzielają feromony podczas sezonu rozrodczego. Dorastają do 40 cm długości ciała, nie licząc mierzącego dwa razy więcej ogona. Samice osiągają 2/3 tych rozmiarów.
Występowanie.
Antyle Mniejsze: Anguilla, St. Martin, Sint Eustatius, Antigua, Gwadelupa, Martynika, Dominika.
Gatunek zamieszkuje busz.
Pożywienie.
Zwierzę to jest roślinożerne. Spożywa liście, kwiaty i wzrastające pędy ponad 100 różnych gatunków roślin. Stwarza to problem związany z osmoregulacją. Pokarm roślinny zawiera więcej potasu i mniej składników odżywczych na jednostkę masy. Wobec tego zwierzę musi go zjeść więcej, by zaspokoić zapotrzebowanie swego metabolizmu. Jak inne gady, legwany te nie są zdolne do produkcji płynnego moczu o stężeniu wyższym niż płyny ustrojowe, jak ptaki pozbywają się zbędnych azotowych produktów metabolizmu dzięki specjalnym nosowym gruczołom solnym. W rezultacie legwany wytworzyły boczny gruczoł nosowy wspomagający nerki w wydalaniu soli poprzez ekskrecję chlorku sodu i potasu.
Status i ochrona.
Gatunek uznany został przez IUCN za wrażliwy (vulnerable). Jest prawnie chroniony przed polowaniem, ale egzekwowanie tego zakazu napotyka znaczne trudności. Zagrożenie stanowi także utrata środowiska naturalnego spowodowana rolnictwem, a także introdukcja drapieżników, jak dzikie psy, koty czy mangusty.
Największe zagrożenie wypływa jednak z rodzaju "Iguana". Na Antyle Mniejsze introdukowano bowiem także legwana zielonego, który okazał się gatunkiem inwazyjnym i współzawodniczy z "Iguana delicatissima" o pożywienie. Poza tym dochodzi do krzyżowania się obu gatunków, co także prowadzi do spadku liczebności rodzimej na tych terenach iguany.
Legwany tego gatunku, pochodzące z Dominiki, są trzymane w ogrodach zoologicznych m.in. w Memfis i San Diego. Trzymanie i rozmnażanie w niewoli tego gatunku sprawia trudności. Parowanie i składanie jaj powiodło się we wszystkich zajmujących się tym ośrodkach, ale większość jaj nie została zapłodniona. Pojedynczy osobnik wykluł się w Jersey Wildlife Preservation Trust w 1997, 3 lata później wykluło się tam 8 młodych.

</doc>
<doc id="1463028" url="https://pl.wikipedia.org/wiki?curid=1463028" title="Frołowo">
Frołowo

Frołowo (ros. "Фролово") – miasto rejonowe w Rosji w obwodzie wołgogradzkim nad rzeką Arczedą.
Frołowo zostało założone w 1868 roku jako osada podczas budowy drogi Griazi – Carycyn. Prawa miejskie uzyskało w 1936 roku.

</doc>
<doc id="1463030" url="https://pl.wikipedia.org/wiki?curid=1463030" title="Władymir Betz">
Władymir Betz



</doc>
<doc id="1463032" url="https://pl.wikipedia.org/wiki?curid=1463032" title="Danté Basco">
Danté Basco

Danté Basco (ur. 29 lipca 1975) – filipińsko-amerykański aktor.
Życiorys.
Danté Basco urodził się w Pittsburgu w Kalifornii. Jest bratem Dariona Basco, Dereka Basco, Diona Basco i Ariany Basco. Na początku zajmował się breakdancem razem z grupką kolegów. Później zainteresował się aktorstwem – wystąpił w 1991 roku w filmie Stevena Spielberga „Hook” wraz z Robinem Williamsem i Dustinem Hoffmanem w roli Rufio. Kilka lat później powstał punkowy zespół o takiej samej nazwie (Rufio).

</doc>
<doc id="1463033" url="https://pl.wikipedia.org/wiki?curid=1463033" title="Nadwiślańskie Bractwo Literackie">
Nadwiślańskie Bractwo Literackie



</doc>
<doc id="1463034" url="https://pl.wikipedia.org/wiki?curid=1463034" title="Eduardo Schwank">
Eduardo Schwank

Eduardo Jonatan Schwank (ur. 23 kwietnia 1986 w Rosario) – argentyński tenisista, reprezentant w Pucharze Davisa, olimpijczyk z Londynu (2012).
Kariera tenisowa.
Schwank karierę tenisową rozpoczął w roku 2005.
Przez pierwsze lata startował głównie w turniejach z cyklu "ITF Men's Circuit" osiągając regularnie sukcesy. W październiku 2008 roku wygrał swój pierwszy turniej rangi ATP Challenger Tour.
W roku 2010, w grze podwójnej Schwank w połowie lipca triumfował w rozgrywkach ATP World Tour w Stuttgarcie. Partnerem deblowym Argentyńczyka był Carlos Berlocq, a w finale pokonali parę Christopher Kas–Philipp Petzschner 7:6(5), 7:6(6). Ponadto w tym samym roku osiągnął finał debla wspólnie z Markiem Lópezem w Montpellier. W połowie maja Schwank wygrał z reprezentacją Drużynowy Puchar Świata. W singlu rozegrał dwa wygrane pojedynki przeciwko Niemcowi Andreasowi Beckowi i Francuzowi Paulowi-Henriemu Mathieu, z kolei w deblu również rozegrał dwa spotkania, ale wszystkie przegrał (grając w parze z Horacio Zeballosem) przeciwko Serbom Viktorowi Troickiemu i Nenadowi Zimonjiciowi, a potem z Bobem i Mikiem Bryanami.
Na przełomie maja i czerwca 2011 roku Schwank razem z Juanem Sebastiánem Cabalem doszli do finału wielkoszlemowego French Open. Po drodze wyeliminowali czołową parę w rankingu, Boba i Mike'a Bryanow. Mecz finałowy przegrali z Danielem Nestorem oraz Maksem Mirnym. We wrześniu Schwank wraz z Giselą Dulko awansowali do finału mikstowego US Open. Pojedynek finałowy zakończył się porażką argentyńskiej pary z Melanie Oudin i Jackiem Sockiem.
W marcu roku 2010 zadebiutował w reprezentacji podczas Pucharu Davisa w rundzie przeciwko Szwecji. Schwank przegrał swój singlowy pojedynek z Robinem Söderlingiem. Ostatecznie Argentyńczycy wygrali rywalizację 3:2. W edycji turnieju z 2011 roku Schwank awansował wraz z drużyną do finału, w którym Argentyna zagrała z Hiszpanią. Rywalizacja zakończyła się wygraną Hiszpanów 3:1, a Schwank zdobył dla zespołu punkt po wygranym deblowym pojedynku wspólnie z Davidem Nalbandianem z parą Feliciano López–Fernando Verdasco. W 2010 Schwank zdobył z reprezentacją Drużynowy Puchar Świata.
Latem 2012 zagrał w konkurencji gry podwójnej na igrzyskach olimpijskich w Londynie odpadając z rywalizacji w 1 rundzie wspólnie z Davidem Nalbandianem.
Najwyżej sklasyfikowany w rankingu singlistów był na 48. miejscu na początku czerwca 2010 roku, z kolei w zestawieniu deblistów w czerwcu 2011 roku zajmował 14. pozycję.

</doc>
<doc id="1463035" url="https://pl.wikipedia.org/wiki?curid=1463035" title="Tadeusz Gniot">
Tadeusz Gniot

Tadeusz Gniot (ur. 20 stycznia 1913 we wsi Wielkie, zm. 18 maja 1978 w Szczecinie) – polski szachista, żołnierz Armii Krajowej, z zawodu nauczyciel matematyki.
Życiorys.
Pochodził z rodziny o tradycjach muzycznych. Gdy ta utraciła majątek w czasie I wojny światowej, a potem osierociła go matka, zaś ojciec nie wracał z wojny, wychowywał się u krewnych we wsi Sitaniec niedaleko Zamościa. Uczęszczał do gimnazjum, a następnie liceum zamojskiego, a po jego ukończeniu rozpoczął naukę na Politechnice Warszawskiej. Studia zostały przerwane z powodu wybuchu II wojny światowej. W czasie kampanii wrześniowej w stopniu podporucznika pełnił funkcję dowódcy pododdziału w armii generała Tadeusza Piskora. Dostał się do niewoli, z której zbiegł. Ukrywał się w Biłgoraju, a następnie przedostał się do Warszawy, gdzie pod pseudonimem „Blicharz" służył w Armii Krajowej. Z powodu organizowania tajnego nauczania był poszukiwany przez Gestapo. Walczył w powstaniu warszawskim, a po jego upadku ponownie dostał się do niewoli i został przewieziony do obozu koncentracyjnego Sachsenhausen. Dzięki wyniesionym z domu talentom muzycznym stworzył orkiestrę obozową, co pomogło mu w przetrwaniu niewoli. Pod koniec wojny został uratowany przez żołnierzy armii amerykańskiej. W latach 1945–1947 mieszkał w Jägerslust, gdzie stworzył polską szkołę średnią.
Po powrocie do kraju osiadł w Szczecinie, gdzie był nauczycielem w Szkole Inżynieryjnej, a następnie w technikum przy ul. Racibora. Z powodu cech charakteru (nonkonformizm, cięty i ironiczny język oraz uczciwość), pochodzenia i przeszłości żołnierza AK był szykanowany przez władze szkoły, a następnie aresztowany przez UB. Z sytuacji, która dla wielu niewinnych ludzi kończyła się śmiercią, uratował go spryt i przytomność umysłu. Podczas przesłuchania, zapytany o wysokiego funkcjonariusza radzieckiego (znanego miłośnika szachów), odpowiedział, iż jest jego „przyjacielem od szachownicy”, co było kłamstwem, ale zapewniło szybkie uwolnienie. Przez następne lata miał problemy ze znalezieniem pracy nauczyciela. Zmuszono go do dokończenia studiów w nadziei, iż nie podoła zadaniu. Ambicja pomogła mu w realizacji kolejnego celu – ukończył studia na Uniwersytecie Poznańskim z bardzo wysokimi ocenami.
Zasady gry w szachy poznał w wieku dziewięciu lat. Często przebywał w lokalach Warszawskiego Klubu Szachistów i Warszawskiego Towarzystwa Zwolenników Gry Szachowej. Po zakończeniu II wojny światowej i zamieszkaniu w Szczecinie jego zainteresowanie grą wzrosło. W 1948 r. był współorganizatorem pierwszego na Pomorzu Zachodnim związku szachowego. Zaczął również osiągać sukcesy turniejowe, co było wyjątkowe zważywszy na wiek. Jako pierwszy zawodnik w regionie zdobył tytuł mistrza krajowego. W latach 1951–1961 pięciokrotnie uczestniczył w finałach indywidualnych mistrzostw Polski. Najlepszy wynik osiągnął w 1955 r. we Wrocławiu, gdzie zajął V miejsce, w jednej z partii pokonując najlepszego ówcześnie polskiego szachistę, Bogdana Śliwę. Należał do kadry narodowej i reprezentował Polskę w turniejach międzynarodowych, m.in. w Krynicy, Nowym Sadzie, Vrnjackiej Banji i Puli. Był również członkiem kadry Polski nauczycieli i Ludowego Wojska Polskiego. Wielokrotnie zdobył tytuły mistrza kraju nauczycieli, mistrza Szczecina i Pomorza Zachodniego. Uczestniczył także, aż do samej śmierci, w rozgrywkach szachów korespondencyjnych. W 1978 r. brał udział w III korespondencyjnych mistrzostwach Polski nauczycieli, nie zdążył jednak ukończyć tego turnieju. Spośród piętnastu partii miał dwie niedokończone, a w pozostałych uzyskał osiem i pół punktu.
Według retrospektywnego systemu Chessmetrics, najwyżej sklasyfikowany był we wrześniu 1955 r., zajmował wówczas 242. miejsce na świecie.
Był wychowawcą wielu szczecińskich szachistów. W czasie pracy nauczyciela zyskał opinię człowieka o wysokiej kulturze osobistej i dużej wiedzy, serdecznego, uśmiechniętego, pełnego szacunku dla młodzieży, koleżanek i kolegów. Lekcje prowadził w sposób prosty, przejrzysty i zrozumiały, czym zapisał się w pamięci uczniów.
Pochowany został na Cmentarzu Centralnym w Szczecinie kwatera 9F. 
Od 1989 r. w Policach rozgrywany jest festiwal szachowy (od 1992 w obsadzie międzynarodowej) poświęcony pamięci Tadeusza Gniota.

</doc>
<doc id="1463037" url="https://pl.wikipedia.org/wiki?curid=1463037" title="Pałac Babelsberg">
Pałac Babelsberg

Pałac Babelsberg (niem. "Schloss Babelsberg") – neogotycki pałac z XIX w. w poczdamskiej dzielnicy Babelsberg.
Zaprojektowany przez Karla Friedricha Schinkla (1834) dla księcia pruskiego Wilhelma Friedricha Ludwiga, późniejszego cesarza Wilhelma I. Wybudowany w latach 1835–1849, po śmierci Schinkla w 1841, prace kontynuowali Ludwig Persius oraz Johann Heinrich Strack. Przez ponad 50 lat pałac pozostawał letnią rezydencją cesarza i jego żony Augusty.
Pałac Babelsberg należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Król Fryderyk Wilhelm III wydał zgodę na budowę nowej rezydencji letniej w Babelsbergu dla swojego syna księcia Wilhelma w 1833. Projekt pałacu powierzono Karlowi Friedrichowi Schinklowi, który w swojej pracy opierał się na szkicach neogotyckiej budowli w stylu angielskim sporządzonych przez jego ucznia Ludwiga Persiusa w 1831. Księżna Augusta osobiście nadzorowała prace Schinkla, sugerując styl gotyku Tudorów i narzucając wiele własnych rozwiązań architektonicznych. Prawdopodobnie z tego powodu Schinkel nigdy nie identyfikował się w pełni z powstałym dziełem – na uroczystość otwarcia pałacu wysłał Ludwiga Persiusa.
Plan Schinkla nie mógł być jednak w pełni zrealizowany z uwagi na ograniczone środki finansowe. W pierwszej kolejności wzniesiono mniejsze skrzydło północno-wschodnie, które poświęcono w 1835. Powstała budowla z żółtej cegły, o wysokich neogotyckich oknach z elementem oktagonalnym mieszczącym jadalnię (później przebudowaną na salę tronową).
Jako że małżeństwo króla Fryderyka Wilhelma IV pozostawało bezdzietne, następcą tronu został wyznaczony jego młodszy brat późniejszy Wilhelm I. Wobec dodatkowych obowiązków związanych z nową rolą księcia, pałac w Babelsbergu okazał się za mały, by pełnić funkcje reprezentacyjne siedziby następcy tronu. Rozpoczęto rozbudowę pałacu zgodnie z planami Schinkla, który zmarł w 1841 w trakcie ich realizacji.
Dzieło Schinkla kontynuował Ludwig Persius, który starał się stworzyć budowlę jak najwierniejszą planom swego mistrza. Jednak zaraz po wzniesieniu fundamentów w 1845 zmarł i Persius. Dalsze prace architektoniczne powierzono Johannowi Heinrichowi Strackowi, który patrzył przychylnym okiem na koncepcje księżnej Augusty, by wzbogacić dekoracje pałacu. Fasada otrzymała wieżyczki, wykusze i urozmaicone formy okienne, co odpowiadało bardziej stylowi mieszczańskiemu (niem. "Burgerstil"). Dobudowano drugie południowo-zachodnie skrzydło pałacu, które połączono z wcześniejszym budynkiem dwupiętrowym elementem oktagonalnym z salą balową, nawiązującym do wzniesionej wcześniej części z jadalnią. W nowo powstałym skrzydle urządzono pokoje dziecięce oraz jadalnię. Całość zwieńczyła masywna wieża.
Po ukończeniu skrzydła zachodniego pałac został ponownie poświęcony w październiku 1849. Park wokół pałacu w stylu angielskim został zaprojektowany przez Hermanna von Pückler-Muskau.
W latach 1848–1853 uczeń Schinkla i Persiusa Friedrich Hitzig oparł się na planach pałacu Babelsberg przy budowie zamku w Kittendorfie (niem. "Schloss Kittendorf") (Meklemburgia-Pomorze Przednie).
Przez ponad 50 lat pałac pozostawał letnią rezydencją cesarza i jego żony Augusty. Po śmierci Wilhelma I w 1888 pałac opustoszał. W latach 1910–1913 został przebudowany przez Alberta Geyera. Do 1927 spełniał funkcje muzealne.
W 1945 pałac został splądrowany, a jego wyposażenie rozgrabione. Kilka neogotyckich mebli z jasnego drewna klonowego zostało przewiezionych do pałacu Cecilienhof do apartamentu Winstona Churchilla, który brał udział w odbywającej się tam konferencji poczdamskiej.
W 1953 część sal była używana przez Akademię Prawa i Administracji (niem. "Akademie für Staats- und Rechtswissenschaften der DDR"). Sale wykładowe znajdowały się w nowych budynkach za pałacem (obecnie używane przez Uniwersytet Poczdamski). Od 1970 w pałacu znajdowało się muzeum prehistorii. Po zjednoczeniu Niemiec, od 1992 pałac pełni funkcje muzealne.

</doc>
<doc id="1463045" url="https://pl.wikipedia.org/wiki?curid=1463045" title="Ulica Kościelna w Warszawie">
Ulica Kościelna w Warszawie

Ulica Kościelna – ulica na warszawskim Nowym Mieście, biegnąca od ul. Wybrzeże Gdańskie do ul. Zakroczymskiej.
Historia.
Kościelna jest jedną z ulic wytyczonych już podczas lokacji Nowej Warszawy po roku 1408, kiedy to książę mazowiecki Janusz I Starszy nadał jej przywilej lokacyjny. Początkowo biegła jedynie wzdłuż kościoła Nawiedzenia Najświętszej Marii Panny, od którego wzięła swą nazwę, dalszy jej odcinek stanowiła nieutwardzona ścieżka biegnąca do ul. Rybaki, odcięta zabudowaniami na początku XVIII wieku.
Pierwsza zabudowę ulicy obok kościoła NMP stanowiła przylegająca do niego kamienica zbudowana w początkach XVIII stulecia, oraz drewniane domki i kamieniczki.
Końcowy fragment ulicy, od ul. Zakroczymskiej do ul. Przyrynek, od XV wieku należał do Rynku Nowego Miasta i został do niej przyłączony dopiero w roku 1868.
Pierwsze domy murowane przy ulicy powstały w I połowie XVIII wieku; były to niewielka kamieniczka oraz pałac Mokronowskich.
Po tym okresie przy ulicy powstawały niczym niewyróżniające się niewielkie kamieniczki, aż do roku 1770, kiedy u zbiegu z ul. Zakroczymską powstałą wielka kamienica Jakuba Fontany.
W roku 1776 według projektu Szymona Bogumiła Zuga wybudowano przyuliczny pałacyk Teofili Dunin-Brzezińskiej.
W roku 1845 wybudowano drewniane schody stanowiące połączenie z ul. Rybaki, po tym okresie ulica podupadła, lecz wyróżniała się wysokim odsetkiem mieszkańców - chrześcijan wśród ulic Nowego Miasta zdominowanych przez ubogich Żydów.
W roku 1907 powstał projekt regulacji ulicy wraz z jej przedłużeniem i ostatecznie niezrealizowanym wiaduktem nad ul. Rybaki. W latach 20. XX wieku powstał jeszcze fragment Kościelnej od ul. Rybaki do ul. Wybrzeże Gdańskie, nigdy jednak nie doszło do połączenia go w jeden ciąg z górnym odcinkiem ulicy.
Rok 1944 przyniósł całkowite niszczenie zabudowy; ocalał jedynie fragment kościoła Nawiedzenia NMP. Powojenna odbudowa, z nielicznymi wyjątkami, jest przykładem nieliczenia się z pierwotnym wyglądem kamienic i nadawania im zupełnie nowego wyglądu, przy zachowaniu historyzującego stylu fasad.

</doc>
<doc id="1463046" url="https://pl.wikipedia.org/wiki?curid=1463046" title="Stanisław Ciołek">
Stanisław Ciołek



</doc>
<doc id="1463049" url="https://pl.wikipedia.org/wiki?curid=1463049" title="Mitsubishi Ki-67">
Mitsubishi Ki-67

Mitsubishi Ki-67 Hiryū (飛龍, "Lecący Smok"; oznaczenie aliantów "Peggy") – dwusilnikowy samolot bombowy produkowany przez Mitsubishi i używany w okresie II wojny światowej.

</doc>
<doc id="1463051" url="https://pl.wikipedia.org/wiki?curid=1463051" title="Synowa">
Synowa



</doc>
<doc id="1463052" url="https://pl.wikipedia.org/wiki?curid=1463052" title="Memoriał Tadeusza Gniota">
Memoriał Tadeusza Gniota

Memoriał Tadeusza Gniota – rozgrywany od 1989 r. w Policach turniej szachowy, poświęcony pamięci Tadeusza Gniota, szczecińskiego szachisty i pedagoga, wielokrotnego mistrza Polski nauczycieli.
Pierwsze trzy turnieje pamięci Tadeusza Gniota rozegrano w latach wcześniejszych w Szczecinie, z udziałem szachistów związanych ze środowiskiem nauczycielskim. Od 1989 r. organizatorem turnieju są działacze klubu "Śmiały" w Policach. Od 1992 r., dzięki pomocy Zarządu Gminy, memoriał ma zasięg międzynarodowy.
Zwycięzcy dotychczasowych memoriałów.
"wyniki turniejów rozgrywanych w Policach"

</doc>
<doc id="1463053" url="https://pl.wikipedia.org/wiki?curid=1463053" title="Halotron">
Halotron



</doc>
<doc id="1463059" url="https://pl.wikipedia.org/wiki?curid=1463059" title="Ivo Minar">
Ivo Minar



</doc>
<doc id="1463061" url="https://pl.wikipedia.org/wiki?curid=1463061" title="Mistrzostwa Polski Seniorów w Lekkoatletyce 1988">
Mistrzostwa Polski Seniorów w Lekkoatletyce 1988

64. Mistrzostwa Polski Seniorów w Lekkoatletyce – zawody, które rozgrywane były w Grudziądzu na Stadionie Miejskim między 12 a 14 sierpnia 1988.
Biegi przełajowe.
60. mistrzostwa Polski w biegach przełajowych rozegrano 13 marca w Żaganiu. Kobiety rywalizowały na dystansie 4 kilometrów, a mężczyźni na 12 km.
Maraton.
Rywalizacja w maratonie (kobiet i mężczyzn) miała miejsce 27 marca w Dębnie.
Chód na 50 km.
Zawody mistrzowskie w chodzie na 50 kilometrów mężczyzn rozegrano 16 kwietnia w Gdyni.
Chód na 10 km.
Mistrzostwa w chodzie na 10 kilometrów kobiet rozegrano 30 kwietnia w Stalowej Woli.
Bieg na 5000 m kobiet.
Mistrzostwa w biegu na 5000 metrów kobiet rozegrano 21 czerwca w Grudziądzu.
Bieg na 10 000 m kobiet.
Mistrzostwa w biegu na 10 000 metrów kobiet rozegrano 30 lipca w Sopocie.
Półmaraton.
Półmaraton kobiet i mężczyzn odbył się 28 sierpnia w Brzeszczach. Rywalizowano na dystansie 20 kilometrów.

</doc>
<doc id="1463063" url="https://pl.wikipedia.org/wiki?curid=1463063" title="Port morski Mrzeżyno">
Port morski Mrzeżyno

Port morski Mrzeżyno – port morski nad Morzem Bałtyckim, u ujścia rzeki Regi, w woj. zachodniopomorskim, w gminie Trzebiatów. Stanowi marinę dla 40 jachtów, małą bazę rybołówstwa morskiego z basenem remontowym z warsztatem.
Port w Mrzeżynie pełni funkcję morskiego przejścia granicznego, które obejmuje ruch towarowy statkami rybackimi o polskiej przynależności. Odprawę graniczną i celną przeprowadza Placówka Straży Granicznej w Świnoujściu.
Kutry miejscowych rybaków pływają z sygnaturą MRZ na burcie.
Położenie.
Port morski Mrzeżyno jest położony południowym wybrzeżu Morza Bałtyckiego, u ujścia rzeki Regi do Zatokiej Pomorskiej. Znajduje się na Wybrzeżu Trzebiatowskim – mezoregionie Pobrzeża Szczecińskiego. Usytuowany jest 18 km (10 mil morskich) od Kołobrzegu, ≈39 km (21 NM) od Dziwnowa, ≈7 km (3,7 NM) od Dźwirzyna. Mrzeżyno znajduje się pomiędzy latarnią morską w Niechorzu, a latarnią w Kołobrzegu – port posiada stawy nawigacyjne na główkach wejściowych falochronów.
Granice portu określa rozporządzenie Ministra Transportu i Gospodarki Morskiej z 2001 roku.
Granica na rzece Rega między śródlądowymi wodami powierzchniowymi a wodami morskimi wyznacza linia biegnąca wzdłuż północnej krawędzi mostu drogowego w Mrzeżynie.
Powierzchnia obszaru lądowego portu wynosi 11,7533 ha, które należą do gminy Trzebiatów i Skarbu Państwa.
Akwatorium znajdujące się w granicach administracyjnych portu ma powierzchnię 6,55 ha.
W promieniu 500 m w kierunku morza z głowicy wschodniego falochronu wejścia portowego został ustanowiony stały obwód ochronny dla rybołówstwa morskiego.
Warunki nawigacyjne.
Zasady ruchu statków:
Tor podejściowy ma długość ok. 320 m i głębokość minimalną 3,5 m. Do 15 maja 2018 dopuszczalne zanurzenie statków na torze wodnym i podejściowym Urząd Morski w Szczecinie ustalił na 3 m. Według danych z 2015 r. głębokość toru wodnego w porcie wynosiła 2,3 m. 
Podejście do portu jest określane jako dość trudne. . W 2004 r. wskazano, że do portu mogą wchodzić jednostki o zanurzeniu do 2 metrów. Przystań jachtowa w Mrzeżynie może pomieścić do 40 jachtów. Port ma 30 gościnnych miejsc postojowych dla żeglarzy.
W 2008 r. wskazano, że przejście jest dostępne dla jednostek o zanurzeniu odpowiednim do minimalnej głębokości 1,5 m, przy stanie morza do 2°B. Jak przedstawiał Urząd Morski, przy silnych wiatrach wiejących wzdłuż wybrzeża, wejście do portu jest bardzo ryzykowne. Przy występowaniu długotrwałych silnych wiatrów warunki wejścia do portu mogą ulec zmianie. Urząd Morski informuje, że jednostki żaglowe nie powinny korzystać z wejścia do portu w porze nocnej.
Trudne podejście do portu jest odwrócone w kierunku wschodnim i przy wiatrach już od 3–3,5°B port jest praktycznie niedostępny dla żeglarzy.
Według danych z 2015 r. przy falochronie zachodnim znajdują się przeszkody nawigacyjne tj. dwa głazy. Przy falochronie wschodnim okresowo tworzy się piaszczysta ławica rzeczna powodując duże wypłycenia sięgające do toru wodnego. Urząd Morski wskazuje by jednostki wchodzące i wychodzące z portu powinny trzymać się w odległości ok. 10 m od ściany wewnętrznej falochronu zachodniego.
Z powodu silnego prądu rzeki, kanał portowy zamarza tylko ostrą zimą. W przypadku zim, gdy na Bałtyku znajduje się duża ilość lodu, wejście do portu może być krótkookresowo zablokowane przez lody spiętrzone w strefie przybrzeżnej w wyniku dłużej wiejącego wiatru z północnego zachodu przez północny do północno-wschodniego.
Za średni poziom wody dla portu przyjęto 507 cm (według zera w Amsterdamie). Silne wiatry z kierunków zachodnich powodują podwyższenie poziomu wody o ok. 70–80 cm w stosunku do średniego. Obniżenie poziomu wody do 60 cm poniżej średniego, powodują wiatry wiejące od lądu.
Załogi łodzi rybackich wchodzących i wychodzących z portu mają obowiązek noszenia kamizelek ratunkowych.
Infrastruktura.
Administratorem portu jest Urząd Morski w Szczecinie, który utrzymuje infrastrukturę zapewniającą dostęp do portu. Zgodnie z zarządzeniem dyrektora urzędu morskiego powinny być utrzymywane:
Przy nabrzeżu Przeładunkowym jest umieszczona łata wodowskazowa.
Deklarowane warunki dostępności portu nie są jednak w praktyce utrzymywane ze względu na bardzo dynamiczne zmiany dna. Port w Mrzeżynie ma niepoprawny układ falochronów i mimo szerokiego wejścia do portu (82 metry), po przeprowadzonej pod koniec lat 60. generalnej przebudowie i modernizacji portu, wpłynięcie do portu zwykle możliwe jest jedynie przy falochronie zachodnim, co jest spowodowane tworzeniem się mielizny. Dno portu narażone jest przez to na bardzo dynamiczne zmiany.
Podmiotem zarządzającym portem jest jednostka budżetowa gminy Trzebiatów – Zarząd Portu Morskiego Mrzeżyno. Zajmuje się on modernizacją, utrzymywaniem infrastruktury okołoportowej oraz promocją portu.
W porcie prowadzony jest monitoring przy pomocy 16 kamer.
Historia.
W 1457 r. trzebiatowianie przy współpracy klasztoru z Białoboków przekopali nowe, skrócone koryto rzeki Regi (z pominięciem jeziora Resko Przymorskie) w okolicy dzisiejszego Mrzeżyna i założyli tam nowy port. Konflikt z Kołobrzegiem przybrał na sile. W roku 1497 kupiectwo Trzebiatowa poniosło dotkliwą stratę, gdy w czasie silnego sztormu znaczna liczba ich statków zakotwiczonych na redzie Mrzeżyna została zatopiona.
W 1499 r. zawarte zostało między Trzebiatowem a opactwem klasztoru porozumienie, w myśl którego miasto otrzymało zezwolenie na przeprowadzenie przez ziemie należące do klasztoru grobli portowej do ujścia Regi. Klasztor obiecał miastu także pomoc przy budowie portu, wynoszącą 60 fur kamienia rocznie. Wiadomo, że wybudowany port miał bardzo silne umocnienia.
Port stał się znaczący dzięki kupcom z Trzebiatowa, którzy prowadzili handel morski. Wysyłali oni drewno, płótno i zboże, a sprowadzali konopie, len, siemię lniane, skórę, śledzie i wino.
W 1712 r. dziewięciu trzebiatowskich kupców posiadało własne statki.
Od 1770 r. port stał się z powodu zapiaszczenia niedrożny dla większości statków, które były zmuszone stawiać kotwice na redzie.
W 1775 r. kupiec Wesenberg wybudował tu statek. U ujścia rzeki w zachodniej części portu znajdowały się warsztaty szkutnicze. Między innymi w 1781 r. zbudowano tam żaglowiec "Marie Charlotte" wartości trzynastu tysięcy talarów, a w 1802 r. galeon "Atalanta" o wartości dziesięciu tysięcy talarów. Fale morskie i piasek atakowały coraz silniej infrastrukturę portową w Mrzeżynie, a kupiectwo trzebiatowskie zubożało i nie było już w stanie finansować kosztownej odbudowy portu. O wielkości portu mrzeżyńskiego świadczą resztki zniszczonych falochronów, które w 1861 r. były widoczne, gdy morze, prawdopodobnie na skutek niskiego stanu wody, odsłoniło około 200 metrów dna. Okazało się, że falochrony te były o dwie stopy dłuższe od ówczesnych budowli w Kołobrzegu.
W 2. połowie XIX w. rząd pruski rozważał poważniejszą rozbudowę portu w Mrzeżynie. Plan ten jednak nie wyszedł poza strefę zamierzeń. W latach 1873–1884 potężne sztormy z północnego zachodu, połączone ze spiętrzeniem wód Bałtyku spowodowały zalanie całej wioski i przyległych nizin.
Po opuszczeniu Mrzeżyna przez marynarkę wojenną port pozostał do wyłącznej dyspozycji kilkunastu rybaków, którzy wykorzystywali jedynie niewielki fragment nabrzeży.
W 1964 r. Minister Żeglugi formalnie ustalił granice portu morskiego w Mrzeżynie. Port podlegał pod Urząd Morski w Szczecinie.
Pod koniec lat 60. przeprowadzono generalną przebudowę i modernizację portu.
W 2007 roku władze gminy Trzebiatów i Urząd Morski w Szczecinie planowały przebudowę wejścia do portu, a także rozbudowę mariny jachtowej.
1 lipca 2007 r. rozpoczął działalność „Zarząd Portu Morskiego Mrzeżyno” będący jednostką budżetową gminy Trzebiatów. Na początku 2010 r. zarząd portu wprowadził monitoring portowy, który kosztował łącznie 34 tys. zł.
W 2009 roku odbyło się spotkanie miejscowych rybaków z Kazimierzem Plocke, wiceministrem rolnictwa na temat sytuacji w porcie. Dyrektor urzędu morskiego Andrzej Borowiec przedstawił, że na przebudowę portu w Mrzeżynie potrzebne będzie ok. 30, a nawet 40 mln zł.
W "Programie rozwoju infrastruktury portów i przystani żeglarskich woj. zachodniopomorskiego" z 2008 r. nie dokonano zapisu o przebudowie wejścia do portu, lecz o zmianie zagospodarowania portu morskiego, która miała obejmować m.in. pogłębienie całego basenu do głębokości technicznej 2,5 m, przegląd i remont istniejących nabrzeży wraz z urządzeniami hydrotechnicznymi w Basenie Żeglarskim, wygrodzenie przystani na odcinku 20 mb, ustawienie pomostu pływającego o długości 30 m, wykonanie stacji paliw dla jednostek pływających o powierzchni zabudowy 95 m². Źródłem finansowania modernizacji miały być środki gminy Trzebiatów oraz Regionalnego Programu Operacyjnego Województwa Zachodniopomorskiego na lata 2007–2013.
W latach 2013–2015 dokonano modernizacji portu morskiego, gdzie zmodernizowano nabrzeża portowe o łącznej długości 429 m, które wyposażono w punkty poboru wody i energii elektrycznej. Wybudowane zostały: basen remontowy wraz z budynkiem warsztatowym i slipem do obsługi jednostek rybackich stacjonujących w porcie, budynek bezpośredniej sprzedaży ryb z magazynem, chłodnią i wytwornicą lodu. Przebudowano drogi, place, kanalizację sanitarna, kanalizację deszczowa, sieci energetyczne i sieci wodociągowe. Wybudowane zostały punkty zdawania wód zaolejonych i ścieków komunalnych z jednostek rybackich, a także obiekt administracyjny portu. Koszt inwestycji miał wynosić 40 mln zł, przy dofinansowaniu z Unii Europejskiej w wysokości 31 mln zł.

</doc>
<doc id="1463067" url="https://pl.wikipedia.org/wiki?curid=1463067" title="The Big Come Up">
The Big Come Up

The Big Come Up - debiut płytowy amerykańskiego duetu bluesrockowego The Black Keys. Album zawiera kompozycje zespołu, jak również przeróbki piosenek pochodzących z repertuaru innych muzyków, a także opracowanie tradycyjnego bluesa "Leavin' Trunk". "Busted" zawiera partię gitarową ze "Skinny Woman" autorstwa R.L. Burnside'a.
Ostatnie nagranie na płycie składa się z dwóch, oddzielonych od siebie ponad 20 minutową ciszą, części, co stanowi nawiązanie do modnej na początku lat 90 praktyki umieszczania na płytach utworów ukrytych.

</doc>
<doc id="1463068" url="https://pl.wikipedia.org/wiki?curid=1463068" title="Ulica Piesza w Warszawie">
Ulica Piesza w Warszawie

Ulica Piesza – ulica na warszawskim Nowym Mieści, biegnąca od Rynku Nowego Miasta do ul. Kościelnej.
Historia.
Ulica została wytyczona około roku 1650 między zabudowaniami Rynku Nowego Miasta jako dojście do wznoszonego w tym okresie kościoła św. Benona, w swoim dalszym biegu, podobnie jak sąsiednia ul. Kościelna pierwotnie wiodąca do Wisły. 
Nazwa nadana w 1769 pochodzi od kwater królewskiej piechoty mieszczących się w okolicy w XVII wieku. Według innego źródła nazwa wzięła się stąd, że uliczka była miejscami tak wąska, że mogła jedynie służyć "dla przechodu piechotą idących".
Połączenie obu ulic przebito dopiero w latach 1950–1954 podczas rekonstrukcji zabudowy Rynku Nowego Miasta.
Zabudowa ulicy częściowo przyporządkowana jest numeracjom Rynku i ul. Kościelnej.

</doc>
<doc id="1463069" url="https://pl.wikipedia.org/wiki?curid=1463069" title="Jelec cetiński">
Jelec cetiński

Jelec cetiński ("Telestes ukliva") – gatunek ryby z rodziny karpiowatych, prawdopodobnie wymarły – ostatnie osobniki odnotowano w 1988. Nie miał znaczenia gospodarczego.
Występowanie.
Dorzecze Cetiny w Chorwacji. Występował w czystej, przezroczystej wodzie, nad piaszczystym lub żwirowym podłożem.
Opis.
Osiągał 5–20 (maksymalnie 25) cm długości. Na bokach od oka do nasady ogona biegnie ciemna smuga.

</doc>
<doc id="1463072" url="https://pl.wikipedia.org/wiki?curid=1463072" title="Jelec neretwiański">
Jelec neretwiański

Jelec neretwiański ("Squalius microlepis") – gatunek ryby z rodziny karpiowatych.
Występowanie.
Dorzecze Neretwy w Dalmacji.
Opis.
Osiąga 15–20 (maksymalnie 25 cm) długości. Na bokach, od oka do nasady ogona, biegnie ciemna smuga. Biologia tego gatunku jest słabo poznana.

</doc>
<doc id="1463073" url="https://pl.wikipedia.org/wiki?curid=1463073" title="Johannes Pfannenstiel">
Johannes Pfannenstiel



</doc>
<doc id="1463075" url="https://pl.wikipedia.org/wiki?curid=1463075" title="Jelec żółtoboki">
Jelec żółtoboki

Jelec żółtoboki, ("Telestes turskyi") – gatunek ryby z rodziny karpiowatych.
Występowanie.
Dalmacja – rzeki Cicola i Narenta.
Opis.
Osiąga 15–20 (maksymalnie 25) cm długości. Na bokach, od oka do nasady ogona, powyżej linii bocznej biegnie ciemna smuga.

</doc>
<doc id="1463076" url="https://pl.wikipedia.org/wiki?curid=1463076" title="Leuciscus aphipsi">
Leuciscus aphipsi



</doc>
<doc id="1463077" url="https://pl.wikipedia.org/wiki?curid=1463077" title="Ostrężnik">
Ostrężnik



</doc>
<doc id="1463080" url="https://pl.wikipedia.org/wiki?curid=1463080" title="Jabłczyński">
Jabłczyński

Jabłczyński, Jabłczyńska – polskie nazwisko, w Polsce nosi je ok. 200 osób.
Osoby noszące to nazwisko:

</doc>
<doc id="1463081" url="https://pl.wikipedia.org/wiki?curid=1463081" title="Jabłczyńska">
Jabłczyńska



</doc>
<doc id="1463083" url="https://pl.wikipedia.org/wiki?curid=1463083" title="José Ramos Horta">
José Ramos Horta



</doc>
<doc id="1463086" url="https://pl.wikipedia.org/wiki?curid=1463086" title="NHL Hockey">
NHL Hockey

NHL Hockey (na rynku Ameryki Północnej, EA Hockey w Europie) – gra wideo o tematyce hokejowej, stworzona przez Park Place Productions, wydana na platformę Mega Drive/Genesis w 1991 roku przez Electronic Arts.
NHL Hockey jest pierwszą grą z serii NHL.

</doc>
<doc id="1463089" url="https://pl.wikipedia.org/wiki?curid=1463089" title="Mandy (singel Jonas Brothers)">
Mandy (singel Jonas Brothers)

Mandy – pierwszy singiel amerykańskiego zespołu Jonas Brothers z ich debiutanckiej płyty It’s About Time. Był wydany jako singiel 27 grudnia 2005 roku. Do piosenki nakręcono trzy częściowy teledysk, który zdobył czwartą lokatę na TRL na MTV. Piosenka była napisana o przyjaciółce rodziny Jonas, Mandy Van Duyne, która uczyła się od ich mamy języka migowego, aby później pomagać niepełnosprawnym. Joe Jonas spotykał się z Mandy w czasie gdy piosenka była napisana. Utwór był umieszczony również na składance do serialu Zoey 101.

</doc>
<doc id="1463094" url="https://pl.wikipedia.org/wiki?curid=1463094" title="Tjóðveldi">
Tjóðveldi

Tjóðveldi, wym. ; wcześniej "Tjóðveldisflokkurin", wym. ) – farerska partia polityczna. Reprezentuje poglądy socjaldemokratyczne oraz separatystyczne. Partia używa wielobarwnego loga, podpisanego pod spodem "Tjóðveldi" i jasnozielonej barwy.
Historia.
14 września 1946 roku Farerowie w referendum opowiedzieli się przeciw utrzymaniu unii z Danią, ta jednak nie uznała ważności tego głosowania. Po głosowaniu powstała nierównowaga w polityce archipelagu - dwie partie Sambandsflokkurin oraz Javnaðarflokkurin opowiadały się za unią z Danią, podczas gdy Fólkaflokkurin i znacznie mniej licząca się Sjálvstýrisflokkurin. Tjóðveldi, wówczas nazywane "Tjóðveldisflokkurin" (far. "Partia Republikańska") założono w nocy z 22 na 23 maja 1948 roku, a jej celem miało być wyrównanie powstałej dysproporcji. Nowa partia chciała poza dążeniem do niepodległości chciała także dbać o rybaków i innych pracowników.
Po raz pierwszy partia wystawiła swoich przedstawicieli w wyborach w 1950 roku, kiedy uzyskała dwa miejsca w parlamencie. W roku 1954 było ich już sześciu, a w 1958 siedmiu. Rok po wyborach w 1962 partia po raz pierwszy weszła w skład koalicji rządzącej poza nią Fólkaflokkurin, Sjálvstýrisflokkurin oraz Framburðsflokkurin. W rządzie Wysp Owczych znaleźli się wówczas: Erlendur Patursson i Karsten Hoydal.
Partia wchodziła także w koalicje w latach: 1975, 1979, 1985, 1988, 1989 (dwukrotnie), 1993, 1998, 2002 i 2008. W wyborach w roku 2011 uzyskała 5 589 głosów (18,3%) i uzyskała sześć mandatów. Nie weszła wówczas do koalicji rządowej. W kolejnych wyborach partia uzyskała 6 691 głosów (20,7%) i siedem mandatów. Partia weszła do koalicji z Javnaðarflokkurin oraz Framsókn i wprowadziła do rządu trzech ministrów. W 2007 roku partia zmieniła nazwę z "Tjóðveldisflokkurin" na "Tjóðveldi".
Partia otrzymywała jeden mandat do Folketingu w latach: 1973 i 1975, a następnie przez wiele lat wybory przegrywała. W wyborach w roku 2001 Tjóðveldisflokkurin uzyskała 6 565 głosów (24,9%) i jeden parlamentarzysta wszedł w skład duńskiego parlamentu - Høgni Hoydal. Hoydal dostał się ponownie w: 2005, 2007 i 2015 roku.
Program.
Partia opowiada się za zniesieniem unii z Danią, a także w przypadku uzyskania niepodległości odejście od systemu monarchistycznego. Jednocześnie Tjóðveldi ma poglądy silnie socjalistyczne, co kłóci się z podejściem Javnaðarflokkurin, która uważa, że utrzymanie unii z Królestwem jest gwarantem utrzymania wysokich świadczeń społecznych. Od 2007 roku, po zmianie nazwy, partia opowiedziała się po stronie Zielonych.
Organizacja Tjóðveldi.
Przewodniczący:
Wiceprzewodniczący:
Przewodniczący regionów:
Przewodniczący Tjóðveldi.
Następujące osoby sprawowały funkcję przewodniczącego (od 1986):
Obecni parlamentarzyści Tjóðveldi.
Ostatnie wybory odbyły się na Wyspach Owczych 1 września 2015 roku. Partia Tjóðveldi uzyskała w nich 20,7% głosów, co dało jej siedem mandatów w Løgtingu, czyli o jeden więcej względem poprzednich wyborów. Lista posłów obecnie sprawujących urząd z ramienia Tjóðveldi przedstawia się następująco:
Obecni ministrowie z ramienia Tjóðveldi.
Po wyborach z 2015 roku następujący ministrowie zostali wybrani z ramienia partii Tjóðveldi:
Obecni parlamentarzyści Tjóðveldi do Folketingu.
Ostatnie wybory odbyły się w całym Królestwie Danii 18 czerwca 2015 roku. Partia Tjóðveldi uzyskała w nich 24,5% głosów, co dało jej jeden mandat w Folketingu, czyli tyle samo względem poprzednich wyborów. Do parlamentu dostał się Høgni Hoydal, jednak 20 września zdecydował się zrezygnować z mandatu na rzecz stanowiska Ministra Rybołówstwa w rządzie Wysp Owczych, a jego miejsce zajął Magni Arge.
Poparcie w wyborach.
Wybory parlamentarne.
Wyniki Partii Socjaldemokratycznej w wyborach parlamentarnych przedstawiały się następująco:
Wybory samorządowe.
Wyniki partii Tjóðveldi w wyborach samorządowych przedstawiały się następująco:

</doc>
<doc id="1463095" url="https://pl.wikipedia.org/wiki?curid=1463095" title="Farerska Partia Republikańska">
Farerska Partia Republikańska



</doc>
<doc id="1463097" url="https://pl.wikipedia.org/wiki?curid=1463097" title="NHLPA Hockey ’93">
NHLPA Hockey ’93

NHLPA Hockey '93 – gra komputerowa o tematyce hokejowej, stworzona przez Park Place Productions, wydana na platformę Mega Drive/Genesis oraz Super Nintendo 31 grudnia 1992 roku przez EA Sports. 
NHLPA Hockey '93 jest drugą grą z serii NHL.

</doc>
<doc id="1463098" url="https://pl.wikipedia.org/wiki?curid=1463098" title="Tjóðveldisflokkurin">
Tjóðveldisflokkurin



</doc>
<doc id="1463099" url="https://pl.wikipedia.org/wiki?curid=1463099" title="Tjódveldisflokkurin">
Tjódveldisflokkurin



</doc>
<doc id="1463100" url="https://pl.wikipedia.org/wiki?curid=1463100" title="NHLPA Hockey 93">
NHLPA Hockey 93



</doc>
<doc id="1463102" url="https://pl.wikipedia.org/wiki?curid=1463102" title="NHL 93">
NHL 93



</doc>
<doc id="1463103" url="https://pl.wikipedia.org/wiki?curid=1463103" title="Tjódveldi">
Tjódveldi



</doc>
<doc id="1463106" url="https://pl.wikipedia.org/wiki?curid=1463106" title="Josu Agirre">
Josu Agirre

Josu Agirre Aseginolaza (urodził się 23 maja 1981 roku w Tolosa) jest hiszpańskim kolarzem szosowym Euskaltel-Euskadi. W zawodowym peletonie ściga się od 2006 roku. 
Jak do tej pory nie odnosił większych sukcesów. Wygrał etap Vuelta a la Comunidad de Madrid w 2006 roku oraz jeszcze jako amator etap Giro delle Valli Cuneesi nelle Alpi del Mare w 2004 roku. Na początku zawodowstwa zajął niezłe 15. miejsce w Mistrzostwach Hiszpanii w jeździe indywidualnej na czas. Było to w 2006 roku. Rok później dobrze jechał w wyścigu Vuelta Ciclista a Navarra. Nie udało mu się wygrać żadnego etapu ale dwa razy był 4., a w klasyfikacji generalnej zajął wysokie 5. miejsce. Zwycięzcą został Maurizio Biondo z Włoch. 
Mierzy 186 cm wzrostu i waży 68 kg.

</doc>
<doc id="1463110" url="https://pl.wikipedia.org/wiki?curid=1463110" title="Lotnisko Suwałki">
Lotnisko Suwałki

Lotnisko Suwałki (kod ICAO: EPSU) – cywilne lotnisko sportowe Aeroklubu Suwalskiego, położone około 3 km od centrum Suwałk. Od 9 lutego 2017 roku lotniskiem zarządza Suwalska Szkoła Lotnicza. Od 4 czerwca 2005 roku przy lotnisku działa Baza Lotniczego Pogotowia Ratunkowego w Suwałkach.
Modernizacja.
2 sierpnia 2017 roku podpisano porozumienie w sprawie współfinansowania przebudowy lotniska. Całkowity koszt inwestycji miał wynosić 15–16 milionów złotych jednak ostatecznie modernizacja kosztowała 27 milionów złotych w tym 11 milionów od miasta Suwałki, 10 milionów od Fabryki Mebli „Forte” oraz 6 milionów od województwa podlaskiego. Jeszcze w sierpniu 2017 roku planowane było ogłoszenie przetargu na przebudowę lotniska, obejmującą budowę pasa startowego o długości 1320 metrów, drogi kołowania i płyty postojowej, oświetlenia i ogrodzenia lotniska. Projekt zakładał budowę portu lotniczego dla samolotów przewożących maksymalnie 50 pasażerów. Lotnisko zainaugurowało działalność 8 sierpnia 2020 roku.

</doc>
<doc id="1463111" url="https://pl.wikipedia.org/wiki?curid=1463111" title="DJ Khaled">
DJ Khaled

DJ Khaled, właśc. Khaled Mohamed Khaled (ur. 26 listopada 1975 w Nowym Orleanie) – amerykański DJ i producent muzyczny palestyńskiego pochodzenia.
Współpraca.
DJ Khaled współpracował z takimi artystami jak: Rihanna, Justin Bieber, Nicki Minaj, Chris Brown, August Alsina, Jeremih, Future, Rick Ross, Lil Wayne, Fat Joe, Drake, Lil Boosie, Ace Hood, Young Jeezy, Ludacris, Cardi B, Demi Lovato czy Birdman.

</doc>
<doc id="1463113" url="https://pl.wikipedia.org/wiki?curid=1463113" title="Kunegunda Siwiec">
Kunegunda Siwiec

Kunegunda Siwiec (ur. 28 maja 1876 w Stryszawie, zm. 27 czerwca 1955 tamże) – polska świecka zakonnica, tercjarka karmelitańska, mistyczka oraz Służebnica Boża Kościoła katolickiego.
Życiorys.
Kunegunda Siwiec była córką Jana Siwca i Wiktorii z domu Trzop. Była dziesiątym z jedenaściorga dzieci. Rodzina była bardzo religijna i mieszkała w typowej góralskiej chacie. Kunegunda Siwiec posługiwała się gwarą beskidzką. Nigdy nie uczęszczała do szkoły, czytać i pisać nauczyła się od miejscowego górala. Z biegiem lat nieużywana umiejętność pisania zanikała, aż w końcu Kunegunda Siwiec zaczęła uchodzić wśród mieszkańców za osobę niepiśmienną. Pracowała w polu, siała zboże, pasała bydło, pomagała w pracach domowych. W jej domu czytano pisma katolickie, takie jak np. „Posłaniec Serca Jezusowego”. Po wybuchu I wojny światowej, wojsko austriackie, wkroczywszy do Stryszawy, zarekwirowało inwentarz żywy i wcieliło jednego z braci Kunegundy Siwiec do wojska.
Do pierwszej komunii świętej przystąpiła w kościele w Suchej Beskidzkiej, natomiast sakrament bierzmowania otrzymała 3 września 1897 od bp. Jana Puzyny. Pod wpływem rekolekcji wygłoszonych przez redemptorystę, o. Bernarda Łubieńskiego, dwudziestoletnia wówczas Kunegunda Siwiec, pozostając osobą świecką, postanowiła poświęcić się Bogu. Zerwała zaręczyny i do końca życia nie wyszła za mąż. W 1902 ukończyła kurs katechetyczny i zajmowała się przygotowywaniem okolicznych wiernych do sakramentów.
Należała do założonego przez ks. Wojciecha Blaszyńskiego ruchu „sidziniarek”, które ślubowały Bogu dziewictwo i uczyły górali katechezy. Po ukończeniu kursu w Sidzinie uczyła zasad wiary dzieci i dorosłych przygotowujących się do przyjęcia sakramentów. W 1897 wstąpiła do Apostolstwa Modlitwy w Stryszawie, natomiast w 1923 – do Bractwa Dzieciątka Jezus u karmelitów bosych w Wadowicach, a w 1924 – do III zakonu karmelitów bosych, w którym złożyła śluby i przyjęła imię Teresa od Dzieciątka Jezus. Dzięki jej wsparciu finansowemu, mieszkaniec Stryszawy, Józef Czernecki, mógł ukończyć seminarium duchowne (które wówczas były płatne) i otrzymać święcenia. Część swojej ziemi przekazała na budowę kaplicy pod wezwaniem św. Teresy od Dzieciątka Jezus oraz na domy klasztorne zmartwychwstanek w Stryszawie. W 1948 roku Kunegunda Siwiec zachorowała na nieuleczalną gruźlicę kości i pozostałych 7 lat życia spędziła przykuta do łóżka, w wielkich cierpieniach. Zmarła w tym samym domu, w którym się urodziła. Jej szczątki spoczęły początkowo na stryszawskim cmentarzu.
Wedle źródeł katolickich, doświadczyła objawień Jezusa Chrystusa, Matki Bożej oraz świętych. Zapisy rozmów, sporządzane w latach 1942–1955 przez kierownika duchowego Kunegundy Siwiec, ks. Bronisława Bartkowskiego, zostały opublikowane pośmiertnie pt. "Miejsce mojego miłosierdzia i odpoczynku" po wydaniu imprimatur przez kard. Stanisława Dziwisza. Ich przesłaniem jest duchowe dziecięctwo oraz miłosierdzie Boże. Świecki Zakon Karmelitów Bosych organizuje do jej grobu coroczne pielgrzymki.
Proces beatyfikacyjny.
Z inicjatywy ojców Karmelitów bosych przekonanych o świątobliwości życia Kunegundy Siwiec poczyniono starania w celu wyniesienia jej na ołtarze. 29 września 2007 Stolica Apostolska wydała dekret tzw. Nihil obstat wyrażający zgodę na rozpoczęcie jej procesu beatyfikacji. 21 grudnia 2007 w kurii krakowskiej rozpoczął się proces na szczeblu diecezjalnym, który zakończył się 28 października 2011, po czym akta procesu zostały przekazane Kongregacji Spraw Kanonizacyjnych do Rzymu. Postulatorem procesu został o. Szczepan Praśkiewicz OCD. 1 marca 2013 Kongregacja Spraw Kanonizacyjnych wydała dekret o ważności postępowania beatyfikacyjnego. O. prof. dr. hab. Zdzisławowi Kijasowi OFMConv. została powierzona sprawa opracowania tzw. "Positio" wymaganego w procesie beatyfikacji.
14 listopada 2016 odbyła się ekshumacja jej doczesnych szczątków z cmentarza w Stryszawie i przeniesienie ich do kaplicy Sióstr Zmartwychwstanek w Siwcówce.

</doc>
<doc id="1463116" url="https://pl.wikipedia.org/wiki?curid=1463116" title="Thickfreakness">
Thickfreakness

Thickfreakness - drugi album amerykańskiego zespołu blues-rockowego The Black Keys, pierwszy nagrany dla wytwórni Fat Possum.
Zespół nie zrezygnował jednak z samodzielnej produkcji nagrań, dzięki czemu album kontynuuje surowy, garażowo-bluesrockowy styl debiutu, czasem określanego przez krytyków mianem punk bluesa.
Piosenka "Set You Free" znalazła się na soundtracku filmu "Szkoła rocka".
Single.
Wszystkie wydane w roku 2003.

</doc>
<doc id="1463119" url="https://pl.wikipedia.org/wiki?curid=1463119" title="Bitwa nad Elsterą">
Bitwa nad Elsterą



</doc>
<doc id="1463121" url="https://pl.wikipedia.org/wiki?curid=1463121" title="Okręty typu Standardflex 300">
Okręty typu Standardflex 300



</doc>
<doc id="1463123" url="https://pl.wikipedia.org/wiki?curid=1463123" title="Parafia św. Piotra i Pawła">
Parafia św. Piotra i Pawła

Parafie pod wezwaniem św. Piotra i Pawła

</doc>
<doc id="1463134" url="https://pl.wikipedia.org/wiki?curid=1463134" title="Ilan Manor">
Ilan Manor

Ilan Manor (ur. 26 października 1969) – izraelski szachista, arcymistrz od 1997 roku.
Kariera szachowa.
W 1985 i 1988 r. zdobył tytuły mistrza Izraela juniorów do 20 lat. Reprezentował swój kraj na mistrzostwach świata i Europy juniorów w różnych kategoriach wiekowych, największy sukces odnosząc w 1985 r. w Petach Tikwie, gdzie na MŚ do 16 lat zdobył brązowy medal. Był również wielokrotnym uczestnikiem finałów indywidualnych mistrzostw Izraela, w 1988 r. zajmując III miejsce (za Gadem Rechlisem i Władimirem Liberzonem). W tym samym roku jedyny raz w karierze wystąpił na szachowej olimpiadzie, a rok później – na drużynowych mistrzostwach Europy.
Do międzynarodowych sukcesów Ilana Manora należą:
Najwyższy ranking w karierze osiągnął 1 stycznia 1998 r., z wynikiem 2530 punktów dzielił wówczas 13-14. miejsce wśród izraelskich szachistów. Od 2000 r. w turniejach klasyfikowanych przez Międzynarodową Federację Szachową startuje bardzo rzadko.

</doc>
<doc id="1463136" url="https://pl.wikipedia.org/wiki?curid=1463136" title="Libertyn (film)">
Libertyn (film)

Libertyn – francuska komedia kostiumowa z 2000 roku w reżyserii Gabriela Aghion, stanowiąca ekranizację wydanej trzy lata wcześniej sztuki teatralnej Erica-Emmanuela Schmitta pod tym samym tytułem.
Opis fabuły.
Film opowiada o wydarzeniach mających miejsce w czasie, gdy Denis Diderot przebywał w wiejskiej posiadłości pewnego szlachcica, gdzie w ukryciu drukował kolejne części swojej nielegalnej wówczas Encyklopedii. W wolnych chwilach oddawał się życiu tytułowego libertyna, pełnemu uczt, zabaw, romansów i seksualnych przygód.

</doc>
<doc id="1463138" url="https://pl.wikipedia.org/wiki?curid=1463138" title="Pekao Open 2008">
Pekao Open 2008

Pekao Open 2008 – tenisowy turniej ATP serii ATP Challenger Tour w sezonie 2008 z cyklu Pekao Open rozgrywany w dniach 13–21 września 2008 roku w Szczecinie na kortach ceglanych o łącznej puli nagród wynoszącej 125 000 euro.

</doc>
<doc id="1463147" url="https://pl.wikipedia.org/wiki?curid=1463147" title="Acquaviva delle Fonti (stacja kolejowa)">
Acquaviva delle Fonti (stacja kolejowa)

Acquaviva delle Fonti – stacja kolejowa w Acquaviva delle Fonti, w regionie Apulia, we Włoszech. Znajdują się tu 2 perony. Stacja położona jest na linii Bari-Taranto.
Dane.
Stacja składa się z 2 peronów i 4 krawędzi peronowych. Dla pasażerów przeznaczone są 3 krawędzie połączone ze sobą platformą umieszczoną między peronami.
Ruch kolejowy.
Na stacji zatrzymują się wszystkie pociągi sklasyfikowane jako regionalne. W przeszłości była stacją końcową i przystankiem dla niektórych pociągów Intercity.

</doc>
<doc id="1463149" url="https://pl.wikipedia.org/wiki?curid=1463149" title="Kościół ewangelicko-augsburski w Brześciu">
Kościół ewangelicko-augsburski w Brześciu

Kościół ewangelicki w Brześciu – luterańska świątynia działająca w latach 1938–1945 w Brześciu przy ul. Zygmuntowskiej (obecnie Karola Marksa). 
Kościół został zbudowany według projektu architekta Barańskiego, w pięć miesięcy, na krótko przed wybuchem wojny przy ówczesnej ulicy Zygmuntowskiej. Pomoc przy jego budowie okazali brzescy wojskowi. Jak wspomina córka pastora brzeskiej parafii A. Figaszewska: "bardzo pomogli ojcu wojskowi, którzy podarowali cegłę na budowę kościoła, a także parafianie z Brześcia i całej Polski. Wkrótce budynek był gotowy i odbywały się tam codzienne nabożeństwa, w których udział brali parafianie z Brześcia i okolic, a także żołnierze brzeskiego garnizonu". 
Pastorem brzeskiej parafii, w której modlili się również polescy kalwiniści, był Alfred Hugon Figaszewski. W skład kolegium kościelnego w 1936 oprócz proboszcza (jako przewodniczący) wchodzili: H.A. Forbichler (wiceprzewodniczący), M. Szypelbaum (sekretarz i skarbnik), K. Imrot, J. Weiss, L. Rewenkowa, B. Waksmutowa oraz płk. Jan Paliwoda jako przedstawiciel kalwińskiej Jednoty Wileńskiej. 
Po 1945 parafia ewangelicka w Brześciu przestała istnieć, a budynek – znajdujący się obecnie w stanie zaniedbania – przejęło państwo radzieckie, umieszczając w nim kino. Obecnie obiekt wynajmowany jest firmom prywatnym.

</doc>
<doc id="1463152" url="https://pl.wikipedia.org/wiki?curid=1463152" title="Marmury egineckie">
Marmury egineckie

Marmury egineckie – zespół 17 starożytnych greckich rzeźb architektonicznych o tematyce zaczerpniętej z historii wojny trojańskiej, odkrytych w 1811 i 1901 w ruinach świątyni Afai na Eginie, a znajdujących się obecnie w Gliptotece monachijskiej oraz w Narodowym Muzeum Archeologicznym w Atenach. Postacie przedstawione na tympanonach świątyni nazwano Eginetami.
Pochodzenie.
Rzeźby te stanowiły marmurowe kompozycje figuralne, umieszczone w przyczółkach sanktuarium patronki wyspy, lokalnej bogini Afai, identyfikowanej z Ateną. Sanktuarium było wapienną świątynią zbudowaną ok. 500–490 p.n.e. w formie doryckiego heksastylosu i znajdowało się w północno-wschodniej części Eginy. Posągi były dziełem anonimowych mistrzów egineckich, choć sądzi się także, że mogły być dziełem artystów ze szkoły Onatasa.
Odkrycie.
Pierwszego odkrycia doskonała ekspedycja C.R. Cockerella w 1811. Odnalezione wówczas rzeźby zostały zakupione przez Ludwika I Bawarskiego w 1813 i w latach 1815–1817 zrekonstruowane (nie zawsze poprawnie) przez Bertela Thorvaldsena w Rzymie. Od 1828 marmury egineckie znajdują się w Gliptotece monachijskiej. W pierwszej połowie XX wieku uzupełnienia Thorvaldsena zostały usunięte. W 1901 Adolf Furtwängler odnalazł dalsze fragmenty rzeźb z tego zespołu, które pozostawiono w Narodowym Muzeum Archeologicznym w Atenach.
Kompozycja i znaczenie.
Tympanon zachodni (ok. 500 p.n.e.), ukazujący walkę Achillesa, Ajaksa, Odyseusza i innych Greków z Trojańczykami w obecności Ateny o ciało leżącego Greka, obejmował trzynaście posągów o sztywnej, archaicznej kompozycji. Natomiast scena walki Telamona i Heraklesa o ciało poległego Ojklesa, wypełniająca tympanon wschodni (ok. 480 p.n.e.), została skomponowana swobodniej z jedenastu ożywionych i rytmicznie poruszonych figur. Postać Heraklesa napinającego łuk, pochodząca z tego tympanonu, inspirowała m.in. Antoine’a Bourdelle’a i Stanisława Wyspiańskiego.
Marmury egineckie stanowią fenomen artystyczny pozwalający prześledzić na przykładzie dekoracji jednej świątyni ewolucję formalną rzeźby greckiej w początkach V wieku p.n.e.

</doc>
<doc id="1463154" url="https://pl.wikipedia.org/wiki?curid=1463154" title="Mattensprunganlage">
Mattensprunganlage

Mattensprunganlage – kompleks skoczni narciarskich w austriackim Ramsau. W jego skład wchodzą skocznia normalna W90-Schanze oraz dwa mniejsze obiekty znane jako Minzelhofschanzen.
W90-Schanze została wybudowana w 1995 roku z myślą o zbliżających się Mistrzostw Świata w narciarstwie klasycznym w 1999 roku. Na skoczni rozegrano konkurs o tytuł mistrzowski na normalnym obiekcie (wywalczył go Japończyk Kazuyoshi Funaki), oraz konkurencje indywidualne w kombinacji norweskiej. Ponieważ kompleks skoczni w Ramsau nie posiada dużego obiektu, pozostałe konkurencje mistrzostw rozegrano na skoczni im. Paula Ausserleitnera w Bischofshofen.
"Mattenschanze" tylko raz gościło najlepszych skoczków w zawodach z cyklu Pucharu Świata. Miało to miejsce w przedmistrzowskim sezonie 1997/1998. W planach był jeszcze konkurs w sezonie 2000/2001. Został on jednak odwołany z powodu braku śniegu. Kilkakrotnie rozgrywano tu natomiast zawody Pucharu Kontynentalnego. Skocznia jest również często gospodarzem zawodów z cyklu Pucharu Świata w kombinacji norweskiej, a ostatnio także Pucharu Świata w skokach narciarskich kobiet.
Skocznia K-90 jest także bazą treningową dla wielu reprezentacji zarówno w letnim jak i zimowym sezonie.
Skocznia K-90 i cały kompleks skoczni jest pokryty igelitem. Były ulubioną bazą treningową Adama Małysza. Na Mattenschanze Polak odbył ostatnie treningi przed zwycięskimi dla niego Mistrzostwami Świata w 2003 roku.
Międzynarodowe zawody w skokach narciarskich rozegrane na Mattenschanze.
Stan na 15 grudnia 2012.

</doc>
<doc id="1463155" url="https://pl.wikipedia.org/wiki?curid=1463155" title="Czechowice (województwo śląskie)">
Czechowice (województwo śląskie)



</doc>
<doc id="1463156" url="https://pl.wikipedia.org/wiki?curid=1463156" title="Cmentarz Kalwaryjski w Borysowie">
Cmentarz Kalwaryjski w Borysowie

Cmentarz Kalwaryjski w Borysowie – katolicka nekropolia znajdująca się w Borysowie na przedmieściu Kalwaria, 5 km od centrum miasta. 
Cmentarz powstał na początku XIX wieku, gdy zaczęto stawiać nagrobki koło katolickiej kaplicy. Do najlepiej zachowanych grobów polskich należą nagrobki Marii Mickiewicz oraz rodziny Łuńskich. Jako śmietnik używany jest z kolei wykonany z żeliwa pomnik rodziny Jakowickich. 

</doc>
<doc id="1463157" url="https://pl.wikipedia.org/wiki?curid=1463157" title="Dziedzice (województwo śląskie)">
Dziedzice (województwo śląskie)



</doc>
<doc id="1463159" url="https://pl.wikipedia.org/wiki?curid=1463159" title="WM Schanze">
WM Schanze



</doc>
<doc id="1463162" url="https://pl.wikipedia.org/wiki?curid=1463162" title="Kościół Narodzenia Najświętszej Maryi Panny w Borysowie">
Kościół Narodzenia Najświętszej Maryi Panny w Borysowie

Kościół Narodzenia Najświętszej Maryi Panny w Borysowie (biał. Касцёл Нараджэння Найсв. Панны Марыі) – świątynia rzymskokatolicka znajdująca się w Borysowie przy ul. Internacjonalnej. 
Historia.
Kościół został wybudowany w latach 1806–1823 przy ówczesnej ulicy Mińskiej. W latach 1836–1837 dokonano jego przebudowy, zastępując m.in. fronton z kolumnadą pięciokondygnacyjną wieżą. W 1937 r. władze sowieckie przejęły obiekt, zamieniając go na kino; później służył jako hala sportowa. W 1989 r. wierni odzyskali kościół, od tego czasu trwa jego remont. 
Przy świątyni znajduje się krzyż upamiętniający męczeńską śmierć bł. ks. Henryka Hlebowicza. 

</doc>
<doc id="1463163" url="https://pl.wikipedia.org/wiki?curid=1463163" title="Centrum Kultury Polskiej (Monachium)">
Centrum Kultury Polskiej (Monachium)

Centrum Kultury Polskiej – założone w 2001 w Monachium centrum kulturalne. Jest placówką kultury przy Konsulacie Generalnym Rzeczypospolitej Polskiej w Monachium. Centrum nie posiada statusu instytutu kultury jak w przypadku Instytutów w Berlinie, Lipsku czy Düsseldorfie. Niemniej jednak posiada ono własną galerię, w której mają miejsce wydarzenia kulturalne z dziedziny sztuki, literatury i muzyki.
Centrum Kultury prowadzone jest przez konsula ds. kultury i promocji – przedstawiciela polskiego Ministerstwa Spraw Zagranicznych pełniącego swój urząd przez cztery lata. Obecnie tę funkcję sprawuje dr Grażyna Strzelecka.
Program Centrum ukazuje się cztery razy w roku. Większość imprez odbywa się w języku niemieckim. Zadaniem placówki jest umocnienie więzi kulturalnych między Niemcami a Polską. Oferta Centrum Kultury skierowana jest zarówno do Polaków, jak i Niemców.
Imprezy.
Poniżej znajdują się dla przykładu niektóre byłe wydarzenia kulturalne z programu Centrum Kultury Polskiej:

</doc>
<doc id="1463164" url="https://pl.wikipedia.org/wiki?curid=1463164" title="Kościół Niepokalanego Poczęcia Najświętszej Marii Panny w Bobrujsku">
Kościół Niepokalanego Poczęcia Najświętszej Marii Panny w Bobrujsku

Kościół Niepokalanego Poczęcia Najświętszej Marii Panny w Bobrujsku – rzymskokatolicka świątynia znajdująca się w Bobrujsku przy ul. Październikowej (Kastrycznickiej). 
Historia.
Kościół zbudowano w 1903 przy ówczesnej ulicy Kościelnej, po tym jak władze carskie zaczęły łagodzić politykę wobec katolików na terenach zabranych. Zaprojektowany w stylu neogotyckim, m.in. z ostrołukowymi oknami po bokach, obiekt wzniesiono z nietynkowanej czerwonej cegły. W 1918 władze radzieckie ulokowały w kościele muzeum, później budynek służył jako klub pracowniczy, kawiarnia, ostatecznie umieszczono w nim dom kultury. Po II wojnie światowej dokonano przebudowy świątyni, zastępując neogotycki fronton socrealistyczną fasadą i dobudowując strop. 
Po 1991 roku bobrujscy katolicy odzyskali swój kościół.
Kościół w kulturze.
Opis kościoła znalazł się w powieści Floriana Czarnyszewicza pt. "Nadberezyńcy". Autor przedstawił go jako ważny ośrodek religijny Polaków z ziem zabranych, cel pielgrzymek i miejsce organizacji świąt katolickich, które zarazem były manifestacjami polskości. Podał jednak błędne wezwanie świątyni: Świętej Trójcy. Wygląd został opisany następująco:

</doc>
<doc id="1463168" url="https://pl.wikipedia.org/wiki?curid=1463168" title="Pismo Moona">
Pismo Moona



</doc>
<doc id="1463169" url="https://pl.wikipedia.org/wiki?curid=1463169" title="Pismo Moon'a">
Pismo Moon'a



</doc>
<doc id="1463174" url="https://pl.wikipedia.org/wiki?curid=1463174" title="Kampania zagospodarowania nieużytków">
Kampania zagospodarowania nieużytków

Kampania zagospodarowania nieużytków – jedna z gospodarczych kampanii w Związku Radzieckim za czasów Nikity Chruszczowa, przeprowadzona z jego inicjatywy. 
Kampania miała na celu podniesienie produkcji rolnej w ZSRR w latach 1954–1960 poprzez zaoranie nieużytków rolnych, głównie stepów w Kazachstanie, ale także w Rosji (rejon Wołgi, Uralu, Syberii i rosyjskiego Dalekiego Wschodu).
Rozpoczęcie.
Kampanię rozpoczęto przyjmując w 1954 na Posiedzeniu Plenarnym Komitetu Centralnego Komunistycznej Partii Związku Radzieckiego uchwałę o dalszym wzroście produkcji rolnej i zagospodarowaniu nieużytków. Gosplan, realizując uchwałę zaplanował, że w latach 1954–1960 ogólna wielkość gruntów ornych ma wzrosnąć o 43 mln ha (osiągnięto 41,8 mln ha).
Realizacja.
W pierwszym roku realizacji zaorano 190 000 km² nieużytków, a w 1955 roku jeszcze 140 000 km² i przeprowadzono tzw. zaciąg, organizowany głównie przez Komsomoł. Na cele kampanii zaangażowano ogromne środki ludzkie i finansowe.
Zagospodarowanie tzw. celiny (stepowych ugorów) miało natychmiast rozwiązać wszystkie problemy żywnościowe. Kampania zasugerowana przez Chruszczowa spotkała się ze sprzeciwem ze strony stalinowskiego skrzydła partii, przez co stała się jednym z elementów walki o władzę między Chruszczowem a Gieorgijem Malenkowem. Kampania została przyjęta z radością i nie było większych niezgodności co do jej przeprowadzenia w obrębie partii – obrano kurs ekstensywnego rozwoju rolnictwa. W latach 1954–1961 około 20% wszystkich nakładów inwestycyjnych w ZSRR było przeznaczone właśnie na rozwój rolnictwa, co w efekcie spowodowało, że na terenach tradycyjnej hodowli rozwinęła się w końcu dość nowoczesna, jak na tamte standardy, uprawa roli. Na obszarach celiny wybudowano 425 sowchozów i zaangażowano około 300 000 osób, głównie Rosjan i Ukraińców, aby rozpocząć tam nowe życie. Do tego przybywali także żołnierze, studenci, uczniowie i kombajniści na prace sezonowe. Zaangażowanie tak wielkiego kapitału ludzkiego wiązało się ze wzrostem i budowaniem nowych miast. Nieprzygotowanie akcji wiązało się ze zniszczeniem ekologicznym (erozja gleb) i ekonomicznym rolnictwa, jednak w miarę rozwoju kampanii produkcja zwiększyła się do poziomu wyższego niż średnie plony w reszcie Związku Radzieckiego.
Rezultaty.
Zbiory w 1956 okazały się oszałamiającym sukcesem. Ze zebranych w Związku Radzieckim 125 mln ton zboża, ponad połowa została wyprodukowana na terenach zagospodarowanych od 1954 (wcześniej było to około ⅛). Jednocześnie produkcja zbóż "per capita" była w tym roku wyższa niż w państwach zachodnich (od niektórych nawet dwukrotnie). W ramach kampanii posadzono na tzw. "obszarach dziewiczych" liczne uprawy kukurydzy niespotykanej do tej pory w tym obszarze świata. Program ten nie tylko rozwiązał problemy żywieniowe w kraju, ale często przytaczano go do udowodnienia wyższości komunistycznego sposobu życia od kapitalistycznego.
Wyniki kampanii zostały zaprzepaszczone w dużej mierze na skutek klęski suszy z lat 1963–1964. Na ziemiach celiny plony zmniejszyły się o około 65% – było to więcej niż na reszcie ziem ornych w Związku Radzieckim. W tych latach wyprodukowano na tych terenach ⅓, a nie jak zawsze ½ ogólnych plonów rolnych w ZSRR, co spowodowało nawet brak materiału siewnego na następny rok. W tym roku ZSRR było zmuszone do importu 20 milionów ton z Kanady.
Po zakończeniu kampanii wiele osób zostało na tych terenach, jednak po rozpadzie ZSRR wiele z nich z Kazachstanu powróciło, głównie do Ukrainy i Rosji.

</doc>
<doc id="1463175" url="https://pl.wikipedia.org/wiki?curid=1463175" title="Hienadij Blizniuk">
Hienadij Blizniuk



</doc>
<doc id="1463177" url="https://pl.wikipedia.org/wiki?curid=1463177" title="Szpital im. Heleny Wolf w Łodzi">
Szpital im. Heleny Wolf w Łodzi

Szpital imienia dr Heleny Wolf – zabytkowy budynek położony przy ulicy Łagiewnickiej w Łodzi, zaprojektowany przez Henryka Hirszenberga.
Został wybudowany w okresie międzywojnia ze składek mieszkańców. W połowie lat 80. rozpoczęto remont, którego nie skończono. Nieruchomość przeszła pod zarząd gminy. W 1999 roku kupiła ją poznańska „Korvita”. Deklarowała, że zrobi ze szpitala luksusową prywatną klinikę. Zabytkowy szpital zamienił się w ruinę. Pomysłów na zagospodarowanie zabytku było wiele – np. grupa naukowców z Poznania i Warszawy chciała stworzyć w nim prywatną szkołę techniczną. Polsko-Izraelska Izba Handlowa zainteresowała się utworzeniem w nim muzeum getta.
Budynek wpisany jest do rejestru zabytków pod numerem A/107 z 20.01.1971.

</doc>
<doc id="1463178" url="https://pl.wikipedia.org/wiki?curid=1463178" title="Katedra Świętego Wita w Rijece">
Katedra Świętego Wita w Rijece

Katedra Świętego Wita w Rijece (chor. Katedrala Svetog Vida) - główna świątynia rzymskokatolickiej archidiecezji Rijeka w Chorwacji. Pierwotna budowla pochodziła z końca XII wieku, obecna forma pochodzi z lat 1638-1742 według wzoru kościoła Santa Maria della Salute w Wenecji. Jest to świątynia w kształcie rotundy. Reprezentuje styl barokowy. Została wybudowana przez jezuitów.

</doc>
<doc id="1463179" url="https://pl.wikipedia.org/wiki?curid=1463179" title="Cerkiew św. Szymona Słupnika w Kamieńcu">
Cerkiew św. Szymona Słupnika w Kamieńcu

Cerkiew św. Szymona Słupnika – świątynia prawosławna zbudowana na początku XX wieku, znajdująca się w Kamieńcu na Białorusi. Położona w centrum miasta, przy ulicy Gogola.
Administracyjnie cerkiew należy do dekanatu kamienieckiego eparchii brzeskiej i kobryńskiej Egzarchatu Białoruskiego Patriarchatu Moskiewskiego. 
Cerkiew zaprojektowano na początku XX stulecia w stylu bizantyjsko-rosyjskim, w wariancie neoruskim. Wznoszone w tym okresie świątynie na ziemiach białoruskich i litewskich określano również jako murawjowki (od nazwiska generała rosyjskiego Michaiła Murawjowa „Wieszatiela”, który zdusił powstanie styczniowe). Budynek wzniesiono w latach 1912–1914.
Cerkiew położona jest na osi wschód-zachód, charakteryzuje się czteroczęściową kompozycją, posiada przedsionek (trapiezną) oraz trójkondygnacyjną dzwonnicę.

</doc>
<doc id="1463182" url="https://pl.wikipedia.org/wiki?curid=1463182" title="Dishevelled">
Dishevelled

Dishevelled – rodzina białek komórek eukariotycznych, do której należą białka zaangażowane w alternatywne szlaki sygnalizacyjne Wnt. Dsh należą do cytoplazmatycznych fosfoprotein działających bezpośrednio na receptory frizzled. Wydaje się, że białka rodziny dishevelled regulują istotne procesy zarówno w zarodku jak i u dorosłych organizmów, wpływając na różnicowanie komórek, ich polarność i nawet na zachowanie społeczne organizmów. Znane są trzy geny kodujące białka rodziny dishevelled:

</doc>
<doc id="1463183" url="https://pl.wikipedia.org/wiki?curid=1463183" title="Ludwig Levin Jacobson">
Ludwig Levin Jacobson



</doc>
<doc id="1463193" url="https://pl.wikipedia.org/wiki?curid=1463193" title="Zofia Magdalena Oldenburg">
Zofia Magdalena Oldenburg

Zofia Magdalena Oldenburg (ur. 3 lipca 1746 w Kopenhadze, zm. 21 sierpnia 1813 w Solnie) – królowa Szwecji, żona Gustawa III, matka króla szwedzkiego Gustawa IV.
Życiorys.
Była córką króla Danii i Norwegii Fryderyka V i Ludwiki Hanowerskiej, córki króla Wielkiej Brytanii i Hanoweru Jerzego II. Nie licząc zmarłego w dzieciństwie brata, była najstarsza z rodzeństwa. W 1766 jako 20-latka poślubiła swojego rówieśnika, Gustawa, następcę szwedzkiego tronu, który pięć lat później został królem Gustawem III. Małżeństwo bardzo długo było bezdzietne. Pierwsze dziecko, przyszły król Gustaw IV Adolf, urodził się 12 lat po ślubie rodziców. Cztery lata później, w 1782, przyszedł na świat młodszy syn Zofii Magdaleny, Karol Gustaw, który zmarł w niemowlęctwie.
Była odznaczona duńskimi Orderem Wiernościi Orderem Chrystiana VII.

</doc>
<doc id="1463194" url="https://pl.wikipedia.org/wiki?curid=1463194" title="Zofia Magdalena Duńska">
Zofia Magdalena Duńska



</doc>
<doc id="1463195" url="https://pl.wikipedia.org/wiki?curid=1463195" title="Ludwig Lewin Jacobson">
Ludwig Lewin Jacobson



</doc>
<doc id="1463198" url="https://pl.wikipedia.org/wiki?curid=1463198" title="Katedrala Svetog Vida">
Katedrala Svetog Vida



</doc>
<doc id="1463200" url="https://pl.wikipedia.org/wiki?curid=1463200" title="Przetakówka">
Przetakówka

Przetakówka – osiedle Nowego Sącza, położone w północnej części miasta, w widłach rzek Dunajec i Kamienica Nawojowska oraz potoku Łubinka. Graniczy z osiedlami Stare Miasto, Kochanowskiego, Zabełcze i Helena. Głównymi ulicami są Tarnowska, Paderewskiego i Zdrojowa. 
Dzielnica miasta od 1906. W obecnych granicach osiedla znajdują się części Załubińcza, Roszkowic i Naściszowej.
30 kwietnia 2009 powstał Klub Sportowy „Przetakówka” Nowy Sącz. Klub ma trzy sekcje: piłki nożnej, strzelectwa sportowego oraz sportów siłowych.

</doc>
<doc id="1463205" url="https://pl.wikipedia.org/wiki?curid=1463205" title="Port Ejlat">
Port Ejlat

Port Ejlat (hebr. נמל אילת) – międzynarodowy port morski położony w mieście Ejlat, w północnym czubku Zatoki Akaba na Morzu Czerwonym. Przez cały rok obsługuje statki towarowe i pasażerskie. Port służy obecnie głównie do handlu z Dalekim Wschodem, umożliwia izraelskim statkom towarowym dotarcie do Oceanu Indyjskiego z ominięciem Kanału Sueskiego. Port jest zarządzany przez spółkę "Eilat Port Company Ltd." z siedzibą w Ejlacie.
Historia.
Podczas wojny o niepodległość izraelskie oddziały zajęły Ejlat 10 marca 1949. Zdobycie Ejlatu miało dla Izraela duże znaczenie strategiczne i gospodarcze, gdyż otwierało dostęp do Oceanu Indyjskiego i Dalekiego Wschodu. Jednak już w 1949 wojska egipskie zablokowały dla izraelskiej żeglugi Zatokę Akaba, odcinając tym samem port Ejlat od świata (dla Izraelczyków zamknięty pozostawał także Kanał Sueski). Od 1951 port w Ejlacie jest wykorzystywany jako baza izraelskiej marynarki wojennej.
W 1956 izraelska armia razem z Francuzami i Brytyjczykami przeprowadziła operację wojskową przeciwko Egiptowi, znaną jako Kryzys sueski. W konsekwencji Egipt wyraził między innymi zgodę na otworzenie Cieśnin Tirańskich dla izraelskich statków. W 1957 nastąpiło oficjalne otworzenie portu morskiego w Ejlacie.
23 maja 1967 Egipt ponownie zablokował Cieśniny Tirańskie dla „wszystkich statków płynących pod flagą Izraela albo wiozących strategiczne towary” dla Izraela. W odpowiedzi izraelska armia rozpoczęła wojnę sześciodniową, w której Izraelczycy zajęli cały Półwysep Synaj. Zwycięstwo to skutecznie odblokowało Zatokę Akaba i otworzyło Port Ejlat. Zapoczątkowany w następnych latach proces pokojowy doprowadził do zawarcia traktatów pokojowych Izraela z Egiptem i Jordanią, co otworzyło drogę do normalnego funkcjonowania Portu Ejlat.
17 lutego 2005 rząd po przeprowadzeniu reformy strukturalnej izraelskiego przemysłu portowego, utworzył niezależne przedsiębiorstwo "Eilat Port Company Ltd.".
Nawigacja.
Przed wejściem do portu znajduje się kotwicowisko dla 12 statków. Miejsce to ma szerokość 0,5 mili morskiej i głębokość do 130 m. Jest ono zakryte przed południowymi wiatrami i daje względnie bezpieczne schronienie podczas sztormów. Obszar kotwicowiska jest ograniczony czterema bojami, które oznaczają granice kąpieliska. Przy wchodzeniu do portu obowiązuje korzystanie z pomocy pilota. Na południe od portu znajduje się latarnia morska Ejlat. W porcie jest dostępny 1 holownik.
Struktura portu.
Port Ejlat obejmuje rozległy obszar i składa się z dwóch najważniejszych części:
Port główny.
W głównym porcie znajduje się terminal kontenerowy z 5 żurawiami portowymi o udźwigu 25-50 t. Obszar przeznaczony na skład kontenerów zajmuje powierzchnię 30 tys. m² i mieści 2 200 kontenerów. Nabrzeże do rozładunku masowców dysponuje jednym przenośnikiem kubełkowym o zdolności przeładunku 550 t/godz. dla fosforanów i do 800 t/godz. dla innych substancji sypkich. Do przechowywania produktów masowych przeznaczono magazyny o powierzchni 25 tys. m² i skład na otwartej przestrzeni o powierzchni 30 tys. m². Osobno znajdują się 3 magazyny dla potasu i fosforanów o pojemności 170 tys. t.
Terminal naftowy.
Terminal naftowy to dwa mola położone na południowy zachód od głównego portu. Urządzenia służące do rozładunku ropy naftowej znajdują się na zakończeniach mól, przy których mogą cumować dwa tankowce (po jednym z każdej strony). Terminal naftowy jest połączony z rurociągiem Ejlat-Aszkelon. Rurociągiem przesyłowym zarządza spółka "Eilat Ashkelon Pipeline Co. Ltd." (EAPC).
Stocznia.
W porcie są dostępne niewielkie urządzenia do naprawy statków. Umożliwiają one przeprowadzenie prac remontowych na statkach o wyporności do 300 t.
Port wojenny.
W porcie znajduje się baza marynarki wojennej. W 1980 utworzono tutaj "Dowództwo Areny Morza Czerwonego" (ang. "Red Sea Arena Command"). W bazie stacjonują lekkie łodzie patrolowe, których głównym zadaniem jest zapewnienie bezpieczeństwa Ejlatowi oraz zwalczanie przemytu z sąsiednich państw. Ejlat jest popularną turystycznie miejscowością. Przez cały czas na tym małym obszarze wodnym przemieszcza się w różnych kierunkach około 200 łodzi motorowych. Stwarza to duże możliwości przemytu narkotyków itp. rzeczy do Izraela. Z tego powodu łatwo zrozumieć duże znaczenie istnienia tutaj morskiej jednostki wojskowej, która zapewnia bezpieczeństwo mieszkańców i turystów przebywających w Ejlacie.
Z bazy w Ejlacie korzystają także siły specjalne, które przeprowadzają tajne operacje na Morzu Czerwonym. Najsłynniejszą ostatnio taką operacją było przejęcie statku „Katrin”, który usiłował przemycić broń i amunicję z Egiptu i Jordanii dla palestyńskich terrorystów.
Statystyka.
Działalność portu koncentruje się w dwóch głównych obszarach:
Plany rozwoju.
Zarząd Portu Ejlat postawił sobie ambitny plan zwiększenia przepustowości terminalu kontenerowego. W tym celu planuje się budowę nowego nabrzeża z nowymi żurawiami i nowym składem kontenerów. Dodatkowo, wielkim przełomem w rozwoju portu może okazać się ukończenie budowy linii kolejowej Rakewet Jisra’el, która połączy Ejlat z centralną częścią Izraela i portami położonymi na północy. Koszt inwestycji oszacowano na 75 mln dolarów amerykańskich.
Komunikacja.
W bezpośrednim sąsiedztwie portu przebiega droga ekspresowa nr 90 . W mieście znajduje się port lotniczy Ejlat, a w odległości 60 km na północny zachód jest położone międzynarodowy port lotniczy Owda. Oba lotniska mają zostać zastąpione w 2019 roku przez nowy port lotniczy Ramon, który jest oddalony 18 km od centrum Ejlatu.
Przedsiębiorstwa armatorskie.
Z portu w Eklacie korzystają następujące przedsiębiorstwa żeglugowe:

</doc>
<doc id="1463206" url="https://pl.wikipedia.org/wiki?curid=1463206" title="Hyung-Taik Lee">
Hyung-Taik Lee



</doc>
<doc id="1463209" url="https://pl.wikipedia.org/wiki?curid=1463209" title="Autostrada A3 (Chorwacja)">
Autostrada A3 (Chorwacja)

Autostrada A3 () – autostrada w Chorwacji, przecinająca kraj równoleżnikowo, biegnąca od granicy ze Słowenią w Breganie do granicy z Serbią w Lipovacu.
Budowa autostrady rozpoczęła się w 1979, a w 2006 roku został oddany jej ostatni odcinek. Przejazd autostradą jest płatny i wynosi 110 kuna (ok. 50 zł) od granicy do granicy. Jedynie odcinek stanowiący południową obwodnicę Zagrzebia jest wolny od opłat.
Autostrada była kiedyś częścią Autostrady Braterstwo i Jedność łączącej kraje byłej Jugosławii: Słowenię, Chorwację, Serbię i Macedonię.
Do 2007 roku trasa była klasyfikowana jako droga krajowa D4 ().

</doc>
<doc id="1463213" url="https://pl.wikipedia.org/wiki?curid=1463213" title="Nawojowska">
Nawojowska

Nawojowska – osiedle w południowej części Nowego Sącza. Graniczy z osiedlami Szujskiego, Wojska Polskiego, Gorzków, Zawada i Kaduk.
Obecna nazwa i granice osiedla funkcjonują od 1990 roku. Poprzednio od 1906 roku była to dzielnica miasta zwana „Granice”. Osiedle obejmuje dawne osiedla Błonie i Nowa Kolonia.
W skład Nowej Kolonii wchodzą ulice 29 Listopada oraz Wyspiańskiego. Osiedle to powstało w pierwszej połowie lat 20. XX wieku. Początkowo było zamieszkane głównie przez kolejarzy pracujących w ZNTK i PKP.
Nazwę osiedle zawdzięcza głównej ulicy Nawojowskiej, biegnącej w kierunku miejscowości Nawojowa. Inne ulice to Bielowicka, Borelowskiego, Ceglana, Chłopickiego, Chodkiewicza, Czecha, Dembińskiego, Graniczna, Jeziorańskiego, Kossaka, Krajewskiego, Kusocinskiego, Kustronia, Lechicka, Łącznik, Marusarzówny, Prądzyńskiego, Sowińskiego, Szczepanowskiego, Traugutta, Wigury, Wyspiańskiego, Żeligowskiego, Żwirki oraz 29 Listopada.
Na osiedlu znajduje się największy zakład w Nowym Sączu: Newag S.A. (dawne Zakłady Naprawcze Taboru Kolejowego), a także Nowomag, baza MPK oraz baza PKS. Niedawno powstał także Nowosądecki Inkubator Przedsiębiorczości. Przy ulicy 29 Listopada działa Szkoła Podstawowa nr 15.
Osiedle posiada swoją stronę internetową pod adresem www.nawojowska.pl.

</doc>
<doc id="1463214" url="https://pl.wikipedia.org/wiki?curid=1463214" title="Anderson Polga">
Anderson Polga



</doc>
<doc id="1463215" url="https://pl.wikipedia.org/wiki?curid=1463215" title="Alicja Lisiecka">
Alicja Lisiecka

Alicja Lisiecka, właściwie Alicja Stefania Lisiecka (ur. 2 września 1931 w Warszawie) – krytyk literacki, historyk literatury, recenzentka, felietonistka.
Biografia.
Alicja Lisiecka była córką Tadeusza i Jadwigi z domu Klotz. Maturę otrzymała w 1948 w Państwowym Gimnazjum Żeńskiego im. Narcyzy Żmichowskiej. W tym samym roku rozpoczęła studia na Uniwersytecie Warszawskim na Wydziale Filologii Polskiej. W czasie studiów pracowała w Redakcji Słownika Polskiego i w „Kurierze Codziennym”. W wieku 19 lat poślubiła Jerzego Tabaczyńskiego, z którym szybko rozwiodła się.
Po studiach pracowała w Instytucie Badań Literackich PAN, gdzie zajmowała się twórczością Cypriana Kamila Norwida (doktorat 1960, habilitacja 1968). Publikowała m.in. w „Nowej Kulturze”, w której była zastępcą redaktora naczelnego Stefana Żółkiewskiego (usunięta z redakcji w 1962), „Trybunie Ludu”, „Odrze”, „Polityce”, „Twórczości”, „Życiu Literackim”, „Wiatrakach”. Była także recenzentką w wydawnictwie „Czytelnik”. W 1961 na łamach „Nowej Kultury” ukazała się jej recenzja książki Jacka Bocheńskiego "Boski Juliusz".
W swoim mieszkaniu przy ul. Jezuickiej 6 urządzała słynne na całą Warszawę żurfiksy, na które zapraszała ówczesnych intelektualistów i polityków: Mieczysława Rakowskiego, Artura Starewicza, Beatę Tyszkiewicz, Kazimierza Brandysa. Wyjeżdżała często na Zachód, na stypendia PAN-u, ZLP, rządu francuskiego.
Nagrody Złotego Lisa.
W 1962 ukazał się w tygodniku bydgoskim „Wiatraki” artykuł Alicji Lisieckiej "Przyznaję nagrody Złotego Lisa", w którym ogłosiła, że będzie co roku przyznawała osobiste nagrody za najlepsze, jej zdaniem, książki i inne formy twórczości literackiej. Ogłosiła też pierwszą serię wyróżnionych oraz nagrodzonych „Złotym Lisem”:
Na emigracji.
W 1969 dostała w Anglii azyl polityczny. 21 i 22 sierpnia 1969 „The Times” opublikował dwuczęściowy wywiad zatytułowany: "Uciekła polska pisarka" przeprowadzony przez sowietologa Leopolda Łabędzia. Przedrukowany został przez niemiecki „Die Welt” i inne europejskie pisma. Łabędź nazywał ją w nim jednym z najwybitniejszych literackich krytyków PRL-u, porównywał ze Swietłaną Alliłujewą, córką Stalina, która w tym czasie również wybrała wolność.
W Polsce, pomimo otaczającej ją zawiści i niechęci, Alicja Lisiecka osiągnęła spory sukces. Na wyjazd za granicę zdecydowała się jednak przede wszystkim z powodów osobistych. W 1965 we Włoszech, na stypendium Ministerstwa Kultury, poznała Tadeusza Nowakowskiego, pisarza, autora "Obozu wszystkich świętych", jednego z filarów Wolnej Europy. Mimo że był żonaty i miał dziecko, nie skończyło się to na krótkim romansie. W 1966 przyjechał do niej do Londynu na pogrzeb jej ojca. Komplementował ją w paryskiej „Kulturze” i londyńskich „Wiadomościach”, nazywając „miss ZLP”, „Simone de Beauvoir bez swego Sartre’a”.
Choć romans z Nowakowskim mógł się skończyć dla obywatelki PRL-u procesem o szpiegostwo, straciła dla niego głowę. Był objęty absolutnym cenzorskim zapisem, mimo to napisała o nim tekst, nie wymieniając jego nazwiska, ale dedykując go „T.N.” i cytując duże fragmenty wydawanych na Zachodzie książek Nowakowskiego, bez podania ich tytułów. Wszystkie ówczesne pisma, którym go wysłała, zorientowały się, o kogo chodzi. Wydrukował to, niczego nie podejrzewając, bydgoski tygodnik „Wiatraki” w 1965.
Gdy zjawiła się na Zachodzie, Nowakowski zerwał z nią po ultimatum swojej żony, córki generała Maczka. Razem z Janem Nowakiem, szefem polskiej sekcji Radia Wolna Europa, nie chcieli jednak dopuścić do skandalu, pomogli więc Lisieckiej urządzić się na Zachodzie. Otrzymała bez problemu azyl polityczny, z tym że nie w RFN-ie, ale w Londynie, jak najdalej od Nowakowskiego. W Monachium, po raz pierwszy załamała się nerwowo.
Początkowo dochodziły o Lisieckiej wyłącznie wieści pozytywne, Zachód przyjął ją bardzo przyjaźnie. Współpracowała z Radiem Wolna Europa i z pismami emigracyjnymi, prowadziła zajęcia na jednym z londyńskich uniwersytetów, otrzymała stypendium Kongresu Wolności Kultury, połowę typowego angielskiego domku i azylowy zasiłek.
Wydała napisaną jeszcze w Polsce książkę o Norwidzie "Norwid – poeta historii", za którą otrzymała Nagrodę Kościelskich, a także trzy nowe. "Kto jest „Księciem poetów”? , czyli Rzecz o Adamie Czerniawskim i innych", "Przewodnik po literaturze krajowej" oraz "Mandaryni i gryzipiórki" o mechanizmach rządzących peerelowską kulturą oraz jej sternikach – partii i SB, czytanych przez Wolną Europę w cyklu „Na czerwonym indeksie”.
Mimo początkowych sukcesów nie czuła się dobrze na emigracji. Londyn, był matecznikiem starej emigracji, która nie miała do niej zaufania. Podejrzewano ją o współpracę ze służbami PRL, traktowano jako „Alicję z krainy Moczarów”, a jej ucieczkę z PRL-u uważała za ukartowaną prowokację. W Londynie przeszła kolejne załamanie nerwowe. Wyskoczyła z okna i trafiła do szpitala psychiatrycznego.
Nie chciała umierać na emigracji. Wierzyła, że tylko w kraju, gdzie miała matkę, ciągle jeszcze kilku przyjaciół, kawiarnie, wróci do zdrowia. Od razu więc po wyjściu ze szpitala psychiatrycznego i trzeciej, nieudanej operacji ortopedycznej, już pod koniec roku 1973 zaczęła starać się o powrót do kraju. Dopiero w 1985, po 12 latach starań, Czesław Kiszczak wydał zgodę na jej powrót, pod warunkiem pokajania się i przygotowania serii krytycznych artykułów o emigracji.
Powrót do Polski.
Przyleciała we wrześniu 1985 i zamieszkała z matką. Na przełomie roku 1987/1988 w piśmie „Rzeczywistości” ukazał się jej autobiograficzny cykl „Azyl polityczny”, w którym opisała, że została zwabiona do Monachium przez agentów CIA: Tadeusza Nowakowskiego i Jana Nowaka-Jeziorańskiego, że była werbowana do CIA, aby informowała o PRL-u, a gdy odmówiła, nie dostała etatu w Wolej Europie. Pisała, że wyrzucono ją z okna i umieszczono w szpitalu psychiatrycznym, gdzie była tumaniona specjalnymi zastrzykami, a do śmierci nie dopuściła ekipa generała Jaruzelskiego. Wiele osób ją usprawiedliwiało i nie wierzyło w te wymuszone brednie.
Alicja Lisiecka nie miała emerytury ani renty, sprzedawała ostatnie funty, odłożone ze swego azylowego zasiłku. Utworzony po 13 grudnia Związek Literatów odmówił jej przyjęcia. Dzięki Władysławowi Machejkowi została przyjęta do krakowskiego oddział ZLP. Dopiero wtedy, mimo braku wymaganego wieku, lat pracy, ZUS przyznał jej najniższą emeryturę. Do warszawskiego oddziału przeszła dopiero w 1987.
Radziła sobie z coraz większym trudem, żyła w bałaganie i zaniedbaniu. Sąsiedzi, razem z opieką społeczną doprowadzili do sądowej rozprawy i uznania Alicji Lisieckiej za zagrażającą ich bezpieczeństwu. Wiosną 2012 została umieszczona w zakładzie dla nerwowo i psychicznie chorych.
Pod kontrolą.
Alicja Lisiecka znajdowała się pod kontrolą tajnych służb już od lat 50. Jej ojciec, Tadeusz Lisiecki, był absolwentem szkoły dyplomatycznej w Paryżu, przed wojną urzędnikiem działu szyfrów MSZ, później członkiem gabinetu ministra Becka, konsulem w Szwajcarii i Francji. Po wojnie został w Londynie, gdzie współpracował z generałem Andersem. Ze względu na ojca miała trudności, aby dostać się na drugi, magisterski poziom studiów. Pomógł jej w tym Stefan Żółkiewski, do 1968 członek KC. Załatwił jej też stypendium habilitacyjne i posadę w Instytucie Badań Literackich. Już na polonistyce wstąpiła do ZMP, a wkrótce do partii, gdzie, jak zawsze, wybijała się i wyróżniała. Gdy poprosiła o azyl w 1969, została „figurantką” SOR-u, sprawy operacyjnego rozpracowania o kryptonimie „Polonistka”. Przez cały okres na emigracji była pod stałą kontrolą służb.

</doc>
<doc id="1463227" url="https://pl.wikipedia.org/wiki?curid=1463227" title="Zespół Pieśni i Tańca Uniwersytetu Rzeszowskiego „Resovia Saltans”">
Zespół Pieśni i Tańca Uniwersytetu Rzeszowskiego „Resovia Saltans”

Resovia Saltans – zespół folklorystyczny działającym przy Uniwersytecie Rzeszowskim.
Zespół powstał w 1975, wówczas jako Uczelniany Zespół Pieśni i Tańca przy Wyższej Szkole Pedagogicznej w Rzeszowie. Inicjatorami powstania tej grupy artystycznej byli mgr Olgierd Pietrek i inż. Jerzy Czarnosz. Pierwszym kierownikiem artystycznym została świetna choreograf Bożena Niżańska. Nazwa Zespołu z łac. oznacza Tańczący Rzeszów.
Obecnie od kilkunastu lat Zespół funkcjonuje pod kierownictwem mgra Romualda Kalinowskiego, reżysera i choreografa festiwali światowych i autora opracowań choreograficznych dla wielu zespołów. Kierownictwo muzyczne obejmuje od wielu lat muzyk prof. UR i AM w Krakowie Paweł Paluch.
W Zespole zajęcia odbywają się w kilku grupach baletowych: grupy A i B (reprezentacyjne), grupy przygotowawcze C oraz "Mała Resovia Saltans" działająca jako jednostka filialna przy II Liceum Ogólnokształcącym w Rzeszowie. Oprócz składu tanecznego istnieją również grupa wokalna i kapela.
W repertuarze Resovii znajdują się wszystkie polskie tańce narodowe, suity tańców regionalnych: rzeszowskie, cieszyńskie, lubelskie, żywieckie, oraz tańce innych narodów: rosyjskie, mołdawskie i kozak bukowiński.

</doc>
<doc id="1463230" url="https://pl.wikipedia.org/wiki?curid=1463230" title="Mark Wright">
Mark Wright

Mark Wright (ur. 1 sierpnia 1963 w Dorchester), piłkarz angielski grający na pozycji środkowego obrońcy.
Kariera klubowa.
Karierę piłkarską Wright rozpoczął w klubie Oxford United. Po treningach w lokalnym klubie z miejscowości Dorchester w 1980 roku podpisał profesjonalny kontrakt z Oxford. W pierwszej drużynie zadebiutował jednak w 1981 roku i przez pół sezonu występował na boiskach Division Three.
25 marca 1982 roku Wright podpisał kontrakt z grającym w Division One, Southampton F.C., do którego trafił wraz z innym obrońcą Oxfordu, Keithem Cassellsem. Mark kosztował 80 tysięcy funtów. W zespole "Świętych" zadebiutował 17 kwietnia w wygranym 3:1 wyjazdowym spotkaniu z Leeds United. W chwili debiutu w najwyższej klasie rozgrywkowej Anglii liczył sobie 18 lat. W sezonie 1982/1983 Wright był już podstawowym zawodnikiem Southampton. Klub ten zajął 12. miejsce w tabeli, a Mark zaliczył swoje pierwsze trafienie w lidze. Wydarzenie to miało miejsce 30 kwietnia 1983 w meczu przeciwko Luton Town (2:2). Na koniec sezonu został wybrany Piłkarzem Roku w głosowaniu kibiców Southampton. W 1984 roku zajął z Southampton 5. miejsce w lidze, ale w kolejnych sezonach nie odnosił już z "The Saints" większych sukcesów w lidze. Grał tam do końca sezonu 1986/1987 łącznie zaliczając 170 występów w Division One i zdobywając w nich 7 goli.
27 sierpnia 1987 roku Wright zmienił barwy klubowe i został zawodnikiem klubu Derby County. Został sprzedany za 760 tysięcy funtów, a do zespołu sprowadził go ówczesny nowy menedżer "Baranów", Arthur Cox. W Derby Mark zadebiutował 29 sierpnia w przegranym 0:1` wyjazdowym meczu z Wimbledonem. W trakcie sezonu został mianowany kapitanem zespołu i w 1988 roku pomógł klubowi w utrzymaniu. W 1989 roku zajął z Derby 5. pozycję w Division One, ale w trakcie sezonu 1989/1990 odszedł z klubu główny udziałowiec, Robert Maxwell. W związku z tym w klubie zaczęło brakować funduszy i by temu zapobiec wystawiono na listę transferową dwie największe gwiazdy zespołu - Wrighta i Walijczyka Deana Saundersa. Mark został w Derby na sezon 1990/1991, ale klub nie zdołał utrzymać się w lidze i spadł do Division Two.
Po spadku Derby Mark odszedł z zespołu i 15 lipca 1991 podpisał kontrakt z Liverpoolem, prowadzonym wówczas przez Graeme'a Sounessa (Wright kosztował 2,5 miliona funtów). 4 dni wcześniej do zespołu trafił inny piłkarz "The Rams", Dean Saunders. W zespole Liverpoolu Wright po raz pierwszy wystąpił 17 sierpnia, a "The Reds" pokonali na Anfield Road Oldham Athletic 2:1. Od początku sezonu był podstawowym zawodnikiem Liverpoolu i na środku obrony zastąpił legendę klubu i byłego kapitana, Alana Hansena. Już w 1992 roku Wright osiągnął z Liverpoolem swój pierwszy sukces - był kapitanem w wygranym 2:0 finale Pucharu Anglii z Sunderlandem. Natomiast 1 września 1992 strzelił swoją pierwszą bramkę dla "The Reds", którzy zremisowali 1:1 z Southampton. W sezonie 1994/1995 zdobył Puchar Ligi Angielskiej, jednak w finale z Boltonem Wanderers (2:1) nie grał z powodu kontuzji. W 1996 roku po raz drugi w karierze wystąpił w finale Pucharu Anglii - Liverpool przegrał jednak 0:1 z Manchesterem United. W "The Reds" Wright grał do końca sezonu 1997/1998 i wtedy też zdecydował się zakończyć piłkarską karierę. Łącznie wystąpił w 158 ligowych meczach Liverpoolu, w których strzelił 5 bramek.
Kariera reprezentacyjna.
W 1984 roku Wright został po raz pierwszy powołany do reprezentacji Anglii przez ówczesnego selekcjonera Bobby'ego Robsona. 2 maja tamtego roku zadebiutował w wygranym 1:0 meczu British Home Championship z Walią. W 1988 roku był w kadrze wybranej przez Robsona na Euro 88. Na tym turnieju Mark wystąpił dwukrotnie w fazie grupowej, w spotkaniach z Irlandią (0:1) oraz z Holandią.
2 lata później Wright został powołany do kadry na Mistrzostwa Świata we Włoszech. Tam występował w obronie wraz z Desem Walkerem, Paulem Parkerem, Stuartem Pearce'm i Terrym Butcherem. W pierwszym meczu, zremisowanym 1:1 z Irlandią nie wystąpił, ale zagrał już w następnym - z Holandią (0:0). By przejść do 1/8 finału Anglia musiała pokonać Egipt. W 58. minucie tego meczu Wright strzałem głową pokonał bramkarza rywali, Ahmeda Shobeira i Anglia wygrała 1:0. Mark wystąpił także w kolejnych meczach: w 1/8 finału z Belgią (1:0), ćwierćfinale z Kamerunem (3:2 po dogrywce), półfinale z RFN (1:1, karne 4:3) i meczu o 3. miejsce z Włochami (1:2).
W 1992 roku Wright zaliczył kolejny turniej - Euro 92. W zespole prowadzonym przez Grahama Taylora był rezerwowym i nie wystąpił w żadnym ze spotkań. W 1996 roku był bliski występów na Euro 96, których gospodarzem była Anglia. Z gry w tym turnieju wyeliminowała go kontuzja. Swój ostatni mecz w kadrze narodowej Mark rozegrał 18 maja 1996 przeciwko Węgrom (0:3). Łącznie w kadrze narodowej rozegrał 45 spotkań i zdobył w nich jedną bramkę.
Kariera menedżerska.
Po zakończeniu kariery piłkarskiej Wright został menedżerem. W 2000 roku został menedżerem zespołu Southport F.C. z Conference i funkcję tę pełnił do czerwca 2001 roku. Następnie objął zespół Oxford United, relegowany z klasy wyżej. Jednak po słabym starcie Oxfordu Mark został zwolniony jeszcze przed zakończeniem 2001 roku. Następnie został zatrudniony w innym klubie z Conference, Chester City i uchronił go przed spadkiem do Northern Premier League. W sezonie 2001/2002 klub był bliski awansu o klasę wyżej, jednak przegrał w półfinale play-off z Doncaster Rovers. W sezonie 2004/2005 awansował z Chester do Football League Two, jednak na 48 godzin przed rozpoczęciem sezonu zrezygnował ze stanowiska z powodu kłopotów rodzinnych.
W 2005 roku Wright został menedżerem zespołu Peterborough United. 25 stycznia 2006 roku został zawieszony, a 6 dni później zwolniony ze stanowiska. Miesiąc po odejściu z Peterborough trafił do Chester City i podpisał kontrakt do lata 2006. Pomógł klubowi w uniknięciu degradacji i przedłużył kontrakt o 2 lata. Na jedną kolejkę przed końcem sezonu 2006/2007 został zwolniony.

</doc>
<doc id="1463231" url="https://pl.wikipedia.org/wiki?curid=1463231" title="Guillermo García-López">
Guillermo García-López

Guillermo García-López (ur. 4 czerwca 1983 w La Rodzie) – hiszpański tenisista, reprezentant w Pucharze Davisa.
Kariera tenisowa.
Karierę zawodową rozpoczął w 2002 roku.
Wygrywał turnieje z serii ATP Challenger Tour, jak i ITF Men’s Circuit. W rozgrywkach ATP World Tour wygrał 5 turniejów w grze pojedynczej – w Kitzbühel w sezonie 2009, w Bangkoku rok później, w Casablance w sezonie 2014, jak również w Zagrzebiu i Bukareszcie w 2015 roku. Prócz tego osiągnął 4 finały.
W grze podwójnej García-López odniósł 3 zwycięstwa rangi ATP World Tour oraz 6 razy był finalistą. Wśród finałów z udziałem Hiszpana jest US Open, gdzie startował z Pablem Carreño-Bustą.
W 2013 zadebiutował w reprezentacji Hiszpanii w Pucharze Davisa w meczu 1 rundy grupy światowej przeciwko Kanadzie. Swój singlowy mecz Hiszpan przegrał z Milosem Raoniciem, a do dalszej rundy turnieju awansowali Kanadyjczycy.
Najwyżej sklasyfikowany w rankingu singlistów był na 23. miejscu (21 lutego 2011), natomiast w zestawieniu deblistów zajmował 27. pozycję (15 maja 2017).

</doc>
<doc id="1463232" url="https://pl.wikipedia.org/wiki?curid=1463232" title="Autostrada A2 (Chorwacja)">
Autostrada A2 (Chorwacja)

Autostrada A2 w Chorwacji ("Autocesta A2") – autostrada łącząca stolicę kraju Zagrzeb z granicą słoweńską koło miejscowości Macelj.
Budowa autostrady trwała w latach 1997 - 2007. 

</doc>
<doc id="1463235" url="https://pl.wikipedia.org/wiki?curid=1463235" title="Guillermo Garcia-Lopez">
Guillermo Garcia-Lopez



</doc>
<doc id="1463238" url="https://pl.wikipedia.org/wiki?curid=1463238" title="Guillermo Garcia Lopez">
Guillermo Garcia Lopez



</doc>
<doc id="1463242" url="https://pl.wikipedia.org/wiki?curid=1463242" title="Marcel Granollers Pujol">
Marcel Granollers Pujol



</doc>
<doc id="1463243" url="https://pl.wikipedia.org/wiki?curid=1463243" title="Kościół ewangelicko-augsburski w Mińsku">
Kościół ewangelicko-augsburski w Mińsku

Kościół ewangelicko-augsburski w Mińsku () — jeden z dwóch kościołów luterańskich w Mińsku, znajdujący się przy ul. Zacharzewskiej (obecnie prospekt Niepodległości). Zbudowany w 1846, zniszczony po II wojnie światowej. Stał mniej więcej w tym miejscu, w którym dziś znajduje się budynek z wejściem na stację metra „Październikowy” i restauracją „Patio Pizza”.
Historia.
Kościół wzniesiono dla potrzeb mińskich ewangelików augsburskich w 1846 na miejscu starej, drewnianej świątyni przy ówczesnej ulicy Zacharzewskiej na Nowym Mieście. Nowy, murowy obiekt o znacznych rozmiarach zaprojektowano w stylu klasycyzmu na planie prostokąta – kościół wieńczyła wieża-dzwonnica w kształcie rotundy zbudowana z ośmiu kolumn toskańskich i nakryta niewielką kopułką. Obok świątyni znajdował się dwupiętrowy budynek należący do mińskiego pastora.
W latach 30. XX wieku władze radzieckie zlikwidowały wspólnotę luterańską, a kościół zamknęły i przerobiły na pierwsze w Białoruskiej SRR dziecięce kino dźwiękowe „Nawiny dnia”.
Budynek został uszkodzony w czasie II wojny światowej, a następnie ostatecznie rozebrany.

</doc>
<doc id="1463244" url="https://pl.wikipedia.org/wiki?curid=1463244" title="Resovia Saltans">
Resovia Saltans



</doc>
<doc id="1463247" url="https://pl.wikipedia.org/wiki?curid=1463247" title="Jubulpuria">
Jubulpuria



</doc>
<doc id="1463253" url="https://pl.wikipedia.org/wiki?curid=1463253" title="Autostrada A4 (Chorwacja)">
Autostrada A4 (Chorwacja)

Autostrada A4 ("Autocesta A4") – autostrada w Chorwacji łącząca przejście graniczne z Węgrami Goričan-Letenye ze stolicą kraju Zagrzebiem, a także poprzez odcinek autostrady A3 i autostradę A1 z wybrzeżem Adriatyku.
Koncesjonariusz.
Hrvatske autoceste d.o.o.
Pobór opłat.
Odcinek autostrady o długości 76 km, od węzła nr 1 Goričan przy granicy węgierskiej do węzła nr 9 Sveta Helena jest płatny, opłata od samochodu osobowego wynosi 47 kun (ok. 27 zł. Pozostały odcinek stanowi część obwodnicy Zagrzebia i jest wolny od opłat. Pobór opłat odbywa się na usytuowanych w ciągu trasy autostrady punktach poboru opłat na początku pierwszego odcinka (Goričan) i przy końcu ostatniego (Sveta Helena) oraz w węzłach na zjazdach z autostrady.
Droga alternatywna.
Początkowy odcinek od przejścia granicznego do pierwszego węzła Goričan jest również bezpłatny i stanowi dojazd do alternatywnej, równoległej do autostrady drogi krajowej D3 Goričan - Zagrzeb - Rijeka.

</doc>
<doc id="1463254" url="https://pl.wikipedia.org/wiki?curid=1463254" title="John Michael Talbot">
John Michael Talbot

John Michael Talbot (ur. 8 maja 1954 w Oklahoma City, Oklahomie, USA) – amerykański piosenkarz, kompozytor i gitarzysta, tercjarz franciszkański. Jest popularnym piosenkarzem wykonującym utwory poświęcone głównie postaci Jezusa Chrystusa oraz tematyce chrześcijańskiej w myśl nauczania Kościoła katolickiego. Założyciel wspólnoty "The Brothers and Sisters of Charity" (Bracia i Siostry Miłosierdzia) w Arkansas, USA.
Życiorys.
Urodził się w protestanckiej rodzinie metodystów. Lekcje gry na gitarze rozpoczął w wieku 10 lat. W wieku 15 lat porzucił szkołę, aby dołączyć do grupy Mason Proffit stworzonej przez jego starszego brata, w której pełnił rolę gitarzysty. Zespół wydał 5 płyt i był jednym ze zwiastunów bardzo popularnych zespołów country-rockowych, jak np. Eagles.
Po osiągnięciu sukcesu Talbot rozpoczął duchową wędrówkę, która wiodła go przez wierzenia indiańskie, buddyzm aż po chrześcijaństwo. Na tym etapie on oraz jego brat dołączyli do ruchu Jesus Movement, nagrywając przy tym album "The Talbot Bros." (Bracia Talbot) (wydany najpierw przez wytwórnię Warner Brothers Records, a później przez wytwórnię Sparrow Records jako "Reborn") oraz dwa albumy solowe: "John Michael Talbot" (1976) i "The New Earth" (Nowa Ziemia) (1977) również wydane przez Sparrow Records.
Talbot ożenił się, a następnie rozwiódł się, tracąc przy tym kontakt ze swoją córką, którą zabrała jego była żona. Zdecydował się wtedy unikać opinii publicznej. Zainspirowany lekturą żywota św. Franciszka z Asyżu postanowił rozpocząć studia we franciszkańskim centrum w Indianapolis. Został katolikiem i w 1978 roku przyłączył się do świeckiego zakonu franciszkanów. Założył wspólnotę Braci i Sióstr Miłosierdzia, planował zostać pustelnikiem, jednak rozpoznał, że wolą Bożą jest, by nadał wykonywał swoją muzykę, dlatego kontynuował wykorzystywanie swoich muzycznych talentów do wyrażania swojej wiary. Jego muzyka cechuje się spokojnym, medytacyjnym stylem i łączy tenorowe partie wokalne z gitarą klasyczną. Najbardziej znane albumy Talbot stworzył, aby pomagały w spokojnej medytacji i uwielbieniu Boga.
W dniu 17 lutego 1989 r. biskup diecezji Little Rock Andrew McDonald poprowadził celebrację zawarcia małżeństwa przez Johna Michaela i Violę. Pierwsze małżeństwo Johna Michaela zostało unieważnione.

</doc>
<doc id="1463257" url="https://pl.wikipedia.org/wiki?curid=1463257" title="Katedra w Splicie">
Katedra w Splicie

Katedra w Splicie pod wezwaniem Wniebowzięcia Najświętszej Maryi Panny (chor. "Uznesenju Blažene Djevice Marije"), znana także jako katedra Świętego Domniona (chor.: katedrala sv. Duje lub katedrala sv. Dujma) – główna świątynia rzymskokatolickiej archidiecezji splicko-makarskiej w Chorwacji. Jest to dawne mauzoleum cesarza Dioklecjana, wchodzące w skład Pałacu Dioklecjana, przebudowane w VIII wieku na katedrę. Katedra całkowicie zachowała architekturę ośmiokątnej budowli. W XIII wieku otrzymała monumentalne drewniane odrzwia (rzeźby Buviny) i kamienną ambonę. Katedra przykryta jest kopułą, wewnątrz której niegdyś znajdowała się piękna mozaika. Główny ołtarz pochodzi z XVII wieku. Romańskie stalle z XIII wieku są najstarszymi na terenie całej Dalmacji. Pod katedrą znajduje się krypta, która w okresie późniejszym zamieniona została w kaplicę św. Łucji. W katedralnym skarbcu bogate zbiory srebrnych i złotych naczyń liturgicznych, a w archiwum bezcenne materiały (m.in ewangelia z VIII wieku). Romańska wieża katedry została zbudowana w XIII-XVI wieku (przebudowana w XIX-XX wieku). U podnóża dzwonnicy - dwa romańskie lwy oraz egipski sfinks z czarnego granitu (XV wiek p.n.e.). Zachowała się jedynie cella z bogatym portalem.

</doc>
<doc id="1463259" url="https://pl.wikipedia.org/wiki?curid=1463259" title="John Drew Barrymore">
John Drew Barrymore

John Drew Barrymore, właściwie John Blyth Barrymore, Jr. (ur. 4 czerwca 1932 w Los Angeles, zm. 29 listopada 2004 tamże) – amerykański aktor i reżyser filmowy i telewizyjny.
Życiorys.
Wczesne lata.
Urodził się w Beverly Hills w stanie Kalifornia w rodzinie rzymskokatolickiej irlandzkiego pochodzenia jako drugie dziecko pary aktorskiej Dolores Costello (1903–1979) i Johna Barrymore (1882–1942). Dorastał ze starszą siostrą Dolores Ethel Mae (ur. 8 kwietnia 1930). Gdy miał trzy lata, jego rodzice rozwiedli się. W 1942 roku jego ojciec zmarł na alkoholowe zapalenie wątroby. Uczęszczał do St. John Military Academy. W czasie II wojny światowej wraz z kuzynem Dirkiem Drew Davenportem zaciągnął się do Marynarki Wojennej Stanów Zjednoczonych.
Kariera.
W wieku siedemnastu lat podpisał kontrakt filmowy i zadebiutował w dwóch westernach "Przybysze o zmierzchu" ("The Sundowners", 1950) jako Jeff Cloud, młodszy brat głównego bohatera Jamesa Clouda i "High Lonesome" (1950). Grał potem w dramacie noir Fritza Langa "Gdy miasto śpi" ("While the City Sleeps", 1956) oraz włoskich produkcjach "Kozacy" ("I Cosacchi", 1959), "Noce Raspoutina" ("Les Nuits de Raspoutine", 1960) jako książę Felix Yousoupoff, "Żona faraonów" ("La Donna dei faraoni", 1960), "Wojna Trojańska" ("La Guerra di Troia", 1961) jako Ulisses, "Poncjusz Piłat" ("Ponzio Pilato", 1962) w podwójnej roli Judasza i Jezusa oraz adaptacji powieści Henryka Sienkiewicza "Ogniem i mieczem" ("Col ferro e col fuoco", 1962) jako Jurko Bohun. Wystąpił też jako Stacey Daggart w serialu NBC "The Road West" (1966–67) z Barrym Sullivanem.
Niemniej jednak, jego zachowanie społeczne zasłoniło życie zawodowe. W latach 60. nadużywał narkotyków i był karany za publiczne pijaństwo. W 1966 roku przyjął główną rolę Łazarza w serialu "Star Trek", lecz ostatecznie nie pojawił się i został zastąpiony w ostatniej chwili przez aktora Roberta Browna. Choć nadal od czasu do czasu występował na ekranie, cierpiał na te same problemy, które zniszczyły jego ojca.
Ma swoją gwiazdę na Hollywood Walk of Fame za swój wkład pracy w telewizji.
Życie prywatne.
Był czterokrotnie żonaty: z Niną Wayne, z którą ma córkę Jessicę, Carą Williams (od 23 grudnia 1952 do 1959), z którą ma syna Johna Blytha (ur. 15 maja 1954), Gabriellą Palazzoli (od 11 października 1960), z którą ma córkę Blyth Dolores (ur. 28 października 1960), i Ildikó Jaid Makó (od 6 marca 1971 do 9 lutego 1984), z którą ma córkę Drew (ur. 22 lutego 1975).
Zmarł 29 listopada 2004 na nowotwór złośliwy w wieku 72 lat.

</doc>
<doc id="1463260" url="https://pl.wikipedia.org/wiki?curid=1463260" title="Apple Public Source License">
Apple Public Source License

Apple Public Source License (APSL) – licencja oprogramowania stworzona przez Apple Inc. dla systemu operacyjnego Darwin. Free Software Foundation zatwierdziła Apple Public Source License 2.0 jako licencję wolnego oprogramowania.
Licencja ta nie jest zgodna z GNU General Public License i Copyleft, ponieważ zezwala na łączenie z plikami objętymi prawami autorskimi.

</doc>
<doc id="1463261" url="https://pl.wikipedia.org/wiki?curid=1463261" title="Igrzyska Azjatyckie 2010">
Igrzyska Azjatyckie 2010

XVI Igrzyska Azjatyckie – zawody sportowe państw azjatyckich, które odbyły się w dniach 12–27 listopada 2010 w Kantonie w Chińskiej Republice Ludowej. W programie zawodów znalazły się 42 dyscypliny. Maskotkami igrzysk były: A Xiang, A He, A Ru, A Yi i Le Yangyang. Oficjalna piosenka została skomponowana przez Wu Liqun i nosi tytuł "Reunion" ("Chongfeng" [重逢]) – została ona zaśpiewana przez Sun Nan i Bella Yao.
Pod względem liczby dyscyplin i konkurencji zawody są większą imprezą od igrzysk olimpijskich.
Kanton został wybrany na gospodarza XVI Igrzysk Azjatyckich 1 lipca 2004 roku w Dosze. Rywalami chińskiego miasta były Seul i Kuala Lumpur.
Uczestnicy igrzysk.
W XVI Igrzyskach Azjatyckich wzięło udział 45 reprezentacji, będących członkami Międzynarodowego Komitetu Olimpijskiego. W nawiasach podano liczbę uczestników danej reprezentacji. Wskutek zawieszenia Kuwejckiego Komitetu Olimpijskiego, reprezentanci Kuwejtu startowali pod flagą olimpijską.

</doc>
<doc id="1463262" url="https://pl.wikipedia.org/wiki?curid=1463262" title="Brian Kendrick">
Brian Kendrick

Brian David Kendrick (ur. 29 maja 1979 w Fairfax w stanie Wirginia) – amerykański wrestler występujący w federacji WWE w brandzie "Raw" pod pseudonimem ringowym The Brian Kendrick. Jest byłym posiadaczem tytułu WWE Cruiserweight Championship.
Kendrick jest również znany z występów w federacjach New Japan Pro-Wrestling i Total Nonstop Action Wrestling, jak również w Pro Wrestling Zero1 jako Leonardo Spanky i w federacjach niezależnych jako Spanky. Do dorobku we wrestlingowej karierze Kendricka zalicza się takie tytuły jak NWA/UPW/Zero-One International Junior Heavyweight Championship, NWA International Lightweight Tag Team Championship, TNA X Division Championship, World Tag Team Championship, WWE Tag Team Championship, ICW Tag Team Championship oraz Zero-One United States Openweight Championship.
Wczesne życie.
Kendrick urodził się w mieście Fairfax w stanie Wirginia, jest synem Barbary Kendrick i najstarszym z trójki rodzeństwa. Ma brata Neala i siostrę Shannon. Przeniósł się do Olympii w stanie Waszyngton i uczęszczał do North Thurston High School w mieście Lacey. Podczas ostatniego roku nauczania pracował na zmywaku w pizzerii chcąc zaoszczędzić pieniądze na uczęszczanie do szkół zapaśniczych.
Ulubionymi wrestlerami Kendricka z dzieciństwa byli The Ultimate Warrior, Blue Blazer i Koko B. Ware. Był również fanem swojego przyszłego trenera Shawna Michaelsa, a także Chrisa Jericho. We wczesnym etapie kariery był zaprzyjaźniony z przyszłym tag team partnerem Paulem Londonem, jak również z Lance’em Cade’em i Bryanem Danielsonem z którymi rozpoczął wspólny trening.
Kariera profesjonalnego wrestlera.
Wczesna kariera (1999–2002).
W 1999, Kendrick przeprowadził się do Teksasu by rozpocząć treningi w szkółce NWA Southwest i był później częścią Shawn Michaels Wrestling Academy. Zaadaptował tam pseudonim ringowy „Spanky”. Zadebiutował w ringu 8 października 1999 w walce z American Dragonem, która po 10 minutach zakończyła się remisem. W październiku 2001, Kendrick przegrał w pojedynku z American Dragonem w pierwszej rundzie turnieju The King of the Indies. Po walce obaj otrzymali owacje na stojąco od publiki.
World Wrestling Federation.
Memphis Championship Wrestling (2000–2001).
W lutym 2000, Kendrick podpisał kontrakt rozwojowy z World Wrestling Federation, spędzając rok w federacji rozwojowej Memphis Championship Wrestling (MCW). Kendrick zdobył tam swoje pierwsze mistrzostwo 22 października pokonując American Dragona o MCW Southern Light Heavyweight Championship. Niedługo potem połączył siły z Dragonem i zdobyli jako tag team MCW Southern Tag Team Championship – Kendrick tym samym stał się podwójnym mistrzem. Ich drużyna została rozwiązana po tym jak stracili tytuły na rzecz The Dupps. 30 grudnia, Southern Light Heavyweight Championship zostało zwakowane po walce Kendricka z Derrickiem Kingiem. Odzyskał mistrzostwo pokonując Kinga 6 stycznia 2001, następnie stracił ponownie na rzecz Tylera Gatesa po czym odzyskał tytuł 11 maja. 1 czerwca, Spanky’emu został odebrany i zdezaktywowany tytuł, przez co Kendrick jest ostatnim posiadaczem MCW Southern Light Heavyweight Championship. Niedługo potem zamknięto rozwojówkę, zaś kontrakt Kendricka został rozwiązany.
Ring of Honor (2002).
23 lutego 2002, Kendrick zawalczył na pierwszym show federacji Ring of Honor (ROH), gdzie po wygranej podpisał kontrakt z ROH. W międzyczasie Kendrick występował w promocjach takich jak Heartland Wrestling Association i All Pro Wrestling. W czerwcu wystąpił w federacji Pro Wrestling Zero-One pod pseudonimem Leonardo Spanky. Pseudonim ringowy i gimmick zaproponował mu Shinya Hashimoto ze względu na podobieństwo w wyglądzie do Leonardo DiCaprio. 29 czerwca stał się pierwszym posiadaczem tytułu Zero1 International Junior Heavyweight Championship. Kilka miesięcy później stracił mistrzostwo na rzecz Low Ki.
Powrót do WWE (2002–2004).
Pod koniec 2002, Kendrick podpisał kontrakt z WWE. Jego debiut telewizyjny nastąpił 11 stycznia 2003 na odcinku tygodniówki "Velocity" z gimmickiem maskotki reprezentującej drużynę sportową w zależności od miasta, w którym występuje. Kolejnymi pomysłami były występy w ringu w maskach luchadorów, za każdym razem występując pod innym pseudonimem. Ostatecznie Kendrick zadebiutował w głównym rosterze federacji w 2003, gdzie na jeden odcinek została mu przydzielona rola dostarczyciela depeszy od Big Showa dla The Undertakera. Przez kolejne tygodnie występował w segmentach z generalną menedżerką "SmackDown!" Stephanie McMahon, gdzie według scenariusza chciał ją przekonać do podpisania z nim kontraktu z federacją. Ostatecznie Kendrick stał się oficjalnym członkiem brandu "SmackDown!" po tym jak 20 marca 2003 na odcinku "SmackDown!" pokonał Shannona Moore’a. 1 maja 2003 na odcinku "SmackDown!" zaczął ponownie występować pod pseudonimem Spanky, gdzie przez kilka odcinków rywalizował z Johnem Ceną o to kto jest lepszy w rapowaniu. 30 października, Spanky utworzył tag team wraz z Paulem Londonem i przez kilka miesięcy wspólnie występowali w ringu, lecz 13 stycznia 2004 Kendrick opuścił federację i powrócił do Zero1.
Federacje niezależne (2004–2005).
Po opuszczeniu WWE, Kendrick występował w wielu federacjach niezależnych. Powrócił do Zero1 jako „Spanky” i w krótkim czasie zdobył NWA International Lightweight Tag Team Championship wraz z Low Kim. Stracili tytuły mistrzowskie kilka miesięcy później na rzecz Tatsuhito Takaiwy i Tomohiro Ishii. Kendrick odzyskał tytuły 19 września 2004, lecz z nowym partnerem jakim okazał się Kaz Hayashi. Wspólnie posiadali mistrzostwa do marca 2005, gdzie stracili je w walce z Hidaką i Minoru Fujitą. Pomimo tego, Spanky skupił się na singlowej karierze i tego samego miesiąca zdobył Zero-One United States Openweight Championship. Mistrzostwo utracił we wrześniu 2005.
W listopadzie 2004, Kendrick wystąpił kilka razy w federacji Total Nonstop Action Wrestling, gdzie pokonał Kaza, Matta Sydala i Amazing Reda w four-way matchu.
Powrót to ROH (2004–2005).
Pod koniec 2004, Kendrick powrócił do ROH, a także 17 grudnia 2004 zadebiutował w promocji Full Impact Pro (FIP), wygrywając pierwszy w historii Florida Rumble. 25 lutego, Kendrick zawalczył z byłym zawodnikiem WWE Jamesem Gibsonem. W trakcie trwania pojedynku publika wygłaszała takie hasła jak „Welcome Back!” i „SmackDown sucks!”, zaś po walce obaj otrzymali owacje na stojąco. W Ring of Honor, Kendrick był bookowany jako mid-carder, biorąc udział w pojedynkach w górnej części karty walk. Kendrick wziął udział w Trios Tournament, lecz w pierwszej rundzie odpadł wraz ze swoimi partnerami – Gibsonem i Nigelem McGuinnessem. W kwietniu, czerwcu i sierpniu przegrywał walki o kolejno ROH Pure Championship, ROH World Championship i ROH World Tag Team Championship. W lipcu 2005, Kendrick ogłosił swój powrót do World Wrestling Entertainment tuż po wypełnieniu zobowiązań w federacjach rozwojowych. W FIP, 6 sierpnia 2005 Kendrick zdobył FIP Tag Team Championship z Salem Rinauro; ich utrata nastąpiła w przyszłym miesiącu na rzecz The Heartbreak Express.
Drugi powrót do WWE.
Tag team z Paulem Londonem (2005–2008).
W lipcu 2005, Kendrick powrócił do WWE. Jego pierwszy występ odbył się na live evencie 22 sierpnia 2005, gdzie przegrał Fatal 4-Way match o WWE Cruiserweight Championship. 30 września na odcinku tygodniówki "Velocity", Kendrick zreformował tag team z Paulem Londonem. Od 16 grudnia, para zaczęła nosić charakterystyczne dla nich maski teatralne, kamizelki oraz szorty będące częścią ich gimmicku. Od czasu reformacji drużyny szybko zaczęli otrzymywać szanse na walki przeciwko posiadaczom WWE Tag Team Championship. 10 lutego 2006 na odcinku "SmackDown!" przegrali z WWE Tag Team Champions MNM (Joeym Mercurym i Johnnym Nitro). 7 kwietnia ponownie zawalczyli z tą parą tym razem odnosząc zwycięstwo, zaś w następnych tygodniach London i Kendrick wygrywali w pojedynczych walkach z Nitrem i Mercurym. London i Kendrick zdobyli WWE Tag Team Championship na gali Judgment Day.
Ich pierwszymi rywalami po zdobyciu tytułów mistrzowskich byli K. C. James i Idol Stevens, którzy pokonali mistrzów w walce bez tytułów na szali. Podczas ich dalszej rywalizacji do Kendricka i Londona dołączyła Ashley Massaro będąca ich nową menedżerką. 14 października, London i Kendrick stali się najdłuższymi panującymi posiadaczami WWE Tag Team Championship w historii, pobijając poprzedni rekord 145 dni należący do MNM. Pomimo takiego osiągnięcia, tag team był rozpisywany w scenariuszu jako teoretycznie słabszy (tzw. underdogs), gdzie dla przykładu często przegrywali z drużyną składającą się z Williama Regala i Dave’a Taylora. Regal pokonał Kendricka i Londona w osobnych walkach, a 8 grudnia na odcinku tygodniówki "SmackDown!" mistrzowie ponieśli porażkę przeciwko Regalowi i Taylorowi w non-title matchu. London i Kendrick obronili swoje tytuły na gali Armageddon w Fatal 4-Way ladder matchu w którym prócz mistrzów wzięli również udział Regal/Taylor, MNM oraz The Hardys.
2 lutego 2007, London i Kendrick przegrali walkę bez tytułów na szali z nowo-powstałym tag teamem Deuce 'n Domino. Kolejny ich pojedynek odbył się o tytuły dywizji na gali No Way Out, gdzie wyszli zwycięsko mistrzowie. 20 kwietnia na odcinku "SmackDown!", London i Kendrick stracili tytuły na rzecz Deuce 'n Domino, kończąc ich panowanie ze stanem rekordowych 331 dni. Nie udało im się odzyskać tytułów 1 czerwca w triple threat tag team matchu (w którym wzięli również udział Regal i Taylor), a także 15 czerwca w zwykłym tag teamowym pojedynku.
17 czerwca 2007, Kendrick wraz z Londonem zostali przeniesieni do brandu Raw podczas draftu uzupełniającego. Ich debiut na "Raw" odbył się 18 czerwca, gdzie wygrali pojedynek z The World’s Greatest Tag Team (Sheltonem Benjaminem i Charliem Haasem). We wrześniu zaczęli rywalizację z Lance’em Cade’em i Trevorem Murdochem o tytuły World Tag Team Championship. 5 września podczas gali typu house show pokonali Cade’a i Murdocha zdobywając po raz pierwszy owe tytuły mistrzowskie, lecz trzy dni później stracili pasy na rzecz byłych mistrzów. Koniec rywalizacji nastąpił na gali Unforgiven, gdzie ponownie ponieśli porażkę w tag team matchu z Cade’em i Murdochem. Do końca 2007, London i Kendrick głównie występowali na tygodniówce "Heat". Pod koniec roku, London odniósł kontuzję wymagającą przerwy od występów. W rezultacie, Kendrick był rozpisywany jako jobber do czasu powrotu Londona w lutym 2008.
Po reformacji drużyny, Kendrick opuścił Londona podczas 2-on-1 handicap matchu z Umagą. Pomimo tego, London i Kendrick dalej występowali wspólnie jako tag team nie wspominając widzom o tamtej sytuacji. Skupili się na ponownym zdobyciu World Tag Team Championship i zdołali pokonać mistrzów Hardcore’a Holly’ego i Cody’ego Rhodesa na tygodniówce "Heat", lecz przegrali z nimi o tytuły na najbliższym odcinku "Raw".
Kariera solowa (2008–2009).
Jako część draftu uzupełniającego w 2008, Kendrick został z powrotem przeniesiony do brandu SmackDown, lecz tym razem London pozostał członkiem rosteru Raw. Jego pierwsza walka w brandzie odbyła się 18 lipca 2008 na odcinku tygodniówki "SmackDown", gdzie w nowej roli antagonisty i przy pomocy ochroniarza Ezekiela pokonał Jimmy’ego Wang Yanga. Niedługo później otrzymał pełny pseudonim Ezekiel Jackson, zaś Kendrick był znany jako „The Brian Kendrick”. 22 sierpnia na odcinku "SmackDown", Kendrick wygrał 10-osobowy battle royal kwalifikujący do Scramble matchu o WWE Championship na gali Unforgiven. Zgodnie z zasadami pojedynku, mecz trwa równe dwadzieścia minut i każda zmiana posiadacza tytułu oznacza kontynuację walki do końca limitu czasowego bez zapisania się w historii jako mistrz. Podczas pojedynku na gali pay-per-view, Kendrick zdobył WWE Championship; tytuł stracił kilka minut później na rzecz Triple H’a i to on wyszedł jako ostateczny mistrz z walki. Po nieudanym zdobyciu głównego tytułu mistrzowskiego, Kendrick walczył w tag team matchach wraz z Jacksonem, gdzie będąc pretendentami do tytułów WWE Tag Team Championship przegrali walkę z ówczesnymi mistrzami Carlitem i Primo.
15 kwietnia 2009, Kendrick po raz drugi został przeniesiony do brandu Raw w drafcie uzupełniającym, a Jackson trafił do rosteru ECW. Jego intencją było ponowne zdobycie Unified WWE Tag Team Championship; w kolejnych tygodniach, Kendrick przegrywał walki z różnymi tag team partnerami. W jego ostatniej walce mającej miejsce w czerwcu 2009, Kendrick został pokonany przez Kofi’ego Kingstona po tym jak skupił całą swoją uwagę na obrażaniu komentatora tygodniówki Jerry’ego Lawlera. 30 lipca 2009, WWE ogłosiło zwolnienie Kendricka z federacji.
Powrót do federacji niezależnych (2009–2016).
Kendrick podpisał kontrakt z federacją Dragon Gate USA 6 sierpnia 2009. W jego pierwszej walce przegrał z Cimą na gali Untouchable, którą wyemitowano jedynie w formie kompilacji najważniejszych momentów pojedynku. 28 sierpnia powrócił do promocji Pro Wrestling Guerrilla na gali "Speed of Sound" gdzie grając rolę heela pokonał Bryana Danielsona po wykonaniu ciosu w krocze („low blow”). Niedługo potem uformował sojusz z posiadaczami PWG World Tag Team Championship The Young Bucks i rozpoczął rywalizację z El Generico, Coltem Cabaną i PWG World Championem Kennym Omegą. 19 grudnia, Ring of Honor ogłosiło powrót Kendricka do federacji na gali "8th Anniversary Show" z 13 lutego 2010. Podczas wydarzenia został pokonany w ringu przez Rodericka Stronga.
30 stycznia 2010 na gali WrestleReunion 4 federacji PWG, The Young Bucks zdradziło Kendricka argumentując tym iż nie pasuje do nich, po czym na ratunek przybiegł jego były tag team partner Paul London. Tej samej nocy, Kendrick i London pokonali The Young Bucks w non-title matchu. 27 marca 2010 na nagraniach gali pay-per-view "Mercury Rising", Kendrick został pokonany przez Jimmy’ego Jacobsa w Loser Leaves Company tag team matchu, w rezultacie czego musiał opuścić federację na dobre.
W marcu 2012, Kendrick zadebiutował w Family Wrestling Entertainment pokonując Mike’a Benetta. W maju wziął udział w turnieju „Absolute Intense Wrestling’s JT Lightning Invitational” i dotarł do półfinału w którym przegrał z B.J. Whitmerem. 28 lipca na gali FWE X zawalczył z FWE Championem Tommym Jayem Lethalem, Tommym Dreamerem i Carlito o tytuł; pojedynek wygrał Dreamer. Trzy miesiące później, London, Kendrick i Lethal pokonali Peteya Williamsa i The Young Bucks. Na pierwszej w historii gali federacji House of Hardcore, London i Kendrick pokonali The Young Bucks.
Kendrick powrócił do Dragon Gate USA 29 stycznia 2013 wygrywając Eight Way Fray match. Następnego dnia, Kendrick został pokonany przez Johnny’ego Gargano o Open the Freedom Gate Championship. W lutym, Kendrick wziął udział w turnieju Road to Glory federacji Preston City Wrestling dochodząc do półfinału w którym przegrał z Noam Darem. Na gali FWE No Limits, Kendrick przegrał walkę o bycie pretendentem do FWE Tri-Borough Championship z Paulem Londonem. 22 czerwca 2013, London i Kendrick (znani razem jako "Londrick") zostali pokonani przez The Young Bucks na gali House of Hardcore 2.
Kendrick pojawił się ponownie w Ring of Honor 2 lutego 2016 pokonując Willa Ferrarę w walce nietransmitowanej w telewizji.
Powrót do TNA.
EV 2.0 (2010).
17 stycznia 2010 na gali pay-per-view Total Nonstop Action Wrestling (TNA) zatytułowanej „Genesis”, Kendrick powrócił do promocji przegrywając z Amazing Redem w walce o TNA X Division Championship, gdzie kontynuował występy jako heel. 7 kwietnia 2010, Dixie Carter ogłosiła na Twitterze, że Kendrick podpisał wieloletni kontrakt z federacją. 3 maja 2010 na odcinku tygodniówki "TNA Impact!", Kendrick oficjalnie przeszedł faceturn po tym jak skonfrontował się w ringu z Douglasem Williamsem i obaj zostali zaatakowani przez Samoa Joe. W następnym tygodniu, Kendrick zdobył swoje pierwsze zwycięstwo od czasu powrotu w TNA pokonując Williamsa z pomocą Kazariana. Dzięki tej wygranej, Kendrick otrzymał szansę na ponowną walkę z Williamsem, lecz tym razem o jego X Division Championship na gali Slammiversary VIII; walkę wygrał Williams. Miesiąc później na gali Victory Road, dwójka ponownie spotkała się w ringu o tytuł, lecz tym razem w Ultimate X submission matchu, który ponownie wygrał Williams. 2 września na odcinku "Impact!", Kendrick dołączył do ugrupowania EV 2.0, którego członkami głównie byli wrestlerzy federacji Extreme Championship Wrestling. Na gali Bound for Glory, Kendrick zainterweniował w Lethal Lockdown matchu pomiędzy ugrupowaniami EV 2.0 i Fortune, gdzie pomógł swojej drużynie wygrać walkę. Na gali Turning Point, EV 2.0 zawalczyło z Fortune w 10-osobowym tag team matchu, gdzie każdy członek EV 2.0 stawiał na szali swoją karierę w TNA. Kendrick został wyłączony z walki na samym jej początku kiedy został zaatakowany przez Douglasa Williamsa. Ostatecznie EV 2.0 przegrało walkę i Sabu został wyrzucony z TNA.
X Division Champion (2011–2012).
Po rozwiązaniu grupy EV 2.0, Kendrick spędził miesiące walcząc głównie na galach typu house show. Powrócił do telewizji przy okazji gali Lockdown, gdzie wziął udział w ośmioosobowym Xscape matchu, który wygrał Max Buck. 12 czerwca na gali Slammiversary IX, Kendrick nie zdobył X Division Championship w triple threat matchu z Abyssem i Kazarianem. Miesiąc później na gali Destination X, Kendrick pokonał Abyssa i zdobył mistrzostwo po raz pierwszy w karierze. 21 lipca na tygodniówce "Impact Wrestling", Kendrick obronił mistrzostwo pokonując Alexa Shelleya, a tydzień później pokonał Abyssa w Ultimate X matchu, tym samym kończąc ich rywalizację. 7 sierpnia na gali Hardcore Justice, Kendrick obronił tytuł w three-way matchu z Alexem Shelleyem i Austinem Ariesem. 11 września na kolejnej gali No Surrender, Kendrick stracił X Division Championship na rzecz Ariesa. 29 września na odcinku "Impact Wrestling", Kendrick wygrał pięcioosobowy ladder match gwarantujący rewanż z Ariesem. 16 października na gali Bound for Glory, Kendrick nie odzyskał tytułu od Ariesa i była to jego ostatnia walka na gali pay-per-view federacji. 17 listopada na odcinku "Impact Wrestling", Kendrick połączył siły z Jessem Sorensenem i pokonał Ariesa i Kid Kasha w tag team matchu, co później okazało się ostatnim pojawieniem się Kendricka w programach TNA. Po trzymiesięcznej absencji, TNA ogłosiło rozwiązanie kontraktu z Kendrickiem.
New Japan Pro Wrestling (2011–2013).
18 czerwca 2011 na gali Dominion 6.18, Kendrick bez wcześniejszej zapowiedzi zadebiutował w New Japan Pro-Wrestling dołączając do drużyny Geda i Jado w six-man tag team matchu, gdzie wspólnie pokonali Jushina Thunder Ligera, Kushidę i Tiger Maska. Trzy dni później, Kendrick, Gedo i Jado zostali wyeliminowani z turnieju J Sports Crown Openweight 6-Man Tag Tournament w pierwszej rundzie przez IWGP Heavyweight Championa Hiroshi’ego Tanahashi’ego, Kushidę oraz Máscara Doradę. Podczas pobytu w New Japan, Kendrick był członkiem ugrupowania Chaos i walczył w imieniu grupy przy okazji wielu pojedynków w federacji.
11 maja 2012, New Japan ogłosiło, że Kendrick powróci do promocji jako część turnieju „2012 Best of the Super Juniors” będąc zastępcą Daveya Richardsa. Na stopniu rozgrywania turnieju w systemie kołowym, który trwał od 27 maja do 9 czerwca, Kendrick wygrał pięć z ośmiu pojedynków, lecz przegrał z Ryusuke Taguchi co spowodowało brak dalszego udziału w półfinale turnieju. Kendrick powrócił ponownie do New Japan 21 października gdzie razem z Low Kim wzięli udział w turnieju „2012 Super Jr. Tag Tournament” jako duo pod nazwą „Chaos World Wrestling Warriors”. Przygoda z turniejem zakończyła się szybko, gdyż w pierwszej rundzie wyeliminowali ich Apollo 55 (Prince Devitt i Ryusuke Taguchi).
W maju 2013, Kendrick wziął udział w kolejnej edycji turnieju Best of the Super Juniors, lecz po wygranej czterech z ośmiu walk nie zdołał zakwalifikować się do półfinałów. Podobnie sytuacja wyglądała z kolejnym turniejem Super Jr. Tag Tournament – Kendrick założył tag team z Berettą i odpadli w pierwszej rundzie po przegranej z The Young Bucks i interwencji ze strony ugrupowania Bullet Club. Do końca obowiązującego kontraktu z federacją, Kendrick łączył siły z członkami grupy Chaos w wielu sześcioosobowych i ośmioosobowych tag team matchach.
Trzeci powrót do WWE.
Trener (2014–2016).
11 grudnia 2014, Kendrick pojawił się na zapleczu gali starając się o posadę trenera w WWE Performance Center. Kendrick powrócił do WWE ponownie jako „The Brian Kendrick” 12 grudnia 2014 podczas nagrań tygodniówek "NXT" przegrywając w dark matchu z Solomonem Crowe’em. Kendrick pojawił się w telewizji 25 lutego 2015 na odcinku "NXT" przegrywając z Finnem Bálorem w walce wieczoru. Niedługo potem prośba Kendricka została spełniona i zaczął pracę jako trener w Performance Center, między innymi szkoląc divę WWE Evę Marie i uczestników szóstego sezonu "Tough Enough" Darię Berenato i Mady Abdelhamida. Kendrick pojawił się w kilku odcinkach sezonu trzeciego reality show "Total Divas".
205 Live (od 2016).
13 czerwca 2016, Kendrick został ogłoszony jednym z trzydziestu dwóch uczestników turnieju Cruiserweight Classic. Turniej rozpoczął się 23 czerwca, gdzie Kendrick w pierwszej rundzie pokonał Raula Mendozę. W drugiej rundzie z 14 lipca, Kendrick pokonał Tony’ego Nese’a. W walce ćwierćfinałowej poniósł porażkę będąc pokonanym przez Kotę Ibushiego, lecz jego występ docenił komentator i przyjaciel Daniel Bryan, a publika pomimo przegranej wynagrodziła owacją na stojąco.
22 sierpnia na odcinku tygodniówki "Raw", Kendrick został ogłoszony jednym z członków nowej dywizji Cruiserweight będącej ekskluzywną dla brandu Raw. 19 września na odcinku "Raw" nastąpił oficjalny powrót Kendricka do głównego rosteru, gdzie wygrał Fatal 4-Way match pokonując Cedrica Alexandra, Grana Metalika i Richa Swanna. Dzięki wygranej, Kendrick zmierzył się na gali Clash of Champions z T.J.'em Perkinsem o WWE Cruiserweight Championship, lecz przegrał przez submission. Po walce Kendrick uściskał Perkinsa, lecz po chwili zaatakował go wykonując headbutt tym samym oficjalnie potwierdzając swoją rolę heela. 3 października na tygodniówce "Raw", Kendrick pokonał Perkinsa poprzez submission, ponownie stając się pretendentem do tytułu. Na gali Hell in a Cell, Kendrick zdobył tytuł od Perkinsa po odwróceniu uwagi rywala przez sfałszowanie kontuzji, rozpoczynając swoje pierwsze panowanie jako mistrz. Kendrick zawalczył z Kalisto (wrestlerem brandu "SmackDown") na gali Survivor Series w pojedynku o mistrzostwo z dodatkową stypulacją, że jeśli Kalisto wygra, to mistrzostwo i dywizja cruiserweight zostanie przeniesiona do brandu "SmackDown". Kendrick wygrał walkę przez dyskwalifikację za interwencję ze strony barona Corbina. Stracił tytuł na rzecz Richa Swanna na premierowym odcinku tygodniówki "205 Live". Tydzień później na tygodniówce "205 Live" wykorzystał klauzulę rewanżu, lecz nie udało mu się odzyskać tytułu od Swanna. Na gali przegrał ze Swannem i T.J. Perkinsem w Triple Threat matchu.
Życie osobiste.
Kendrick jest żonaty z finalistką "Tough Enough" Taylor Matheny od sierpnia 2008.
Media.
8 marca 2011, Kendrick wziął udział w amerykańskim teleturnieju "The Price Is Right". Prócz tego, Kendrick był powracającą postacią czwartego sezonu "Total Divas" występując w klipach video przedstawiających jego treningi w ringu z Evą Marie.

</doc>
<doc id="1463263" url="https://pl.wikipedia.org/wiki?curid=1463263" title="Philadelphia Eagles">
Philadelphia Eagles

Philadelphia Eagles – zawodowy zespół futbolu amerykańskiego z siedzibą w Filadelfii w stanie Pensylwania. Drużyna jest obecnie członkiem Dywizji Wschodniej NFC w konferencji NFC w lidze NFL.
Zespół został założony w 1933 roku. Trzykrotnie zdobywali mistrzostwo kraju: w sezonach 1948, 1949 i 1960. Czterokrotnie grali w finale rozgrywek Super Bowl: w 1981, 2005, 2018 i 2023. Zdobywca tytułu w 2018 roku.
Zawodnicy polskiego pochodzenia w Eagles: Leo Raskowski (1935), Alex Wojciechowicz (1946-1950), Bert Kuczynski (1946), Frank Szymanski (1948), Leo Skladany (1949), Mike Ditka (1967-1968), Ron Jaworski (1977-1986), Tom Skladany (1983), Norman Braman (1985-1994), Scott Kowalkowski (1991-1993), Bill Romanowski (1994-1995), Mark Rypien (1996), Dan Klecko (2008) a także trenerzy: Walt Michaels koordynator defensywy (1973-1975), Ted Marchibroda koordynator ofensywy (1984-1995).

</doc>
<doc id="1463266" url="https://pl.wikipedia.org/wiki?curid=1463266" title="Zenity">
Zenity

Zenity – program umożliwiający wyświetlanie okien dialogowych GTK+ bezpośrednio z poziomu terminala lub skryptów powłoki.
Przykład.
codice_1

</doc>
<doc id="1463268" url="https://pl.wikipedia.org/wiki?curid=1463268" title="Hrabstwo Clinton (Iowa)">
Hrabstwo Clinton (Iowa)

Hrabstwo Clinton – hrabstwo położone w USA w stanie Iowa z siedzibą w mieście Clinton. Założone w 1837 roku.

</doc>
<doc id="1463278" url="https://pl.wikipedia.org/wiki?curid=1463278" title="Bitis atropos">
Bitis atropos

Bitis atropos – gatunek jadowitego węża z rodziny żmijowatych. Epitet gatunkowy łacińskiej nazwy pochodzi z mitologii greckiej.
Opis.
Dorosły osobnik osiąga zazwyczaj od 30 do 40 cm długości, ale niektóre samice dorastają do 50, a w niewoli nawet 60 cm.
Występowanie.
Izolowane populacje spotykane są w górzystych rejonach południowej Afryki: Inyanga Highlands i góry Chimanimani we wschodnim Zimbabwe i w okolicy Mozambiku, w Południowej Afryce zaś wzdłuż Drakensberg Escarpments w prowincji Transvaal i w zachodnim Natalu, w Lesotho i wschodnim Wolnym Państwie, a także w południowych przybrzeżnych górach Kraju Przylądkowego. Spawls &amp; Branch (1995) wymieniają także Półwysep Przylądkowy w Kraju Przylądkowym.
Lokalizacja typowa została określona jako "Ameryka", ale jest to oczywista pomyłka. Bardziej prawdopodobny jest Przylądek Dobrej Nadziei.
Siedlisko.
Zajmuje dużą liczbę zróżnicowanych siedlisk. Preferuje względnie chłodne środowiska o dużej ilości opadów. W północnej części swego zasięgu, gdzie zimy są chłodne i suche, a lata ciepłe i wilgotne, granica jej zasięgu przebiega na wyższej wysokości: do 3000 metrów nad poziomem morza, W Zimbabwe nie spotkano jej poniżej 1500 m. Z reguły występuje w okolicy stoków górskich i skalistych zboczy, zapuszcza się jednak także na górskie łąki z kępkami buszu i krzewów.
W południowej części zasięgu występowania (Kraj Przylądkowy), gdzie zimy są chłodne i wilgotne, a lata ciepłe i suche, można ją spotkać na przybrzeżnych i górskich wrzosowiskach, jak i niewielkich skałach na poziomie morza oraz na terenach trawiastych z gąszczem krzaków.
Podgatunki.
Wyróżniono dwa podgatunki "B. atropos":

</doc>
<doc id="1463295" url="https://pl.wikipedia.org/wiki?curid=1463295" title="Satoshi Kon">
Satoshi Kon

 – japoński reżyser anime.
Wszystkie jego filmy zostały stworzone w studiu Madhouse, z którym współpracują m.in. Rintarō i Yoshiaki Kawajiri. Twórczość Kona charakteryzuje się psychologiczną złożonością, realistycznymi sylwetkami bohaterów oraz balansowaniem na granicy jawy i snu. Debiutował w 1998 roku filmem "Perfect Blue".
Życiorys.
Uczęszczał do akademii sztuk pięknych w Musashino, początkowo chciał zostać malarzem. Niedługo po ukończeniu szkoły nawiązał współpracę z Katsuhiro Ōtomo przy mandze "World Apartment Horror". Pracę z anime rozpoczął jako scenograf w filmie "Rōjin Z" (1991), do którego Ōtomo napisał scenariusz oraz zaprojektował obiekty mechaniczne. We wczesnych pracach Kona silnie zauważalny jest wpływ Ōtomo.
Następnymi projektami, w których Kon wziął udział, były m.in. "Hashire! Melos" (1992) i "Patlabor II: The Movie" (1993) Mamoru Oshiiego. We współpracy z Oshiim stworzyli krótką mangę "Seraphim: 266613336 Wings", do której Oshii napisał scenariusz, zaś Kon stworzył rysunki. Następnie napisał scenariusz do "Magnetic Rose", segmentu zbioru animowanych miniatur "Memories" (1996), który wyreżyserował Kōji Morimoto oraz piątego odcinka OAV "JoJo’s Bizarre Adventure".
Zadebiutował w 1997 filmem "Perfect Blue", kryminalnym psychothrillerem przypominającym twórczość Alfreda Hitchcocka i Philipa K. Dicka. Następnymi jego filmami były "Millennium Actress" (2001) i "Rodzice chrzestni z Tokio" (2003). W 2004 stworzył serial telewizyjny "Paranoia Agent", badający ludzką psychikę i archetypy zakorzenione we współczesnej japońskiej popkulturze, jak również problematykę tożsamości osobowej i kulturowej. Serial jest mocnym komentarzem społecznym odnośnie do japońskiej kultury powojennej. W 2006 ukończył prace nad kolejnym pełnometrażowym filmem, "Papriką". Jego premiera odbyła się na Festiwalu Filmowym w Wenecji, gdzie otrzymał pięciominutową owację na stojąco.
W filmach Kona często zacierają się granice między jawą a światem nierzeczywistym, do momentu, w którym trudno jest rozróżnić, co w filmie dzieje się naprawdę, a co w psychice bądź snach bohaterów. Poruszają one też tematykę rzadko spotykaną w anime, np. "Rodzice chrzestni z Tokio" opowiadają historię trójki tokijskich bezdomnych. Tematyka ta nie jest poruszana także w japońskich filmach aktorskich. W środkach wyrazu stosowanych przez Kona zauważyć można wiele podobieństw do ogłoszonego przez Takashiego Murakamiego manifestu superflat.
Zmarł 24 sierpnia 2010 w wieku 46 lat na raka trzustki. W momencie śmierci pracował nad filmem "Yume miru kikai". W sierpniu 2011 roku założyciel Madhouse, Masao Maruyama, ujawnił, że produkcja filmu została odwołana z powodu braku środków finansowych. Początkowo Maruyama powiedział, że mimo braku środków finansowych, zamierzał dokończyć film. W sierpniu 2018 roku Maruyama wyjawił, że film nie zostanie ukończony ani wydany w dającej się przewidzieć przyszłości.

</doc>
<doc id="1463296" url="https://pl.wikipedia.org/wiki?curid=1463296" title="Autostrada A5 (Chorwacja)">
Autostrada A5 (Chorwacja)

Autostrada A5 ("Autocesta A5", "Slavonska autocesta", "Slavonika") – budowana autostrada w Chorwacji, część drogi europejskiej E73 (korytarz Vc). Trasa przecina południkowo Slawonię, łącząc granicę węgierską, poprzez miasto Osijek z granicą bośniacką.
Jesienią 2007 oddano do użytku pierwszy, 21 km odcinek ze Sredanci (węzeł z A3) do miasta Đakovo. Kolejny odcinek z Đakovo do Osijeka (32,5 km) został oddany w kwietniu 2009 r.

</doc>
<doc id="1463302" url="https://pl.wikipedia.org/wiki?curid=1463302" title="SOE Antananarivo">
SOE Antananarivo

SOE Antananarivo – klub piłkarski z Madagaskaru. W 2001 roku klub został mistrzem tego kraju, a w 2003 wystąpił w finale piłkarskiego Pucharu Madagaskaru.
Do tej drużyny należy rekord pod względem najwyższej przegranej i straconych bramek w jednym meczu. Zawodnicy strzelali sobie gole w ramach protestu przeciwko stronniczemu według nich sędziemu. Mecz z klubem AS Adema zakończył się wynikiem .

</doc>
<doc id="1463312" url="https://pl.wikipedia.org/wiki?curid=1463312" title="Lotnisko Zielona Góra-Przylep">
Lotnisko Zielona Góra-Przylep

Lotnisko Zielona Góra–Przylep (kod ICAO: EPZP) – cywilne lotnisko sportowe Aeroklubu Ziemi Lubuskiej w dzielnicy Zielonej Góry - Przylepie, około 8 km od centrum miasta.
Na lotnisku swoją siedzibę ma Lotniczy Oddział Straży Granicznej oraz działa baza Lotniczego Pogotowia Ratunkowego.

</doc>
<doc id="1463313" url="https://pl.wikipedia.org/wiki?curid=1463313" title="Medycyna katastrof">
Medycyna katastrof



</doc>
<doc id="1463318" url="https://pl.wikipedia.org/wiki?curid=1463318" title="Katedra Wniebowzięcia Najświętszej Marii Panny w Zagrzebiu">
Katedra Wniebowzięcia Najświętszej Marii Panny w Zagrzebiu

Katedra Wniebowzięcia Najświętszej Marii Panny (chor. "Katedrala Uznesenja Blažene Djevice Marije i svetih Stjepana i Ladislava", katedra Wniebowzięcia Najświętszej Marii Panny i świętych Stefana i Władysława) – katedra rzymskokatolicka archidiecezji zagrzebskiej w Zagrzebiu, stolicy Chorwacji.
Pierwszy, romański kościół stał w tym miejscu już w XI wieku (1093), ale został zniszczony przez najazd mongolski w 1242 r. Odbudowany w stylu gotyckim, był wielokrotnie przebudowywany, ostatni raz po trzęsieniu ziemi w 1880 roku w stylu neogotyckim. Prace prowadzono pod kierownictwem austriackiego architekta Hermanna Bollégo. Na jego polecenie dobudowano fasadę zwieńczoną dwiema neogotyckimi dzwonnicami o wysokości 104 i 105 metrów. Stanowią one wizytówkę i symbol miasta. Od wielu lat trwa renowacja świątyni.

</doc>
<doc id="1463346" url="https://pl.wikipedia.org/wiki?curid=1463346" title="Rozkaz procesora">
Rozkaz procesora



</doc>
<doc id="1463350" url="https://pl.wikipedia.org/wiki?curid=1463350" title="Autostrada A7 (Chorwacja)">
Autostrada A7 (Chorwacja)

Autostrada A7 () – częściowo zbudowana autostrada w Chorwacji. Docelowo łączyć będzie przejście graniczne ze Słowenią w Rupie z autostradą A1 w węźle Žuta Lokva.
Obecnie istnieje około 45 km.
Trasy europejskie.
Arteria jest częścią tras europejskich E61 (odc. Rupa – Orehovica) oraz E65 (odc. Orehovica – Šmrika).

</doc>
<doc id="1463364" url="https://pl.wikipedia.org/wiki?curid=1463364" title="Katedra Sé w Lizbonie">
Katedra Sé w Lizbonie

Katedra Najświętszej Maryi Panny w Lizbonie (port. "Sé de Lisboa") – katedra rzymskokatolicka w Lizbonie, stolicy Portugalii zbudowana w 1150 roku w stylu romańskim upamiętnia wyzwolenie miasta spod władzy Maurów. Budowla zajmuje miejsce, na którym w dawnej Lizbonie wznosił się główny mauretański meczet. Katedra jest wzniesiona na planie krzyża łacińskiego z trzema nawami. Posiada portal, ogromne rozetowe okna i dwie wieżyczki. Wnętrze świątyni w XVIII wieku z rozkazu króla Jana V wykończono w stylu rokokowym.

</doc>
<doc id="1463366" url="https://pl.wikipedia.org/wiki?curid=1463366" title="Autostrada A10 (Chorwacja)">
Autostrada A10 (Chorwacja)

Autostrada A10 () – autostrada w Chorwacji. Jest ona ostatnią częścią drogi europejskiej E73, prowadzącą od granicy z Bośnią i Hercegowiną do autostrady A1 w okolicy miasta Ploče. A10 to najkrótsza autostrada w Chorwacji (8,8 km).
Budowa trasy została ukończona w grudniu 2013 roku.

</doc>
<doc id="1463368" url="https://pl.wikipedia.org/wiki?curid=1463368" title="Ottilie von Goethe">
Ottilie von Goethe

Ottilie Wilhelmine Ernestine Henriette von Goethe, baronówna ("Freiin") von Pogwisch (ur. 31 października 1796 w Gdańsku, zm. 26 października 1872 w Weimarze) – pisarka, wydawczyni, synowa Johanna Wolfganga von Goethego.
Życiorys.
Jej ojciec, oficer pruski baron Wilhelm Julius von Pogwisch, pochodził ze szlachty holsztyńskiej, a matka Henriette była hrabianką von Henckel-Donnersmarck.
Do ojca należały posiadłości ziemskie w pobliżu Gierdaw oraz w obecnej gminie Górowo Iławeckie niedaleko miejscowości Worławki (niem. "Worlack") i inne, utracił jednak wszystkie. Wtedy jego teściowa hrabina Henckel von Donnersmarck w 1802 doprowadziła do rozwodu, a Henriette wraz z córkami Otylią i Ulryką ("Ulrike") w 1809 przeniosła się do Weimaru, gdzie za pośrednictwem matki uzyskała miejsce "damy dworskiej" u wielkiej księżnej "Luise".
Obydwie córki, Otylia i Ulryka, kształciły się prywatnie (w domu), uczyły się języka francuskiego oraz angielskiego, mogły brać udział w uroczystościach dworskich. Panna Otylia, niebieskooka szatynka, była bardzo muzykalna, jej głos "alt" był określany jako ciepły. Przy okazji towarzyskich popisów artystycznych poznał ją August, syn Goethego. Pobrali się w 1817 i zamieszkali w świeżo urządzonym mieszkaniu mansardowym na drugim piętrze w domu Goethego w Weimarze.
W ciągu następnych 15 lat kreatywna pani Goethe była organizatorką życia towarzyskiego skupionego wokół starszego Goethego. Wspierała go w poczynaniach artystycznych i pielęgnowała, gdy był obłożnie chory. W 1829 założyła czasopismo literackie "Chaos". Pierwszy numer ukazał się we wrześniu 1829. Wydawcą była Otylia, a do redakcji należeli James Patrick Parary, radca dworu Frédéric Soret oraz dr Johann Peter Eckermann. Mąż August zmarł w 1830 w Rzymie, gdzie został pochowany, a jego ojciec Johann Wolfgang w 1832. Testament teścia był zaskakujący, zapisał Otylii dom, ogród, sprzęty, srebra i inne nieruchomości, a z dochodów uzyskanych z jego dzieł przeznaczył rentę dla synowej oraz wnuków. Jednak w przypadku ponownego zamążpójścia renta ulegała wstrzymaniu. W ten sposób Goethe przeszkodził finansowo wdowie w zawarciu ponownego małżeństwa.
Po śmierci teścia Otylia musiała spłacać pozostałe długi i popadła w poważne trudności finansowe. Jej sytuację najlepiej obrazuje tytuł jednego z jej utworów "Żebraczka z Weimaru" (niem. "Die Bettlerin von Weimar"). W następnych latach wiele podróżowała, również przez pewien czas przebywała w Wiedniu. Po powrocie do Weimaru zajęła się wraz z synami upowszechnianiem spuścizny Goethego.

</doc>
<doc id="1463369" url="https://pl.wikipedia.org/wiki?curid=1463369" title="Kościół ewangelicko-augsburski św. Mikołaja w Mińsku">
Kościół ewangelicko-augsburski św. Mikołaja w Mińsku

Kościół św. Mikołaja w Mińsku – jeden z dwóch kościołów luterańskich położony w Mińsku przy ul. Małej Luterańskiej, obecnie mieści teatr dziecięcy.
Historia.
Świątynia została wzniesiona przy ówczesnej ul. Małej Luterańskiej (obecnie skrzyżowanie Liebknechta i Korża) – wokół niej rozciągał się cmentarz ewangelicko-augsburski, zniszczony w latach 70. XX wieku.

</doc>
<doc id="1463370" url="https://pl.wikipedia.org/wiki?curid=1463370" title="Serra do Gerês">
Serra do Gerês

Serra do Gerês (gal. " Serra do Xurés") – masyw górski znajdujący się na pograniczu Portugalii i hiszpańskiej Galicji, z najwyższym wzniesieniem Nevosa sięgającym 1546 m n.p.m.. Jest to drugi pod względem wysokości masyw górski w kontynentalnej Portugalii (po Serra da Estrela). Częściowo objęty jest Parkiem Narodowym Peneda-Gerês.

</doc>
<doc id="1463373" url="https://pl.wikipedia.org/wiki?curid=1463373" title="Hamilkar (imię)">
Hamilkar (imię)

Hamilkar lub Amilkar – imię męskie, wywodzi się od fenickiego imienia "Abd-Melkart", oznaczającego „sługa Melkarta” (boga Tyru). Imię pospolite w punickiej kulturze, panujące rodziny starożytnej Kartaginy często nadawały członkom swego rodu to właśnie imię.
Warianty.
Zobacz też: Hamilkar

</doc>
<doc id="1463375" url="https://pl.wikipedia.org/wiki?curid=1463375" title="Kati Marcinowski">
Kati Marcinowski

Kati Marcinowski (Fernández) (ur. 20 grudnia 1877 we Wrocławiu, zm. 1955) – niemiecko-argentyńska zoolożka.
Życiorys.
Córka Johannesa Christlieba (1833–1884) i Anny Clary Wilhelmine (1850–1932), siostra psychiatry i psychoanalityka Johannesa Jaroslawa Marcinowskiego (1868–1935). Studiowała na Uniwersytecie Fryderyka Wilhelma w Berlinie, na Uniwersytecie w Jenie i w Halle. Jej nauczycielami byli Franz Eilhard Schulze i Alfred Goldscheider. W 1905 roku przedstawiła dysertację doktorską "Zur Entstehung der Gefässendothelien und des Blutes bei Amphibien". Praca była oparta o badania przeprowadzone w laboratorium Arnolda Langa przy Uniwersytecie w Zurychu, nad histologią śródbłonka naczyń płazów. Zmarła w 1955 roku.
Jej mężem był argentyński zoolog Miguel Fernández (1882–1950).

</doc>
<doc id="1463383" url="https://pl.wikipedia.org/wiki?curid=1463383" title="Bal w Sceaux">
Bal w Sceaux

Bal w Sceaux (oryg. fr. "Le Bal de Sceaux") – opowiadanie Honoriusza Balzaka z cyklu "Komedia ludzka", opublikowane po raz pierwszy w 1830 roku.
Czas powstania.
To dłuższe opowiadanie Balzac napisał w grudniu 1829 roku w Paryżu. Utwór ukazał się po raz pierwszy w "Scenach z życia prywatnego" wydanych w kwietniu 1830 roku, gdzie nosi podtytuł "czyli par Francji". Balzac opublikował fragment utworu w paryskim dzienniku "Le Voleur" z 4 stycznia 1830 roku. "Bal" Był drukowany we wszystkich następnych wydaniach "Scen" w 1832, 1835 (w "Studiach obyczajowych"), w 1839 w wydaniu Charpentiera i w pierwszym wydaniu "Komedii ludzkiej" w 1842 roku.
Treść.
Główna bohaterka, Emilia de Fontaine, pochodząca z rodziny wpływowego rojalisty i byłego uczestnika wojen wandejskich, kieruje się w wyborze męża jedynie względami przyszłego prestiżu i postanawia wyjść za mąż wyłącznie za jednego z parów Francji. Odrzuciwszy kilka propozycji małżeńskich, spotyka na tytułowym balu w podparyskim Sceaux tajemniczego nieznajomego, w którym się zakochuje. W miarę kolejnych spotkań jest coraz bardziej zafascynowana młodym Maksymilianem Longueville, zaczyna on nawet być oficjalnie zapraszany do domu hrabiego de Fontaine. Przypadkowo chcąc kupić pelerynę Emilia odkrywa, że Longueville pracuje jako zwykły subiekt w sklepie z tkaninami. Odkrycie to oburza ją i skłania do zerwania znajomości. Jakiś czas potem, dowiaduje się od jego brata Maksymiliana, że jest on rzeczywiście hrabią, zrzekł się jednak majątku na rzecz brata, by ten mógł się ubiegać o tytuł para Francji. Nie umiejąc powściągnąć złośliwego języka grzebie osobiste szczęście. Nie chcąc dłużej pozostawać panną, dumna dziewczyna poślubia w końcu swojego wuja, siedemdziesięcioletniego wiceadmirała. W dwa lata później dowiaduje się, że Maksymilian Longueville został parem Francji.
Osoby występujące w utworze.
Trzydzieści postaci wymienionych w opowiadaniu pojawia się w innych utworach "Komedii ludzkiej" (m.in.: Eugeniusz de Rastignac, Henryk de Marsay, Lady Arabella Dudley, Karol de Vandenesse). Osiemnaście z nich wprowadził Balzac w 1842 roku w I tomie edycji zbiorowej.
Cechy utworu.
"Bal w Sceaux" jest powieścią istotną dla zrozumienia poglądów politycznych autora, popierającego politykę Ludwika XVIII, manewrującego między liberalizmem a programem ultrasów. Postacią wyrażającą opinie polityczne Balzaka jest hrabia de Fontaine, były szuan, który zaadaptował się w społeczeństwie czasów pierwszej fazy Restauracji Burbonów i zrozumiał sens polityki króla: "Ludwik XVIII pragnął zespolić stronnictwa, jak Napoleon zespolił nasz kraj i jego mieszkańców. Prawowity monarcha, może i równie inteligentny jak jego rywal, działał w kierunku przeciwnym. Ostatni z przywódców Burbońskiego domu starał się ukontentować stan trzeci i zwolenników cesarstwa, ograniczając wpływy kleru z takim samym gorączkowym pośpiechem, z jakim pierwszy z Napoleonów ściągał do siebie arystokrację i obdarzał Kościół dotacjami".
Równocześnie utwór jest studium obyczajowym czasów Restauracji, ukazującym w scenie tytułowego balu postawy ważniejszych warstw społecznych tego okresu: ambitną burżuazję oraz konserwatywną, broniącą swojej pozycji arystokrację. Głównym tematem tej opowieści, podobnie jak i większości utworów zamieszczonych w tomie "Sceny z życia prywatnego", Balzac uczynił szczęśliwe lub nieszczęśliwe życie małżeńskie, broniąc tradycji mieszczańskiej i wierności małżeńskiej. Na przykładzie sióstr mógł stwierdzić jakie skutki dla życia małżeńskiego przynosi próżność. Laura przez dłuższy czas odgrywała rolę Emilii de Fontaine, po czym zrozumiawszy swój błąd całkiem sensownie wyszła za mąż. Laurencję rodzina poświęciła dla partykuły przed nazwiskiem.
Rotunda w Sceaux, służąca za salę balową, była miejscem chętnie odwiedzanym przez Balzaka i jego siostry.

</doc>
<doc id="1463384" url="https://pl.wikipedia.org/wiki?curid=1463384" title="Kościół katolicki w Bobrujsku">
Kościół katolicki w Bobrujsku



</doc>
<doc id="1463389" url="https://pl.wikipedia.org/wiki?curid=1463389" title="Autostrada A11 (Chorwacja)">
Autostrada A11 (Chorwacja)

Autostrada A11 ("Autocesta A11") – budowana autostrada w Chorwacji. Ma połączyć miasta Sisak i Velika Gorica z Zagrzebiem. Będzie składać się z trzech odcinków: Jakuševec – Velika Gorica jug (9,5 km), Velika Gorica jug – Lekenik (20,2 km) i Lekenik – Moščenica (17,8 km), gdzie połączy się z istniejącą drogą krajową D37 Sisak – Petrinja.
Budowa rozpoczęła się w 2007 roku i miała być prowadzona z północy na południe. Jednak z powodu protestów ekologów i problemów z wykupem ziemi, północną część trasy dotknęły opóźnienia, a jako pierwszy został oddany do użytku w maju 2009 krótki odcinek (9 km) pomiędzy miastem Velika Gorica i wsią Buševec, będący jedynie fragmentem planowanego odcinka Velika Gorica jug – Lekenik.

</doc>
<doc id="1463390" url="https://pl.wikipedia.org/wiki?curid=1463390" title="Źródło prądowe">
Źródło prądowe

Źródło prądowe – element aktywny obwodu, stosowany w elektronice; idealny model źródła prądu elektrycznego, który charakteryzuje wyłącznie natężenie prądu (nie uwzględnia się np. rezystancji wewnętrznej). Takie źródło wymusza w gałęzi obwodu określone natężenie; w stanie jałowym (bez obciążenia) na jego zaciskach występuje maksymalne napięcie.
Idealne źródła wykorzystuje się w analizie obwodów elektrycznych.
Rozróżnia się dwa rodzaje źródeł:

</doc>
<doc id="1463392" url="https://pl.wikipedia.org/wiki?curid=1463392" title="Jesús Capitán">
Jesús Capitán

Capi, właśc. Jesús Capitán Prado (ur. 23 marca 1977 w Sewilli) – piłkarz hiszpański grający na pozycji ofensywnego pomocnika.
Kariera klubowa.
Capi urodził się na przedmieściach Sewilli, a karierę piłkarską rozpoczął w tamtejszym Betisie. W 1995 roku zaczął grać w rezerwach tego klubu w rozgrywkach Segunda División B. Był podstawowym graczem rezerw Betisu, a w 1996 roku znalazł się w kadrze pierwszej drużyny. 26 maja 1997 zadebiutował w Primera Division w zremisowanym 1:1 wyjazdowym spotkaniu z Valencią, ale w sumie na wiosnę rozegrał tylko 2 mecze i latem 1997 ponownie trafił do rezerw. Tam grał do 1999 roku i wtedy też został wypożyczony do Granady i nadal występował w Segunda División B.
W 2000 roku wrócił do Betisu, a ówczesny szkoleniowiec zespołu Fernando Vázquez Pena przywrócił go do składu pierwszej drużyny. Od tego czasu Capi stał się członkiem wyjściowej jedenastki Betisu, a na koniec sezonu 2000/2001 awansował do Primera Division. 15 września 2001 zdobył pierwszego gola w La Liga, w wygranym 3:1 spotkaniu z Realem Madryt. W 2005 roku zajął z Betisem 4. miejsce w lidze, ale największym sukcesem było wywalczenie Pucharu Hiszpanii (2:1 w finale z Osasuną). Jesienią tamtego roku wystąpił z Betisem w fazie grupowej Ligi Mistrzów. W kolejnych sezonach zajmował klubem z Sewilli miejsca w środku tabeli.
Latem 2010 Capi odszedł do Xerez CD. Dla Betisu rozegrał łącznie 269 ligowych pojedynków.
Kariera reprezentacyjna.
W reprezentacji Hiszpanii Capi zadebiutował 27 marca 2002 roku w przegranym 0:1 towarzyskim spotkaniu z Holandią. W kadrze narodowej rozegrał łącznie 4 spotkania, wszystkie w 2002 roku.

</doc>
<doc id="1463393" url="https://pl.wikipedia.org/wiki?curid=1463393" title="Źródło napięciowe">
Źródło napięciowe

Źródło napięciowe – element aktywny obwodu, stosowany w elektronice; idealny model źródła napięcia elektrycznego, który charakteryzuje wyłącznie napięcie na zaciskach (nie uwzględnia się np. rezystancji wewnętrznej). Takie źródło wymusza określone napięcie na węzłach obwodu elektrycznego, napięcie to nie zależy od prądu obciążenia.
Idealne źródła wykorzystuje się w analizie obwodów elektrycznych.
Rozróżnia się dwa rodzaje źródeł:

</doc>
<doc id="1463394" url="https://pl.wikipedia.org/wiki?curid=1463394" title="Jesus Capitan">
Jesus Capitan



</doc>
<doc id="1463395" url="https://pl.wikipedia.org/wiki?curid=1463395" title="Pico da Nevosa">
Pico da Nevosa

Pico da Nevosa – góra na Półwyspie Iberyjskim, w północnej Portugalii, przy graniczy z Hiszpanią, najwyższy szczyt masywu Serra do Gerês. Wznosi się na wysokość 1546 m n.p.m.

</doc>
<doc id="1463396" url="https://pl.wikipedia.org/wiki?curid=1463396" title="Cmentarz Kalwaryjski w Bobrujsku">
Cmentarz Kalwaryjski w Bobrujsku



</doc>
<doc id="1463397" url="https://pl.wikipedia.org/wiki?curid=1463397" title="Wojna głośności">
Wojna głośności



</doc>
<doc id="1463398" url="https://pl.wikipedia.org/wiki?curid=1463398" title="Kościół katolicki w Borysowie">
Kościół katolicki w Borysowie



</doc>
<doc id="1463399" url="https://pl.wikipedia.org/wiki?curid=1463399" title="Horsa">
Horsa

Horsa, zm. 455 pod Aylesford.
Zgodnie z tradycją był wojownikiem z V wieku, bratem Hengesta, z którym brał udział w podboju Brytanii zamieszkałej wtedy przez Brytów i Celtów. Najwcześniejsza wzmianka o nim pochodzi od Bedy, który odnotował istnienie kamienia z wyrytym imieniem Horsy. 
&lt;br&gt;Według kroniki anglosaskiej Horsa zginął w bitwie pod Aylesford w 455 roku.
"The Anglo-Saxon Chronicle", 

</doc>
<doc id="1463400" url="https://pl.wikipedia.org/wiki?curid=1463400" title="ESBC">
ESBC



</doc>
<doc id="1463401" url="https://pl.wikipedia.org/wiki?curid=1463401" title="Stachanowiec Stalino">
Stachanowiec Stalino



</doc>
<doc id="1463403" url="https://pl.wikipedia.org/wiki?curid=1463403" title="Katedra w Porto">
Katedra w Porto

Sé Catedral, znana także jako Sé do Porto – katedra rzymskokatolicka pod wezwaniem Wniebowzięcia Najświętszej Maryi Panny w Porto, w Portugalii. Jest to świątynia obronna o potężnych i wysokich murach. Pierwotnie budowla romańska, przebudowana została w XVIII wieku w stylu barokowym. We wnętrzu świątyni znajduje się srebrny ołtarz. Renesansowe schody prowadzą do sali kapitulnej. Katedra znajduje się na Liście Światowego Dziedzictwa UNESCO.
&lt;br&gt;

</doc>
<doc id="1463416" url="https://pl.wikipedia.org/wiki?curid=1463416" title="Candarave">
Candarave

 
Candarave – miasto w Peru, w regionie Tacna, stolica prowincji Candarave. W 2008 liczyło 2 086 mieszkańców.

</doc>
<doc id="1463419" url="https://pl.wikipedia.org/wiki?curid=1463419" title="Spartakiada 1951">
Spartakiada 1951

Spartakiada 1951 – ogólnopolskie zawody sportowe (spartakiada) rozegrane w dniach 8-16 września 1951 roku w Warszawie i Łodzi.
Historia.
I Ogólnopolska Spartakiada odbyła się w dniach 8–16 września 1951 roku w Warszawie i Łodzi. Udział w niej zgłosiło 2764 uczestników w 9 dyscyplinach: 100 w boksie, 379 w gimnastyce, 80 w kolarstwie, 346 w koszykówce, 82 w lekkoatletyce, 347 w piłce siatkowej, 348 w pływaniu i 50 w torze przeszkód. Spartakiadę otworzył premier Józef Cyrankiewicz. Przewodniczącym komitetu organizacyjnego był Henryk Szemberg. W imieniu sportowców ślubowanie złożyli Zdobysław Stawczyk (w Warszawie) i Franciszek Szymura (w Łodzi). Sportowcy reprezentowali nie kluby, lecz zrzeszenia sportowe: AZS, Budowlani, CWKS, Górnik, Gwardia, Kolejarz, LZS, Ogniwo, Spójnia, Stal, P. O. „Służba Polsce”, Unia oraz Włókniarz. Nagrodę prezydenta dla najlepszego stowarzyszenia w lekkoatletyce i nagrodę premiera za zwycięstwo w gimnastyce otrzymała ZS Gwardia. Marszałek Rokosowski przyznał nagrodę w strzelaniu Centralnemu Klubowi Sportowemu. Na zakończenie Spartakiady list do Prezydenta Rzeczypospolitej Polskiej Bolesława Bieruta odczytała mistrzyni Polski Maria Ilwicka.
Były to mistrzostwa Polski w tych dyscyplinach. Oprócz tego rozegrano zawody w jeździectwie, a także mecze półfinałowe i finałowy Pucharu Polski w piłce nożnej.
Rozegrano je w dziewięciu dyscyplinach:

</doc>
<doc id="1463423" url="https://pl.wikipedia.org/wiki?curid=1463423" title="Robert Förster">
Robert Förster

Robert Förster (ur. 27 stycznia 1978 w Markkleebergu) – niemiecki kolarz szosowy, zawodnik grupy UCI Professional Continental Teams UnitedHealthcare.
W zawodowym peletonie ściga się od 2001 roku. Wśród najważniejszych sukcesów znanego sprintera są trzykrotne etapowe zwycięstwa w Giro d'Italia i jedno zwycięstwo na etapie Vuelta a España.

</doc>
<doc id="1463424" url="https://pl.wikipedia.org/wiki?curid=1463424" title="Robert Foerster">
Robert Foerster



</doc>
<doc id="1463425" url="https://pl.wikipedia.org/wiki?curid=1463425" title="Katedra w Bradze">
Katedra w Bradze

Katedra w Bradze (port. Sé de Braga) – katedra rzymskokatolicka w Bradze, w Portugalii wybudowana w 1070 roku po zakończeniu rekonkwisty. Świątynia pierwotnie romańska, wzbogacona została z biegiem czasu o elementy gotyckie, renesansowe i barokowe. Najstarszą częścią konstrukcji jest wejście od strony południowej. Katedra jest głównym ośrodkiem katolicyzmu w Portugalii.

</doc>
<doc id="1463427" url="https://pl.wikipedia.org/wiki?curid=1463427" title="Nuclear Fire">
Nuclear Fire

Nuclear Fire – trzeci album studyjny niemieckiego zespołu Primal Fear wydany w styczniu 2001 roku. Muzyka na nim zaprezentowana to heavy metal przypominający dokonania Judas Priest, szczególnie z płyty Painkiller. Płyta wspięła się na 37. miejsce na listach najpopularniejszych albumów w Niemczech.
Informacje o albumie.
miks i realizacja nagrań w House of Music Studios (Niemcy)

</doc>
<doc id="1463429" url="https://pl.wikipedia.org/wiki?curid=1463429" title="Epsilon Leonis">
Epsilon Leonis

 
Epsilon Leonis ("ε Leo") – gwiazda w gwiazdozbiorze Lwa, odległa o około 246 lat świetlnych od Słońca.
Nazwa.
Gwiazda nie ma powszechnie używanej nazwy własnej. Arabowie nazywali tę gwiazdę opisowo , co oznacza „południowa [gwiazda] głowy Lwa”. Z wyrażenia tego utworzono rzadko stosowaną nazwę Algenubi („południowa”).
Charakterystyka obserwacyjna.
Jest to piąta co do jasności gwiazda konstelacji. Jej obserwowana wielkość gwiazdowa to 2,98.
Charakterystyka fizyczna.
Epsilon Leonis to jasny żółty olbrzym, gwiazda typu widmowego G1. Ma temperaturę 5300 K i jasność 360 razy większą niż jasność Słońca. Jej promień jest 23 razy większy niż promień Słońca, a masa cztery razy większa niż masa Słońca. Gwiazda zaczęła życie około 165 milionów lat temu jako gorętsza przedstawicielka typu widmowego B4 i opuściła już ciąg główny. Przejawia nieznaczne wahania jasności (około 0,1m) z okresem kilku dni, typowe dla cefeid.

</doc>
<doc id="1463430" url="https://pl.wikipedia.org/wiki?curid=1463430" title="Liutprand z Cremony">
Liutprand z Cremony

Liutprand z Cremony (ur. ok. 920 w Pawii, zm. ok. 970 w Konstantynopolu) – włoski podróżnik, dyplomata i historyk. Pochodził ze szlacheckiej rodziny mieszkającej w Pawii, tam też został diakonem. Później przebywał na dworze Hugona z Prowansji, a jego następca Berengar II wysłał go jako ambasadora do Konstantynopola. Liutprand popadł jednak w konflikt z Berengarem i musiał szukać schronienia na dworze Ottona I. Przez Ottona został mianowany biskupem Cremony i uzyskał znaczący wpływ na politykę Niemiec względem Italii i Państwa Kościelnego. W roku 968 został wysłany ponownie do Konstantynopola, tym razem z misją przygotowania małżeństwa syna Ottona z córką cesarza bizantyjskiego Romana II. Napisał również historię Europy obejmująca okres od 888 do 962. Ponadto w "Relatio de legatione Constantinopolitana" zawarł swoje wspomnienia z misji na dworze bizantyjskim z roku 958.

</doc>
<doc id="1463431" url="https://pl.wikipedia.org/wiki?curid=1463431" title="Algenubi">
Algenubi



</doc>
<doc id="1463432" url="https://pl.wikipedia.org/wiki?curid=1463432" title="Pokrzewka aksamitna">
Pokrzewka aksamitna

Pokrzewka aksamitna ("Curruca melanocephala") – gatunek niewielkiego ptaka z rodziny pokrzewek (Sylviidae). Występuje w krajach śródziemnomorskich – w południowej Europie, północnej Afryce i na Bliskim Wschodzie. Do Polski zalatuje wyjątkowo; odnotowano trzy stwierdzenia – w kwietniu 2001, maju 2005 i maju 2016 roku, to ostatnie miało miejsce w Krynicy Morskiej. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1789 roku Johann Friedrich Gmelin w 13. edycji linneuszowskiego "Systema Naturae". Autor nadał mu nazwę "Motacilla melanocephala", a jako miejsce typowe wskazał Sardynię. Obecnie gatunek umieszczany jest w rodzaju "Curruca", dawniej bywał też zaliczany do rodzaju "Sylvia".
Podgatunki i zasięg występowania.
Zwykle wyróżnia się pięć podgatunków "C. melanocephala":
Podgatunek "leucogastra" bywa niekiedy synonimizowany z podgatunkiem nominatywnym.
Status i ochrona.
IUCN uznaje pokrzewkę aksamitną za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 25–54 miliony dorosłych osobników. Globalny trend liczebności populacji uznawany jest za wzrostowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1463434" url="https://pl.wikipedia.org/wiki?curid=1463434" title="Bitis cornuta">
Bitis cornuta

Bitis cornuta – gatunek jadowitego węża z rodziny żmijowatych (Viperidae).
Opis.
Mała i gruba, osiąga długość 30–50 cm. Zanotowany rekord wynosił 75 cm.
Występowanie.
Obszar brzegowy południowo-zachodniej Namibii do zachodniej i południowo-zachodniej części Kraju Przylądkowego w Południowej Afryce. Oprócz tego kilka izolowanych populacji we wschodnim Kraju Przylądkowym. Lokalizacja typowa: "Cap de Bonne-espérance" (Przylądek Dobrej Nadziei, RPA), zgodnie z zapiskami Pattersona, który dokonał obserwacji w Namaqualand 1 września 1779.
Siedlisko.
Preferuje skaliste pustynne rejony, których szatę roślinną stanowią niskie sukulenty oraz stoki górskie z wrzosowiskami.
Behawior.
Ma nerwowe usposobienie. Zaniepokojona syczy głośno i miota się energicznie, podnosząc większą część ciała ponad grunt.
Trzymana w niewoli łagodnieje.
Podgatunki.
Do niedawna wyróżniano dwa podgatunki, obecnie "B. c. albanica" został podniesiony do rangi gatunku.

</doc>
<doc id="1463436" url="https://pl.wikipedia.org/wiki?curid=1463436" title="Autostrada A8 (Chorwacja)">
Autostrada A8 (Chorwacja)

Autostrada A8 ("Autocesta A8", "Učka autocesta") – budowana autostrada w Chorwacji, łącząca miasto Rovinj na półwyspie Istria (węzeł Kanfanar) z węzłem autostrady A7 w miejscowości Matulji na przedmieściach Rijeki. Obecnie na całej długości posiada status drogi ekspresowej ("Brza Cesta B8"). Trwają prace nad przekształceniem jej w autostradę, polegające na dobudowaniu drugiej jezdni. Prace mają się zakończyć w 2012 roku.

</doc>
<doc id="1463441" url="https://pl.wikipedia.org/wiki?curid=1463441" title="Bitis">
Bitis

Bitis – rodzaj jadowitego węża z podrodziny żmij (Viperinae) w rodzinie żmijowatych (Viperidae). 
Zasięg występowania.
Rodzaj obejmuje gatunki występujące w Afryce (Algieria, Maroko, Sahara Zachodnia, Mauretania, Senegal, Gambia, Gwinea Bissau, Gwinea, Sierra Leone, Liberia, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Sudan, Erytrea, Somalia, Etiopia, Sudan Południowy, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini, Lesotho i Południowa Afryka) i na Półwyspie Arabskim (Arabia Saudyjska, Jemen i Oman). 
Systematyka.
Podział systematyczny.
Do rodzaju należą następujące gatunki: 

</doc>
<doc id="1463443" url="https://pl.wikipedia.org/wiki?curid=1463443" title="Jiri Vanek">
Jiri Vanek



</doc>
<doc id="1463450" url="https://pl.wikipedia.org/wiki?curid=1463450" title="Molenna Opieki Matki Bożej w Borysowie">
Molenna Opieki Matki Bożej w Borysowie

Molenna pod wezwaniem Opieki Matki Bożej – molenna staroobrzędowców w Borysowie, położona przy ulicy Dzierżyńskiego we wschodniej części starego miasta. Znajduje się na dawnym cmentarzu miejskim ok. 500 m od prawosławnego soboru Zmartwychwstania Pańskiego.
Obiekt zbudowano w końcu XVIII w. jako kaplicę unicką na miejscu dawnego prawosławnego monasteru Zmartwychwstania Pańskiego. W 1812 została odnowiona, jednocześnie zmieniono jej wezwanie na św. Andrzeja. W 1826 odbył się kolejny remont świątyni, tym razem z inicjatywy Tekli Szatiłowej – żony horodniczego borysowskiego. W 1910 drewniana świątynia spróchniała. 
W 1933 r. władze stalinowskie zamknęły świątynię (wówczas cerkiew prawosławną); na jej ponowne otwarcie zezwoliły jednak niemieckie władze okupacyjne w 1942. Jedenaście lat później cerkiew została odremontowana, m.in. pokryto ją blaszanym dachem.
W latach 90. XX w. obiekt został przekazany staroobrzędowcom i jako molenna nosi wezwanie Opieki Matki Bożej.

</doc>
<doc id="1463451" url="https://pl.wikipedia.org/wiki?curid=1463451" title="Szanowni Państwo X">
Szanowni Państwo X

Szanowni Państwo X (ang. "The X’s", 2005-2006) – amerykański serial animowany, którego twórcą jest Carlos Ramos.
Fabuła.
Serial opowiada o rodzinie superszpiegów, którym grozi utrata pracy za nieumiejętne skrywanie swojej tożsamości. Rodzina X pracuje dla ściśle tajnej organizacji SUPERIOR, która pozostaje w nieustannym konflikcie z inną organizacją szpiegowską o nazwie S.N.A.F.U.
Wersja polska.
Wersja polska: na zlecenie Nickelodeon Polska – Studio START INTERNATIONAL POLSKA
Reżyseria: Paweł Galia
Dialogi polskie: Magdalena Dwojak
Dźwięk i montaż: Rafał Wiszowaty
Kierownik produkcji: Dorota Nyczek
Udział wzięli:
W pozostałych rolach:
Premiera w Polsce.
Serial miał swoją premierę 6 grudnia 2008 roku. Pierwotnie był zapowiedziany na 17 listopada 2008 roku, lecz ze względu na problemy techniczne został wyemitowany z siedemnastodniowym opóźnieniem.
Zbanowany odcinek.
Nickelodeon Polska miał wyemitować premierę drugiego epizodu w odcinku 5 pt. "Mission: Irresponsible", lecz nadawca wycofał go z dystrybucji telewizyjnej w Polsce, ponieważ najprawdopodobniej był uznany za zbyt brutalny i mający bardzo zły wpływ na rozwój psychiczny dzieci i młodzieży. Zamiast niego był drugi epizod z 4 odcinka "Partnerzy w nieszczęściu".
Odcinki.
Premiera serialu w Polsce na kanale Nickelodeon Polska:

</doc>
<doc id="1463453" url="https://pl.wikipedia.org/wiki?curid=1463453" title="Anomalepididae">
Anomalepididae



</doc>
<doc id="1463454" url="https://pl.wikipedia.org/wiki?curid=1463454" title="Anomalepidae">
Anomalepidae



</doc>
<doc id="1463457" url="https://pl.wikipedia.org/wiki?curid=1463457" title="Sylvia melanocephala">
Sylvia melanocephala



</doc>
<doc id="1463458" url="https://pl.wikipedia.org/wiki?curid=1463458" title="Autostrada A9 (Chorwacja)">
Autostrada A9 (Chorwacja)

Autostrada A9 () – budowana autostrada w Chorwacji, łącząca miasto Pula na półwyspie Istria z przejściem na granicy ze Słowenią w miejscowości Kaštel. Status dwujezdniowej autostrady posiada 23-kilometrowy odcinek z Puli do węzła Kanfanar. 14 czerwca 2011 oddano do użytku drugą, wschodnią nitkę na odcinku Kanafar - Plovanija i również ten odcinek uzyskał status płatnej autostrady. Została zniesiona oddzielna opłata za przejazd mostem nad rzeką Mirna - włączono ją w opłatę autostradową.

</doc>
<doc id="1463459" url="https://pl.wikipedia.org/wiki?curid=1463459" title="Typhlopidae">
Typhlopidae



</doc>
<doc id="1463461" url="https://pl.wikipedia.org/wiki?curid=1463461" title="Bitwa pod Muehlhausen">
Bitwa pod Muehlhausen



</doc>
<doc id="1463463" url="https://pl.wikipedia.org/wiki?curid=1463463" title="Marcin Kamieniecki (zm. 1439)">
Marcin Kamieniecki (zm. 1439)

Marcin Kamieniecki z Wielopola herbu Pilawa (ur. ok. 1380 r., zm. w 1439 r.) – właściciel i obrońca Zamku kamienieckiego, Zamku w Dobczycach i 16 wsi, polski rycerz i szlachcic.
Biografia.
W 1408 po ojcu Klemensie odziedziczył jako jego syn, cały majątek. 
W 1410 prowadził spory z mieszczanami z Krosna aż król Władysław Jagiełło musiał rozgraniczać jego dobra od przedmieścia krośnieńskiego na rzece Głębokiej do ujścia do Wisłoka. Jan Długosz pisał o nim, że za gwałty i występki Król odebrał mu Dobczyce i inne dobra w rejonie krośnieńskim. Jednak komisja królewska oddała mu Zamek kamieniecki w 1427 roku. W 1423 roku nabył Wielopole, natomiast w 1428 Komorniki, Niezdów, Bukownik i Wolicę sprzedał Piotrowi Kotkowi.
W 1448 po śmierci Marcina, trzej jego synowie, bracia: Mikołaj, Marcin i Henryk przeprowadzili między sobą dobrowolny podział dóbr Korczyna wraz z zamkiem „Kamieńcem”, oraz wsiami: Węglówką, Szklarami, Kombornią, Jabłonicą i Zawadą, która dostała się Henrykowi Kamienieckiemu.
Życie prywatne.
Marcin Kamieniecki był synem Klemensa Moskarzewskiego i Elżbiety nieznanej z nazwiska. Około roku 1400 wziął ślub z Katarzyną Kot herbu Pilawa, mieli razem czterech synów: Piotra, Mikołaja, Marcina i Henryka oraz trzy córki: Katarzynę, Dorotę i Małgorzatę. Według niektórych źródeł mógł mieć jeszcze dwóch synów: Jana i Klemensa.

</doc>
<doc id="1463464" url="https://pl.wikipedia.org/wiki?curid=1463464" title="Katedra Świętego Mikołaja w Lublanie">
Katedra Świętego Mikołaja w Lublanie

Katedra Świętego Mikołaja (słoweń. "Stolnica svetega Nikolaja v Ljubljani", "stolna in župnijska cerkev sv. Miklavža") – katedra rzymskokatolicka w Lublanie, stolicy Słowenii. 
Historia.
W 1262, w miejscu obecnej katedry, stała romańska bazylika, trójnawowa, z trzema apsydami. W 2. połowie XIV wieku została ona rozbudowana w stylu gotyckim. Wówczas kościół otrzymał wydłużone prezbiterium oraz wieżę w fasadzie. Kolejna znacząca przebudowa miała miejsce po ustanowieniu diecezji w Lublanie (1461), wówczas m.in. podwyższono ściany, wykonano gotyckie sklepienia i nowy dach. W latach 1476–1484 nad głównym wejściem zbudowano tzw. kościół górny, połączony z siedzibą diecezji korytarzem prowadzącym przez dzwonnicę. Empora z kościołem górnym wsparta była na czterech kolumnach nawy głównego kościoła. Kościół główny (dolny) posiadał wówczas oprócz ołtarza głównego św. Mikołaja, dziesięć ołtarzy bocznych. 
Stan techniczny kościoła w XVII wieku był bardzo zły. Dlatego, z inicjatywy biskupa Jožefa Rabatta, wykonano projekt nowej barokowej katedry, jednakże z powodu braku środków wybudowano jedynie nowe prezbiterium (1674–1675). 
Kolejne prace zainicjował wikariusz generalny diecezji lublańskiej Janez Anton Dolničar. W latach 1701–1706 zburzono starą część kościoła i wybudowano nowy wzorowany na rzymskim kościele Il Gesu. Budowę zaplanował mediolański architekt kapucynów Florentiano, po jego śmierci projekt dokończył rzymski architekt Andrea Pozzo. Z powodu braku środków nie wykonano kopuły na skrzyżowaniu naw. Miejsce to nakryto drewnianą ramą, którą od strony wnętrza pokryto malarstwem iluzjonistycznym. 
W latach 1705–1706 do fasady zaprojektowanej przez Andrea Pozzo dostawiono dwie wieże według projektu malarza Giulio Quaglio, ich forma wzorowana była na wieżach katedry w Salzburgu. 
Katedra została poświęcona 8 maja 1707.
W 1841 wybudowano kopułę na skrzyżowaniu naw.
W 1859 z inicjatywy proboszcza Jožefa Zupana całkowicie odnowiono wnętrze kościoła. Malowidła zostały oczyszczone, a ściany wyłożono sztucznymi marmurami: czerwonym oraz białym na wzór marmurów z Carrary. Prace wykonali bracia Torazzo z Triestu. Kapitele pilastrów i sztukaterie pokrył złoceniami mistrz z Lublany Götzl. 
Architektura i wyposażenie.
Obecna barokowa świątynia pochodzi z początku XVIII wieku. 
Portal główny pochodzi z 1706, wykonał go kamieniarz Francesco Bombasi. 
Wnętrze kościoła (transept i prezbiterium) w 1703 ozdobił polichromiami Giulio Quaglio. On też namalował na skrzyżowaniu naw pozorną kopułę, a do 1706 pokrył malowidłami całe wnętrze nawy. W 1841 wybudowano kopułę, której wnętrze w latach (1843-1844 ozdobił malowidłami Matevž Langus. 
Wśród barokowego wyposażenia kościoła wyróżnia się ołtarz główny oraz stalle kanonickie, dzieło Francesca Robby. 
Na pamiątkę wizyty Jana Pawła II w Słowenii (16–19 maja 1996) w katedrze ufundowano dwoje drzwi z brązu. Koncepcję drzwi (głównych przedstawiających 1250 lat chrześcijaństwa w Słowenii i bocznych obrazujących historię diecezji w Lublanie) opracował Franci Petrič, zrealizowali ją rzeźbiarze Tone Demšar (drzwi główne) oraz Mirsad Begić i Borut Kamšek (drzwi boczne). 

</doc>
<doc id="1463469" url="https://pl.wikipedia.org/wiki?curid=1463469" title="Bitwa pod Aylesford">
Bitwa pod Aylesford

Bitwa pod Aylesford – bitwa stoczona w 455 roku między Anglosasami a Brytami w pobliżu Aylesford w hrabstwie Kent.
"Kronika anglosaska", którą zaczęto spisywać w IX wieku, pisze o bitwie:

</doc>
<doc id="1463474" url="https://pl.wikipedia.org/wiki?curid=1463474" title="Locumba">
Locumba

Locumba – miasto w Peru, w regionie Tacna, w prowincji Jorge Besadre. W 2008 liczyło 667 mieszkańców.

</doc>
<doc id="1463477" url="https://pl.wikipedia.org/wiki?curid=1463477" title="Tarata">
Tarata

Tarata – miasto w Peru, w regionie Tacna, stolica prowincji Tarata.
W 2008 liczyło 2 821 mieszkańców.

</doc>
<doc id="1463478" url="https://pl.wikipedia.org/wiki?curid=1463478" title="Port lotniczy Ubari">
Port lotniczy Ubari

Port Lotniczy Ubari – regionalny port lotniczy położony w Ubari, w Libii.

</doc>
<doc id="1463479" url="https://pl.wikipedia.org/wiki?curid=1463479" title="NFI Hetman">
NFI Hetman



</doc>
<doc id="1463480" url="https://pl.wikipedia.org/wiki?curid=1463480" title="Popenaias popeii">
Popenaias popeii

Popenaias popeii − gatunek małża z rodziny skójkowatych (Unionidae) zagrożonego wyginięciem.
Występowanie.
Wody słodkie w USA.

</doc>
<doc id="1463487" url="https://pl.wikipedia.org/wiki?curid=1463487" title="Feliks Julian Nowicki">
Feliks Julian Nowicki

Feliks Julian Nowicki (zm. 1912) - fortepianmistrz, majster cechowy, podstarszy i starszy cechu. W 1888 r. uzyskał tytuł majstra cechowego za pianino zbudowane pod okiem A. Janiszewskiego i J. Dutza. Od 1880 roku prowadził warsztat, poszerzając jego działanie w 1882 r. o produkcje fortepianów i pianin. Wytwórnia Nowickiego mieściła się w Warszawie przy ul: Chmielnej 9. Fabryka dynamicznie rozwijała się, zyskując uznanie i renomę. Pod koniec XIX w. posiadała filie w: Sosnowcu, Białymstoku i Łomży, po 1900 r. w Piotrkowie, Łodzi, Lublinie i Kamieńcu Podolskim.
Znany był również ze stylowych, pięknie zdobionych snycerką obudów instrumentów. Ponad połowę produkcji eksportował do Rosji. W 1902 r. wytwórnia Nowickiego zbudowała 50 fortepianów i 100 pianin przy zatrudnieniu 28 osób.
Po śmierci pryncypała (1912 r.) do około 1939 r. fabrykę prowadzili z mniejszym powodzeniem spadkobiercy. Zajmowali się głównie naprawami i wynajmem instrumentów.
Do dzisiaj zachowało się wiele instrumentów Nowickiego, m.in. neorenesansowe pianino wykonane na wystawę paryską w 1902 r., obecnie własność RTV Warszawa.
Numery seryjne produkcji.
Na podstawie książki B. Vogla "Historia muzyki polskiej" tom X "Fortepian polski"

</doc>
<doc id="1463488" url="https://pl.wikipedia.org/wiki?curid=1463488" title="Mistrzostwa Polski Seniorów w Lekkoatletyce 1951">
Mistrzostwa Polski Seniorów w Lekkoatletyce 1951

27. Mistrzostwa Polski Seniorów w Lekkoatletyce – zawody, które rozgrywane były w Warszawie na Stadionie Wojska Polskiego między 9 a 16 września 1951. Odbyły się w ramach Spartakiady 1951 r., w związku z czym lekkoatleci reprezentowali nie kluby sportowe, lecz zrzeszenia. Poniżej podane są jednak kluby, w których startowali medaliści (z wyjątkiem sztafet).
Biegi przełajowe.
23. mistrzostwa Polski w biegach przełajowych rozegrano 20 maja w Olsztynie. Kobiety rywalizowały na dystansie 1,2 kilometra, a mężczyźni na 5 km.
Wieloboje.
Mistrzostwa w pięcioboju mężczyzn i trójboju kobiet zostały rozegrane 24 czerwca w Łodzi, a w dziesięcioboju mężczyzn i pięcioboju kobiet 29 i 30 września w Elblągu.
Bieg maratoński.
Mistrzostwa Polski w biegu maratońskim mężczyzn rozegrano 30 września w Elblągu.

</doc>
<doc id="1463490" url="https://pl.wikipedia.org/wiki?curid=1463490" title="Katedra Świętego Daniela w Celju">
Katedra Świętego Daniela w Celju

Katedra Świętego Daniela (słoweń. "Stolnica svetega Danijela") – katedra rzymskokatolicka w słoweńskim Celju. 
Jedna z najstarszych świątyń w mieście, zbudowana na początku XIV wieku w stylu gotyckim. Posiada bogate wyposażenie wnętrza. Znajduje się przy staromiejskim Placu Głównym ("Glavni trg").

</doc>
<doc id="1463493" url="https://pl.wikipedia.org/wiki?curid=1463493" title="Prattville (Alabama)">
Prattville (Alabama)

Prattville – miasto w Stanach Zjednoczonych, w stanie Alabama, stolica hrabstwa Autauga. W 2008 liczyło 33 369 mieszkańców.

</doc>
<doc id="1463494" url="https://pl.wikipedia.org/wiki?curid=1463494" title="Roland Dorgelès">
Roland Dorgelès

Roland Dorgelès, właśc. Roland Lecavelé (ur. 15 stycznia 1885 w Amiens, zm. 18 marca 1973 w Paryżu) – francuski pisarz, członek Académie Goncourt (od 1929). Jego najbardziej znana książka to "Les croix de bois" (1919, "Drewniane krzyże"), w której przedstawił, m.in. na podstawie własnych przeżyć, przejmujący opis I wojny światowej. Otrzymał za nią Prix Femina. Opisywał też życie paryskiej cyganerii (np. "Montmartre, mon pays", 1925).

</doc>
<doc id="1463496" url="https://pl.wikipedia.org/wiki?curid=1463496" title="Bay Minette">
Bay Minette

Bay Minette – miasto w Stanach Zjednoczonych, w stanie Alabama, stolica hrabstwa Baldwin. W 2008 liczyło 7 582 mieszkańców.

</doc>
<doc id="1463499" url="https://pl.wikipedia.org/wiki?curid=1463499" title="Roland Dorgeles">
Roland Dorgeles



</doc>
<doc id="1463500" url="https://pl.wikipedia.org/wiki?curid=1463500" title="Metaksa">
Metaksa



</doc>
<doc id="1463502" url="https://pl.wikipedia.org/wiki?curid=1463502" title="Anniston (Alabama)">
Anniston (Alabama)

Anniston – miasto w Stanach Zjednoczonych, w stanie Alabama, stolica hrabstwa Calhoun. Według spisu w 2020 roku liczy 21,6 tys. mieszkańców.

</doc>
<doc id="1463503" url="https://pl.wikipedia.org/wiki?curid=1463503" title="Roland Lecavelé">
Roland Lecavelé



</doc>
<doc id="1463505" url="https://pl.wikipedia.org/wiki?curid=1463505" title="Roland Lecavele">
Roland Lecavele



</doc>
<doc id="1463510" url="https://pl.wikipedia.org/wiki?curid=1463510" title="Greenville (Alabama)">
Greenville (Alabama)

Greenville – miasto w Stanach Zjednoczonych, w stanie Alabama, stolica hrabstwa Butler. W 2008 liczyło 7 140 mieszkańców.

</doc>
<doc id="1463512" url="https://pl.wikipedia.org/wiki?curid=1463512" title="La Fayette (Alabama)">
La Fayette (Alabama)

La Fayette – miasto w stanie Stanach Zjednoczonych, w stanie Alabama, stolica hrabstwa Chambers. W 2008 liczyło 3 054 mieszkańców.

</doc>
<doc id="1463514" url="https://pl.wikipedia.org/wiki?curid=1463514" title="Tinker Bell">
Tinker Bell



</doc>
<doc id="1463517" url="https://pl.wikipedia.org/wiki?curid=1463517" title="Centre (Alabama)">
Centre (Alabama)

Centre – miasto w Stanach Zjednoczonych, w stanie Alabama, stolica hrabstwa Cherokee. W 2008 liczyło 3 509 mieszkańców.

</doc>
<doc id="1463518" url="https://pl.wikipedia.org/wiki?curid=1463518" title="Green500">
Green500

Green500 – ranking najbardziej energooszczędnych superkomputerów na świecie, publikowany dwa razy w roku na podstawie listy TOP500. W rankingu uwzględniane są jedynie superkomputery spośród 500 dysponujących w danym roku największą na świecie mocą obliczeniową. Pierwszy ranking został opublikowany w 2007. Od 2013 lista jest prezentowana razem z listą TOP500.
Historia.
Poniższa lista przedstawia rekordy energooszczędności uzyskiwane przez superkomputery w kolejnych latach.

</doc>
<doc id="1463521" url="https://pl.wikipedia.org/wiki?curid=1463521" title="Baleka Mbete">
Baleka Mbete

Baleka Mbete (ur. 24 września 1949) – południowoafrykańska polityk, przewodnicząca Zgromadzenia Narodowego RPA od 2004 do 2008 i ponownie od 21 maja 2014. Wiceprezydent RPA od 25 września 2008 do 9 maja 2009.
Życiorys.
Baleke Mbete w 1973 ukończyła kolegium nauczycielskie "Lovedale Teachers’ College" i następnie pracowała w szkole w Durbanie.
Po opuszczeniu RPA w 1976, pracowała jako nauczycielka w Mbabane w Suazi. Rozpoczęła wówczas działalność w Afrykańskim Kongresie Narodowym (ANC). Jako jego członkini przebywała w Dar es Salaam, Nairobi, Gaborone, Harare i w Lusace.
W latach 1991–1993 była sekretarzem generalnym Ligi Kobiet ANC. Od 1994 do 2004 zajmowała stanowisko wiceprzewodniczącej Zgromadzenia Narodowego RPA. Od 2004 pełni funkcję przewodniczącej (spikera) Zgromadzenia Narodowego. Mbete była również członkiem Parlamentu Afrykańskiego UA. W 2007 objęła stanowisko zastępcy sekretarza generalnego ANC.
Kandydatura Baleki Mbete była wymieniana jako jedna z możliwych do objęcia urzędu szefa państwa po rezygnacji ze stanowiska prezydenta Thabo Mbekiego. 25 września 2005 nowo obrany prezydent Kgalema Motlanthe mianował Mbete wiceprezydentem RPA. Równocześnie na stanowisku przewodniczącego parlamentu zastąpiła ją Gwen Mahlangu-Nkabinde. Mbete pełniła funkcję wiceprezydenta do czasu powołania nowego rządu prezydenta Zumy w maju 2009.

</doc>
<doc id="1463523" url="https://pl.wikipedia.org/wiki?curid=1463523" title="Autostrady w Chorwacji">
Autostrady w Chorwacji

Autostrady w Chorwacji (chor. l.poj. "autocesta", l.mn. "autoceste") – sieć głównych dróg krajowych o dopuszczalnej prędkości 130 km/h. Według chorwackiej definicji autostrada to droga posiadająca co najmniej trzy pasy ruchu w każdym kierunku (włączając pas awaryjny), o górnym ograniczeniu prędkości nie niższym niż 80 km/h i oznakowana specjalnym znakiem drogowym (po prawej).
Oznaczenia kodów autostrad składają się z litery A oraz liczby wpisanych w nieforemny zielony sześciokąt, analogicznie do np. greckiego oznakowania. Niektóre autostrady posiadają również nieformalne nazwy, np. "Dalmatina" czy "Slavonika."
Lista autostrad w Chorwacji.
Istniejące.
Lista opracowana na podstawie oficjalnego wykazu, opublikowanego w Narodne novine:
Planowane.
Aktualnie istnieją plany budowy jednej nowej autostrady:

</doc>
<doc id="1463526" url="https://pl.wikipedia.org/wiki?curid=1463526" title="William Trost Richards">
William Trost Richards

William Trost Richards (ur. 14 listopada 1833 w Filadelfii, zm. 8 listopada 1905 w Newport) – amerykański malarz pejzażysta związany z Hudson River School i amerykańskimi prerafaelitami.
Życiorys.
Urodził się w Filadelfii, początkowo pracował jako projektant i ilustrator wyrobów metaloplastycznych. Krótko studiował malarstwo i rysunek u niemieckiego artysty Paula Webera (1823-1916), prawdopodobnie miał też kilka lekcji na Pennsylvania Academy of the Fine Arts. W latach 1855–1856 przebywał w Europie m.in. w Düsseldorfie, gdzie poznał tamtejszą szkołę krajobrazu. Pierwszą większą wystawę miał w New Bedford w 1858, zorganizował ją Albert Bierstadt. Wystawiał w National Academy of Design w latach 1861–1899 i w Brooklyn Art Association od 1863 do 1885. W 1871 został pełnoprawnym członkiem National Academy. Był żonaty z poetką Anną Matlack, z którą miał ośmioro dzieci. Mieszkał w Germantown w Pensylwanii, później przeniósł się do Newport w Rhode Island. Kilkakrotnie wyjeżdżał do Europy w celu poznania nowych trendów w malarstwie. Zmarł w Newport w 1905.
Twórczość.
Richards tworzył niemal wyłącznie pejzaże posługując się techniką olejną i akwarelą. Początkowo malował Góry Białe w New Hampshire. Jego prace odznaczały się odejściem od romantycznej stylizacji typowej dla malarzy Hudson River School, na rzecz topograficznej dokładności w przedstawianiu szczegółów. W miarę upływu lat artysta zaczął zajmować się tematyką morską, rezygnując z malarstwa olejnego na rzecz akwareli. Jego prace eksponowane są w wielu galeriach amerykańskich m.in. w National Gallery, Metropolitan Museum of Art, Wadsworth Atheneum, Philadelphia Museum of Art, Yale University Art Gallery i Brooklyn Museum of Art.

</doc>
<doc id="1463528" url="https://pl.wikipedia.org/wiki?curid=1463528" title="Prix Femina">
Prix Femina

Prix Femina – francuska nagroda literacka utworzona w 1904 z inicjatywy poetki Anny de Noailles oraz pisarki Judith Gautier (córki Teofila Gautier) przez 22 kobiety, współpracowniczki magazynu „La Vie heureuse”, wsparta później również przez czasopismo „Femina”. Wyniki są ogłaszane co roku w pierwszą środę listopada. W jury znajdują się wyłącznie kobiety, choć zwyciężyć mogą także mężczyźni.
Historia.
Nagroda powstała jako przeciwwaga dla „męskiej” Nagrody Goncourtów. Pierwotnie nosiła nazwę „Prix Vie heureuse”, od nazwy magazynu wydawanego przez wydawnictwo Hachette. Po raz pierwszy nagroda została przyznana w dniu 4 grudnia 1904 decyzją jury, liczącego 20 pań (dwukrotnie więcej, niż liczba mężczyzn w jury nagrody Goncourtów). Poza Anną de Noailles znalazły się w nim czołowe przedstawicielki francuskiej elity intelektualnej, m.in. Caroline de Broutelles (dyrektorka czasopisma), Julia Allard-Daudet (wdowa po pisarzu Alfonsie Daudecie), Jeanne Nette (żona Catulle Mendèsa), Lucie Faure (żona Georges’a Goyau), Séverine, Juliette Adam, Gabrielle Réval. W latach 20. XX w. zmieniono nazwę nagrody na obecną „Prix Femina” (lub „Prix Fémina”) – od nazwy wspierającego ją czasopisma utworzonego przez Pierre Lafitte'a. Liczbę członkiń jury ograniczono do 12.
Lista nagrodzonych.
Nagrody są przyznawane w trzech kategoriach: Prix Femina, Prix Femina Essai, Prix Femina Étranger (powieści zagraniczne).

</doc>
<doc id="1463531" url="https://pl.wikipedia.org/wiki?curid=1463531" title="Jubbulpuria">
Jubbulpuria



</doc>
<doc id="1463532" url="https://pl.wikipedia.org/wiki?curid=1463532" title="Sonic Syndicate">
Sonic Syndicate

Sonic Syndicate jest szwedzkim zespołem grającym melodic death metal / metalcore. Grupa została utworzona w 2002 roku pod nazwą Fallen Angels. Warto wspomnieć, iż na muzykę tworzoną przez ten stosunkowo młody zespół, największy wpływ miała późna twórczość innych zespołów melodic deathmetalowych takich jak Soilwork czy In Flames.
Początki kariery.
Sonic Syndicate został założony w roku 2002 przez Richarda, Rogera i Robina Sjunesson. Pierwotnie zespół nosił nazwę Fallen Angels (Upadłe Anioły) i to właśnie pod tą nazwą grupa nagrała swoje pierwsze trzy dema - "Fall from Heaven", "Black Lotus" i "Extinction". Trzy lata później zespół podpisał kontrakt z wytwórnią Pivotal Rockordings.
Gdy umowa wygasła, Fallen Angels zmienili nazwę na tę, pod którą występują do tej pory - Sonic Syndicate. Niedługo po tym zespół nagrał swój debiutowy album "Eden Fire".
Pierwsze trasy koncertowe.
Pierwsza trasa, mająca miejsce tylko w Szwecji, nastąpiła po wydaniu "Eden Fire", a jej celem było wypromowanie płyty.
Na początku lutego 2006, w czasie koncertowania z inną grupą muzyczną o nazwie 'Avatar', perkusista Kristoffer Bäcklund postanowił opuścić Sonic Syndicate. Na jego miejsce grupa przyjęła Johna Bengtssona, który gra w niej do dziś. Rok 2006 obfitował także w inne wydarzenia - Andreas Mårtensson (klawiszowiec) poszedł w ślady Kristoffera i odszedł od zespołu, lecz niedługo potem jego brak zrekompensowało przyłączenie się do grupy Rolanda Johanssona, który został ogłoszony drugim wokalistą Sonic Syndicate. Zespół zakończył trasę koncertową w marcu, by następnie zaszyć się w studiu w celu stworzenia kolejnych utworów.
Późnym listopadem roku 2007, błyskawicznie pnący się w górę członkowie Sonic Syndicate dołączyli do trasy koncertowej death-metalowej grupy Amon Amarth, która niedługo potem zaczęła dzielić koncertową scenę z innym zespołem - Himsa.
Nieco później, już w roku 2008, Sonic Syndicate ruszył w trasę razem z Nightwish - popularnym fińskim zespołem grającym metal symfoniczny.
Kontrakt z 'Nuclear Blast' i nowy materiał muzyczny.
Latem 2006 roku, szwedzka grupa dostała się do konkursu zorganizowanego przez wytwórnię Nuclear Blast. Sonic Syndicate pokonał ponad 1,500 innych zespołów i stanął na podium razem z pozostałymi dwoma zwycięzcami. Nagrodą był kontrakt płytowy oferowany właśnie przez Nuclear Blast.
W listopadzie Sonic Syndicate odwiedził studio Black Lounge, by tam nagrać swój kolejny album. Pomóc im w tym miał gitarzysta zespołu Scar Symmetry, Jonas Kjellgren.
Nowej płycie, wydanej 18 maja 2007, nadano nazwę 'Only Inhuman'. Niedługo po tym, grupa nagrała swój pierwszy teledysk, do głównego singla noszącego tytuł - 'Denied'. W tworzeniu wideoklipu uczestniczył Patric Ullaeus, dosyć popularny w kręgach szwedzkiego death-metalu reżyser.
Wokaliści zyskującego popularność zespołu - Richard Sjunnesson i Roland Johansson - pokazali swe możliwości na kompilacyjnym albumie opierającym się na pomyśle Roadrunner United, zatytułowanym 'Nuclear Blast All-Stars: Out of the Dark', gdzie zaśpiewali akompaniowani przez byłego gitarzystę Soilwork, Petera Wichers.
Nie minęło dużo czasu od nagrania drugiej płyty, kiedy Sonic Syndicate został poproszony o udział w otwarciu Wacken Open Air Festival 2007;
Ostatnimi czasy zespół udzielał się w różnych projektach, między innymi 'Darkness over X-Mas Tour' gdzie zagrał z Caliban, a także Heaven Shall Burn. Grupa potwierdziła także swoje uczestnictwo w wiosennej trasie Nightwish, z którym to zawitają do Stanów Zjednoczonych.
W marcu 2008, Sonic Syndicate zaczął pierwsze nagrania do nowego albumu, pod okiem Jonasa Kjellgrena. Album nie otrzymał jeszcze wtedy oficjalnej nazwy, wiadome było jednak, że zostanie on nagrany w studiu Black Lounge znajdującym się w szwedzkim mieście Avesta.
19 września 2008, nakładem wydawnictwa Nuclear Blast ukazała się najnowsza płyta zespołu - Love and Other Disasters. Pierwszym wideoklipem ją promującym był 'Jack of Diamonds'.
29 sierpnia zespół opuścił pierwotny wokalista, Roland Johansson, który został zastąpiony przez Nathana Biggsa. Już w nowym składzie, Sonic Syndicate wydali singiel Burn This City. 
27 sierpnia 2010 roku zespół wydał kolejną płytę pt. 'We Rule the Night'.

</doc>
<doc id="1463537" url="https://pl.wikipedia.org/wiki?curid=1463537" title="Klan McKwaczy">
Klan McKwaczy



</doc>
<doc id="1463539" url="https://pl.wikipedia.org/wiki?curid=1463539" title="Ostatni z klanu McKwaczów">
Ostatni z klanu McKwaczów

Ostatni z klanu McKwaczów (ang. "The Last of the Clan McDuck") – komiks Dona Rosy, będący pierwszą częścią serii "Życie i czasy Sknerusa McKwacza".
Fabuła.
Akcja rozpoczyna się w 1877 roku. Po ruinach zamku McKwaczów (na Ponurych Wzgórzach w środkowej Szkocji) przechadza się Fergus McKwacz z ostatnim potomkiem rodu, swoim synem Sknerusem. Opowiada mu o niegdysiejszej potędzę klanu, a także o wydarzeniu, które w 1675 zmusiło wszystkich ówczesnych McKwaczów do opuszczenia twierdzy i o trwającym od tamtej chwili upadku rodu (ojciec Fergusa był górnikiem, a on sam pracuje w młynie). Opowieść przerywa nadejście Wiskerwillów, od dawna rywalizujących z McKwaczami. Przepłaszają oni Fergusa i Sknerusa, używając kostiumu wilkołaka, który od XVII wieku służył im do straszenia członków znienawidzonego rodu.
Po powrocie do Glasgow Fergus, chcąc pomóc Sknerusowi zarobić pierwsze pieniądze, robi dla niego zestaw do czyszczenia butów. Następnego dnia prosi Burta kopacza, by skorzystał z usług jego syna i zapłacił mu "bezużyteczną amerykańską monetą" - ma to zachęcić Sknerusa do wytrwałej pracy, a zarazem uczynić go mniej łatwowiernym.
Wszystko idzie po myśli McKwacza - kiedy Sknerus widzi, co dostał w zamian za oczyszczenie butów kopacza, mówi sobie:
"Oto moja pierwsza lekcja życia! Ciężka praca to nie wszystko! Muszę jeszcze uważać, żeby mnie nie wykiwali! Dobrze! Będę najtwardszym z twardzieli i najsprytniejszym ze spryciarzy! Ale swój majątek zarobię uczciwie!"
Młody kaczor zaczyna handlować torfem: pewnego dnia, podróżując po okolicy, odwiedza zamek McKwaczów, gdzie z pomocą ducha Kwaksteriera McKwacza przegania Wiskerwillów, którzy w poszukiwaniu skarbu chcieli przekopać cmentarz klanu. Sir Kwaksterier podsuwa Sknerusowi pomysł podróży do Ameryki, który zostaje zrealizowany 3 lata później (w 1880 roku). W tym momencie kończy się akcja komiksu.

</doc>
<doc id="1463545" url="https://pl.wikipedia.org/wiki?curid=1463545" title="Odległość Damerau-Levenshteina">
Odległość Damerau-Levenshteina

Odległość Damerau-Levenshteina – miara odmienności napisów (skończonych ciągów znaków), zaproponowana przez F.J.Damerau. Stanowi uogólnienie odległości Levenshteina. Różnicą jest uznanie za działanie proste zamiany miejscami dwu sąsiednich znaków.

</doc>
<doc id="1463547" url="https://pl.wikipedia.org/wiki?curid=1463547" title="Xenopeltis unicolor">
Xenopeltis unicolor



</doc>
<doc id="1463551" url="https://pl.wikipedia.org/wiki?curid=1463551" title="Glyptodontidae">
Glyptodontidae



</doc>
<doc id="1463555" url="https://pl.wikipedia.org/wiki?curid=1463555" title="Florian Maurice">
Florian Maurice

Florian Maurice (ur. 20 stycznia 1974 w Sainte-Foy-lès-Lyon) – piłkarz francuski grający na pozycji napastnika.
Kariera klubowa.
Maurice urodził się niedaleko miasta Lyon w regionie Rodan-Alpy. Karierę piłkarską rozpoczął w klubie Olympique Lyonnais i w 1992 roku trafił do kadry pierwszej drużyny, prowadzonej wówczas przez Raymonda Domenecha. 8 sierpnia zadebiutował w Ligue 1 w zremisowanym 0:0 wyjazdowym spotkaniu z Girondins Bordeaux. W swoim pierwszym sezonie zdobył jedną bramkę w lidze, ale już w następnym był podstawowym zawodnikiem zespołu tworząc atak z Liberyjczykiem Jamesem Debbahem. W sezonie 1994/1995 i 1995/1996 dwukrotnie z rzędu był najlepszym strzelcem zespołu z Lyonu i wystąpił z Olympique w finale Pucharu Ligi Francuskiej, wygranym przez FC Metz po serii rzutów karnych. W sezonie 1996/1997 wystąpił tylko w 14 meczach z Lyonu i opuścił połowę sezonu z powodu kontuzji. Sezon ten był ostatnim dla Maurice’a w barwach tego klubu. Strzelił on 44 gole w 126 rozegranych meczach.
Latem 1997 roku Maurice opuścił Lyon i przeszedł do Paris Saint-Germain. W nowym zespole po raz pierwszy wystąpił 9 sierpnia w meczu z LB Châteauroux, wygranym przez Paryżan 2:0. W 50. minucie Maurice zdobył gola na 1:0 dla PSG. W ataku PSG występował wraz z Włochem Marco Simone i strzelił 7 goli. Wraz z PSG wywalczył zarówno Puchar Ligi Francuskiej (po karnych z Bordeaux), jak i Puchar Francji (2:1 z RC Lens). Pobyt Floriana na Parc des Princes trwał jednak tylko jeden sezon.
W 1998 roku Maurice został zawodnikiem odwiecznego rywala PSG, Olympique Marsylia. Tam zadebiutował 8 sierpnia w meczu z FC Nantes, wygranym przez klub z Lazurowego Wybrzeża 2:0. W ataku Olympique grał z Fabrizio Ravanellim i w 1999 roku wywalczył wicemistrzostwo Francji. Wystąpił też w finale Pucharu UEFA, przegranym przez OM 0:3. W sezonie 1998/1999 był najlepszym strzelcem Marsylii, ale już w kolejnych dwóch był tylko rezerwowym i zdobył tylko 9 goli w lidze.
W 2001 roku Florian odszedł z Olympique i trafił do hiszpańskiej Celty Vigo. 9 września zadebiutował w Primera Division w wygranym 2:0 meczu z CD Tenerife, jednak w całym sezonie 2001/2002 rozegrał zaledwie 11 spotkań, w których strzelił 2 gole i latem powrócił do Francji. Przez dwa lata (2002–2004) Maurice był najlepszym strzelcem Bastii (debiut: 3 sierpnia w zremisowanym 1:1 meczu z Lens), dla której zdobył w tym okresie 18 goli. Latem 2004 Florian odszedł do beniaminka Ligue 1, FC Istres. Nie zdobył dla tego klubu gola i jeszcze w trakcie sezonu został piłkarzem drugoligowego LB Châteauroux. Latem 2005 zakończył piłkarską karierę.
Kariera reprezentacyjna.
Karierę reprezentacyjną Maurice rozpoczął od występów w reprezentacji Francji U-21. W 1996 roku zajął z nią trzecie miejsce na Mistrzostwach Europy U-21 w Hiszpanii. W pierwszej reprezentacji kraju swój pierwszy mecz Florian zaliczył 31 sierpnia tego samego roku przeciwko Meksykowi (0:0). Swój ostatni mecz w kadrze rozegrał 13 listopada 1999 przeciwko Chorwacji (3:0). W nim zdobył swojego jedynego gola w reprezentacji, w której łącznie wystąpił 6 razy.

</doc>
<doc id="1463557" url="https://pl.wikipedia.org/wiki?curid=1463557" title="Se Catedral">
Se Catedral



</doc>
<doc id="1463558" url="https://pl.wikipedia.org/wiki?curid=1463558" title="Maciej Brzoska">
Maciej Brzoska

Maciej Brzoska (ur. 28 stycznia 1979 w Olsztynie) – polski aktor teatralny, telewizyjny i filmowy.
Życiorys.
Pochodzi z Olsztyna, gdzie uczęszczał do IV Liceum Ogólnokształcącego im. Marii Skłodowskiej-Curie i brał udział w zajęciach kółka teatralnego przy olsztyńskim Teatrze im. Stefana Jaracza. Po maturze przeniósł się do Krakowa, gdzie w 1998 ukończył prywatne Policealne Studium Aktorskie „Lart Studio”. Następnie studiował na Wydziale Zamiejscowym Państwowej Wyższej Szkole Teatralnej im. Ludwika Solskiego we Wrocławiu, którą ukończył w 2002.
Jego debiutem scenicznym była postać Franciszka Królikowskiego w sztuce "Otello umiera" (2002) na scenie Teatru Wybrzeże w Gdańsku, gdzie zagrał potem w latach 2003–2007 w spektaklach: "Sen pluskwy" Tadeusza Słobodzianka (2003), "Sprawa miasta Ellmit" (2003), "Dialogi o zwierzętach" (2003), szekspirowskim "H." w reżyserii Jana Klaty jako Laertes (2004), "Bash" (2004), "From Poland with love" Pawła Demirskiego w reżyserii Michała Zadary (2005), "Wesele" Stanisława Wyspiańskiego jako Widmo (2005) oraz jednej z pierwszych tragedii szekspirowskich "Tytus Andronikus" w roli Lucjusza (2006).
Po raz pierwszy pojawił się na dużym ekranie w filmie sensacyjnym Janusza Kijowskiego "Kameleon" (2001) u boku Ewy Błaszczyk, Pawła Małaszyńskiego i Cezarego Morawskiego. Przed kamerę powrócił w komediodramacie "Solidarność, Solidarność..." (2005).
W serialu TVP1 "Dwie strony medalu" (2006–2007) zagrał Romka Pawlickiego, kapitana drużyny piłkarskiej, zdeterminowanego okolicznościami, w jakich przyszło mu dorastać, który dla jednych kolegów jest autorytetem, a dla innych awanturnikiem i nieprzejednanym antagonistą. W serialu Polsat "Pierwsza miłość" (2008) występował w roli Filipa Wojtkowicza, psychologa dziecięcego, w którym zakochała się Kinga Żukowska (Aleksandra Zienkiewicz), a w serialu TVN "BrzydUla" grał Piotra Sosnowskiego, lekarza kardiologa zakochanego w Uli Cieplak (Julia Kamińska). Występuje w epizodycznych rolach w różnych serialach.
Pojawił się w teledysku Kasi Kowalskiej "A ty czego chcesz?" (2008).

</doc>
<doc id="1463559" url="https://pl.wikipedia.org/wiki?curid=1463559" title="Zygmunt Buhl">
Zygmunt Buhl

Zygmunt Buhl (ur. 24 października 1927 w Bydgoszczy, zm. 28 września 1978 w Warszawie) – polski lekkoatleta i działacz sportowy, olimpijczyk.
Był sprinterem. Startował na Igrzyskach Olimpijskich w 1952 w Helsinkach w sztafecie 4 × 100 metrów, która odpadła w półfinale (razem z Buhlem biegli w niej Dominik Sucheński, Zdobysław Stawczyk i Emil Kiszka). Trzy razy wystąpił na Akademickich Mistrzostwach Świata, skąd przywiózł srebrne medale w biegu na 400 metrów (Praga 1947) i sztafecie 4 × 100 m (Berlin 1951) oraz brązowe w sztafecie 800+400+200+200 m (Budapeszt 1949) i sztafecie 4 × 400 metrów (Berlin 1951).
Zdobył dwanaście tytułów mistrza Polski:
Siedem razy był wicemistrzem Polski:
Siedem razy był brązowym medalistą:
Reprezentował Polskę w 8 meczach międzypaństwowych. Cztery razy ustanawiał rekordy Polski w sztafetach.
Rekordy życiowe:
Był zawodnikiem HKS Bydgoszcz, AZS Szczecin, Ogniwa Kraków i Wisły-Gwardii Kraków.
Ukończył Studium WF (WSWF) w Krakowie. Był trenerem i działaczem Wisły Kraków, a po przeniesieniu do Warszawy w 1975 sekretarzem generalnym PZPN (od 1977). Zginął potrącony przez autobus. Pochowany na Cmentarzu Salwatorskim w Krakowie (sektor SC1-2-1).

</doc>
<doc id="1463563" url="https://pl.wikipedia.org/wiki?curid=1463563" title="Robert Nicols Martin">
Robert Nicols Martin

Robert Nicols Martin (ur. 14 stycznia 1798, zm. 20 lipca 1870) – amerykański prawnik i polityk.
W latach 1825–1827 przez jedną dwuletnią kadencję Kongresu Stanów Zjednoczonych był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1463566" url="https://pl.wikipedia.org/wiki?curid=1463566" title="Ile-Molène">
Ile-Molène



</doc>
<doc id="1463568" url="https://pl.wikipedia.org/wiki?curid=1463568" title="Morze (film)">
Morze (film)

Morze ("Hafið") – islandzki film z 2002 roku w reżyserii Baltasara Kormákura, zrealizowany w koprodukcji z Francją i Norwegią. Jest ekranizacją sztuki teatralnej pod tym samym tytułem autorstwa islandzkiego dramaturga Ólafura Haukura Símonarsona.
Zarys fabuły.
Thórdur, zamożny właściciel przetwórni ryb, w której pracę lub zbyt dla swoich połowów znajduje cała wioska, czuje, że nie zostało mu już wiele życia. Prosi wszystkie swe dzieci o przyjazd do wioski, aby podjąć decyzje co do przyszłości firmy po jego śmierci. Wkrótce rzeczowe rozmowy zamieniają się w rozdrapywanie ran z przeszłości, a powszechnie szanowana rodzina okazuje się pełna wstydliwych tajemnic i blizn. 
Nagrody.
Film otrzymał 12 nominacji do Eddy, najważniejszej islandzkiej nagrody filmowej. Ostatecznie wyróżniono go 8 statuetkami: dla najlepszego filmu, reżysera, aktora (Gunnar Eyjólfsson), aktorki (Elva Ósk Ólafsdóttir), aktora drugoplanowego (Sigurður Skúlason), aktorki drugoplanowej (Herdís Þorvaldsdóttir), za scenariusz oraz za dźwięk i obraz.

</doc>
<doc id="1463572" url="https://pl.wikipedia.org/wiki?curid=1463572" title="Oddział II">
Oddział II



</doc>
<doc id="1463573" url="https://pl.wikipedia.org/wiki?curid=1463573" title="Nadleśnictwo Chrzanów">
Nadleśnictwo Chrzanów

Nadleśnictwo Chrzanów – jednostka organizacyjna Lasów Państwowych podległa Regionalnej Dyrekcji Lasów Państwowych w Katowicach. Siedzibą nadleśnictwa jest miasto Chrzanów w województwie małopolskim.
Warunki geograficzno-przyrodnicze.
Nadleśnictwo Chrzanów znajduje się na terenie województw małopolskiego (większa część powiatu chrzanowskiego, fragmenty powiatów olkuskiego i oświęcimskiego) i śląskiego (miasto Jaworzno, część miasta Sosnowiec oraz fragment powiatu będzińskiego), przyrodniczo w VI Krainie Przyrodniczo-Leśnej Małopolskiej, w dzielnicy VII Wyżyny Pogórza Śląskiego.
Powierzchnia nadleśnictwa wynosi ponad 20 000ha, a w jego skład wchodzi 12 leśnictw, pogrupowanych w 3 obręby:
Ochrona przyrody.
Część obszaru Nadleśnictwa Chrzanów wchodzi w skład Parku Krajobrazowego Dolinki Krakowskie oraz Tenczyńskiego Parku Krajobrazowego. Ponadto dla ochrony miejsc szczególnie cennych na terenie Nadleśnictwa Chrzanów utworzono następujące obiekty:

</doc>
<doc id="1463574" url="https://pl.wikipedia.org/wiki?curid=1463574" title="Ekspozytura Nr 5 Oddziału II Sztabu Generalnego WP">
Ekspozytura Nr 5 Oddziału II Sztabu Generalnego WP

Ekspozytura Oddziału II Sztabu Generalnego Nr 5 - ekspozytura Oddziału II Sztabu Generalnego (od 22 grudnia 1928 Sztabu Głównego) z siedzibą we Lwowie, prowadząca wywiad ofensywny przeciwko ZSRR.
W 1933 roku ekspozyturę podporządkowano szefowi Wywiadu KOP. (Oddziałowi II podlegała nadal w sensie etatowym i budżetowym)
Szefowi Ekspozytury pod względem fachowym podlegały:

</doc>
<doc id="1463575" url="https://pl.wikipedia.org/wiki?curid=1463575" title="Ile-de-Bréhat">
Ile-de-Bréhat



</doc>
<doc id="1463579" url="https://pl.wikipedia.org/wiki?curid=1463579" title="Serra do Geres">
Serra do Geres



</doc>
<doc id="1463580" url="https://pl.wikipedia.org/wiki?curid=1463580" title="Lei Clijsters">
Lei Clijsters



</doc>
<doc id="1463584" url="https://pl.wikipedia.org/wiki?curid=1463584" title="Tlenki obojętne">
Tlenki obojętne

Tlenki obojętne – nieliczna grupa tlenków, które nie posiadają zauważalnych własności kwasowych ani zasadowych. Nie tworzą one z wodą ani kwasów, ani zasad, a jedynie mogą się w niej rozpuszczać, nie zmieniając jej pH.
Do grupy tej zaliczają się tlenki pierwiastków chemicznych o wyraźnie zaznaczonych własnościach niemetali, zwykle na II stopniu utlenienia, m.in. tlenek węgla (CO), tlenek krzemu (SiO) oraz tlenek diazotu () i tlenek azotu (NO). Tlenki tych samych pierwiastków na wyższych stopniach utlenienia wykazują właściwości kwasowe.

</doc>
<doc id="1463585" url="https://pl.wikipedia.org/wiki?curid=1463585" title="Wawrzyniec Dajczak">
Wawrzyniec Dajczak



</doc>
<doc id="1463588" url="https://pl.wikipedia.org/wiki?curid=1463588" title="Siekaczowce">
Siekaczowce

Siekaczowce, Glires (łac. "glīrēs" – popielice) – klad obejmujący gryzonie i zajęczaki (króliki, zające i szczekuszki).
Hipoteza, że stanowią one grupę monofiletyczną była długo rozważana na podstawie morfologii, a ostatnie badania zdecydowanie ją popierają (Meng and Wyss, 2001; Meng et al., 2003). Odkrycie skamieniałości bazalnych przedstawicieli Glires, zwłaszcza rodzajów "Mimotona", "Gomphos", "Heomys", "Matutinia", "Rhombomylus" i "Sinomylus", pomogło wypełnić lukę między bardziej typowymi gryzoniami i zajęczakami (Meng et al., 2003; Asher et al., 2005). Badania jądrowego DNA wskazują, że Glires jest kladem siostrzanym Euarchonta i tworzy z nim Euarchontoglires (Murphy et al. and Madsen et al. 2001), ale pewne dane dotyczące jądrowego i mitochondrialnego DNA są mniej jednoznaczne (Arnason et al. 2002). Analizy obecności retrotranspozonów bez wątpienia wspierają hipotezę monofiletyczności Glires (Kriegs et al. 2007).
Ich wspólne cechy to stale rosnące skośnie ścięte siekacze i brak kłów oraz duża mnożność.
Rzędy:
Znane od wczesnego paleocenu.
Kladogram za Mikko's Phylogeny Archive
 -+?- Leptictida
 `--+?- Archonta
 `?-o Anagalida
 |?= †Zalambdalestidae
 |-- Macroscelidea
 `--+-- †Anagaloidea
 `--o Glires
 |?- †"Anchilestes impolitus"
 |?- †"Praolestes nanus"
 |--o Duplicidentata
 | `--o Lagomorphamorpha
 | |-- †"Gomphos"
 | `--+?- †"Hypsimylus"
 | |?- †"Anatolimylus rozhdestvenskii"
 | |-- †"Mimotona"
 | `-- Lagomorpha
 `--o Simplicidentata
 |?- †"Zagmys"
 |?- †"Nikolomys"
 |?- †"Aktashmys"
 |?- †"Asiaparamys"
 |?- †"Kazygurtia"
 |?- †"Eomylus zhigdenensis"
 |?- †"Amar"
 |?- †"Decipomys"
 |?- †"Marfilomys"
 |--+-- †"Heomys"
 | `--+-- †"Eurymylus laticeps"
 | `--+-- †"Matutinia nitidulus"
 | `-- †"Rhombomylus turpanensis"
 `--o Rodentiaformes
 |-- †Alagomyidae
 `-- Rodentia

</doc>
<doc id="1463590" url="https://pl.wikipedia.org/wiki?curid=1463590" title="Pilatus PC-21">
Pilatus PC-21

Pilatus PC 21 – szwajcarski samolot treningowy napędzany silnikiem turbośmigłowym. Samolot został oblatany w lipcu 2002. Obecnie służy w singapurskim i szwajcarskim wojsku. Załogę samolotu stanowi uczeń-pilot i instruktor. Samolot otrzymał silnik turbośmigłowy o stosunkowo dużej mocy 1200 KW, który przekłada się na wysokie osiągi - PC 21 osiąga prędkość maksymalną 685 km/h i prędkość wznoszenia 20 m/s.

</doc>
<doc id="1463591" url="https://pl.wikipedia.org/wiki?curid=1463591" title="Glires">
Glires



</doc>
<doc id="1463592" url="https://pl.wikipedia.org/wiki?curid=1463592" title="Nenniusz">
Nenniusz

Nenniusz (IX w.) – domniemany autor "Historii Brytów" ("Historia Brittonum") napisanej ok. 830 r. Dzieło to jest źródłem do badań historii Anglii i Walii.

</doc>
<doc id="1463594" url="https://pl.wikipedia.org/wiki?curid=1463594" title="Francesco Gavazzi">
Francesco Gavazzi

Francesco Gavazzi (ur. 1 sierpnia 1984 w Morbegno) – włoski kolarz szosowy, zawodnik profesjonalnej grupy Androni-Sidermec. 
Zwycięzca etapu Vuelta a España w 2011 roku i wyścigu Giro della Toscana (2006), piąty kolarz Tour de Pologne (2008). Od 2012 był zawodnikiem grupy Pro Team Astana.

</doc>
<doc id="1463596" url="https://pl.wikipedia.org/wiki?curid=1463596" title="Bitwa pod Krukami">
Bitwa pod Krukami

Bitwa pod Krukami – bitwa stoczona 29 listopada 1249 roku pomiędzy Prusami a wojskami zakonu krzyżackiego.
Po stłumieniu I powstania pruskiego Krzyżacy zachęceni sukcesami dyplomatycznymi i militarnymi przystąpili do ofensywy wymierzonej przeciwko pruskim Natangom. Z opanowanych terenów wokół Zalewu Wiślanego latem 1249 skierowali swoje oddziały w głąb kraju.
Jak podaje Piotr z Dusburga w "Chronicon terrae Prussiae" dowódcą wyprawy był marszałek pruski Henryk Botel. Na czele rycerstwa ziemi chełmińskiej, Elbląga i Bałgi ruszył w głąb Natangii. Podczas powrotu z wyprawy wojska zakonu natknęły się na silną armię Natangów. Wobec przeważających sił Prusów Krzyżacy wycofali się w pobliże wsi Kruki (niem. "Krücken", lit. "Steinava", obecnie wieś "Kamienka", ros. Каменка w obwodzie kaliningradzkim), położonej w sąsiedztwie zamku Kreuzburg.
Schowani w zamku Krzyżacy, wobec wielkiej przewagi Prusów, postanowili się poddać i uratować swoje życie. Marszałek i trzech innych rycerzy zostało zakładnikami, gwarantami kapitulacji. Podczas składania broni Natangowie jednak złamali porozumienie i zabili 53 rycerzy zakonnych oraz wielu knechtów. Część rycerzy została złożona bóstwom w ofierze lub miała zginąć na śmiertelnych torturach.
Pozostałych przy życiu, w tym i wielkiego marszałka, zwolniono w wymianie bądź za okupem. Sukces militarny Prusów powstrzymał na krótko podboje krzyżackie. Brak dalszej pruskiej ofensywy oraz brak skutecznej próby odbicia ziem opanowanych przez zakon, spowodował, że w ciągu kolejnych dwóch lat Krzyżacy powrócili w te strony, opanowując ostatecznie Warmię, Natangię i Barcję.
Bitwa pod Krukami była czwartą co do wielkości klęską zakonu krzyżackiego w XIII wieku. Okrucieństwo Natangów okazane podczas tej bitwy było dla Krzyżaków usprawiedliwieniem dla procesu cywilizowania pogan. Nauczeni bolesnym i krwawym doświadczeniem rycerze zakonni nigdy więcej nie poddali się Prusom.

</doc>
<doc id="1463598" url="https://pl.wikipedia.org/wiki?curid=1463598" title="Podstawowe twierdzenie Shannona">
Podstawowe twierdzenie Shannona

Podstawowe twierdzenie Shannona dla kanałów bezszumowych (ang. "the fundamental theorem for a noiseless channel") – twierdzenie sformułowane przez Claude’a E. Shannona w 1948 roku, a dotyczy ograniczenia na minimalną średnią długość słów kodowych w kodowaniu utworzonym do zapisu symboli generowanych przez pewne dyskretne źródło danych o określonej entropii (średniej liczbie bitów na symbol).
Przez dyskretne źródło danych rozumie się tutaj źródło danych opisywane przez dyskretną zmienną losową, tzn. na wyjściu z określonym prawdopodobieństwem pojawiają się symbole z pewnego skończonego alfabetu.
Twierdzenie Shannona brzmi:
Można je zapisać w nieco inny sposób – jeśli formula_6 będzie oznaczało średnią długością słów kodowych (wartością oczekiwaną), wówczas twierdzenie Shannona nakłada na tę wartość dolne ograniczenie formula_7 Innymi słowy nie można utworzyć jednoznacznie dekodowalnego kodu, który charakteryzowałoby się krótszą niż entropia źródła średnią długością słów kodowych.
Kodowanie Shannona.
Shannon w dowodzie swojego twierdzenia pokazał, jak utworzyć kodowanie, które ma dodatkową zaletę – średnia długość kodu może być co najwyżej o jeden bit dłuższa od entropii:
Co więcej, jeśli rozważy się nie pojedyncze symbole, ale metasymbole – ciągi złożone z formula_9 kolejnych symboli – na mocy własności entropii układ nierówności przyjmuje postać:
Przy zwiększaniu formula_9 średnia długość kodów formula_13 coraz bardziej zbliża się do minimum.
Efektywność kodowania.
Dla kodowania podaje się efektywność, definiowaną jako iloraz formula_14 – najlepsze kodowanie charakteryzuje się efektywnością 100%. Efektywność kodowania Shannona nie jest największa, natomiast poniższe metody tworzenia słów kodowych dają lepsze wyniki:

</doc>
<doc id="1463601" url="https://pl.wikipedia.org/wiki?curid=1463601" title="Feminizm w badaniach literackich">
Feminizm w badaniach literackich

Feminizm w badaniach literackich (krytyka feministyczna) – metodologia badań literackich stworzona w latach 70. XX wieku, związana z tzw. drugą falą feminizmu, stawiająca sobie za cel badanie literatury uwzględniające kobiece doświadczenie i sposób opisywania świata, poszukiwanie kobiecej obecności w tekstach literackich oraz stworzenie nowego języka opisu literatury, uwzględniającego kobiecy punkt widzenia. Krytyka feministyczna wykorzystuje w swoich badaniach teorie strukturalizmu, dekonstrukcjonizmu, psychoanalizy i badań kulturowych.
Feminizm w badaniach literackich jest bardzo bogatym i zróżnicowanym nurtem badawczym, według niektórych badaczy każda z jego wybitniejszych przedstawicielek tworzy własną postawę teoretyczną. Uporządkowaniem myśli feministycznej zajęła się po raz pierwszy Elaine Showalter w artykule "Krytyka feministyczna na rozdrożu" opublikowanym w 1981 r.
Rewizjonistyczna krytyka feministyczna.
Jeden z nurtów krytyki feministycznej, wykształcony w czasie drugiej fali feminizmu. Jego celem było przede wszystkim poszukiwanie w tekstach literackich i literaturoznawstwie wątków patriarchalnych, mizoginicznych oraz utrwalonych stereotypów. Nastawiony był też na rewizję dotychczasowego, ustalonego z męskiego punktu widzenia, kanonu literackiego, a także demaskowanie przemilczeń i zakłamań dotyczących kobiecej roli w literaturze.
Do tego nurtu należały m.in. Judith Fetterley i Mary Ellmann.
Współcześnie nurt ten rozwija się w związku z zaangażowaniem krytyki feministycznej w tropienie wszelkich form dyskryminacji zawartych w tekstach literackich i w literaturoznawstwie.
Ginokrytyka.
Nurt krytyki feministycznej, powstały w drugiej połowie tzw. drugiej fali feminizmu, rezygnujący z rewizjonizmu i jakiejkolwiek zależności od męskiej perspektywy i skupiający się na afirmatywnych badaniach kobiecego pisarstwa i kobiecych tradycji literackich. Jego celem była próba odkrycia specyfiki tworzonej przez kobiety literatury – czy kobiecość takich tekstów należy do ich właściwości wewnętrznych (a jeśli tak, to jakich) czy też jest tworzona w ramach odbioru, analizy tekstu. Termin "ginokrytyka" został wprowadzony przez Elaine Showalter w 1979.
Modele definiowania kobiecości.
Według Elaine Showalter w ramach ginokrytyki można wyróżnić cztery grupy, odpowiadające kryteriom, które określają specyfikę kobiecego pisarstwa:
Arachnologia.
Styl krytyki feministycznej, odwołujący się polemicznie do idei hyfologii Rolanda Barthes’a (tekst jest Tkaniną, w której teksturze rozpada się i ginie autor) oraz do mitu o Arachne, przeciwstawionego mitowi o Ariadne. Pomysłodawczynią tego nurtu była Nancy K. Miller. Według Miller specyfika kobiecego pisarstwa opiera się na założeniu, że pisząca kobieta, podobnie jak Arachne, pozostawia w tworzonym przez siebie dziele wyraźne ślady swojego autorstwa, jest silnie obecna w tekście jako podmiotowość twórcza. Idea pisarki–pająka podkreśla również silny związek ciała z kobiecą twórczością, a także połączenie sfery twórczości ze sferą domowo–rodzinną (w przeciwieństwie do charakterystycznej męskiej idei oderwania aktu twórczego od spraw codziennych, jego ekscentryczności).
"Écriture féminine".
Pokrewny ginokrytyce nurt krytyki feministycznej, sformułowany we Francji w latach 70., inspirowany dokonaniami poststrukturalizmu. Nurt ten rezygnował ze stworzenia dogłębnej teorii (uznając to za charakterystyczne dla mężczyzn) i skoncentrował się na praktyce pisarskiej, w której dominować miał erotyzm, cielesność i nieciągłość. Jako przedstawicielki tego nurtu wymieniane są m.in.: Hélène Cixous i Julija Krystewa.
Krytyka feministyczna w Polsce.
Do polskich badaczek feministycznych zalicza się:

</doc>
<doc id="1463602" url="https://pl.wikipedia.org/wiki?curid=1463602" title="Krytyka feministyczna">
Krytyka feministyczna



</doc>
<doc id="1463603" url="https://pl.wikipedia.org/wiki?curid=1463603" title="Grégory Rast">
Grégory Rast

Grégory Rast (ur. 17 stycznia 1980 w Cham) – szwajcarski kolarz szosowy, zawodnik profesjonalnej grupy Trek-Segafredo. 
Dwukrotny mistrz Szwajcarii w wyścigu ze startu wspólnego, zwycięzca Tour de Luxembourg (2007), szósty kolarz Tour de Pologne 2008, olimpijczyk.

</doc>
<doc id="1463605" url="https://pl.wikipedia.org/wiki?curid=1463605" title="Gregory Rast">
Gregory Rast



</doc>
<doc id="1463606" url="https://pl.wikipedia.org/wiki?curid=1463606" title="Jan Kazanowski (syn Marcina)">
Jan Kazanowski (syn Marcina)

Jan Kazanowski herbu Grzymała – dziedzic Kazanowa, starosta feliński 1590. 
Bibliografia:

</doc>
<doc id="1463607" url="https://pl.wikipedia.org/wiki?curid=1463607" title="Micha’el Oratowski">
Micha’el Oratowski

Michael Oratovsky (ur. 3 kwietnia 1974 jako Michaił Oratowski, ros. Михаил Оратовский) – izraelski szachista, do 1992 roku reprezentant Związku Radzieckiego, arcymistrz od 2002 roku.
Kariera szachowa.
Pod koniec lat 80. uczęszczał do słynnej szkoły szachowej Michaiła Botwinnika. Uczestniczył w turniejach o mistrzostwo ZSRR juniorów do 16 i 20 lat, jak również w rozgrywkach drużynowych. Po rozpadzie Związku Radzieckiego wyjechał do Izraela. W 1992 r. zadebiutował w finale indywidualnych mistrzostw tego kraju, dzieląc VI-IX miejsce, w 1993 r. podzielił I m. w Tel Awiwie (wspólnie m.in. z Ramem Sofferem), zwyciężył w turnieju juniorów w Lenk i podzielił V-VII miejsce na mistrzostwach Europy juniorów do 18 lat, a w 1994 r. zdobył tytuł mistrza Izraela juniorów do 20 lat, zajął I m. w Saanen oraz wystąpił na mistrzostwach świata juniorów w tej kategorii wiekowej, zajmując VIII-XI miejsce.
Sukcesy w kolejnych latach:
Najwyższy ranking w karierze osiągnął 1 stycznia 2003 r., z wynikiem 2587 punktów zajmował wówczas 5. miejsce (za Borysem Gelfandem, Ilją Smirinem, Emilem Sutowskim i Ołeksandrem Chuzmanem) wśród izraelskich szachistów.

</doc>
<doc id="1463609" url="https://pl.wikipedia.org/wiki?curid=1463609" title="Bazylika Ostrzyhomska">
Bazylika Ostrzyhomska

Bazylika Ostrzyhomska, oficjalnie: katedra Wniebowzięcia Najświętszej Marii Panny i Świętego Wojciecha (węg. "Nagyboldogasszony és Szent Adalbert Prímási Főszékesegyház") – katedra w Ostrzyhomiu, największa i najważniejsza katedra katolicka na Węgrzech, klasycystyczna świątynia wybudowana na miejscu wcześniejszej XII-wiecznej świątyni św. Wojciecha, zniszczonej podczas walk z Turkami. Świątynię, zaprojektowaną przez architektów: Pála Kühnela, Janosa Pakha i Józsefa Hilda, wznoszono w latach 1822–1869. Katedra jest siedzibą arcybiskupa Ostrzyhomia i Budapesztu i jednocześnie prymasa Węgier.
Historia.
Pierwsza przedromańska katedra została wzniesiona w tym miejscu w latach 1001-1010 jako Kościół św. Wojciecha w związku z kultem świętego propagowanym przez cesarza Ottona III. W XIII w. powstała okazała świątynia romańska. Przebudowana wkrótce w stylu gotyckim, imponowała w tamtych czasach swą formą i bogactwem dekoracji. W XVI w. podczas okupacji tureckiej budowla uległa dewastacji, urządzono tu m.in. magazyn prochu. Po rozgromieniu przez Jana III Sobieskiego armii tureckiej i odbiciu w 1683 r. miasta sanktuarium było już bardzo zniszczone. Zdecydowano, że świątynię należy rozebrać. Obecny kościół wzniesiony w latach 1822–1869, w stylu klasycystycznym. Konsekracji katedry dokonano w 1856 r. w obecności cesarza Austrii Franciszka Józefa I. Obecnie bazylika jest siedzibą prymasa Węgier.
Architektura.
Katedra w Ostrzyhomiu jest zbudowana na planie krzyża, z szerokim centralnym transeptem i umieszczonymi w narożach kaplicami. Świątynia charakteryzuje się bardzo dużymi rozmiarami, ma prawie 120 m długości i 40 m szerokości. Dominującym elementem jest kopuła, oparta na wysokim bębnie otoczonym kolumnami. Jej szczyt osiąga 100 m wysokości. Fasadę główną wyróżnia ogromny portyk kolumnowy. Ma on klasyczne formy i jest zwieńczony trójkątnym tympanonem. Po bokach fasady usytuowano dwie wieże, wyodrębnione z głównej bryły.
Wnętrze pozbawione naw bocznych jest wyjątkowo przestronne. Dwie szerokie nawy krzyżują się pod monumentalną kopułą. Jej wnętrze rozświetla szereg dużych okien. Ściany kościoła są pokryte jasnoszarym marmurem, urozmaiconym elementami z czerwonego kamienia. Sklepienia zdobią delikatnie złocone ornamenty.
Tuż przy wejściu do sanktuarium, po lewej stronie, znajduje się dzieło włoskiego renesansu – kaplica Bakócza. Została ona wybudowana na początku XVI w. jako kaplica grobowa arcybiskupa. Do 1822 r. była samodzielną budowlą, przylegającą do wcześniejszej katedry. Po wybudowaniu obecnej świątyni podzielono ją na małe części i odtworzono w jednej wewnętrznych kaplic. 
W ostrzyhomskiej bazylice znajdują się malowidła, obrazy i rzeźby artystów włoskich i wiedeńskich z drugiej połowy XIX w. W wyraźnie wyniesionym prezbiterium jest duży obraz w ołtarzu głównym – kopia dzieła Tycjana, przedstawiająca wniebowzięcie. W pobliżu bazyliki w 2001 roku wzniesiono statuę koronacji św. Stefana.
Za prezbiterium katedry w Ostrzyhomiu znajduje się najcenniejszy na Węgrzech skarbiec katedralny. Są w nim przechowywane złote naczynia liturgiczne, bogato zdobione szaty oraz słynna Kalwaria króla Macieja Korwina, czy XIII-wieczny krzyż koronacyjny, wykonany ze złota, wysadzany perłami i kamieniami szlachetnymi, ważący ponad 7 kg.
Dla turystów udostępniony jest taras widokowy, ulokowany tuż pod kopułą świątyni, z którego jest widok na miasto, zakole Dunaju i odległe góry.

</doc>
<doc id="1463611" url="https://pl.wikipedia.org/wiki?curid=1463611" title="Langur kasztanowy">
Langur kasztanowy

Langur kasztanowy ("Presbytis rubicunda") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae). 
Zasięg występowania.
Langur kasztanowy występuje endemicznie na Borneo zamieszkując w zależności od podgatunku:
Taksonomia.
Gatunek po raz pierwszy naukowo opisał w 1838 roku niemiecki przyrodnik Salomon Müller nadając mu nazwą "Semnopithecus rubicundus". Holotyp pochodził z góry Sekumbang w południowym Kalimantan w Indonezji.
"P. rubicunda" jest blisko spokrewniony z "P. melalophos", "P. sumatrana", "P. bicolor" i "P. mitrata" z Sumatry oraz "P. comata" z Jawy. Między podgatunkami występuje duże ujednolicenie i zróżnicowanie barwy futra. Autorzy "Illustrated Checklist of the Mammals of the World" rozpoznają pięć podgatunków.
Morfologia.
Długość ciała (bez ogona) samic 48–52 cm, samców 44–58 cm, długość ogona samic 68–73 cm, samców 63–80 cm; masa ciała samic 5,5–6 kg, samców 6–7 kg. 
Status zagrożenia i ochrona.
Status zagrożenia według IUCN w zależności od podgatunku przedstawia poniższa tabelka:

</doc>
<doc id="1463612" url="https://pl.wikipedia.org/wiki?curid=1463612" title="Lima (Portugalia)">
Lima (Portugalia)



</doc>
<doc id="1463614" url="https://pl.wikipedia.org/wiki?curid=1463614" title="Manolo">
Manolo

Manolo lub Manolo, el del bombo, właśc. Manuel Cáceres Artesero (ur. 15 stycznia 1949 w Ciudad Real) – hiszpański kibic drużyny Valencia CF i piłkarskiej reprezentacji Hiszpanii, uważany za najbardziej znanego na świecie kibica piłki nożnej.
Życiorys.
Znakiem rozpoznawczym Manolo jest baskijski beret, koszulka piłkarska z numerem 12 (symbolizująca kibica jako dwunastego zawodnika) i bęben "El bombo de España" (Bęben Hiszpanii), w który nieustannie uderza podczas meczu dopingując swoją drużynę.
Manolo wychowywał się w Huesce, gdzie zaczął swoją przygodę z kibicowaniem lokalnemu zespołowi SD Huesca. Pierwszy mecz reprezentacji Hiszpanii na żywo zobaczył dnia 9 grudnia 1979 roku w Limassolu, gdzie drużyna "La Roji" grała mecz towarzyski z reprezentacją Cypru. Wynik zakończył się zwycięstwem Hiszpanów 3:1.
Pierwszy wielki turniej piłkarski w życiu Manolo to mistrzostwa świata 1982 w Hiszpanii i od tego czasu nie opuścił żadnego międzynarodowego meczu z udziałem swojej drużyny i był obecny na ośmiu mistrzostw świata i ośmiu mistrzostw Europy. Zadeklarował, iż zamierza wziąć udział w 12 kolejnych mistrzostwach świata i zrezygnuje ze swej pasji dopiero w wieku 77 lat.
Manolo stał się sławny podczas rozgrywanych w 1982 roku w Hiszpanii mistrzostw świata, kiedy to przemierzył autostopem 15 800 km, podążając za swoją drużyną i od tamtego momentu stał się ważną częścią reprezentacji Hiszpanii - m.in. uczestniczył w delegacjach w Pałacu Królewskim z udziałem króla Jana Karola I.
Dnia 1 lipca 2010 roku w Południowej Afryce, gdzie Manolo przebywał z okazji odbywających się tam mistrzostw świata 2010 dostał zapalenia płuc, w wyniku czego musiał wrócić do domu, a zarazem opuścić mecz ćwierćfinałowy reprezentacji Hiszpanii z reprezentacją Paragwaju (1:0) rozgrywany na Ellis Park Stadium w Johannesburgu. Był to od 1982 roku pierwszy mecz reprezentacji Hiszpanii bez obecności na trybunach Manolo. Jednak Manolo zdążył się wykurować i wrócił do RPA, gdzie reprezentacja Hiszpanii grała w strefie medalowej Mundialu 2010, w tym finale turnieju z reprezentacją Holandii (1:0) na Soccer City w Johannesburgu.
Życie prywatne.
Manolo był właścicielem baru "Tu Museo Deportivo" w pobliżu stadionu Estadio Mestalla w Walencji, jednakże z uwagi na permanentne podróże wynikające z jego pasji oraz niechęć do zlecenia jego prowadzenia innej osobie, lokal przynosił straty finansowe i obecnie jego właścicielem jest już inna osoba. Jego hobby stało się też przyczyną rozpadu rodziny, gdyż żona z czwórką dzieci wyprowadziła się z domu podczas jego wyjazdu w 1987 roku po tym, jak doznał wypadku i mimo pobytu w szpitalu, zamiast wrócić do domu, pojechał na mecz do Wiednia, gdzie reprezentacja Hiszpanii grała z reprezentacją Austrii (3:2) w eliminacjach do Mistrzostw Europy 1988.

</doc>
<doc id="1463615" url="https://pl.wikipedia.org/wiki?curid=1463615" title="Stacja Sił Powietrznych Cape Canaveral">
Stacja Sił Powietrznych Cape Canaveral



</doc>
<doc id="1463620" url="https://pl.wikipedia.org/wiki?curid=1463620" title="Biodegradowalność">
Biodegradowalność



</doc>
<doc id="1463622" url="https://pl.wikipedia.org/wiki?curid=1463622" title="Mirco Lorenzetto">
Mirco Lorenzetto

Mirco Lorenzetto (ur. 19 lipca 1981 w Vittorio Veneto) - włoski kolarz szosowy startujący wśród zawodowców od 2004 roku. 
Etapowy zwycięzca Tour Méditerranéen (2007) i Volta a la Comunitat Valenciana (2008), siódmy kolarz Tour de Pologne 2008.
Zwycięzca czwartego etapu Tour de Pologne i jednodniowy lider tego wyścigu.

</doc>
<doc id="1463625" url="https://pl.wikipedia.org/wiki?curid=1463625" title="Ali Bajramły">
Ali Bajramły



</doc>
<doc id="1463629" url="https://pl.wikipedia.org/wiki?curid=1463629" title="Easy Come, Easy Go (album)">
Easy Come, Easy Go (album)

Easy Come, Easy Go – album zespołu 2 plus 1, wydany w 1980 roku przez wytwórnię Wifon.
Ogólne informacje.
Był to pierwszy międzynarodowy album grupy, w całości nagrany w języku angielskim. Tym razem za brzmienie albumu odpowiedzialny nie był Janusz Kruk, a niemieccy producenci. Zespołowi w studio towarzyszyli także amerykańscy muzycy. Brzmieniowo płyta jest utrzymana w stylu pop-rockowym z domieszką disco i country, a wiodący wokal we wszystkich kompozycjach obejmuje Elżbieta Dmoch.
Płyta stała się wielkim hitem wydawniczym w wielu krajach. Największe przeboje pochodzące z longplaya to utwór tytułowy i „Singapore”. Zespół promował album i tytułowy singel w takich programach jak "Ein Kessel Buntes" (gdzie oprócz „Easy Come, Easy Go” wykonał niemiecką wersję „O leli lo!”) czy "Musikladen", gdzie 18 października 1979 roku zaprezentował się obok najmodniejszych wówczas gwiazd. 
Za granicą płyta została wydana przez wytwórnię Autobahn. W Polsce ukazała się dzięki wytwórni Wifon na licencji Autobahn. Album nie został wydany na CD w swojej oryginalnej formie. Dostępna jest jedynie kompilacja "Easy Come, Easy Go/Warsaw Nights ...and More" zawierająca wybrane piosenki z obu anglojęzycznych płyt zespołu.
Lista utworów.
Strona A:
Strona B:
Twórcy.
2 plus 1:
Muzycy towarzyszący:

</doc>
<doc id="1463631" url="https://pl.wikipedia.org/wiki?curid=1463631" title="Chanłar">
Chanłar



</doc>
<doc id="1463635" url="https://pl.wikipedia.org/wiki?curid=1463635" title="Placówki dyplomatyczne Wojska Polskiego II RP">
Placówki dyplomatyczne Wojska Polskiego II RP

Placówki dyplomatyczne Wojska Polskiego II RP – organy szczególne administracji wojskowej okresu II Rzeczypospolitej Polskiej. Były to przede wszystkim attachaty wojskowe przy Ambasadach Rzeczypospolitej Polskiej.
Zadania.
Do zadań polskiej wojskowej służby dyplomatycznej tuż po zakończeniu I wojny światowej należały:
Wojskowe placówki dyplomatyczne 1 października 1920 roku.
„Spis placówek wojskowo-dyplomatycznych Rzeczypospolitej Polskiej stan z dnia 1 października 1920 roku”

</doc>
<doc id="1463637" url="https://pl.wikipedia.org/wiki?curid=1463637" title="Rejon Chanłar">
Rejon Chanłar



</doc>
<doc id="1463639" url="https://pl.wikipedia.org/wiki?curid=1463639" title="United Airlines Flight 811">
United Airlines Flight 811



</doc>
<doc id="1463644" url="https://pl.wikipedia.org/wiki?curid=1463644" title="David Loosli">
David Loosli

David Loosli (ur. 8 maja 1980 w Bernie) – szwajcarski kolarz szosowy startujący wśród zawodowców od 2004 roku, zwycięzca na etapie w wyścigu Thüringen Rundfahrt (2002) i Flèche du Sud (2003), ósmy kolarz Tour de Pologne 2008, zwycięzca klasyfikacji na najaktywniejszego kolarza w Tour de Pologne 2009.

</doc>
<doc id="1463652" url="https://pl.wikipedia.org/wiki?curid=1463652" title="Jewłach">
Jewłach



</doc>
<doc id="1463653" url="https://pl.wikipedia.org/wiki?curid=1463653" title="Rejon Jewłach">
Rejon Jewłach



</doc>
<doc id="1463654" url="https://pl.wikipedia.org/wiki?curid=1463654" title="Katedra w Segedynie">
Katedra w Segedynie

Katedra w Segedynie (węg. Magyarok Nagyasszonya püspöki székesegyház), znana także jako Kościół Wotywny (węg. Fogadalmi templom) - główna świątynia diecezji segedyńsko-csanádzkiej pod wezwaniem Najświętszej Maryi Panny na Węgrzech. Jego budowa rozpoczęła się w 1913, prace zostały przerwane w czasie I wojny światowej. Ostatecznie prace zakończono w 1930. Reprezentuje styl neoromański. Jest to czwarty pod względem wielkości kościół na Węgrzech.

</doc>
<doc id="1463655" url="https://pl.wikipedia.org/wiki?curid=1463655" title="Michał Wyrostek">
Michał Wyrostek

Michał Wyrostek (ur. 6 września 1876 we Lwowie albo w Tłumaczu, zm. 8 sierpnia 1953 w Krakowie) – doktor praw, adwokat we Lwowie, podpułkownik piechoty Wojska Polskiego, senator, założyciel Unii Narodowo-Państwowej w 1922 roku, Sekretarz Generalny Partii Pracy w 1930 roku.
Życiorys.
Od września 1914 przydzielony do Komendy Legionów jako szef kancelarii sztabowej. Miał duży udział w organizacji Legionów Polskich. Wraz z II Brygadą Legionów Polskich przebył kampanię karpacką i wołyńską. Awansował na kolejne stopnie w piechocie: podporucznika (28 września 1914), porucznika (23 listopada 1914) i kapitana (20 sierpnia 1915). W styczniu 1916 został przydzielony do Departamentu Wojskowego Naczelnego Komitetu Narodowego. 15 marca 1917 generalny gubernator warszawski powołał Krajowy Inspektorat Zaciągu do Wojska Polskiego (KIZ). Zwierzchnictwo nad Inspektoratem zostało powierzone pułkownikowi Władysławowi Sikorskiemu, a jego zastępcą został kapitan Michał Wyrostek.
W grudniu 1918 wyznaczony został na stanowisko szefa Sekcji Poborowej (Uzupełnień) Departamentu I Mobilizacyjno-Organizacyjnego Ministerstwa Spraw Wojskowych (sekcja przejęła zadania Krajowego Inspektoratu Zaciągu i przystąpiła do organizacji komend uzupełnień).
W lipcu 1920 został wyznaczony na stanowisko szefa Oddziału I, a w ostatnich dniach tego miesiąca objął stanowisko szefa sztabu Generalnego Inspektoratu Armii Ochotniczej, na czele którego stał generał broni Józef Haller.
2 listopada 1921 Minister Spraw Wojskowych, generał porucznik Kazimierz Sosnkowski wyznaczył podpułkownika rezerwy Michała Wyrostka na stanowisko kierownika Referatu Pomocy dla Zdemobilizowanych Oficerów w Departamencie Pośrednictwa Pracy Ministerstwa Pracy i Opieki Społecznej, które to stanowisko było zaszeregowane do stopnia pułkownika. Na czas pełnienia obowiązków kierownika referatu Michał Wyrostek otrzymał pobory wojskowe oraz prawo noszenia munduru.
W 1923 został przydzielony w rezerwie do 49 Pułku Piechoty w Kołomyi.
W 1930 został senatorem III kadencji. Zrzekł się mandatu 16 stycznia 1935. Jego miejsce zajął Tadeusz Moszyński. W 1939 był adwokatem w Gdyni.
Po wybuchu II wojny światowej zgłosił się ochotniczo do Wojska Polskiego, od 17 września 1939 był szefem Sądu Wojennego dowództwa floty. Po kapitulacji załogi Helu (2 października 1939) dostał się do niewoli niemieckiej, więziony w oflagach: X B Nienburg, XVIII C Spittal am der Drau, II C Woldenberg. Uwolniony w końcu stycznia 1945. W lipcu 1945 otworzył kancelarię adwokacką w Gdyni. Na początku 1953 przeprowadził się do Krakowa, gdzie zmarł 8 sierpnia 1953. Pochowany na cmentarzu Rakowickim (kwatera LXX-płn-34).
Ordery i odznaczenia.
4 kwietnia 1938 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu ujemnej opinii”.

</doc>
<doc id="1463659" url="https://pl.wikipedia.org/wiki?curid=1463659" title="Kazimierz Dębnicki">
Kazimierz Dębnicki

Kazimierz Dębnicki (ur. 2 marca 1919 w Warszawie, zm. 2 marca 1986 tamże) – polski prozaik, autor książek dla młodzieży oraz działacz ruchu korczakowskiego.
Życiorys.
W 1937 zdał maturę w gimnazjum im. Stanisława Staszica w Warszawie. Studiował polonistykę na Wydziale Medycznym i Humanistycznym UW. Debiutował w 1933 r. na łamach "Małego przeglądu" jako reportażysta. Współpracownik Janusza Korczaka. Ochotnik w kampanii wrześniowej. W latach 1940-1944 był żołnierzem Polskiej Armii Ludowej na Kielecczyźnie. W latach 1945-1947 był działaczem aparatu PPS. W latach 1947-1949 pełnił funkcję dyrektora gabinetu Ministerstwa Administracji Publicznej. W latach 1955-60 był redaktorem naczelnym tygodnika "Film". Spoczywa na cmentarzu Powązkowskim w Warszawie (kwatera 33-6-9/10).

</doc>
<doc id="1463661" url="https://pl.wikipedia.org/wiki?curid=1463661" title="Agdam">
Agdam



</doc>
<doc id="1463662" url="https://pl.wikipedia.org/wiki?curid=1463662" title="Rejon Agdam">
Rejon Agdam



</doc>
<doc id="1463663" url="https://pl.wikipedia.org/wiki?curid=1463663" title="Abimelek (syn Gedeona)">
Abimelek (syn Gedeona)

Abimelek (dosł. „Ojciec [jest] królem” gr. Abimelech) – syn Gedeona z matki sychemitki, która była nałożnicą jego ojca. Bohater biblijnej Księgi Sędziów. Historycznie pierwszy król Izraela (patrz Sdz 9:22), jednak nie powołany przez Jahwe, jak Saul, czy Dawid.
Historia Abimeleka.
Po śmierci ojca udał się do swoich krewnych do Sychem, gdzie otrzymał od nich pieniądze ze skarbca świątyni Baala Berit, za które najął awanturników i zbójców. Z nimi zaatakował dom swojego ojca, zabijając wszystkich braci oprócz jednego Jotama, który uciekł. Następnie mieszkańcy Sychem obwołali Abimeleka królem. Gdy Jotam dowiedział się o tym, wygłosił do nich swoją bajkę Jotama, w której przewidział upadek Sychem i śmierć Abimeleka. Po trzech latach mieszkańcy Sychem popadli w spór z Abimelekiem i urządzali na niego zasadzki w górach. Do nieposłuszeństwa zachęcał ich Gaal, syn Obeda. Abimelek, korzystając z pomocy Zebula, swojego namiestnika w Sychem, pokonał Gaala, a następnie spacyfikował bunt Sychem, niszcząc miasto doszczętnie i mordując wszystkich jego mieszkańców oraz paląc świątynię Baala Berit. 
Następnie Abimelek wyruszył do walki z miastem Tebes. Podczas próby zdobycia wewnętrznej warowni, został ciężko ranny w głowę rzuconym przez kobietę kamieniem młyńskim. By uniknąć hańbiącej śmierci, polecił giermkowi, by go dobił. Następnie jego zwolennicy rozeszli się do swoich domów.
Śmierć Abimeleka jest interpretowana przez Biblią jako kara za wymordowanie swoich braci.

</doc>
<doc id="1463665" url="https://pl.wikipedia.org/wiki?curid=1463665" title="Jiajing">
Jiajing

Jiajing (ur. 16 września 1507, zm. 23 stycznia 1567) – jedenasty cesarz Chin z dynastii Ming, panujący w latach 1521-1567. Kuzyn cesarza Zhengde.

</doc>
<doc id="1463667" url="https://pl.wikipedia.org/wiki?curid=1463667" title="Dobra finalne">
Dobra finalne

Dobra finalne – dobra nabyte przez ostatecznego użytkownika. Są to albo dobra konsumpcyjne zakupione przez gospodarstwa domowe, albo dobra kapitałowe (inwestycyjne); np. maszyny; nabyte przez przedsiębiorstwa.

</doc>
<doc id="1463669" url="https://pl.wikipedia.org/wiki?curid=1463669" title="Kjell Carlström">
Kjell Carlström

Kjell Carlström (ur. 18 października 1976 w Porvoo) – fiński kolarz szosowy startujący wśród zawodowców w latach 2002 - 2011, zwycięzca na etapie Paryż-Nicea (2008), dziewiąty kolarz Tour de Pologne 2008. Jako amator wygrał wyścig Dookoła Serbii (1999).
W grudniu 2011, gdy jego dotychczasowa drużyna Sky Procycling nie przedłużyła z nim kontraktu, wycofał się z zawodowego kolarstwa. 

</doc>
<doc id="1463671" url="https://pl.wikipedia.org/wiki?curid=1463671" title="Dżaliłabad">
Dżaliłabad



</doc>
<doc id="1463672" url="https://pl.wikipedia.org/wiki?curid=1463672" title="Rejon Dżaliłabad">
Rejon Dżaliłabad



</doc>
<doc id="1463674" url="https://pl.wikipedia.org/wiki?curid=1463674" title="Jerzy Błeszyński-Ferek">
Jerzy Błeszyński-Ferek



</doc>
<doc id="1463676" url="https://pl.wikipedia.org/wiki?curid=1463676" title="Vitor Pele">
Vitor Pele



</doc>
<doc id="1463677" url="https://pl.wikipedia.org/wiki?curid=1463677" title="Jotam (syn Gedeona)">
Jotam (syn Gedeona)

Jotam ("Jahwe jest doskonały" lub "oby Jahwe uczynił zupełnym") – jeden z sześciu synów Gedeona. Jako jedyny prawowity syn, ocalały z rzezi, jaką urządził Abimelek, podburzył lud Sychem do wygnania tyrana, który ogłosił się władcą. Po tym wydarzeniu Jotam ukrył się i przez 3 lata żył wśród gór. Całe zaś miasto ucierpiało z powodu wygnania Abimeleka, gdyż pozbawiony tronu wódz zdobył je i zburzył, mordując całe plemię. (Józef Flawiusz DDIk5_233-253)

</doc>
<doc id="1463678" url="https://pl.wikipedia.org/wiki?curid=1463678" title="No Surprises/Running from Demons">
No Surprises/Running from Demons

No Surprises/Running from Demons to EP brytyjskiego zespołu Radiohead. Płyta ta została wydana 10 grudnia 1997 roku i była wycelowana w rynek japoński aby promować trasę koncertową w tym kraju w styczniu 1998 roku.

</doc>
<doc id="1463679" url="https://pl.wikipedia.org/wiki?curid=1463679" title="Kornelia Dobkiewiczowa">
Kornelia Dobkiewiczowa

Kornelia Dobkiewiczowa (ur. 1 września 1912 w Petersburgu, zm. 5 lipca 1990 w Katowicach) – polska pisarka, autorka utworów dla młodzieży i folklorystka.
Życiorys.
Ukończyła filologię polską na Uniwersytecie Warszawskim, gdzie w 1950 uzyskała stopień doktora za pracę z dziedziny folklorystyki. W latach 1939–1945 działała w tajnym nauczaniu na terenie Zagłębia Dąbrowskiego. Debiutowała w 1945 w Polskim Radiu jako autorka audycji dla młodzieży. W latach 1945–1969 pracowała w szkolnictwie średnim. W latach 1953–1959 była pracownikiem naukowym Państwowego Instytutu Sztuki. W 1981 otrzymała nagrodę Prezesa Rady Ministrów.

</doc>
<doc id="1463681" url="https://pl.wikipedia.org/wiki?curid=1463681" title="Lamine Diack">
Lamine Diack

Lamine Diack (ur. 7 lipca 1933 w Dakarze, zm. 3 grudnia 2021 tamże) – senegalski polityk i działacz sportowy, przewodniczący Międzynarodowego Stowarzyszenia Federacji Lekkoatletycznych (IAAF).
Życiorys.
W latach 50. zawodniczo uprawiał lekkoatletykę. Był skoczkiem w dal – kilkakrotnym rekordzistą Francji i Afryki Zachodniej w latach 1957–1960 (ostatni rekord: 7,72 m).
8 listopada 1999, po śmierci Włocha Primo Nebiolo, został wybrany przewodniczącym IAAF. Przedtem był wiceszefem tej organizacji. We wcześniejszym okresie życia pracował w administracji państwowej, m.in. sprawując urząd burmistrza Dakaru. Pełnił także mandat członka Parlamentu Republiki Senegalu.
Był żonaty, miał piętnaścioro dzieci.

</doc>
<doc id="1463683" url="https://pl.wikipedia.org/wiki?curid=1463683" title="Żmija turecko-irańska">
Żmija turecko-irańska

Żmija turecko-irańska ("Montivipera wagneri") – jadowity gatunek węża z rodziny żmijowatych.
Opis.
Dorasta maksymalnie do 70-95 cm.
Głowa względnie duża, wydłużona i odróżniająca się od szyi. Pysk zaokrąglony, pokryty małymi łuskami. Oczy w szerokim kontakcie z łuskami nadoczodołowymi. Na szczycie głowy 6-7 łusek międzyoczodołowych. 12-13 podwargowych i 9 nadwargowych. Te drugie oddzielone od oka przez 1-2 rzędy łusek. Nozdrze ulokowane przy pojedynczej łusce nosowej.
Środkowa część ciała posiada 23 rzędy łusek grzbietowch, 2-3 łuski przedbrzuszne, 161-170 brzusznych. Odbytowa pojedyncza.
Wzór składa się z rzadko połączonych plamek i cętek biegnących od tyłu głowy do ogona na szarym tle. Plamki te zabarwione są na jasnobrązowo do żółtobrązowego i pomarańczowego z czarną obwódką. Pojedyncza plamka rozpościera się na 4-8,5 łuski.
Na szczycie głowy znajdują się zwykle 2 czarne wydłużone plamy, tworzące literę V bez miejsca połączenia odcinków. Od kącika oka do kąta ust biegnie czarny prążek.
Występowanie.
Góry wschodniej Turcji i przyległy północno-zachodni Iran. Lokalizacja typowa: "sąsiedztwo jeziora Urmii" (prowincja Azerbejdżan Zachodni w północno-zachodnim Iranie).
Siedlisko.
Występuje na wysokości od 1600 do 1900 metrów n.p.m. na terenach skalistych i trawiastych.
Status.
IUCN klasyfikuje gatunek jako krytycznie zagrożony (critically endangered). Oznacza to redukcję liczebności o 50% w ciągu następnych 10 lat lub 3 pokoleń. Gatunek zagrożony jest z powodu łapania tych węży by sprzedawać je jako zwierzęta domowe.
Szacuje się, że całkowita liczebność osobników dojrzałych jest mniejsza niż 2500.

</doc>
<doc id="1463684" url="https://pl.wikipedia.org/wiki?curid=1463684" title="Katedra Świętej Anny w Debreczynie">
Katedra Świętej Anny w Debreczynie

Katedra Świętej Anny w Debreczynie (węg. "Szent Anna székesegyház") – główna świątynia diecezji debreczyńsko-nyíregyháza'skiej na Węgrzech. Jest to dwuwieżowa barokowa świątynia wybudowana w 1746. Pierwotnie należała do zakonu pijarów, od 1993 katedra nowej diecezji.

</doc>
<doc id="1463685" url="https://pl.wikipedia.org/wiki?curid=1463685" title="Akcjonizm (sztuka)">
Akcjonizm (sztuka)

Akcjonizm uznawany jest za rodzaj „teatru guerilla”, który powstał pod wpływem akcjonizmu wiedeńskiego. Był to ruch negujący opresyjne kulturowe struktury, zwłaszcza związane z płcią. Nurt silnie feministyczny.
Termin utworzony przez Valie Export, performerkę związaną również z body artem.
Zapowiedź akcjonizmu można dostrzec już w wystąpieniach dadaistów i surrealistów (1910–25). Jako jedno ze źródeł sztuki akcji wskazuje się akcjonistyczny charakter malarstwa Jacksona Pollocka, a także "Anthropometry" Yves'a Kleina, „malującego" nagimi modelkami czy ogniem. Popularyzacja akcjonizmu nastąpiła w latach 50. XX wieku.

</doc>
<doc id="1463689" url="https://pl.wikipedia.org/wiki?curid=1463689" title="Park Narodowy Peneda-Gerês">
Park Narodowy Peneda-Gerês

Park Narodowy Peneda-Gerês (port.: "Parque Nacional da Peneda-Gerês"), znany również jako Gerês – jedyny park narodowy w Portugalii. Znajduje się w regionie Norte, w północno-zachodniej Portugalii.
Park został utworzony 8 maja 1971 roku, ze względu na zainteresowanie państwowej i międzynarodowej społeczności naukowej, celem ochrony ziemi, wody, flory (na terenie parku można znaleźć endemiczne gatunki liliowatych i paprotników), fauny i krajobrazu, zachowania tych wartości dla ludzkości i zasobów naturalnych. Celem istnienia parku jest również edukacja i turystyka. Park jest częścią utworzonego w 2009 roku rezerwatu biosfery Gerês-Xurés, który jest transgraniczny z Hiszpanią. Wchodzi w skład ostoi ptaków IBA "Gerês mountains" (nie jest tożsama z Serra do Gerês).
Geografia.
Park Narodowy Peneda-Gerês położony jest w północno-zachodniej Portugalii, na terenach gmin: Melgaço, Arcos de Valdevez, Ponte da Barca, Terras de Bouro i Montalegre. Park ma powierzchnię 702,90 km², z czego 52,75 km² stanowi własność publiczną, 194,38 km² jest w rękach prywatnych, a pozostałe 455,77 km² ma status mieszany.
Zgodnie ze spisem ludności z 1991 roku, na terenie parku zamieszkiwało 9099 osób, o 16% mniej w porównaniu z poprzednim spisem z 1981, który wykazał 10 849 mieszkańców.
Przez terytorium parku ciągną się grzbiety gór Serra da Peneda, Serra Amarela i Serra do Gerês. Stanowią one barierę pomiędzy nizinami, leżącymi nad wybrzeżem morskim na zachodzie a terenami wyżynnymi na wschodzie. Najwyższymi szczytami są Nevosa (1546 m) i Altar dos Cabrões (1538 m) leżące blisko granicy z Hiszpanią.
Ważną cechą krajobrazu jest stała obecność wody. Małe strumienie i wodospady występują na zboczach prawie każdej góry, a cały park jest poprzecinany licznymi rzekami: Cávado, Lima, Homem, Rabagão, Castro Laboreiro i Arado. Prawie na każdej rzece stoją zapory wodne takie jak: Alto Rabagão, Paradela, Caniçada, Vilarinho das Furnas czy Lindoso.
Na obszarach wyżej położonych znajduje się kilkadziesiąt wiosek umiejscowionych w pobliżu ziem uprawnych. Tarasy rolne, powstałe w celu lepszego wykorzystania tych rzadkich ziem, oraz tradycyjne domy z granitowymi murami i dachami ze strzechy kształtują krajobraz wraz z niezatartymi, jeszcze harmonijnymi, śladami człowieka w niektórych z najbardziej izolowanych wiosek jak Pitões das Júnias czy Ermida.
Tereny wysoko położone osiągają średnią temperaturę ok. 10 °C, wahającą się od 4 do 14 °C; oraz średnie opady wynoszące ponad 2500 mm rocznie z więcej niż 130 deszczowymi dniami w ciągu roku. Zimą często występuje śnieg. Doliny rzek Homem i Cávado mają o wiele łagodniejszy klimat z temperaturami wahającymi się w granicach od 8 do 20 °C, średnią wynoszącą 14 °C, rocznymi opadami wynoszącymi 900 mm oraz 100 deszczowymi dniami w ciągu roku.
Geologia.
Góry na terenie parku powstawały w erze paleozoicznej, w okresie od 380 do 280 milionów lat temu, od dewonu do permu. Szczyty górskie zbudowane są głównie ze skał granitowych, datuje się, że najstarsze z nich, na Amarela, powstały 310 milionów lat temu. Na obszarze tym występują złoża minerałów cyny, wolframu, molibdenu i złota, kiedyś eksploatowane w kopalniach Carris i Borrageiro, obecnie kopalnie te są nieczynne. Na północno-wschodnim krańcu, przy Castro Laboreiro, występują wychodnie łupków i kwarcu.
Niektóre doliny wykazują ślady obecności lądolodu z okresu ostatniego zlodowacenia w epoce plejstoceńskiej.
Flora.
Na terenach nizinnych występuje niezwykła bujność roślinności. Najbardziej powszechne są różne gatunki dębu (jak dąb szypułkowy, dąb pirenejski, dąb portugalski i inne), śliwy, ostrokrzewy, chróściny jagodnej i brzozy; w pobliżu rzek także cisy i brzoza brodawkowata. Niektóre lasy, takie jak "Albergaria" i "Cabril", są szczególnie dobrze zachowane.
Wraz ze wzrostem wysokości, roślinność staje się coraz uboższa, zarówno ze względu na zaostrzony klimat, jak i zwiększającą się, od połowy XX wieku, presję człowieka. Znaleźć można tutaj takie gatunki jak wrzosiec, kolcolist, szczodrzeniec i jałowiec.
Na terenie parku występują endemiczne gatunki liliowatych i paprotników.
Głównym produktem rolnym jest kukurydza.

</doc>
<doc id="1463691" url="https://pl.wikipedia.org/wiki?curid=1463691" title="Szusza">
Szusza



</doc>
<doc id="1463692" url="https://pl.wikipedia.org/wiki?curid=1463692" title="Rejon Szusza">
Rejon Szusza



</doc>
<doc id="1463694" url="https://pl.wikipedia.org/wiki?curid=1463694" title="Aleksander Adamczyk">
Aleksander Adamczyk

Aleksander Cezary Adamczyk (także Olo Mim; ur. 7 października 1959 r. w Rejowcu Fabrycznym) – polski aktor, mim oraz artysta kabaretowy.
Teatr.
Jako aktor-mim pracował w Teatrze Wizji i Ruchu w Lublinie (1981-85) oraz Teatrze Żydowskim im. E.R. Kamińskiej w Warszawie (1985-91). Następnie współpracował z Teatrem Pantomimy w Warszawie (1987), a do niedawna z warszawskim Teatrem Ateneum im. Stefana Jaracza (2005-06).
Wybrane role teatralne
Kabaret.
Posługuje się pantomimą komiczną, parodią i karykaturą. Występuje z programami złożonymi z etiud. Wciela się m.in. w przedstawicieli różnych zawodów, a także osób zaabsorbowanych jakimiś sprawami, np. zakochanych czy ludzi mających stale kłopoty. Są to sceny z życia codziennego oraz postacie realistyczne i fantastyczne. Przygotowuje programy zarówno dla widzów dorosłych, jak i dla dzieci i młodzieży.
Brał udział w licznych festiwalach krajowych (PaKA 2002 w Krakowie, Festiwal Sztuki Estradowej w Warszawie, Mazurskie Lato Kabaretowe w Ełku, SET 2002 w Suwałkach, PrzeWAŁka 2003 w Wałbrzychu, PAKA 2003 w Krakowie, Ogólnopolski Turniej Łgarzy w Bogatyni w 2003 i 2004) i zagranicznych (m.in. Kultur Sommer w Fellbach, Międzynarodowy Festiwal MIMÓW w Saarbrücken w 2004, Międzynarodowy Festiwal Mimów w Kolumbii w 2005).
Programy kabaretowe

</doc>
<doc id="1463695" url="https://pl.wikipedia.org/wiki?curid=1463695" title="Gra w trzy kubki">
Gra w trzy kubki



</doc>
<doc id="1463697" url="https://pl.wikipedia.org/wiki?curid=1463697" title="Szuszi">
Szuszi



</doc>
<doc id="1463698" url="https://pl.wikipedia.org/wiki?curid=1463698" title="Dobra pośrednie">
Dobra pośrednie

Dobra pośrednie − dobra, które w procesie produkcji są przetwarzane w inne dobra.

</doc>
<doc id="1463701" url="https://pl.wikipedia.org/wiki?curid=1463701" title="Marek Domański">
Marek Domański

Marek Domański (ur. 23 lipca 1921 we Włodzimierzu Wołyńskim, zm. 2002) − polski prozaik, autor sztuk scenicznych.
Ukończył studia na Wydziale Prawa KUL. Debiutował w 1951 na łamach prasy jako prozaik.

</doc>
<doc id="1463705" url="https://pl.wikipedia.org/wiki?curid=1463705" title="Airbag/How Am I Driving?">
Airbag/How Am I Driving?

Airbag/How Am I Driving? - minialbum brytyjskiego zespołu Radiohead, które ukazało się w 1998 r. specjalnie dla rynku Ameryki Północnej. Płyta zawiera większość piosenek, które zostały wydzielone jako strony "b" singli z albumu OK Computer. Pomimo umieszczenia tutaj, utwór "Airbag" nie został nigdy wydany jako singiel. EP "Airbag/How Am I Driving?" zadebiutowała na 56 miejscu listy Billboard osiągając w pierwszym tygodniu sprzedaży liczbę 20,000 sprzedanych kopii.

</doc>
<doc id="1463707" url="https://pl.wikipedia.org/wiki?curid=1463707" title="J.P. Zajączkowski">
J.P. Zajączkowski

dr J.P. Zajączkowski – pseudonim zbiorowy wykorzystywany w okresie 20-lecia międzywojennego i później w kręgach warszawskich literatów. W ten sposób doktor J.P. Zajączkowski jest autorem m.in. wielu tłumaczeń i książek na najrozmaitsze tematy. Historię powstania pseudonimu opisał Melchior Wańkowicz w książce "Tędy i Owędy".

</doc>
<doc id="1463709" url="https://pl.wikipedia.org/wiki?curid=1463709" title="Heinrich Fritsch">
Heinrich Fritsch

Heinrich Fritsch (ur. 5 grudnia 1844 w Halle, zm. 12 maja 1915 w Bonn) – niemiecki lekarz położnik i ginekolog. W 1887 rektor Uniwersytetu we Wrocławiu.
Studiował medycynę na uniwersytetach w Tybindze, Würzburgu i Halle. Na uniwersytecie w Halle uzyskał stopień doktora medycyny w 1869 r. Następnie pozostał w Halle jako asystent w klinice położnictwa. W 1877 został profesorem nadzwyczajnym, a w 1882 profesorem i dyrektorem kliniki położniczej we Wrocławiu. W latach 1893–1910 był profesorem na uniwersytecie w Bonn.

</doc>
<doc id="1463710" url="https://pl.wikipedia.org/wiki?curid=1463710" title="Bystra Ławka">
Bystra Ławka

Bystra Ławka (słow. "Bystrá lávka") – przełęcz w słowackich Tatrach Wysokich położona na wysokości 2315 m n.p.m. (według wcześniejszego pomiaru 2314 m), będąca najniższym punktem grani pomiędzy Furkotem ("Furkotský štít") a Wielkim Soliskiem – najwyższym szczytem Grani Soliska. Bystra Ławka oddziela od siebie dwie grupy turni: Bystre Czuby i Bystre Turniczki, a dokładnie wierzchołki Skrajnej Bystrej Czuby ("Predný bystrý hrb") na północnym zachodzie i Wielkiej Bystrej Turniczki ("Veľká bystrá vežička") na południowym wschodzie. 
Przez przełęcz od 1993 r. prowadzi szlak turystyczny oznaczony kolorem żółtym z Doliny Młynickiej do Furkotnej. Dawniej szlak prowadził przez zlokalizowany około 200 m na północny zachód Bystry Przechód – wypłaszczenie w południowo-wschodniej grani Furkotu, położone bezpośrednio poniżej jego kopuły szczytowej. Na wielu mapach zaznaczona jest jedna przełęcz Bystry Przechód, na innych podane są błędne wysokości.

</doc>
<doc id="1463711" url="https://pl.wikipedia.org/wiki?curid=1463711" title="Roman Drahan">
Roman Drahan

Roman Drahan (ur. 30 września 1931 r. w miejscowości Niżankowice koło Przemyśla) – polski poeta.
Ukończył Studium Nauczycielskie (Wrocław). Debiutował na łamach tygodnika "Nowa Kultura" jako poeta. W latach 1957-1965 pracował w szkolnictwie.

</doc>
<doc id="1463712" url="https://pl.wikipedia.org/wiki?curid=1463712" title="Jair (Stary Testament)">
Jair (Stary Testament)

Jair (także "Jares Galadeńczyk"; hebr. יאיר) – postać biblijna, jeden z sędziów starożytnego Izraela. Pochodził z plemienia Manassesa, władzę w Izraelu przejął po Toli, cieszył się dużym szczęściem i dobrobytem. Miał trzydziestu synów, którzy byli doskonałymi jeźdźcami. Powierzono im urządy poszczególnych grodów Galadeny. Sprawował władzę 22 lata, po czym zmarł w późnej starości. Pogrzebano go z czcią w galadeńskim mieście Kamon.

</doc>
<doc id="1463713" url="https://pl.wikipedia.org/wiki?curid=1463713" title="TVL (ujednoznacznienie)">
TVL (ujednoznacznienie)



</doc>
<doc id="1463715" url="https://pl.wikipedia.org/wiki?curid=1463715" title="Emil Ponfick">
Emil Ponfick

Klemens Emil Ponfick (ur. 3 listopada 1844 we Frankfurcie, zm. 3 listopada 1913 we Wrocławiu) – niemiecki lekarz patolog.
Studiował na Uniwersytecie w Tybindze, Uniwersytecie we Fryburgu Bryzgowijskim i Uniwersytecie w Heidelbergu, w 1867 roku został doktorem medycyny. Początkowo był asystentem chirurga w Heidelbergu, Karla Ottona Webera. Potem uczył się patologii u Recklinghausena w Würzburgu. Od 1868 do 1873 asystent w Instytucie Patologii Virchowa w Berlinie, od 1873 roku profesor nadzwyczajny patologii na Uniwersytecie w Rostocku.
Zajmował się patologią śledziony i wątroby, szpiku kostnego, zatorowością tętnic krezkowych, obrzękiem śluzowatym. Pracując we Wrocławiu dowiódł, że aspergilloza u zwierząt i niektóre postaci aktynomykozy u ludzi mają wspólne podłoże.

</doc>
<doc id="1463719" url="https://pl.wikipedia.org/wiki?curid=1463719" title="Sownarchoz">
Sownarchoz

Rada Gospodarki Narodowej ("совнархоз (СНХ) – совет народного хозяйства. Sownarchoz, często używane Regionalna Rada Gospodarcza") – instytucje zarządcze i planowe w radzieckiej gospodarce, powstałe po reformie gospodarczej roku 1957 w erze Chruszczowa.
Pod koniec stycznia 1957 roku do Chruszczowa doszła prośba niektórych liderów partyjnych o ulepszenie zarządzania w przemyśle i budownictwie. Najważniejszym postanowieniem okazała się prośba o regionalizację gospodarki, czyli likwidacji branżowo-resortowego systemu zarządzania i oddanie tych spraw lokalnym Radom Gospodarki Narodowej. Według autorów tego projektu ta regionalizacja centralnego planowania gospodarczego miała na celu ulepszenie dystrybucji towarów oraz szybsze rozwiązywanie problemów gospodarczych. Wiele ministerstw branżowych miało przestać istnieć, a rady były podporządkowane Radzie Najwyższej Gospodarki Narodowej.
Chruszczow przedstawił odpowiedni projekt Radzie Najwyższej ZSRR. Miał on wielu przeciwników (głównie: zastępcy przewodniczącego Rady Ministrów, I sekretarza KC Ukrainy i inni) a do grona zwolenników należeli I sekretarz KC Uzbekistanu, przewodniczący Rady Najwyższej Ukrainy czy I sekretarze Okręgowych Komitetów w Moskwie i Leningradzie.
W końcu na sesji Rady Najwyższej udało się przegłosować projekt i jednogłośnie znieść branżowe ministerstwa. Całe terytorium Związku Socjalistycznych Republik Radzieckich podzielono na 105 specjalnych regionów ekonomicznych, a na ich czele stał odpowiedni sownarchoz. Ministerstwa branżowe zostały zniesione, a część ich uprawnień przekazane Gosplanowi.
Ta decentralizacja gospodarki radzieckiej, choć doprowadziła do tego, że regionalne rady były bardziej wrażliwe na potrzeby lokalne, to jednak doprowadziła do zakłóceń i nieefektywności, dlatego postanowiono w 1962 zreorganizować rady, głównie tereny działań miały być bardziej dostosowane ekonomicznie. Chodziło o zapewnienie surowców dla istniejącego przemysłu w danej strefie ekonomicznej. Jednak ogromny kryzys gospodarczy 1963 roku spowodował praktycznie zawieszenie planu gospodarczego.
Sownarchozy jednak nie zdołały istotnie poprawić efektywności radzieckiej gospodarki. Po wejściu ekipy Breżniewa, w październiku 1965 roku przywrócono branżowo-resortowy system zarządzania gospodarką.

</doc>
<doc id="1463723" url="https://pl.wikipedia.org/wiki?curid=1463723" title="Konrad Ofierzyński">
Konrad Ofierzyński

Konrad Ofierzyński (ur. 10 stycznia 1909 w Poznaniu, zm. wiosną 1940 w Charkowie) – podporucznik piechoty Wojska Polskiego, piłkarz.
Życiorys.
Był synem Józefa i Marii z domu Książyk. Po ukończeniu gimnazjum w Ostrowie Wielkopolskim w 1929 zdał egzamin dojrzałości przed Państwową Komisją Egzaminacyjną Kuratorium Okręgu Szkolnego w Poznaniu. W 1930 odbył kurs w baonie podchorążych rezerwy piechoty nr 7a. Na stopień podporucznika rezerwy został mianowany ze starszeństwem z 1 stycznia 1934 i 693. lokatą w korpusie oficerów piechoty. W 1936 uzyskał dyplom Wyższej Szkoły Handlowej w Poznaniu.
Pracował jako naczelnik urzędu pocztowego w Obornikach. Pracę zawodową łączył z pasją sportową. Jako piłkarz był wychowankiem Venetii Ostrów Wielkopolski, potem grał w Ostrowskim Klubie Sportowym i w Ostrovii, wreszcie w latach 1932–1939 w poznańskiej Warcie. W barwach tego ostatniego klubu zaliczył osiem sezonów w I lidze. Grał także w tenisa, siatkówkę, koszykówkę.
Jako oficer rezerwy (został zmobilizowany do Ośrodka Zapasowego 25 Dywizji Piechoty) walczył w kampanii wrześniowej. Po agresji ZSRR na Polskę wzięty do niewoli radzieckiej, przewieziony do obozu w Starobielsku. Wiosną 1940 został zamordowany przez NKWD w Charkowie.
5 października 2007 minister obrony narodowej Aleksander Szczygło mianował go pośmiertnie na stopień porucznika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1463726" url="https://pl.wikipedia.org/wiki?curid=1463726" title="Otto Lubarsch">
Otto Lubarsch

Otto Lubarsch (ur. 4 stycznia 1860 w Berlinie, zm. 1 kwietnia 1933 tamże) – niemiecki lekarz patolog.
Życiorys.
Był synem Jacoba Lubarscha, kupca i pośrednika w handlu zbożowym pochodzącego z Landsberg an der Warthe, i Rosalie z domu Collin, córki berlińskiego sprzedawcy galanterii Wilhelma Collina. 
Studiował przez trzy semestry filozofię i nauki przyrodnicze na Uniwersytecie w Lipsku oraz Uniwersytecie Ruprechta i Karola w Heidelbergu. Potem zmienił kierunek studiów na medycynę i uczył się na Uniwersytecie Friedricha Schillera w Jenie, Uniwersytecie Fryderyka Wilhelma w Berlinie i Uniwersytecie Cesarza Wilhelma w Strasburgu. Jego nauczycielami byli, między innymi, Haeckel (Jena) i Virchow (Berlin). W 1883 roku został doktorem medycyny, w 1885 zdał egzaminy państwowe. Następnie był asystentem w Instytucie Fizjologii w Bernie, u Hugona Kroneckera, potem w instytucie patologicznym w Gießen u Eugena Bostroema, w Breslau u Emila Ponficka (do 1888). Przez pewien czas pracował w berlińskim Instytucie Anatomii Patologicznej u Virchowa i w Stacji Zoologicznej w Neapolu. W 1890 roku został "privatdozentem" w instytucie anatomii patologicznej w Zurychu u Edwina Klebsa. Od 1891 do 1896 roku był pierwszym asystentem w instytucie patologicznym w Rostocku, u Alberta Thierfeldera. W 1894 roku został profesorem nadzwyczajnym patologii i anatomii patologicznej na Uniwersytecie w Rostocku. Od 1899 roku w Poznaniu, gdzie pracował w oddziale patologiczno-anatomicznym Instytutu Higieny, a także w kostnicy Szpitala Miejskiego. Od 1903 profesor Akademii Królewskiej w Poznaniu, zrezygnował w 1904 roku i zatrudnił się w Kreis-Krankenhaus w Berlinie-Lichterfelde. W listopadzie 1905 roku objął stanowisko dyrektora laboratorium patologiczno-anatomiczno-bakteriologicznego w Zwickau, a od 1907 roku praktykował w Düsseldorfie. W 1913 roku przyjął propozycję Uniwersytetu Chrystiana Albrechta w Kilonii objęcia tamtejszej katedry. W 1917 roku został następcą Johannesa Ortha na katedrze anatomii patologicznej Uniwersytetu w Berlinie, został też dyrektorem Instytutu Patologicznego (Ludwig Aschoff, któremu jako pierwszemu oferowano katedrę, odmówił). W 1929 roku przeszedł na emeryturę.
Był żydowskiego pochodzenia, ale mimo to wyznawał nacjonalistyczne poglądy i z entuzjazmem traktował dojście Hitlera do władzy. Przeszedł na protestantyzm. Był jednym z założycieli Związku Wszechniemieckiego i członkiem DNVP. W 1931 opublikował wspomnienia.
Zmarł po krótkiej chorobie serca w 1933 roku. Nekrologi napisali Ceelen i Rössle.
W 1893 w Warnemünde ożenił się z Margarete von Hanstein (1861–1940). Mieli syna (zginął na wojnie) i córkę.
Dorobek naukowy.
W 1889 roku Lubarsch opisał rakowiaka, na dwie dekady przed Siegfriedem Oberndorferem. Opisał też rzadki zespół, nazywany dziś zespołem Lubarscha-Picka. Drobne kryształy obserwowane w komórkach jąder bywają nazywane kryształami Lubarscha.
Razem z Friedrichem Henkem zredagował 12-tomowy podręcznik patologii, "Henke-Lubarsch Handbuch der Speziellen Pathologischen Anatomie und Histologie" (1924–1952).

</doc>
<doc id="1463731" url="https://pl.wikipedia.org/wiki?curid=1463731" title="Herman Stieve">
Herman Stieve



</doc>
<doc id="1463733" url="https://pl.wikipedia.org/wiki?curid=1463733" title="Katastrofa lotu Avio Linee Italiane na wzgórzu Superga">
Katastrofa lotu Avio Linee Italiane na wzgórzu Superga



</doc>
<doc id="1463734" url="https://pl.wikipedia.org/wiki?curid=1463734" title="Najwyższa Rada Gospodarki Narodowej">
Najwyższa Rada Gospodarki Narodowej

Najwyższa Rada Gospodarki Narodowej, WSNCh ("Высший совет народного хозяйства, ВСНХ") – najwyższy organ zarządzania gospodarczego przemysłem państwowym w Rosji po przejęciu władzy przez bolszewików, istniejący w latach 1917–1932. Występował na szczeblu republikańskim (WSNCh Rosyjskiej Federacyjnej SRR i WSNCh Ukraińskiej SRR) i na szczeblu sowieckiego państwa związkowego (WSNCh ZSRR). WSNCh działała zarówno poprzez tzw. trusty, czyli zjednoczenia branżowe przedsiębiorstw, jak i poprzez gubernialne i rejonowe rady gospodarki narodowej – jej delegatury terenowe. Przewodniczący Rady miał uprawnienia i status komisarza ludowego.
1917–1932.
WSNCH RFSRR.
Przewodniczący WSNCh RFSRR:
WSNCh USRR.
Przewodniczący WSNCh Ukrainy:
WSNCh ZSRR.
Przewodniczący WSNCh ZSRR:
WSNCh ZSRR 1962–1965.
Organ utworzony w 1962 przez Nikitę Chruszczowa, kiedy przeprowadzono próbę decentralizacji gospodarki radzieckiej. Działał w latach 1962–1965, a kierował nim Dmitrij Ustinow. Był on podporządkowany Radzie Ministrów ZSRR, a jego funkcjami były zarządzanie w przemyśle i budownictwie. Podlegały mu też sownarchozy.

</doc>
<doc id="1463737" url="https://pl.wikipedia.org/wiki?curid=1463737" title="Glyptodon">
Glyptodon

Glyptodon – wymarły rodzaj wielkich pancerników z podrodziny gliptodontów (Glyptodontinae), żyjących od późnego pliocenu do końca plejstocenu, 2,5 mln–11 tys. lat temu, na terenie Ameryki Południowej (Argentyna, Boliwia, Brazylia). Jego nazwa oznacza „wyrzeźbiony ząb” – pochodzi od greckich słów "glyptós" („wyryty”, „wyrzeźbiony”) i "odóntos" („ząb”).
Wymiary.
"Glyptodon" był jednym z największych szczerbaków – osiągał długość 3 m (wraz z ogonem), 1,5 m wysokości i ważył około 1 t.
Opis.
Najbardziej charakterystyczną cechą tego zwierzęcia jest ogromny, kopulasty pancerz zbudowany z jednego bloku składającego się z około 1000 małych płytek kostnych. Również głowa chroniona była kostnym hełmem, a ogon pokrywały sztywne płytki. U niektórych gatunków na końcu ogona znajdowała się maczuga, mogąca ważyć nawet kilkadziesiąt kilogramów. Jest to przykład konwergencji gliptodontów i ankylozaurów – grupy dinozaurów żyjącej od późnej jury do końca kredy. Cechy te sprawiały, że "Glyptodon" do momentu pojawienia się w Ameryce Południowej człowieka nie miał naturalnych wrogów.
W przeciwieństwie do większości ssaków szczerbaki charakteryzują się uzębieniem jednolitym pod względem kształtu i wielkości (wtórny homodontyzm). Na jego podstawie wnioskuje się, że "Glyptodon" żywił się przede wszystkim roślinami, być może jednak jadł wszystko, co napotkał.
Filogeneza.
"Glyptodon" jest przedstawicielem rzędu szczerbaków, obejmującego mrówkojady, leniwce, wymarłe leniwce naziemne (Megatheriidae), Pampatheriidae i pancerniki oraz gliptodonty, do których należał. Jego najbliższymi krewnymi są "Doedicurus", "Glyptotherium" i "Panochthus".
"Glyptodon", w przeciwieństwie do blisko z nim spokrewnionego rodzaju "Glyptotherium", jest rodzimym przedstawicielem fauny południowoamerykańskiej. Rodzaj "Glyptodon" pojawił się w gelasie i dotrwał do końca plejstocenu, około 11 000 lat temu. Za jego wyginięcie odpowiada prawdopodobnie człowiek, który polował na niego i wykorzystywał pancerze jako schronienie (w ich wnętrzach znaleziono ślady ognisk).

</doc>
<doc id="1463738" url="https://pl.wikipedia.org/wiki?curid=1463738" title="Gliptodon">
Gliptodon



</doc>
<doc id="1463739" url="https://pl.wikipedia.org/wiki?curid=1463739" title="Etelburga">
Etelburga

Święta Etelburga (ur. koniec VI w., zm. 647 r.) – druga żona króla Northumbrii Edwina. Była córką Ethelberta króla Kentu i merowińskiej księżniczki Berty, jak również siostrą Eadbalda. Małżeństwo Ethelburgi z Edwinem w 625 r. wpłynęło na przyjęcie chrześcijaństwa przez północną Anglię. Jak relacjonuje Beda, Eadbald zgodził się na oddanie siostry Edwinowi za małżonkę pod warunkiem, że będzie jej wolno nadal praktykować chrześcijaństwo. W związku z tym w Northumbrii towarzyszył jej osobisty kapelan, Paulinus. Edwin przyjął chrześcijaństwo dwa lata po ich ślubie i zbudował pierwszą katedrę w Yorku, gdzie przyjął chrzest. Ethelburga odegrała ważną rolę w chrystianizacji Northumbrii. Beda Czcigodny odnotował, że papież Bonifacy V słał listy i dary Edwinowi i jego żonie.
Ethelburga i Edwin mieli czworo dzieci: Eanfleda z Deiry, Ethelhuna, Wuscfrea oraz Edwena z Llanedwen.
Po powrocie do Kentu, Ethelburga otrzymała od brata Eadbalda zrujnowaną rzymską willę w Lyminge, gdzie założyła klasztor. Uważa się, że było to pierwsze opactwo w Kencie i że początkowo mnisi i mniszki żyli w nim we wspólnocie (Ethelburga z powodzeniem przewodziła członkom obu tych grup). Ethelburga zmarła w Lyminge, a jej relikwie były przechowywane w kolegiacie w Canterbury do czasu rozwiązania klasztorów w Anglii przez Henryka VIII Tudora.
Święta Ethelburga została kanonizowana, jej wspomnienie przypada 5 kwietnia.

</doc>
<doc id="1463741" url="https://pl.wikipedia.org/wiki?curid=1463741" title="Żubrobizon">
Żubrobizon

Żubrobizon – płodny mieszaniec międzygatunkowy powstały w wyniku skrzyżowania dwóch gatunków z rodzaju bizon ("Bison"): żubra europejskiego ("Bison bonasus") i bizona amerykańskiego ("Bison bison"). Tworzenie i hodowla hybrydy były związane z ideą restytucji żubra europejskiego. W 2000 roku hybryda została opisana także jako podgatunek żubra europejskiego "Bison bonasus montanus" Rautian, Kalabuszkin &amp; Niemcew, 2000 i wpisany do Czerwonej Księgi Gatunków Chronionych Republiki Adygeja. Propozycja ta spotkała się z krytyką środowiska naukowego.
Żubrobizony w Polsce.
W 1929 roku warszawski Ogród Zoologiczny nabył za pośrednictwem Karola Hagenbecka z firmy „Tierparadies” ze Stellingen koło Hamburga trzy żubry oraz cztery żubrobizony. Już jesienią tego samego roku część tych zwierząt została przeniesiona do Białowieży. Trafiły tam pochodzące ze Sztokholmu trzy (pochodzące od białowieskiego byka i matki będącej potomkiem białowieskiego byka i bizonki) żubrobizonki: "Faworyta" (ur. 28.12.1927), "Stolce" (ur. 29.09.1925) i "Sweja" (26.03.1922) oraz byk "Kobalt" (15.06.1927) – potomek białowieskiej żubrzycy i żubrobizona. Wraz z "Kobaltem" do Białowieży trafił także byk "Kobold" – mieszaniec żubra, żubrobizona i krowy domowej. Populacja żubrobizonów funkcjonowała w Puszczy Białowieskiej przez kilka lat, lecz w okresie 1935–1936, w trosce o czystość odtwarzanego tam stada żubrów, wszystkie żubrobizony przeniesiono do ufundowanego przez Polonię kanadyjską rezerwatu w Smardzewicach koło Spały. W 1939 roku w Złotej Wsi koło Supraśla powstała zagroda (120 ha) dla żubrów. 30 lipca 1939 roku żubrobizony z lasów spalskich zostały wypuszczone do zagrody. W latach 1941–1944, podczas okupacji niemieckiej, do Białowieży ponownie sprowadzono jednego samca, który był używany do rozpłodu z samicami żubra europejskiego. Po wojnie, w trosce o czystość gatunku, z Puszczy Białowieskiej wywieziono mieszańce. Ostatni opuścił Białowieżę 25 września 1950 roku. W Polsce podejmowane są działania zmierzające do zapobieżenia możliwości tworzenia krzyżówek żubra europejskiego z bizonami. W związku z tym jako działanie profilaktyczne wprowadzony został zakaz hodowli bizonów amerykańskich, które są traktowane jako gatunek inwazyjny.
Żubrobizony na Kaukazie.
Żubrobizony zostały także wprowadzone na Kaukazie. Najpierw na terenie Rezerwatu Kaukaskiego (1940), a później (1959) Gospodarstwa Leśnego w Nalczyku. W latach 60. XX wieku tempo wzrostu liczebności populacji było oceniane na 10–12% w skali roku. W okresie szczytowego rozwoju stad populacja w Nalczyku osiągnęła liczebność rzędu 250 zwierząt, a w Kaukaskim Zapovedniku około 1500 osobników. Fala kłusownictwa w latach 90. XX wieku przyczyniła się do spadku liczebności obu populacji – do odpowiednio 18 i 500 zwierząt. Taki stan liczebności utrzymywał się co najmniej do 2010 roku.
Hybryda została w 2000 roku opisana przez Rautiana, Kałabuszkina i Niemcowa także jako podgatunek żubra europejskiego "Bison bonanus montanus" oraz wpisana do Czerwonej Księgi Gatunków Chronionych Republiki Adygeja i objęta ochroną rezerwatową. Propozycja ta spotkała się z krytyką środowiska naukowego. Ochrona hybrydy uniemożliwia ewentualne zlikwidowanie kaukaskich populacji. Próby takie były podejmowane już w latach 80. XX wieku.

</doc>
<doc id="1463742" url="https://pl.wikipedia.org/wiki?curid=1463742" title="Kriopompa">
Kriopompa

Kriopompa – pompa próżniowa usuwająca cząsteczki gazów poprzez przywieranie ich do zimnej powierzchni głowicy pompy schłodzonej do niskich temperatur. Pompa umożliwia wytwarzanie próżni w zakresie od 10-3 do 10-11 mbar. Kriopompa należy do grupy pomp kondensacyjnych. Zjawiska przywierania zachodzą w procesie kriokondensacji, krioabsorpcji, kriotrappingu.
Niskie temperatury w kriopompach są uzyskiwane na różne sposoby, a użyta temperatura różni się w zależności od wypompowywanego gazu. Pompa pompuje wszystkie gazy których temperatura topnienia (krioabsorpcja) lub wrzenia (kriokondensacja) jest wyższa niż temperatura pompy. Dodatkowo, pompa może "przytrzymać" cząsteczkę (kriotrapping), nawet jeśli nie zachodzi krioabsorpcja ani kriokondensacja i obniżyć jej energię kinetyczną, czyli spowolnić ruch cząsteczki.
Zaletą tego rodzaju pomp, jest wysoka efektywność przy pompowaniu wody oraz gazów szlachetnych i czystość próżni. Wadą jest fakt, że po wyłączeniu pompy (odłączeniu źródła chłodzenia) wszystkie złapane cząsteczki zostają uwolnione, co powoduje pogorszenie próżni. W pompach tego typu, efektywność pompowania spada ze wzrostem ilości wypompowanego gazu, ponieważ powierzchnie pompujące osiągają stan nasycenia.
Najpopularniejszym źródłem niskich temperatur z powodu niskiej ceny jest ciekły azot wrzący pod ciśnieniem atmosferycznym, albo niższym uzyskiwanym przez odpompowywanie. Stosuje się również pompy zasilane ciekłym helem, oraz suchym lodem, pompami ciepła lub modułami Peltiera. 
Moduły wymrażające są stosowane również w innych pompach próżniowych w celu polepszenia jakości próżni.

</doc>
<doc id="1463743" url="https://pl.wikipedia.org/wiki?curid=1463743" title="Eugen Hippel">
Eugen Hippel



</doc>
<doc id="1463758" url="https://pl.wikipedia.org/wiki?curid=1463758" title="Katarzyna Pawlik">
Katarzyna Pawlik

Katarzyna Pawlik (ur. 17 lutego 1989 r. w Bytomiu) – polska pływaczka startująca w Igrzyskach Paraolimpijskich. Zawodniczka od urodzenia cierpi na chorobę neurologiczną, powodująca zaburzenia ruchu i ośrodka mowy.
Absolwentka Zespołu Szkół Sportowych nr 1 im. Janusza Kusocińskiego w Chorzowie. Ukończyła studia I stopnia na Górnośląskiej Wyższej Szkole Handlowej w Katowicach. Podjęła studia II stopnia na Uniwersytecie Medycznym w Katowicach (obecnie na III semestrze). Aktualnie pływaczka klubu sportowego "Start Katowice".
Uprawia pływanie od piątego roku życia. W 2004 roku wystartowała jako najmłodsza (piętnastoletnia) reprezentantka Polski w Igrzyskach Paraolimpijskich w Atenach (miała wówczas 15 lat). Zdobyła 3 medale: złoty na dystansie 400 m stylem dowolnym oraz dwa srebrne na dystansie 100 m stylem motylkowym i 100 m stylem dowolnym. 4 lata później na Igrzyskach Paraolimpijskich w Pekinie wywalczyła 4 medale: złoto na 400 m w stylu dowolnym ustanawiając przy tym nowy rekord świata (4:33.15 - poprawiając poprzedni o 6.29 sekundy), dwa srebrne również w stylu dowolnym na 50 i 100 m oraz brązowy na dystansie 200 m stylem zmiennym.

</doc>
<doc id="1463759" url="https://pl.wikipedia.org/wiki?curid=1463759" title="Hrabstwo Crawford (Iowa)">
Hrabstwo Crawford (Iowa)

Hrabstwo Crawford – hrabstwo położone w USA w stanie Iowa z siedzibą w mieście Denison. Założone w 1837 roku.

</doc>
<doc id="1463760" url="https://pl.wikipedia.org/wiki?curid=1463760" title="Prawosławny patriarcha Aleksandrii">
Prawosławny patriarcha Aleksandrii

Prawosławny patriarcha Aleksandrii – jeden z patriarchów w Cerkwi prawosławnej, zwierzchnik prawosławnego Patriarchatu Aleksandryjskiego. Czasem jest nazywany greckim patriarchą Aleksandrii dla odróżnienia od koptyjskiego patriarchy Aleksandrii. Ustanowiony w 381 r. i po schizmie w 451 r. kontynuowany jako prawosławny.
Administracyjnie patriarchat aleksandryjski obejmuje piętnaście diecezji i około 300 tys. wiernych. Pod jego jurysdykcją znajduje się obszar całej Afryki i Malty.
Oficjalny tytuł patriarchy aleksandryjskiego brzmi: "Wielce Bosko Błogosławiony Papież i Patriarcha Wielkiego Miasta Aleksandrii, Libii, Pentapolis, Etiopii, całego Egiptu i całej Afryki, Ojciec Ojców, Pasterz Pasterzy, Trzynasty Apostoł i Sędzia Świata."

</doc>
<doc id="1463761" url="https://pl.wikipedia.org/wiki?curid=1463761" title="Olgierd Halski">
Olgierd Halski

Olgierd Halski – fikcyjna postać, główny bohater trzech części polskiego serialu sensacyjnego "Ekstradycja" w reżyserii Wojciecha Wójcika, wyprodukowanych w latach 1995, 1996 i 1998 grany przez Marka Kondrata. Postać pojawiła się także w niemieckim filmie "Podróż do śmierci" (niem. "Reise in den Tod") z 1996 roku.
Opis postaci.
Olgierd Halski to odważny policjant, świetny w swoim zawodzie i nieustannie narażający się swoim przełożonym. Doświadczenie życiowe sprawiło, że został cynicznym policjantem, mającym problemy z nadużywaniem alkoholu. Ma problemy rodzinne: żona go opuściła, a córkę wychowuje jego siostra (Małgorzata Pieczyńska). Olgierd Halski nawiązał także romans z opiekunką Basi, studentką Beatą (Renata Dancewicz).
Początkowo musiał walczyć z rosyjską mafią, która uruchomiła w Polsce kanał przerzutowy narkotyków na zachód, następnie tropił biznesowo-korupcyjne powiązania na szczytach władzy.
Olgierd Halski zawsze mógł liczyć na swoich najwierniejszych kompanów – długoletniego przyjaciela i przełożonego inspektora Stefana Sawkę (Witold Dębicki), który nieraz wyciągał go z tarapatów, i Jerzego (Krzysztof Kolberger), szefa Urzędu Ochrony Państwa (UOP), przeciwko któremu Halski występował na zawodach szermierczych. W pierwszym sezonie "Ekstradycji" przyjacielskim i prawym partnerem Halskiego był niedoświadczony funkcjonariusz UOP-u Kamil Zybertowicz (Tomasz Kozłowicz).

</doc>
<doc id="1463765" url="https://pl.wikipedia.org/wiki?curid=1463765" title="Przyśpiewka">
Przyśpiewka

Przyśpiewka – krótka piosenka ludowa o treści okolicznościowej, często rubaszna, w Polsce śpiewana na zabawach, weselach, w czasie obrzędów dożynkowych itp.

</doc>
<doc id="1463767" url="https://pl.wikipedia.org/wiki?curid=1463767" title="Kwant działania">
Kwant działania



</doc>
<doc id="1463771" url="https://pl.wikipedia.org/wiki?curid=1463771" title="Struktura Kościoła Adwentystów Dnia Siódmego w RP">
Struktura Kościoła Adwentystów Dnia Siódmego w RP

Kościół Adwentystów Dnia Siódmego w RP – podzielony jest na 3 diecezje, które z kolei są podzielone na 13 okręgów, łącznie zrzeszające 113 zborów i 24 grupy. Na czele każdej diecezji stoi pastor przewodniczący diecezji, natomiast na czele każdego okręgu – pastor-senior.
W 2017 roku Kościół zrzeszał 5796 ochrzczonych wiernych, a licząc łącznie z dziećmi i sympatykami 9660 osób.

</doc>
<doc id="1463774" url="https://pl.wikipedia.org/wiki?curid=1463774" title="Adolf Lesser">
Adolf Lesser

Adolf Lesser (ur. 22 maja 1851 w Stargardzie, zm. 6 lipca 1926 we Wrocławiu) – niemiecki lekarz, profesor medycyny sądowej Uniwersytetu we Wrocławiu.
Życiorys.
Urodził się jako syn lekarza w Stargardzie, w rodzinnym mieście uczęszczał do gimnazjum. Studiował medycynę na Uniwersytecie Fryderyka Wilhelma w Berlinie do 1875 roku. Od 1877 do 1884 asystent Carla Limana w Instytucie Farmakologicznym przy Uniwersytecie w Berlinie, od 1879 do 1886 lekarz w zakładzie dla psychicznie chorych Klinsmanna. W 1881 roku został docentem prywatnym farmakologii. Od 1886 roku jako fizyk miejski we Wrocławiu, od 1887 roku profesor nadzwyczajny medycyny sądowej na Uniwersytecie we Wrocławiu, od 1921 profesor zwyczajny.
Żonaty z Miną Kopp, mieli syna i córkę. Pochowany został 9 lipca 1926 roku na Cmentarzu św. Jana we Wrocławiu.

</doc>
<doc id="1463776" url="https://pl.wikipedia.org/wiki?curid=1463776" title="Doedicurus clavicaudatus">
Doedicurus clavicaudatus



</doc>
<doc id="1463777" url="https://pl.wikipedia.org/wiki?curid=1463777" title="Weihenstephaner">
Weihenstephaner

Weihenstephaner ("Premium Bavaricum — Weihenstephaner") — niemieckie, naturalnie mętne piwo browaru Bawarski Państwowy Browar Weihenstephan blisko miejscowości Freising, produkowane, pasteryzowane i eksportowane w dziesięciu odmianach:

</doc>
<doc id="1463779" url="https://pl.wikipedia.org/wiki?curid=1463779" title="Kawiarnia Sztuka">
Kawiarnia Sztuka

Kawiarnia Sztuka – artystyczna kawiarnia działająca w getcie warszawskim.
Siedziba.
Kawiarnia znajdowała się w kamienicy K. Martina przy ulicy Leszno. W latach międzywojennych parter zajmowały sklepy, kawiarnia i kino podwórkowe "Era". Zniszczona w czasie II wojny światowej. Wypalone mury przetrwały do 1946 roku, kiedy zburzono je w związku z realizacją budowy trasy W-Z. Mur getta z bramą znajdował się nieopodal lokalu. Obecnie w tym miejscu znajduje się w jezdnia ulicy Andersa, przy al. Solidarności.
Zespół.
W kawiarni "Sztuka" w latach 1941–1942 występowała Wiera Gran. Dzięki niej zostali zaangażowani m.in. zdolna kompozytorka i autorka śpiewająca Pola Braun, Diana Blumenfeld, Leonid Fokszański, "Słowik getta" Marysia Ajzensztadt, Inka Pruszycka, pianiści Adolf Goldfeder i Władysław Szpilman, Wacław Teitelbaum, Władysław Szlengel, Andrzej Włast. W "Sztuce" Wiera Gran wykonywała "Jej pierwszy bal", utwór skomponowany przez Władysława Szpilmana ze słowami Władysława Szlengla na motywach walca "To dawny mój znajomy" z opery Ludomira Różyckiego "Casanova".
W "Sztuce" odbywał się program literacko-artystyczny "Żywy dziennik". Został utworzony dzięki staraniom m.in. Poli Braun, Diany Blumenfeld, Władysława Szlengla i Wiery Gran. Do dziennika pisał m.in. Jerzy Ryba, Władysław Szlengel, Leonid Fokszański i inni. Józef Lipski deklamował własne utwory, mówiące o losie mieszkańców getta, utwory satyryczne.
O "Żywym dzienniku" istniała satyryczna piosenka prawdopodobnie autorstwa Wacława Teitelbauma (znanego jako mecenas „Wacuś”) z tego okresu (Niektóre źródła podają jako autora tekstu piosenki Władysława Szlengla):
&lt;poem&gt;
Motyka, piłka, graca, kleszcze,
czy pamiętasz bracie jeszcze?
Apenszlak, Ordonka, PKO
Było życie, bracie, co?
Motyka, piłka, kleszcze, młotek,
„Adria”, szampan dla kokotek,
E. Wedel, „Palladium”, mały fiat,
Bukiet, bigos – to był świat.
Motyka, piłka, kleszcze, graca,
taxi – złocisz, lipa, praca…
„Czerwoniak”, „Nasz Przegląd”, „Kino”, Wiech,
Tom, Krukowski, Bodo, śmiech…
Motyka, piłka, spodnie w rzucik,
Przeminęło i nie wróci,
A po roku wspomni pan,
Znowu „Sztuka”. Wiera Gran…
Motyka. piłka (spiszę tom ja…)
znów żydowska „autonomia“…
szpoki, hopki, gmina, gmach…
Oj di bona – ałe głach!!!
W „Sztuce” kawa, nie namiastka,
Anigsztajna fajne ciastka,
dziwki, śpiwki i “zet-zet”,
aby tylko… szmugiel szedł…
Motylka, piłka, laska, bucik,
też minęło i nie wróci…
nagle – Alarm! „Akcja” trwa…
wszystko na dół… szafa gra!!!
Motyka, piłka, szafa, skrzynki,
Lejkin, Szmerlin i Treblinki,
plecak – wagon – blok czy plac
szopa, ausweiss, blaszka, kac…
Motyka, graca, piłka, szczotka.
Proszę Państwa, siup do środka…
a co jutro…? szkoda dnia…
Żywy dziennik dalej gra…?
&lt;/poem&gt;
W książce "Proca Dawida. Kabaret w przedsionku piekieł" wspomniano: "Każde wykonanie piosenki „Jej pierwszy bal” w „Sztuce” wprowadzało publiczność w trans: brawa, łzy, domaganie się bisów."
Właścicielką "Sztuki" była pani Rozenkranz, dyrygentem kawiarnianej orkiestry Lolek Rubinsztajn.

</doc>
<doc id="1463782" url="https://pl.wikipedia.org/wiki?curid=1463782" title="Przyśpiew">
Przyśpiew

Przyśpiew (refren formalny) – refren, zwykle obojętny dla treści utworu. Bywa nawet powtórzeniem dźwięków bez znaczenia, np.:

</doc>
<doc id="1463787" url="https://pl.wikipedia.org/wiki?curid=1463787" title="Derby Chorzowa w piłce nożnej">
Derby Chorzowa w piłce nożnej

Derby Chorzowa – derby piłkarskie rozgrywane między dwoma najlepszymi klubami Chorzowa (wcześniej okręgu królewskohuckiego): Ruchem i AKS-em. Pierwszy odnotowany mecz odbył się 29 sierpnia 1923 roku. Ruch BBC Wielkie Hajduki (Ruch Chorzów) przegrał wówczas z VfR Koenigshutte (AKS Chorzów) 1:2. W Ekstraklasie rozgrywane 19-krotnie i raz na szczeblu centralnym Pucharu Polski.
Historia.
Obydwa kluby wielokrotnie spotykały się w walce o wysoką stawkę. W 1925 roku w półfinale Ruch wyeliminował AKS z Pucharu Fliegera (rozgrywanego w zamian za rozgrywki klasy A). W 1937 roku derby miały już rangę zmagań pierwszoligowych. AKS wygrał 3:1 i zremisował 0:0 wyprzedzając lokalnego rywala w tabeli (AKS-2, Ruch -3). W 1939 roku obydwa kluby liczyły się walce o tytuł mistrzowski. Ruch wygrał na stadionie AKS-u 3:2, mecz rewanżowy na Cichej nie został jednak rozegrany z powodu wybuchu II wojny światowej. W okresie okupacji derby odbywały się nadal. W sezonie 1941/1942 od ich wyniku zależało kto sięgnie po tytuł mistrza Górnego Śląska. AKS (Germania) pokonał wówczas Ruch (BSV) 1:0. 4 marca 1945 odbyły się pierwsze derby w powojennej Polsce (1:1). W 1951 roku piłkarze "niebieskich" ograli „zielone koniczynki” w półfinale mistrzostw Polski (Pucharze Polski) 3:2, na Stadionie Wojska Polskiego w Warszawie. W 1953 roku Ruch pokonał AKS aż 7:0. W 1954 roku rozegrano ostatnie w dziejach derby Chorzowa na poziomie pierwszoligowym. Po spadku AKS-u do drugiej i trzeciej ligi (1958 - wówczas okręgówka) pojedynki zdarzały się sporadycznie i miały wyłącznie charakter towarzyski bądź okolicznościowy (jubileusze któregoś z klubów).
Pierwsza śląska „święta wojna”.
Pojedynki obydwu zespołów urosły w latach 30. do rangi najważniejszej śląskiej „świętej wojny”. Gromadziły zawsze komplet publiczności. W trakcie tych pojedynków niejednokrotnie zapominano o akcie wieczystej „przyjaźni” zawartym między Ruchem i AKS-em w 1938 roku. W latach 1937–1954 były to bez wątpienia najważniejsze derby Górnego Śląska. Decydowała o tym nie tylko ich dramaturgia ale i metryka. Po 1954 większego znaczenia nabrały tzw. "Najstarsze Derby Śląska" pomiędzy Ruchem a Polonią Bytom (po tym gdy Polonia jako drugi śląski klub po Ruchu zdobyła mistrzostwo Polski w 1954), a następnie "Wielkie Derby Śląska" z Górnikiem Zabrze (Górnik jako trzeci śląski klub zdobył mistrzostwo w 1957).

</doc>
<doc id="1463796" url="https://pl.wikipedia.org/wiki?curid=1463796" title="Benat Albizuri">
Benat Albizuri

Beñat Albizuri Aransolo (ur. 17 maja 1981 roku w Berriz) – hiszpański kolarz szosowy. Ściga się w barwach Euskaltel-Euskadi. Do zawodowego peletonu należy od 2006 roku kiedy to zadebiutował w baskijskiej drużynie.
Jak na razie Bask nie odnosił żadnych znaczących sukcesów w zawodowym peletonie. W 2006 roku był 14 w hiszpańskim klasyku Klasika Primavera oraz 6 na etapie Vuelta a Murcia. Rok później na jednym z etapów Euskal Bizikleta był 5. Zwykle pomaga liderom swojej ekipy na poszczególnych etapach i jeszcze nie doczekał się większego indywidualnego sukcesu.
Mierzy 179 cm wzrostu i waży 64 kg.

</doc>
<doc id="1463798" url="https://pl.wikipedia.org/wiki?curid=1463798" title="Panorama Firm">
Panorama Firm

Panorama Firm (panoramafirm.pl) – polska wyszukiwarka lokalna firm, produktów i usług (ang. "yellow pages").
Historia.
W 1992 roku powstała Panorama Firm – papierowy katalog adresowy polskich przedsiębiorstw, który opracował Piotr Strzałkowski, socjolog z Uniwersytetu Warszawskiego. W 1993 roku przychody z tego tytułu wyniosły 7 mln USD, a w 1996 roku 32 mln USD. W 1998 roku właścicielami Panoramy Polskiej (wydawcy Panoramy Firm) zostały amerykańska spółka GTE i szwedzka Telia. W tym samym roku Panorama Polska uruchomiła katalog polskich przedsiębiorstw pod domeną polishpages.com.pl. W 2000 roku powstał serwis internetowy pod domeną panoramafirm.com.pl. W 2001 roku uruchomiono portal internetowy pf.pl, składający się z siedemnastu sekcji tematycznych, katalogu polskich przedsiębiorstw oraz darmowych kont pocztowych. W 2001 roku Panorama Polska została przejęta przez szwedzki holding Eniro, a od 2002 roku użytkownicy pf.pl mogli lokalizować przedsiębiorstwa z bazy Panoramy Firm na mapach. Eniro Polska, prowadząca portal pf.pl i wydająca papierową Panoramę Firm oraz inne katalogi, zatrudniała ponad 1100 pracowników w kilkunastu regionalnych biurach, a jej udział w polskim rynku "yellow pages" szacowany był w 2006 roku na 53%.

</doc>
<doc id="1463807" url="https://pl.wikipedia.org/wiki?curid=1463807" title="Minčol (Mała Fatra)">
Minčol (Mała Fatra)

Minčol (1364 m n.p.m.) – szczyt w północnej, tzw. „luczańskiej” części Małej Fatry w Centralnych Karpatach Zachodnich na Słowacji. Znajduje się w głównym grzbiecie pasma, ok. 4 km na północ od Wielkiej Łąki.
Flora i fauna.
Dobrze wykształcony wierzchołek góry pokrywają górskie łąki, poprzetykane borówczyskami. Niżej stoki masywu praktycznie całkowicie zalesione.
Historia.
Na grzbiecie i stokach pod szczytem Minčola pozostałości okopów, schronów i umocnień polowych z czasów II wojny światowej, wybudowanych wiosną 1945 r. Wśród nich ekspozycja broni artyleryjskiej, jaką wykorzystywał tu I czechosłowacki związek armijny, biorący w kwietniu 1945 r. udział w ostrzeliwaniu niemieckich pozycji w Kotlinie Żylińskiej i wyzwalaniu Żyliny.
Turystyka.
Szczyt Minčola jest dostępny kilkoma znakowanymi szlakami turystycznymi:
Najczęściej jest przechodzony szlakiem czerwonym przy okazji przejścia głównego grzbietu Małej Fatry. Roztacza się z niego panorama, obejmująca Kotlinę Żylińską, Kotlinę Turczańską oraz Małą i Wielką Fatrę.

</doc>
<doc id="1463815" url="https://pl.wikipedia.org/wiki?curid=1463815" title="Klemens Emil Ponfick">
Klemens Emil Ponfick



</doc>
<doc id="1463822" url="https://pl.wikipedia.org/wiki?curid=1463822" title="Przeorowie klasztoru na Jasnej Górze">
Przeorowie klasztoru na Jasnej Górze

Przeorowie klasztoru na Jasnej Górze – lista przełożonych paulińskiego domu zakonnego na Jasnej Górze w Częstochowie. Przeorowie jasnogórscy mianowani są – z reguły – przez generała Zakonu Świętego Pawła Pierwszego Pustelnika, za zgodą definitorów spośród zakonników od 1382, czyli od momentu erygowania klasztoru (z pewnymi wyjątkami) na okres trzech lat. Pierwszym przeorem został o. Grzegorz Primipillus OSPPE, obecnym (od 9 maja 2020) jest o. Samuel Pacholski OSPPE. Funkcję tę pełniło do tej pory około 131 zakonników.
Charakterystyka.
Od chwili założenia (erygowania) klasztoru na Jasnej Górze 9 sierpnia 1382 oraz przybycia do niego pierwszych zakonników, zaczęto powoływać – zgodnie z przyjętą ogólną zasadą – jego przełożonych, czyli przeorów, zarządzających przebywającymi tam zakonnikami oraz reprezentujących klasztor w kontaktach zewnętrznych. Klucze od drewnianej wówczas świątyni odebrał o. Grzegorz Primipillus OSPPE, przeor klasztoru św. Wawrzyńca w Budzie, w obecności księcia Władysława Opolczyka, a wspólnotę zakonną tworzyło – jak głosi tradycja – 16 zakonników z węgierskiego klasztoru Nosztre. Ojciec Grzegorz Primipillus OSPPE został powołany przez generała zakonu o. Mikołaja III OSPPE na pierwszego przeora jasnogórskiego klasztoru.
Początkowo powołania dokonywał najwyższy przełożony zakonu, czyli generał, który przebywał w Królestwie Węgierskim. Po utworzeniu polskiej prowincji w 1396, której siedzibą stała się Jasna Góra, nominację na przeora wystawiał prowincjał, po konsultacji z przebywającymi w klasztorze zakonnikami, która to nominacja decydowała o wyborze przeora przez generała. Po powstaniu styczniowym, od 27 listopada 1864, kiedy to car Aleksander II Romanow dokonał kasaty klasztorów paulińskich, pozostawiając dwa na Jasnej Górze i Skałce w Krakowie – przeora prepozyta mianował biskup diecezjalny, na zlecenie rosyjskiego generała-gubernatora. Natomiast po odzyskaniu przez Polskę niepodległości (1918) i organizacji na nowo struktur zakonu, powrócono do praktyki mianowania przeora przez generała, po konsultacji z zakonnikami klasztoru.
Pierwotnie w konstytucjach zakonnych nie określono ściśle długości kadencji przeora i możliwości ponownego wyboru (niektórzy pełnili funkcję przeora przez cztery kadencje z rzędu). Kadencje przeorów prepozytów trwały do ich śmierci lub odwołania z różnych powodów. Po soborze watykańskim II ustalono w konstytucjach, że przeor może być wybrany na trzy lata.
Zgodnie z przepisami i tradycją zakonną powołuje się na ten urząd zwykle zakonników odznaczających się świętością życia, cieszących się zaufaniem wspólnoty, pracowitych z inicjatywą oraz mających doświadczenie w kierowaniu wspólnotą. Przeor ma do pomocy tzw. "radę domu" w postaci: zastępców (podprzeorów), kustosza sanktuarium, administratora oraz delegatów wybranych ze współbraci. Nowo mianowany przeor składa wyznanie wiary i przysięgę na Biblię oraz przejmuje pieczęcie klasztoru. Ponadto mieszka w specjalnej, reprezentacyjnej, wyznaczonej celi w klasztorze, a do obsługi ze światem zewnętrznym ma kancelarię. Wyznacza on ze wspólnoty ojców – odpowiedzialnych za różne działy działalności w wymiarze duszpasterskim oraz ekonomicznym. Rytm dnia przeora wyznacza modlitwa wspólnotowa (program życia klasztornego), a oprócz tego ma wyznaczony czas na codzienną posługę wspólnocie oraz różne spotkania z osobami z zewnątrz, załatwianie korespondencji czy też na posługę kapłańską. 
Przeorowie.
Tabela przedstawia niepełną listę chronologicznie uporządkowanych przeorów klasztoru na Jasnej Górze:

</doc>
<doc id="1463826" url="https://pl.wikipedia.org/wiki?curid=1463826" title="Chyrdałan">
Chyrdałan



</doc>
<doc id="1463830" url="https://pl.wikipedia.org/wiki?curid=1463830" title="Napoléon (1850)">
Napoléon (1850)

Napoléon – francuski okręt liniowy, który wszedł do służby w 1852. Był to pierwszy w historii okręt liniowy zbudowany z siłownią parową i śrubą napędową. Okręt nazwano imieniem Napoleona Bonaparte.
Historia.
Pierwsze niewielkie okręty wyposażone w silnik parowy i śrubę napędową zostały zbudowane w Wielkiej Brytanii po 1840. W grudniu 1846 francuskie władze wyraziły chęć montowania takiego napędu na już istniejących jednostkach. Francuski inżynier Henri Dupuy de Lôme uważał za lepsze rozwiązanie budowę od podstaw nowych okrętów wyposażonych w taki napęd. Opracował w tym celu na podstawie brytyjskich doświadczeń projekt okrętów liniowych wyposażonych w silnik parowy i śrubę napędową. Zamówienie na budowę pierwszego okrętu planowanej serii, który otrzymał imię "Napoléon" zostało złożone 14 lipca 1847 w stoczni w Tulonie. Rozpoczęcie budowy okrętu nastąpiło 7 lutego 1848. Wodowanie miało miejsce 16 maja 1850, wejście do służby 1 maja 1852. Podczas prób morskich okręt przebył trasę z Tulonu do Ajaccio ze średnią prędkością 12,1 węzła.
Okręt wziął udział w wojnie krymskiej, gdzie potwierdził swoje dobre własności morskie. Podczas eksploatacji problemy sprawiały jedynie niedopracowane pod względem technicznym elementy siłowni okrętowej. Okręt wycofano ze służby 6 listopada 1876.

</doc>
<doc id="1463831" url="https://pl.wikipedia.org/wiki?curid=1463831" title="Mandatum">
Mandatum



</doc>
<doc id="1463835" url="https://pl.wikipedia.org/wiki?curid=1463835" title="Rejon Barda">
Rejon Barda



</doc>
<doc id="1463837" url="https://pl.wikipedia.org/wiki?curid=1463837" title="Abraham Baldwin">
Abraham Baldwin

Abraham Baldwin (ur. 22 listopada 1754 w North Guilford w Connecticut, zm. 4 marca 1807 w Waszyngtonie) – amerykański prawnik, polityk i kapelan, patriota, ojciec założyciel Stanów Zjednoczonych. Był sygnatariuszem Konstytucji Stanów Zjednoczonych, zasiadał również w Izbie Reprezentantów Stanów Zjednoczonych oraz w Senacie Stanów Zjednoczonych (jako przedstawiciel stanu Georgia).
Życiorys.
Był drugim najstarszym synem. Jego siostra Ruth poślubiła poetę i dyplomatę Joela Barlowa, a jego brat przyrodni Henry Baldwin został sędzią Sądu Najwyższego Stanów Zjednoczonych. Ambitny ojciec Abrahama, który z zawodu był kowalem i miał dwanaścioro dzieci z dwoma żonami, popadł w spore długi, zapewniając swoim dzieciom wykształcenie.
Po ukończeniu szkoły w lokalnej wsi Abraham rozpoczął studia na Uniwersytecie Yale (w pobliskim New Haven), które ukończył w 1772. Następnie studiował teologię i w 1775 został pastorem i nauczycielem na uczelni. Zajmował się tym do 1779, gdy został kapelanem w Armii Kontynentalnej. Dwa lata później jego "Alma Mater" zaproponowała mu profesurę, jednak odmówił, woląc pozostać w wojsku. Po wojnie zmienił zainteresowania i, zamiast kontynuować posługę jako pastor, rozpoczął studia prawnicze. Ukończył je w 1783 i został przyjęty do palestry w stanie Connecticut.
W kolejnym roku przeprowadził się do Augusty w stanie Georgia, gdzie również udało mu się zdobyć pozwolenie na prowadzenie praktyki adwokackiej i gdzie otrzymał ziemię w hrabstwie Wilkes. W 1785 zdobył miejsce w stanowej legislaturze i w Kongresie Kontynentalnym. Dwa lata później zmarł jego ojciec i Abraham zobowiązał się spłacić jego długi i z własnej kieszeni sfinansować edukację swojego rodzeństwa.
Także w 1787 Baldwin uczestniczył w konwencji w Filadelfii, na której uzgodniono treść Konstytucji Stanów Zjednoczonych. Był również jednym z jej sygnatariuszy.
Po konwencji Baldwin powrócił do Kongresu Kontynentalnego, gdzie zasiadał w latach 1787 i 1788. Następnie został wybrany do Kongresu Stanów Zjednoczonych, gdzie zasiadał 18 lat (do śmierci). W latach 1789–1799 przez pierwszych pięć kadencji kongresu zasiadał w Izbie Reprezentantów, a w latach 1799–1807 w Senacie. Podczas siódmej kadencji kongresu pełnił funkcję przewodniczącego pro tempore Senatu Stanów Zjednoczonych.
W parlamencie był ostrym przeciwnikiem polityki prowadzonej przez Alexandra Hamiltona, a gorącem zwolennikiem Thomasa Jeffersona i Jamesa Madisona. Związał się z tego powodu z Partią Demokratyczno-Republikańską.
Baldwin zaangażował się również osobiście w rozwój systemu edukacyjnego w Georgii. Wraz z sześcioma innymi osobami został w 1784 postawiony przed zadaniem sformowania uczelni stanowej. Ostatecznie zadanie to zostało wykonane w 1802, gdy wybudowano Franklin College (samą nazwę nadano w 1806, na cześć Benjamina Franklina). Wzorowana na Uniwersytecie Yale, uczelnia ta przekształciła się w istniejący obecnie Uniwersytet Georgii.
Baldwin, który nigdy się nie ożenił, umarł po krótkiej chorobie w wieku 53 lat. Jego ciało pochowane jest w Waszyngtonie na cmentarzu Rock Creek. Od jego nazwiska pochodzą nazwy hrabstwa Baldwin w Alabamie i hrabstwa Baldwin w Georgii.

</doc>
<doc id="1463839" url="https://pl.wikipedia.org/wiki?curid=1463839" title="Schivelbein">
Schivelbein

Geografia.
Polska.
Dawna nazwa miejscowości:

</doc>
<doc id="1463840" url="https://pl.wikipedia.org/wiki?curid=1463840" title="Chaczmaz">
Chaczmaz



</doc>
<doc id="1463841" url="https://pl.wikipedia.org/wiki?curid=1463841" title="Rejon Chaczmaz">
Rejon Chaczmaz



</doc>
<doc id="1463842" url="https://pl.wikipedia.org/wiki?curid=1463842" title="The Spiritual World">
The Spiritual World

The Spiritual World – trzeci album solowy basisty brytyjskiego zespołu Pendragon, Petera Gee.

</doc>
<doc id="1463844" url="https://pl.wikipedia.org/wiki?curid=1463844" title="Metoda Billingsa">
Metoda Billingsa



</doc>
<doc id="1463845" url="https://pl.wikipedia.org/wiki?curid=1463845" title="Komitet Polski w Paryżu">
Komitet Polski w Paryżu

Komitet Polski w Paryżu – zagraniczna ekspozytura Rządu Narodowego w czasie powstania styczniowego. Powołany 3 maja 1863 w Paryżu przez Tymczasowy Rząd Narodowy. Przewodniczącym komitetu został książę Władysław Czartoryski, jego sekretarzem Józef Ordęga.
Do jego zadań należało przeprowadzanie zakupu broni, werbowanie i wysyłanie do kraju oficerów i ochotników cywilnych, wydawanie prasy, akcja propagandowa na rzecz sprawy polskiej itp. 5 listopada 1863 Rząd Narodowy (Romualda Traugutta) przekazał kompetencje Komitetu Polskiego dotyczące prasy Agencji Dyplomatycznej Paryskiej (Wydziałowi Druków), natomiast sprawy wojskowe przekazał agentowi wojskowemu Rządu Narodowego w Paryżu i agentowi broni w Liège płk. Eugeniuszowi Kaczkowskiemu-Dębińskiemu. Komitet został rozwiązany ostatecznie dekretem Rząd Narodowy (Bronisława Brzezińskiego) 8 maja 1864.

</doc>
<doc id="1463846" url="https://pl.wikipedia.org/wiki?curid=1463846" title="Saljany">
Saljany



</doc>
<doc id="1463847" url="https://pl.wikipedia.org/wiki?curid=1463847" title="Rejon Saljany">
Rejon Saljany



</doc>
<doc id="1463849" url="https://pl.wikipedia.org/wiki?curid=1463849" title="Rezerwat przyrody Ostra Góra">
Rezerwat przyrody Ostra Góra

Rezerwat przyrody Ostra Góra – ścisły leśny rezerwat przyrody położony w Karniowicach w gminie Trzebinia w zachodniej części województwa małopolskiego, na południe od drogi łączącej wsie Myślachowice i Psary, na obszarze Nadleśnictwa Chrzanów. Leży w obrębie otuliny Parku Krajobrazowego Dolinki Krakowskie.
Rezerwat, ustanowiony w roku 1959 w celu ochrony naturalnego fragmentu buczyny karpackiej, znajduje się na triasowym, zalesionym wzgórzu Ostra Góra o wysokości 438 m n.p.m. charakteryzującym się ostrą granią (stąd nazwa), a obejmuje powierzchnię 7,22 ha. Przebiegająca równoleżnikowo grań rozdziela obszar występowania dolomitów na południu od gleb wapiennych po stronie północnej. Jest to także obszar występowania zlepieńca myślachowickiego. Do końca XIX wieku pozyskiwano z tego obszaru kamień.
Skład gatunkowy chronionej buczyny karpackiej, otoczonej borem, charakteryzuje się występowaniem żywca gruczołowatego, przylaszczki, czworolistu, fiołka leśnego, kopytnika, dąbrówki rozłogowej, bluszczu, orlika, kruszczyka szerokolistnego, buławnika czerwonego i mieczolistnego, a także wilczej jagody, podagrycznika i szczyru trwałego.
Ekosystem występujący na obszarze rezerwatu powstawał w wyniku wielokrotnej regeneracji po zaniechaniach różnych form działalności człowieka (wyręby, wywóz ściółki, wypas owiec i innych zwierząt).

</doc>
<doc id="1463850" url="https://pl.wikipedia.org/wiki?curid=1463850" title="Geokczaj">
Geokczaj



</doc>
<doc id="1463851" url="https://pl.wikipedia.org/wiki?curid=1463851" title="Rejon Geokczaj">
Rejon Geokczaj



</doc>
<doc id="1463852" url="https://pl.wikipedia.org/wiki?curid=1463852" title="Położnik">
Położnik



</doc>
<doc id="1463857" url="https://pl.wikipedia.org/wiki?curid=1463857" title="Henry William Banks Davis">
Henry William Banks Davis

Henry William Banks Davis (ur. 26 sierpnia 1833, zm. 1 grudnia 1914) – angielski malarz.
Studiował w Royal Academy od 1851, w trakcie nauki otrzymał dwa srebrne medale. Został pełnym członkiem Royal Academy w 1877. Malował sielskie pejzaże, o tematyce pasterskiej, na których często pojawiały się zwierzęta, owce i bydło. Jego obrazy "Returning to the Fold" (1880) i "Approaching Night" (1899) zakupione zostały przez Chantrey Fund Collection i znajdują się obecnie w National Gallery of British Art.

</doc>
<doc id="1463858" url="https://pl.wikipedia.org/wiki?curid=1463858" title="Polski Związek Golfa">
Polski Związek Golfa

Polski Związek Golfa (PZG), powstał 31 lipca 1993 roku w Warszawie. W zebraniu założycielskim PZG wzięły udział następujące Stowarzyszenia Założycielskie: Gdańsk Golf and Country Club, Amber Baltic Golf Club oraz First Warsaw Golf &amp; Country Club.
Opis.
Pod koniec 2022 r. Związek zrzeszał ponad 70 klubów golfowych, do których należało ponad 6600 golfistów, posiadających karty handicapowe (odpowiednik licencji sportowej) HCP PZG. Członkami PZG są ponadto Stowarzyszenie Instruktorów Golfa PGA Polska, Polskie Stowarzyszenie Golfa Seniorów, Polskie Stowarzyszenie Greenkeeperów oraz Polskie Stowarzyszenie Golfa Kobiet.
Do głównych celów związku należą: promocja, rozwój i organizacja sportu golfowego w Polsce oraz reprezentacja i ochrona interesów zrzeszonych w PZG polskich klubów golfowych – Członków Związku. PZG odpowiedzialny jest za opracowywanie kierunków rozwoju tej dyscypliny sportu, za wdrażanie i nadzór nad przestrzeganiem reguł gry w golfa wydanych przez R&amp;A Rules Ltd i przetłumaczonych na zlecenie PZG na język polski, a także organizowanie i ustalanie zasad rozgrywania turniejów mistrzowskich oraz innych turniejów golfowych w Polsce, odbywających się pod auspicjami i patronatem Związku.
Polski Związek Golfa odpowiada za powołanie spośród członków PZG reprezentacji Polski (w różnych kategoriach wiekowych) oraz zgłaszanie udziału kadry w zawodach międzynarodowych. PZG wspiera również działalność klubów zrzeszonych w Związku.
Od 2011 roku PZG stał się członkiem Polskiego Komitetu Olimpijskiego, z racji że golf ponownie zagościł na Letnich Igrzyskach Olimpijskich w 2016 roku w Rio de Janeiro (był dyscypliną olimpijską w latach 1900–1904). Ponadto PZG jest organizacją członkowską Europejskiej Federacji Golfa (EGA), Międzynarodowej Federacji Golfa (IGF), Europejskiego Stowarzyszenia Golfa Niepełnosprawnych (EDGA) oraz organizacją afiliowaną przy The Royal and Ancient Golf Club of St. Andrews (The R&amp;A).
Oficjalna klasyfikacja graczy amatorów będących członkami Polskiego Związku Golfa i posiadającymi aktualną kartę handicapową PZG to Ranking PZG.
Od 27 lipca 2012 r. Polski Związek Golfa został zarejestrowany przez Krajowy Rejestr Sądowy jako organizacja pożytku publicznego (OPP) w zakresie nieodpłatnej działalności statutowej: wspieranie i upowszechnianie kultury fizycznej – promowanie, popularyzowanie oraz rozwój golfa dzieci i młodzieży do lat 18.
Kluby zrzeszone w PZG prowadzą golfową działalność promocyjną i sportową przy 22 polach 18-dołkowych, 11 polach 9-dołkowych oraz blisko 20 driving range’ach, a także przy ponad 10 obiektach typu pitch&amp;putt.
Historia.
Historia Polskiego Związku Golfa sięga 1993 roku, jednak golf w Polsce pojawił się znacznie wcześniej.
Początki.
Trudno jest dziś ustalić, kiedy golf zawitał na polskie ziemie. Legenda mówi, że Stanisław August Poniatowski, aby podtrzymać płomienny romans i spędzać więcej czasu z carycą Katarzyną, musiał nauczyć się uderzać w piłeczkę golfową.
Najwcześniejsza wzmianka o golfie na ziemiach Polski pochodzi z Niemieckiego Rocznika Golfowego z 1911 roku. Spis obiektów golfowych uwzględnia 9-dołkowe prywatne pole na Górnym Śląsku obok zamku w Głogówku (niem. Oberglogau). Obiekt został zaprojektowany przez Szkota Cuthberta Butcharta dla ówczesnego właściciela posiadłości, Hansa-Georga von Oppersdorf.
XX-lecie międzywojenne.
W okresie międzywojnia, a dokładniej w 1924 r., w Szczawnie Zdroju (Bad Sazbrunn) zostało otwarte, uważane za jedno z najpiękniejszych w Europie, pełne 18-dołkowe pole golfowe. Rok później (1925) Bad Sazbrunn gościło dwa zawodowe turnieje: Puchar Śląska i Mistrzostwa Niemiec. Przez wiele lat Szczawno było centrum spotkań ówczesnych europejskich elit, biznesmenów oraz przedstawicieli wyższych sfer. Przy polu nie zawiązał się żaden formalny klub golfowy, aczkolwiek zapiski z 1931 roku wspominają o 31 klubowiczach i taka liczba utrzymuje się aż do początków II wojny światowej. Obecnie część dawnego pola jest użytkowana po przebudowie jako znany wśród kolarzy górskich tor 4Cross MTB (rowerów górskich).
Prawie w tym samym czasie co Bad Sazbrunn powstaje w okolicach warszawskiego Czerniakowa „Warszawski Golf Club” przy ul. Nowosielskiej (obecna ul. Bartycka), którego inicjatorem był francuski ambasador Julesa Larroche’a. Na rok przed wybuchem II wojny światowej (1938) klub został przeniesiony do podwarszawskiego Powsina na tereny odkupione hrabiego Adama Branickiego. Zmienił wówczas także nazwę na „Polski Country-Club”. 50-hektarowe 9-dołkowe pole urządzono na wzór obiektów angielskich, a na jego terenie znajdowało się pięć budynków, z których 3 pełniły rolę rekreacyjno-mieszkalną. Polski Country-Club był popularnym miejscem spotkań dyplomatów i warszawskiej śmietanki towarzyskiej. Na pole golfowe było można bez problemu dojechać z Warszawy – łatwość dojazdu zapewniała kolejka wilanowska. Obecnie tereny PCC są w dużej mierze zalesione i zajęte przez Ogród Botaniczny PAN.
Na Dolnym Śląsku od 1927 r. na terenie Wrocławia działało 9-dołkowe pole Breslau Golf Course. Początkowo klub liczył 98 członków, a z czasem ich liczba spadła do 66 (1933). Z nieznanych przyczyn klub zamknięto w tym samym roku. W 1939 r. Niemiecki Rocznik Golfowy podał informację o planowanym nowym polu golfowym w miejscu Breslau GC.
Lata 30. XX wieku to także wydanie pierwszej polskiej publikacji „Podręcznik do gry w golfa” autorstwa Adama Gubatta (1932).
W 1931 r. z inicjatywy amerykańskich mieszkańców osiedla Giszowiec w Katowicach powstał Golf-Klub im. Kazimierza Pułaskiego oraz wybudowano 9-dołkowe pole golfowe. Do klubu mogli należeć wyłącznie mężczyźni, jednak z czasem panie zaczęły uzyskiwać status członków honorowych.
Natomiast w 1935 roku prasa na całym kontynencie rozpisywała się o słynnym pojedynku wybitnego polskiego golfisty Karol hr. Radziwiłła (HCP 4) z księciem Yorku na polu w Łańcucie. Był to prywatny 9-dołkowy obiekt w Julinie k. Łańcuta należący do III ordynata łańcuckiego hr. Alfreda Potockiego.
Niektóre źródła podają (inne zaprzeczają), że również gdański Wrzeszcz (niem. Danzig-Langfuhr) mógł poszczycić się działającym polem golfowym w tym okresie.
Wybuch II wojny światowej przeszkodził planom budowy pól golfowych we Lwowie, Ornianach k. Wilna, Poznaniu.
Okres PRL.
Z nastaniem nowych, prl-owskich porządków golf – uważany za sport kapitalistycznego zachodu i burżuazji – całkowicie zniknął ze świadomości Polaków. Nie wpisywał się w ramy pracującego społeczeństwa Polski Ludowej. Przedwojenne obiekty albo zostały zniszczone albo zostały przeznaczone na pola uprawne czy też leśne.
Nowa era.
Zanim dojdziemy do czasu wolności i nowego rozdziału w historii Polski, należy wspomnieć o utworzeniu w 1982 r. przy katowickim Klubie Sportowym „Start” sekcji golfa sportowego. Los członków tego, jakby nie patrzeć, pierwszego klubu miłośników golfa w powojennej Polsce nie należał do łatwych. Brak dostępu do sprzętu i infrastruktury wymusił na nich sięganie po innowatorskie pomysły, chociażby w kwestii konstrukcji kijów (np. mosiężne lub ze stali nierdzewnej główki połączone z trzonkami od kijów narciarskich). Klub funkcjonował przez kilka lat. Jednak zmiany w sposobie finansowania klubów sportowych przez państwo pod koniec lat 80. doprowadziły do wygaśnięcia działalności sekcji golfowej.
Pierwsze pomysły na budowę pola golfowego nad Wisłą pojawiły się pod koniec 1989 roku. Wytrwałość w poszukiwaniach terenu oraz łut szczęścia sprawił, że dla grupy zainteresowanych w gminie Jabłonna pod Warszawą można było zagospodarować blisko 60 ha. Tak rozpoczyna się historia budowy pola golfowego w Rajszewie, którego driving range działał już w sierpniu 1991 r., a cały obiekt działał od września 1992 r.
Równolegle w północno-zachodnim zakątku Polski, już w 1991 r. golfiści, głównie obcokrajowcy, mogli korzystać z 9-dołkowego pola w Kołczewie k. Międzyzdrojów. Dwa lata później powstaje drugi obok Rajszewa, najstarszy klub w Polsce – Amber Baltic Golf Club.
Wieści o miłośnikach golfa zaczęły również dobiegać z Trójmiasta, a dokładniej z Gdańska. Integracja niewielkiej rzeszy polskich golfistów oraz intensywne i długotrwałe przygotowania doprowadziły do historycznej daty: 31 lipca 1993 r. Odbyło się wówczas w Międzyzdrojach Zebranie Założycielskie Polskiego Związku Golfa. I tak zaczyna się historia PZG.
Kalendarium (od 1993).
1993
1994
1995
1998
1999
2000
2001
2002
2003
2004
2005
2006
2007
2008
2009
2011
2012
2013
2014
2015
2016
2017
2018
2019
Prezesi Polskiego Związku Golfa.
Polski Związek Golfa jest organizatorem turniejów z serii mistrzostw kraju – Polish Championships.
Ogólnopolski Dzień Golfa.
W latach 2012-2019 Polski Związek Golfa cyklicznie prowadził akcję promującą golf w Polsce – Ogólnopolski Dzień Golfa. Wydarzenie organizowane jest we współpracy z organizacją zrzeszająca profesjonalnych instruktorów golfa – PGA Polska, przy zaangażowaniu pól i obiektów golfowych z całego kraju, na które wstęp tego dnia jest całkowicie bezpłatny.
Nagrody i odznaczenia Polskiego Związku Golfa.
Drivery Polskiego Golfa.
Drivery Polskiego Golfa to najwyższe odznaczenie przyznawane przez Polski Związek Golfa, będące nagrodą za wkład w popularyzacje i promocję golfa w Polsce. Pierwszy raz wręczono je w 2008 roku. Reaktywacja nagrody nastąpiła w 2011 roku.
Nagrodą Drivera Polskiego Golfa uhonorowani zostali m.in. Jerzy Dudek (2011) oraz Mariusz Czerkawski (2012).
W 2013 r. zamiast Driverów Polskiego Golfa na uroczystej gali rozdane zostały Nagrody 20-lecia PZG, a pięć lat później – w 2018 – Nagrody 25-lecia PZG.

</doc>
<doc id="1463860" url="https://pl.wikipedia.org/wiki?curid=1463860" title="Imiszli">
Imiszli



</doc>
<doc id="1463861" url="https://pl.wikipedia.org/wiki?curid=1463861" title="Rejon Imiszli">
Rejon Imiszli



</doc>
<doc id="1463862" url="https://pl.wikipedia.org/wiki?curid=1463862" title="Ralph Copeland">
Ralph Copeland

Ralph Copeland (ur. 3 września 1837, zm. 27 października 1905) – angielski astronom, był trzecim Królewskim Astronomem Szkocji.
Życiorys.
Urodził się w Woodplumpton w hrabstwie Lancashire, uczęszczał do szkoły Kirkham Grammar School. W 1853 wyjechał do Australii, gdzie spędził pięć lat, zajmując się głównie wypasem owiec, a także poszukiwaniem złota. Tam również zainteresował się astronomią. Po powrocie do Anglii bezskutecznie usiłował dostać się na University of Cambridge, a następnie pracował jako inżynier w firmie produkującej lokomotywy. Z pomocą kolegów z pracy wybudował małe prywatne obserwatorium astronomiczne.
W późniejszym okresie zdecydował porzucić karierę inżyniera i zostać astronomem, oraz wyjechał do Niemiec, gdzie studiował astronomię na Uniwersytecie w Getyndze. Po powrocie na Wyspy w latach 1871-1874 pracował jako asystent w obserwatorium Williama Parsonsa w Parsonstown w Irlandii, a następnie krótko w Dunsing Observatory w Dublinie. W 1874 został członkiem Royal Astronomical Society. W latach 1876-1889 był dyrektorem obserwatorium „Dun Echt” w Szkocji. Dużo podróżował, dokonując obserwacji astronomicznych w różnych częściach świata, m.in. na Grenlandii, Jamajce, Mauritiusie i Peru.
W 1889 otrzymał tytuł Królewskiego Astronoma Szkocji oraz stanowisko profesora astronomii na Uniwersytecie Edynburgu. Otrzymał zadanie wyboru lokalizacji i nadzoru nad budową i wyposażaniem nowego obserwatorium. Obserwatorium powstało na wzgórzu Blackford Hill w Edynburgu, i zostało otwarte w 1896. Copeland pracował tam do końca życia. W 1901 przeszedł ostry atak grypy i już nigdy nie odzyskał pełni sił.
Odkrył 35 obiektów NGC. Był dwukrotnie żonaty, miał sześcioro dzieci (dwoje z pierwszego i czworo z drugiego małżeństwa). Mówił płynnie po francusku, niemiecku i persku.

</doc>
<doc id="1463864" url="https://pl.wikipedia.org/wiki?curid=1463864" title="Podbuczyna">
Podbuczyna

Podbuczyna – użytek ekologiczny w województwie małopolskim, w powiecie chrzanowskim, w gminie Trzebinia, na obszarze Nadleśnictwa Chrzanów, ustanowiony w roku 1992, o powierzchni 60 ha.
Znajdujący się pomiędzy trzebińskimi osiedlami Wodna i Siersza użytek Podbuczyna powołano w celu ochrony około 130-letniego starodrzewu bukowego. Wśród różnych gatunków roślin występują tutaj także konwalia majowa, przylaszczka, wawrzynek wilczełyko, lilia złotogłów i storczyki takie jak buławnik wielkokwiatowy.
Przed powstaniem lasu na tym terenie wydobywano rudę galmanu.

</doc>
<doc id="1463865" url="https://pl.wikipedia.org/wiki?curid=1463865" title="MKT-Araz Imiszli">
MKT-Araz Imiszli



</doc>
<doc id="1463867" url="https://pl.wikipedia.org/wiki?curid=1463867" title="Biskupi Winchester">
Biskupi Winchester



</doc>
<doc id="1463869" url="https://pl.wikipedia.org/wiki?curid=1463869" title="Yuksek Liqa">
Yuksek Liqa



</doc>
<doc id="1463871" url="https://pl.wikipedia.org/wiki?curid=1463871" title="Zielona Karta (golf)">
Zielona Karta (golf)

Zielona Karta w golfie jest potwierdzeniem uzyskania podstawowych umiejętności gry włącznie z podstawowymi zasadami, etykietą i bezpieczeństwem. Nie wiąże się z koniecznością zapisania się jej właściciela do klubu golfowego, a tym samym ponoszeniem związanych z tym kosztów, ale też ogranicza zakres oficjalnych rozgrywek amatorów, w których jej posiadacz może brać udział. Zielona Karta pozwala na dostęp do pól golfowych w kraju i za granicą w mniejszym zakresie niż karta HCP.

</doc>
<doc id="1463872" url="https://pl.wikipedia.org/wiki?curid=1463872" title="Baltasar Kormákur">
Baltasar Kormákur

Baltasar Kormákur (ur. 27 lutego 1966 w Reykjavíku) – islandzki reżyser filmowy i teatralny, scenarzysta, aktor i producent filmowy.
Syn hiszpańskiego malarza Baltasara Sampera. W 1990 ukończył studia na Narodowej Akademii Sztuk Pięknych w Reykjavíku. Wraz z żoną założył wytwórnię filmową Blueeyes Productions. Nagrodzony m.in. Kryształowym Globusem na MFF w Karlowych Warach.
Nagrody.
Ma na koncie sześć statuetek Eddy, najważniejszej islandzkiej nagrody filmowej. Po raz pierwszy otrzymał ją w 2000 za scenariusz do "101 Reykjavik". W 2002 otrzymał nagrody za scenariusz oraz reżyserię "Morza", a jako producent tego obrazu odbierał też przyznaną mu nagrodę dla najlepszego filmu. Dwie nagrody Eddy – za reżyserię i dla najlepszego filmu – przyniosło mu "Bagno" z 2006 roku. Ten sam film przyniósł mu również zwycięstwo na festiwalu w Karlowych Warach. Był także nominowany m.in. do Europejskiej Nagrody Filmowej (w kategorii "Odkrycie roku", za "101 Reykjavik").

</doc>
<doc id="1463873" url="https://pl.wikipedia.org/wiki?curid=1463873" title="Inter Baku">
Inter Baku



</doc>
<doc id="1463874" url="https://pl.wikipedia.org/wiki?curid=1463874" title="Michał Jankowski (przyrodnik)">
Michał Jankowski (przyrodnik)

Michał Jankowski (ur. 24 września 1842 w Złotorii k. Tykocina, zm. 10 października 1912 w Soczi) – polski pionier rosyjskiego Dalekiego Wschodu, przyrodnik i hodowca. Szlachcic herbu Nowina, za udział w powstaniu styczniowym zesłany na Syberię.
Po odbyciu kary osiedlił się na pograniczu rosyjsko-mandżurskim. Założył i rozwinął gospodarstwo hodowlane w Sidemi – obecnie Półwysep Jankowskiego, tak nazwany na jego cześć. Zidentyfikował, opisał i dostarczył do rosyjskich i europejskich muzeów liczne okazy flory i fauny regionu. Upamiętniono to poprzez nadanie wielu gatunkom w oficjalnej nazwie zlatynizowanego nazwiska 'jankowskii'. Prowadził również wykopaliska archeologiczne i obserwacje meteorologiczne.
Życiorys.
Lata młodzieńcze na ziemi polskiej i udział w powstaniu.
Był synem Jana i Elżbiety z Więckowskich. Dzieciństwo 1842–1851 spędził w Złotorii i w Tykocinie. Studiował w Akademii Rolniczej w Hory-Horkach koło Mohylewa. Wraz z innymi studentami walczył w powstaniu styczniowym w oddziale Ludwika Zwierzdowskiego.
Zesłanie – Syberia.
We wrześniu 1863 został skazany na osiem lat zesłania na Syberię i konfiskatę mienia. Drogę od Smoleńska do miejsca zesłania katorżnicy pokonali piechotą. Podczas pobytu w Siwakowej w pobliżu Czyty poznał Benedykta Dybowskiego i Wiktora Godlewskiego. Na podstawie decyzji z 1866 okres zesłania został skrócony o połowę.
Formalnie zakończył karę we wrześniu 1868, lecz przez pomyłkę został wysłany na dalsze prace przymusowe. Zwrócił się z prośbą do władz i otrzymał pozwolenie na osiedlenie się w Badajsku w obwodzie irkuckim, gdzie przybywał od listopada 1868. Pracował tam w kopalni złota.
W latach 1872–1874 wraz z Godlewskim wziął udział w ekspedycji naukowej kierowanej przez Dybowskiego. Na potrzeby wyprawy Jankowski zbudował łódź, która otrzymała nazwę 'Nadzieja'. Podczas wyprawy, pod okiem Dybowskiego, nabył umiejętności preparowania i opisywania okazów przyrodniczych.
W 1873 rzeką Argun dotarli do Amuru, którym następnie dopłynęli do ujścia rzeki Ussuri. Zimę 1873/1874 badacze spędzili w stanicy Kozakiewiczewo. Wiosną 1874 Michał Jankowski zakończył udział w ekspedycji. Zaakceptował otrzymaną propozycję pracy i udał się do Władywostoku.
Na Dalekim Wschodzie.
W 1874 objął stanowisko zarządcy kopalni złota na wyspie Askold koło Władywostoku. W 1876 urodził się jego pierworodny syn Aleksander. W 1877 założył na wyspie stację meteorologiczną, a wyniki badań przesłał do Głównego Obserwatorium Astronomicznego w Pułkowie. W tym samym roku ożenił się z Olgą Kuzniecową pochodzącą z buriackiej rodziny Kurtukowych. Kandydatkę na żonę poznał oglądając album z fotografiami panien na wydaniu u fotografa Karla Szulca i wysłuchując krótkiej charakterystyki kandydatek. Jankowski wybrał się dwukrotnie w odwiedziny do Kurkutowych, a przy kolejnej wizycie oświadczył się wybrance. Olga poprosiła o cztery dni do namysłu i po tym czasie zgodziła się. Ślub odbył się w kilka dni później.
Wkrótce Jankowskim urodziło się dwoje dzieci: Elżbieta (1878) i Jerzy (1879). W 1879 Jankowski nabył ziemię (ok. 550 ha) na półwyspie Sidemi (obecna nazwa Półwysep Jankowskiego), a w połowie 1880 przeprowadził się tam wraz z rodziną. Tu przyszły na świat jego kolejne dzieci Anna (1884), Jan (1886), Siergiej (1888) i Paweł (1890).
Półwysep Sidemi z uwagi na swoje położenie blisko granicy mandżurskiej był niebezpiecznym miejscem. Ludziom zagrażały nieustannie rozbójnicze bandy hunhuzów, a zwierzętom tygrysy i lamparty ussuryjskie. Jankowscy spali z bronią gotową do strzału. Michał był doskonałym myśliwym. Podczas jednej z potyczek udało mu się uniknąć śmierci, gdy celnym strzałem oddanym w tył powalił przywódcę bandy, który chował się za drzewem. Towarzyszący mu Koreańczycy uznali, że stało się to za sprawą dodatkowej pary oczu z tyłu głowy. Nadali Michałowi Jankowskiemu przydomek "Nenuni", czyli czterooki.
Na zakupionych terenach Jankowski założył sad, pasiekę oraz gospodarstwo hodowlane jeleni sika i koni. Równolegle prowadził eksplorację przyrodniczą, dostarczał liczne okazy fauny i flory do muzeów rosyjskich i europejskich. Prowadził też badania archeologiczne. W 1887 został przyjęty do Towarzystwa Badawczego Kraju Amurskiego. W 1889 dotował budowę muzeum we Władywostoku, a później aktywnie uczestniczył w tworzeniu jego kolekcji. W 1890 na mocy ukazu cara Aleksandra III został zniesiony nad Michałem Jankowskim nadzór policyjny z zastrzeżeniem, według którego miał ograniczone prawo powrotu na terytorium przedrozbiorowej Rzeczypospolitej. Na początku lat 90. założył we Władywostoku firmę "Jankowski, Żułkiewicz &amp; Co", która wybudowała w 1893 fabrykę wyrobów skórzanych, a w 1902 otworzył tam księgarnię "Jankowski i Trusow". Około 1905 przeniósł się na stałe do Władywostoku. W okresie wojny rosyjsko-japońskiej dowodził oddziałem samoobrony granic. W kolejnych latach gromadził zbiory dla muzeów we Władywostoku, Irkucku i Chabarowsku. W 1909 po przejściu ciężkiego zapalenia płuc wyjechał na kurację do Semipałatyńska, a następnie do Soczi, gdzie przebywał aż do śmierci w 1912.
Dokonania.
W Związku Radzieckim przez wiele lat nie można było otwarcie mówić o przedsiębiorcach obcego pochodzenia, którzy rozwijali Daleki Wschód Rosji. Z tego powodu intensywne prace badawcze nad rodziną Jankowskich rozpoczęły się dopiero w latach 90. XX wieku. Ponieważ materiał jest obszerny, w Muzeum im. W.K Arsieniewa we Władywostoku odbywają się specjalne konferencje poświęcone Michałowi Jankowskiemu i jego potomkom – Янковские чтения ("Jankowskije cztienija").
W dziedzinie hodowli.
Już w pierwszych latach po osiedleniu się na Sidemi Michał Jankowski prowadził hodowlę jeleni sika. Nowatorska metoda hodowli pozwalała uzyskiwać poroża bez konieczności zabijania zwierząt. Ten sam osobnik mógł dostarczać poroże kilkakrotnie i zachowywał zdolność do rozrodu. W 1899 teren hodowli jeleni został ogrodzony. Na początku XX w. stado hodowane przez Jankowskiego liczyło ponad 2000 sztuk.
Równolegle rozpoczął hodowlę koni (na początku były to cztery konie rasy mandżurskiej oraz po dwa konie ras koreańskiej i zabajkalskiej). W 1891 wyprawił się do Tomska i sprowadził stamtąd tabun 160 koni. Dążył metodą krzyżowania ras do wyhodowania odmiany dalekowschodniej. W 1896 w stadninie Jankowskich było już ponad 200 kobył zdolnych do rozrodu. W stadninie hodowano konie pełnej krwi angielskiej, "odmianę Jankowskiego" oraz lekkie konie pociągowe i wierzchowce. Rocznie sprzedawano 75–100 sztuk po 175 i więcej rubli za sztukę. Ich charakterystyczną cechą było wypalane piętno z literą Я ('JA' od Jankowski). Swoje obserwacje z hodowli koni Jankowski opisał w publikacji wydanej w Sankt Petersburgu w 1896.
Unikalnym osiągnięciem Jankowskiego było założenie plantacji żeń-szenia. Początek hodowli stanowiła niewielka porcja ziaren i korzeni przekazanych przez autochtonów z plemienia Tazów. Na początku XX wieku rozmiar hodowli liczony był już w dziesiątkach tysięcy korzeni. Jak do tej pory nie udało się powtórzyć sukcesu hodowlanego na taką skalę.
W dziedzinie biologii.
Michał Jankowski przez całe życie zbierał, preparował, opisywał i dostarczał okazy fauny i flory dla muzeów rosyjskich i europejskich. Wśród odbiorców okazów były muzea w Petersburgu, Chabarowsku, Irkucku, Władywostoku, Warszawie (muzeum Branickich – obecnie Muzeum i Instytut Zoologii PAN), Lwowie, Berlinie oraz Paryżu. Opisał też około 100 gatunków motyli, a także nieznane dotąd chrabąszcze i rośliny. Przekazał też pasję i umiejętności swoim dzieciom (Jerzy i Aleksander kontynuowali badania ojca w Rosji, Chinach i Korei). W 1897 na prośbę księcia Mikołaja Michajłowicza pomógł w organizacji wyprawy entomologicznej do Korei pod kierownictwem Władimira Komarowa. Wzięli w niej udział obydwaj wspomniani synowie. Systematycy (m.in. Władysław Taczanowski i Charles Oberthür) w dowód uznania dla Michała Jankowskiego i jego synów nadali wielu gatunkom w oficjalnej nazwie przymiotnik 'jankowskii'.
Ptaki: trznadel Jankowskiego ("Emberiza jankowskii"),
łabędź czarnodzioby – podgatunek dalekowschodni ("Cygnus columbianus jankowskyi"), podgatunek sroki ("Pica pica jankowskii").
Motyle: , , , , "Rhodinia jankowskii", "Marumba jankowskii", "Dasychira olga", "Cifuna jankowskii", "Spilarctia jankowskii", "Acronycta jankowskii", "Cucullia jankowskii", "Amphipyra jankowskii", "Parastichtis jankowskii", "Calymnia jankowskii", "Steneloba jankowskii", "Calotaenia jankowskii", "Capnodes jankowskii", "Euchloris jankowskii", "Triphaena jankowskii", "Thetidia jankowskiaria", "Notodonta jankowskii", "Zephyrus jankowskii".
Chrząszcze: 
Rośliny: "Carex jankowskii", "Alpinia jankowskii".
W dziedzinie archeologii.
W 1880 Michał Jankowski przeprowadził prace wykopaliskowe u ujścia rzeki Sidemi. Wykopane przedmioty pochodziły od ludności zamieszkującej Kraj Ussuryjski w okresie VIII–III p.n.e. Znaleziska opisał i przekazał do muzeum Wschodnio-Syberyjskiego Oddziału Rosyjskiego Towarzystwa Geograficznego. Później wykopano podobne przedmioty w innych stanowiskach na terenie Kraju Ussuryjskiego. Od 1972 opisana kultura nosi nazwę "kultury Jankowskiego".
Jej ustalony zasięg geograficzny to wybrzeże Morza Japońskiego od zatoki Ungi w Korei po zatokę Preobrazhenie w Rosji.

</doc>
<doc id="1463880" url="https://pl.wikipedia.org/wiki?curid=1463880" title="Szemacha">
Szemacha



</doc>
<doc id="1463881" url="https://pl.wikipedia.org/wiki?curid=1463881" title="Rejon Szemacha">
Rejon Szemacha



</doc>
<doc id="1463882" url="https://pl.wikipedia.org/wiki?curid=1463882" title="Kościół ewangelicki w Żytomierzu">
Kościół ewangelicki w Żytomierzu

Kościół ewangelicki w Żytomierzu (ukr. Лютеранська кiрха в Житомирi) – kościół luterański zbudowany pod koniec XIX wieku w Żytomierzu przy obecnej ul. Kociubińskiego. Jeden z bardziej charakterystycznych zabytków miasta. Obecnie pod zarządem wspólnoty baptystów.
Historia.
Został wzniesiony w 1896 opodal gimnazjum męskiego w Żytomierzu przy ówczesnej ulicy Luterańskiej na działce należącej do Wilhelma Knaaka, którą jego żona przekazała miejskiej wspólnocie ewangelickiej. Świątynię zbudowano według projektu lokalnego architekta Arnolda Enscha.
Kościół, obok którego stanął dom pastora, był ośrodkiem życia społecznego żytomierskich ewangelików. Na organach w kościele grywał Danił Richter, dziadek znanego pianisty Swiatosława, oraz jego wujek Eduard. Według innych źródeł kościelnym organistą w żytomierskiej parafii miał być również ojciec pianisty – Teofil.
W drugiej połowie lat trzydziestych kościół odebrano ewangelikom umieszczając w nim salę sportową klubu Dynamo. Po odzyskaniu przez Ukrainę niepodległości w 1991 władze miejskie przekazały kościół wspólnocie baptystów, jednak nadal odbywają się tu nabożeństwa luterańskie.

</doc>
<doc id="1463883" url="https://pl.wikipedia.org/wiki?curid=1463883" title="Handicap (golf)">
Handicap (golf)

Handicap w golfie amatorskim (HCP) to wyrównanie szans, polegające na dodaniu określonej liczby uderzeń (liczba całkowita) w rozgrywce, wynikających z parametrów pola oraz handicapu dokładnego gracza (podawanego z dokładnością do 0,1). 
Dodatkowe uderzenia rozkłada się kolejno, począwszy od najtrudniejszych dołków, które oznaczone na karcie wyników (Score Card) pola w pozycji HCP. Przy obliczaniu handicapu gry uwzględnia się kolor tee, z którego rozpoczynamy poszczególne dołki. Parametry pola są kalibrowane dla każdego koloru tee (różne dystanse do greenu). Handicap gry wyznaczamy ze wzoru:
HCP dokł. x SR pola / 113 + (CR pola - PAR pola) dla poszczególnych (kolorów) tee
gdzie:
CR - (Course Rating) wyraża stopień trudności gry na danym polu
SR - (Slope Rating) określa względną trudność gry na polu dla graczy o HCP&gt;0, w stosunku do klasyfikacji pola
W Polsce zgodnie z regulacjami EGA przyjęto maksymalny handicap dokładny równy 54,0 zarówno dla kobiet jak i dla mężczyzn (HCP 54).

</doc>
<doc id="1463888" url="https://pl.wikipedia.org/wiki?curid=1463888" title="Cerkiew św. Eliasza w Czarnobylu">
Cerkiew św. Eliasza w Czarnobylu

Cerkiew św. Eliasza (ukr. "Свято-Іллінська церква в Чорнобилі") – cerkiew prawosławna zbudowana w II połowie XIX wieku, jedna z trzech świątyń prawosławnych istniejących do 1918 w Czarnobylu, obecnie jedyny tego typu obiekt działający na terenie zamkniętej zony czarnobylskiej. Należy do eparchii kijowskiej Ukraińskiego Kościoła Prawosławnego Patriarchatu Moskiewskiego.
Historia.
Decyzję o budowie tej świątyni w Czarnobylu podjęto w 1749 – jej budowa zakończyła się w 1779. Pierwszy groźny pożar strawił drewniany chram w 1849 – do jego odbudowy w latach 1851–1852 użyto materiałów z rozebranej zarządzeniem gubernatora kijowskiego Bibikowa molenny staroobrzędowców, do cerkwi św. Eliasza przeniesiono również część tamtejszych ikon. Po raz kolejny czarnobylska cerkiew spłonęła w 1872, odbudowano ją w 1877 w postaci murowanej świątyni, na której konstrukcję przeznaczono 80 tys. rubli. Poświęcenia obiektu dokonano w 1878.
W 1929 władze radzieckie zamknęły świątynię i w latach 30. XX w. wykorzystywano ją jako magazyn ziarna. Przywrócona do celów sakralnych w 1942, była czynna aż do ewakuacji całej ludności cywilnej w związku z katastrofą jądrową w 1986. Od 1990 okazjonalnie zaczęto znów odprawiać w niej nabożeństwa, a od 2001 przywrócono regularne nabożeństwa i działalność parafii.

</doc>
<doc id="1463892" url="https://pl.wikipedia.org/wiki?curid=1463892" title="System prezydencjalny">
System prezydencjalny



</doc>
<doc id="1463901" url="https://pl.wikipedia.org/wiki?curid=1463901" title="Kryzys finansowy (2007–2009)">
Kryzys finansowy (2007–2009)

Kryzys finansowy w latach 2007–2009 – ogólnoświatowy kryzys gospodarczy na rynkach finansowych i bankowych, którego szczyt przypadł na lata 2008–2009, zapoczątkowany zapaścią na rynku pożyczek hipotecznych wysokiego ryzyka w Stanach Zjednoczonych.
Geneza kryzysu.
Bezpośrednią przyczyną załamywania się funkcjonowania światowego systemu finansowego od połowy 2007 r. była hossa na rynku kredytów hipotecznych, których udzielały banki w Stanach Zjednoczonych przy wysokim ryzyku spłaty osobom o niewystarczających możliwościach finansowych (ang. "subprime mortgage"). Kredyty te stały się zabezpieczeniem obligacji strukturyzowanych masowo sprzedawanych w celach inwestycyjnych i spekulacyjnych przez prywatne instytucje finansowe, w tym największe banki amerykańskie i europejskie. Świadomość ryzykowności tych obligacji była niewielka, gdyż trwał wzrost na rynku nieruchomości, a czołowe instytucje ratingowe wystawiały wysokie oceny bezpieczeństwa rzeczonym obligacjom. Niewypłacalność indywidualna z niespodziewanie dużym odsetkiem (9,2%) poskutkowała z kolei brakiem gotówki na rynku kredytowym i niestabilnością (zagrożeniem rychłej niewypłacalności wierzytelności) tych instytucji.
Innymi przyczynami było powszechne wykorzystywanie sekurytyzacji i derywatów kredytowych do dystrybucji ryzyka i znaczny udział w transakcjach rynkowych wyłączonego spod nadzoru, alternatywnego systemu bankowego ("shadow banking system").
Deregulacja rynku finansowego.
Kryzys dotyczył początkowo tylko amerykańskich banków inwestycyjnych. Przełomowym momentem, mającym wpływ na kryzys, było wejście na giełdę nowojorską w latach 90. XX wieku jednego z największych banków inwestycyjnych Goldman Sachs. Od tego czasu bank zaczął dążyć do maksymalizacji zysków (skutkowało to premiami dla zarządu), a uczciwość emisji akcji danej spółki zeszła na dalszy plan. Banki zaczęły wykonywać operacje o wysokim ryzyku. Istotnym faktem jest również wycofanie przepisu w amerykańskim prawie bankowym w 1999 r. o zakazie łączenia dwóch typów bankowości: inwestycyjnej (o dużym ryzyku) i depozytowo-kredytowej (przepis ten, zwany Glass-Steagall Act, został uchwalony w USA 4 lata po czarnym czwartku z roku 1929). Taki rozdział miał chronić oszczędności obywateli w przypadku strat w bankowości inwestycyjnej.
Obniżenie stóp procentowych.
Za dalszy rozwój wypadków odpowiada Fed kierowany przez Alana Greenspana. W 2001 roku, po pęknięciu internetowej bańki giełdowej ceny akcji zaczęły mocno spadać, co rodziło obawy o wzrost gospodarczy. Aby podnieść amerykańską gospodarkę z recesji, pogłębionej atakami z 11 września 2001 roku Fed postanowił obniżać stopy procentowe, w wyniku czego w roku 2002 osiągnęły one poziom 2%.
W sytuacji inflacji wyższej od oficjalnych stóp procentowych, tani pieniądz znalazł lepszą lokatę w postaci nieruchomości. Ich ceny zaczęły stopniowo piąć się w górę. Jednocześnie niskie stopy procentowe pozytywnie motywowały do zaciągania kredytów hipotecznych. Popularne stało się zarabianie na nieruchomościach za pomocą kredytu, zwrot z nieruchomości wynosił od kilkunastu do kilkudziesięciu procent.
Duże zyski w tym segmencie zwiększały presję na instytucje finansowe by udzielać jeszcze większych kredytów, za tym szły kampanie marketingowe i sprzedażowe, w których poszczególne banki prześcigały się w obniżaniu kryteriów udzielenia kredytu. Jak jednak wynika z opublikowanej w 2014 roku analizy transakcji finansowych specjalistów od sekurytyzacji, pośredników finansowych oraz pośredników w handlu nieruchomościami grupy te prawdopodobnie same nie zdawały sobie sprawy z narastania bańki spekulacyjnej oraz jej nietrwałości.
Zwiększenie dostępności kredytów.
W 1998 r. prezydent Bill Clinton naciskał na możliwość rozszerzenia kredytobiorców hipotecznych o osoby mniej zarabiające. Rolę gwaranta takich kredytów zapewniały dwa siostrzane przedsiębiorstwa na poły państwowe – Fannie Mae i Freddie Mac oraz rządowa agencja Federal Housing Administration. Po wyborze George’a W. Busha na prezydenta, w celu pobudzenia gospodarki za pomocą zastrzyku nowych kredytów, przeprowadzono zmianę ustaw w kierunku liberalizacji przepisów dotyczących ochrony przed nadmiernym ryzykiem banków i towarzystw ubezpieczeniowych. Pozwoliło to bankom udzielać kredytów znacznie większej liczbie osób o niższych dochodach. Ponadto w celu ożywienia koniunktury gospodarczej prezydent George W. Bush obniżył stawki podatku dochodowego.
George W. Bush umożliwił przyznawanie kredytów hipotecznych bezrobotnym tzw. kredytów NINJA (z ang. "No Income, No Job, No Assets" – bez dochodów, bez pracy, bez majątku), co w konsekwencji spowodowało, że znaczna liczba Amerykanów nie spłacała rat, a ich domy zostały zlicytowane.
Samonapędzający mechanizm „pompowania bańki” polegał na udzielaniu kredytów przez amerykańskie banki dla rodzin biednych (bez zdolności do spłaty kredytów), co wiązało się z obniżeniem kryteriów i wzroście ilości kredytów o podwyższonym ryzyku. Kredyty były oferowane przez instytucje kredytowe osobom mniej zamożnym oraz osobom nieposiadającym stałego źródła dochodu, co w konsekwencji doprowadziło do jeszcze większego popytu na rynku nieruchomości, a w dalszej konsekwencji do ciągłego wzrostu cen mieszkań.
W październiku 2002 prezydent George W. Bush powiedział: „Chcemy, aby każdy w Ameryce był właścicielem swego mieszkania.” ("We want everybody in America to own their own home").
Wpływ na gospodarkę Stanów Zjednoczonych.
Bańka spekulacyjna napędzała wzrost produktu krajowego brutto o 2% rocznie, ponieważ duża część amerykańskiego wzrostu gospodarczego jest generowana przez budownictwo. Jednak był to wzrost spekulacyjny, gdyż w tym czasie nie zwiększało się znacznie wynagrodzenie ani populacja amerykańskich rodzin.
Problemem był również fakt, iż w ciągu jednej tylko dekady zadłużenie amerykańskich gospodarstw domowych wzrosło z poziomu 40% PKB do ponad 100% PKB. Wszystko dlatego, że Amerykanie, wobec łatwej dostępności i taniości kredytu, masowo zaczęli kupować domy, a nawet po kilka i traktować je jako pewną lokatę kapitału.
Alan Greenspan przekonywał, że nie ma bańki spekulacyjnej, a wzrost cen nieruchomości odzwierciedla wzrost całej gospodarki amerykańskiej. Podobnego zdania był jego następca – Ben Bernanke.
Pęknięcie bańki.
Po dwóch latach luzowania polityki pieniężnej, wobec symptomów przegrzania gospodarki i z obawy przed wzrostem inflacji Fed zaczął podnosić stopy procentowe od czerwca 2004, które systematycznie podnosił do 2006. Fed nie zawahał się też ich podnieść ze względu na koszty huraganów Katrina i Rita, które spustoszyły rejon Zatoki Meksykańskiej, ale z obawy przed wzrostem inflacji, co miało chronić gospodarkę amerykańską. W uzasadnieniu Fed zwrócił uwagę na destabilizację amerykańskiej gospodarki w związku z przejściem huraganów przez południowe stany USA oraz na negatywny ich wpływ na gospodarkę, wysokich cen ropy i w efekcie wzrost kosztów energii oraz inflacji. Fed, walcząc z rosnącą inflacją, od 2004 roku regularnie podnosił stopy procentowe z poziomu 1 do 5,25%, chcąc otrzeźwić rynek.
Kryzys hipoteczny.
Podniesienie stóp procentowych do poziomu 5,25% w listopadzie 2006 spowodowało znaczne zwiększenie obciążeń odsetkowych, przy jednoczesnym zmniejszeniu atrakcyjności lokowania kapitału w nieruchomości. Ceny nieruchomości zaczęły spadać. Wielu kredytobiorców zaprzestało spłacać zaciągnięte kredyty. Banki, zajmując hipoteki i próbując sprzedać nieruchomości, przyspieszyły ten proces obniżki ich cen. Wobec takiego obrotu sprawy Fed, kierowany od lutego 2006 przez Bena Bernanke, w 2007 obniżył gwałtownie stopy procentowe do poziomu 2%. Miało to na celu obniżenie obciążeń kredytowych i wpompowanie w rynek taniego pieniądza.
Kryzys zaczął ujawniać się w 2006 spadkiem cen nieruchomości. W połowie 2007 obligacje "subprime" (kredyt subprime) okazały się papierami bez pokrycia. Kiedy ceny domów w USA zaczęły spadać, w lipcu 2007 zbankrutowały dwa fundusze hedgingowe banku Bear Stearns. Banki doznały bardzo poważnych, liczonych w miliardach dolarów strat. Straty te okazały się tak duże, że w marcu i kwietniu 2008 główne banki USA (Merrill Lynch, Goldman Sachs, Morgan Stanley, Lehman Brothers, Citigroup) zostały pospiesznie dokapitalizowane, by zapobiec upadłości. Obawiano się, że upadłość mogłaby wywołać efekt domina, bankructwa banków i przedsiębiorstw, bezrobocia i kryzysu gospodarczego porównywalnego do kryzysu stulecia z 1929 r. Kapitał ratunkowy pochodził m.in. z rezerw walutowych różnych państw: Arabia Saudyjska, Kuwejt, Korea Południowa, Japonia, Chiny, Singapur. W zamian za emisje akcji każdy z banków dostał od kilku do kilkunastu miliardów USD.
Działania te przyniosły tylko krótkotrwałą poprawę. W następnych miesiącach banki przestały sobie ufać, niechętnie pożyczały sobie pieniądze z obawy przed niewypłacalnością kontrahenta. Dane finansowe za II kwartał 2008, opublikowane w sierpniu, ujawniły po raz czwarty z rzędu duże straty największych banków.
15 września 2008 czwarty co do wielkości bank inwestycyjny Lehman Brothers, po bezowocnej próbie uzyskania pomocy od banku centralnego USA (Fed), zmuszony został ogłosić upadłość. Tydzień wcześniej Fed zgodził się przejąć dwa przedsiębiorstwa ubezpieczeniowo-pożyczkowe z ogromnymi długami sięgającymi kilku miliardów USD, tj. Fannie Mae i Freddie Mac. Upadek tych dwóch przedsiębiorstw skutkowałby ogromnym kryzysem finansowym na całym świecie. Z tego samego powodu Fed, w porozumieniu z Ministerstwem Skarbu, zdecydował dzień później o dokapitalizowaniu największego przedsiębiorstwa ubezpieczeniowego na świecie – AIG, która również chyliła się ku bankructwu. Przeznaczono na to kwotę 85 miliardów USD.
W obliczu narastającego kryzysu finansowego w USA, Henry Paulson wprowadził program ratunkowy, m.in. przekazując miliardowe dotacje państwowe na ratowanie zagrożonych instytucji finansowych (banku Bear Stearns, gigantów rynku kredytów hipotecznych Fannie Mae i Freddie Mac oraz potentata ubezpieczeniowego AIG).
19 września 2008, podczas pogarszającej się ogólnej globalnej sytuacji finansowej, Ministerstwo Skarbu USA podjęło w uzgodnieniu z Fed działania stabilizacyjne dla szczególnie zadłużonych instytucji finansowych, polegające na stworzeniu planu wykupienia wszystkich długów za pomocą ustawowo powołanej specjalnie do tego celu instytucji. Koszt tego wykupienia szacowano na co najmniej 814 miliardów USD. Plan ten nazwany został planem Paulsona (nazwisko sekretarza skarbu, wieloletniego prezesa Goldman Sachs). Koszt ten poniosą podatnicy USA. Po upadku Fannie Mae i Freddie Mac udział Federal Housing Administration w gwarancjach kredytów mieszkaniowych wzrósł z 2% do prawie 30%, co skutkowało wzrostem obciążenia jego budżetu i wzbudziło obawy o możliwość powstania deficytu przekraczającego 100 mld USD.
W rezultacie spodziewano się uniknięcia załamania finansowego kraju kosztem utraty wolności rynku, zwiększenia inflacji i dalszego obniżenia wartości waluty kraju w porównaniu z euro oraz nagle wzrastającej wartości rynkowej złota.
166 ekonomistów USA, w tym 3 laureatów Nagrody Nobla zaapelowało 25 września 2008 do Kongresu, aby wstrzymał się z przyjęciem planu ratunkowego dla sektora finansów, dopóki nie zostanie on dokładniej przeanalizowany. Ich zdaniem był on „dotacją” dla branży finansowej i mógł mieć negatywne konsekwencje dla rynku w długiej perspektywie. Plan wykupienia złych długów zakładał wykupywanie obligacji hipotecznych "subprime" ze środków państwa. Miało to poprawić płynność sektora finansowego. Sprzeciw budził brak odpowiedzialności właścicielskiej za złe decyzje i straty banków i ubezpieczycieli. Szef Fed Ben Bernanke apelował o jak najszybsze przyjęcie planu Paulsona, by pomóc przezwyciężyć kryzys finansowy.
W tym samym dniu, wskutek pogłębiającego się kryzysu, zbankrutował największy bank oszczędnościowy USA, a także największy bank hipoteczny, Washington Mutual w Seattle w USA. Szybko przeprowadzone postępowanie upadłościowe dotyczyło największej upadłości banku w historii świata: jego mienie zostało odsprzedane bankowi JPMorgan Chase w Nowym Jorku bez uszczerbku dla posiadaczy kont, lecz z kompletną stratą (w wyniku upadłości) dla akcjonariuszy "common stock", w tym wielu tysięcy drobnych inwestorów handlujących przez Internet na giełdzie.
29 września 2008 Izba Reprezentantów Stanów Zjednoczonych odrzuciła w głosowaniu plan Paulsona (Senat Stanów Zjednoczonych go zatwierdził). Spowodowało to największy jednodniowy spadek indeksów akcji od 21 lat. DJIA spadł tego dnia o 7%, a S&amp;P 500 i NASDAQ spadły o około 9%. Natychmiast podjęto działania zmierzające w kierunku ponownego rozpatrzenia planu ratunkowego Paulsona po kolejnych negocjacjach i drobnych zmianach (np. zarządy instytucji, które uzyskają pomoc od państwa, nie mogą wypłacać sobie astronomicznych nagród). Tymczasem kryzys przeniósł się do Europy. Tego dnia rządy państw Beneluksu przejęły kontrolę nad największym bankiem Belgii – Fortis. Zagrożona upadłością została także instytucja bankowo-ubezpieczeniowa Dexia.
3 października 2008 zmodyfikowany plan (TARP) został zatwierdzony także przez Izbę Reprezentantów. Prezydent USA, przemawiając tego samego dnia, zobowiązał się podpisać scalone ustalenia Kongresu, jak tylko zostaną mu one dostarczone (co miało nastąpić w ciągu następnych kilku godzin).
4 listopada 2008 wybory prezydenckie w USA, pod hasłem: „czas na zmiany” wygrał kandydat Partii Demokratycznej, senator Barack Obama.
W grudniu 2008 spadająca konsumpcja i produkcja, wzrost bezrobocia i zadłużenia spowodowały, iż Fed zdecydował o obniżeniu poziomu stóp procentowych do historycznie niskich poziomów, tj. do 0,25%.
W następstwie bankructwa Lehman Brothers oraz zagrożenia upadłością kolejnych amerykańskich i europejskich banków, doszło w kolejnych tygodniach do kryzysu zaufania na rynku międzybankowym. Banki przestały sobie pożyczać pieniądze z powodu obaw o niewypłacalność. Spadek aktywności rynku pieniężnego najbardziej odczuły te banki, których struktura finansowania była w znacznym stopniu oparta na depozytach instytucji finansowych.
Upadły 3 największe banki w Islandii, których zobowiązania okazały się za duże jak na PKB maleńkiego kraju. W Rosji i na Ukrainie ograniczono wielkość wypłat z rachunków bankowych. Islandia zwróciła się o pomoc w wysokości kilku miliardów USD do MFW, USA, UE i Rosji. Korona islandzka znacznie straciła na wartości. Pojawiły się pogłoski o możliwych kłopotach Węgier, Ukrainy, a nawet Czech i Polski. Węgierski forint został mocno przeceniony. Z powodu znacznych ilości kredytów denominowanych we frankach szwajcarskich i w euro dalsze osłabienie lokalnych walut zagroziło niewypłacalnością hipotek w tych krajach i możliwym rozszerzeniem kryzysu bankowego. Węgry otrzymały znaczną pomoc z MFW i UE, co uspokoiło nieco nastroje.
Amerykański kryzys hipoteczny szybko przeniósł się na kontynent europejski na skutek zaangażowania banków europejskich w proces sekurytyzacji. Rynek obligacji sekurytyzowanych i strukturyzowanych instrumentów kredytowych załamał się. Instytucje finansowe posiadające trudno zbywalne papiery sekurytyzowane w związku ze spadkiem popytu nie były w stanie dokonać sprzedaży swoich aktywów. Inwestorzy zaczęli wycofywać środki z funduszy hedgingowych, co wywołało gwałtowny wzrost podaży instrumentów CDS, CDO i innych złożonych instrumentów finansowych. W dalszej kolejności fundusze inwestycyjne utraciły wypłacalność z powodu zaangażowania w papiery wartościowe zabezpieczone taniejącymi nieruchomościami. Gwałtowna wyprzedaż przerodziła się w panikę.
Kryzys na rynku pracy i surowców 2008–2009.
Kolejne złe informacje przyszły ze strony producentów samochodów. Ustała akcja kredytowa banków, co spowodowało w październiku załamanie sprzedaży samochodów, finansowanej głównie kredytami. Największe koncerny samochodowe Chrysler, General Motors, Ford, Volkswagen zapowiedziały znaczne zwolnienia. Wcześniej banki ogłosiły redukcje zatrudnienia, w samej Wielkiej Brytanii pracę straciło kilkadziesiąt tysięcy finansistów. Tym samym kryzys finansowy rozprzestrzenił się na resztę gospodarki (kryzys gospodarczy). Ogromne zadłużenie osobiste Amerykanów w połączeniu z rosnącym bezrobociem spowodowały spadek konsumpcji. Również polskie banki w obawie o spadek cen nieruchomości znacznie zmniejszyły akcję kredytową. Dobiegające złe informacje i przewidywania co do recesji pogłębiły spadek cen akcji na wszystkich giełdach.
Po spadku cen nieruchomości i kłopotach banków inwestorzy zaczęli więcej inwestować w surowce, co spowodowało duży wzrost ich cen w latach 2007–2008. Prognozy spadku wzrostu PKB na świecie zmniejszyły spodziewane zapotrzebowanie na surowce, co wywołało znaczne spadki ich cen. W grudniu 2008 nastąpił największy spadek cen ropy od 2003 roku. 9 stycznia 2009 baryłka ropy kosztowała 41,9 USD mimo niedawnej decyzji OPEC o zmniejszeniu wydobycia w celu ograniczenia spadku cen. Ceny miedzi spadły z ponad 9 tys. do niespełna 3 tys. USD za tonę.
W 2009 prognozowano spadek PKB na świecie (spadek PKB w krajach rozwiniętych przy dalszym wzroście PKB w Chinach i Indiach).
Zwalczanie kryzysu.
Do lutego 2009 rządy państw grupy G8 uruchomiły pakiety ratunkowe opiewające łącznie na ponad 3 bln USD. Niektóre państwa jak USA czy Francję oskarżano o stosowanie praktyk protekcjonistycznych (np. amerykański program „Buy American” oficjalnie zapisany w planie pomocowym Obamy czy zobowiązanie francuskich producentów samochodów do zachowania miejsc pracy we Francji zapisane w rządowym pakiecie pomocowym). Po obniżkach rekordowo niski poziom osiągnęły stopy procentowe (Japonia – 0,1%, USA – 0,25%, 0,5% w Wielkiej Brytanii, Szwajcarii i Kanadzie, w EBC – 1,25%).
W kwietniu 2009 podczas szczytu G20 uzgodniono, że rynki finansowe nie mogą istnieć bez odpowiednich regulacji i nadzoru. Wezwano do bardziej rygorystycznych regulacji działalności funduszy hedge. W końcowym komunikacie po szczycie G-20 jest mowa o zwiększeniu środków Międzynarodowego Funduszu Walutowego o 500 do 750 miliardów USD. Zaplanowano także likwidację tzw. „rajów podatkowych”, postanowiono utworzyć fundusz wspierania handlu międzynarodowego.
Konsekwencją pompowania pieniędzy był wzrost cen na rynku surowców. Dodruk dolarów przez Fed spowodował nadpłynność na światowych rynkach finansowych, zarówno akcji, jak i surowców, a świeży kapitał był używany do spekulacji na ogromną skalę, co spowodowało wywindowanie cen surowców. W styczniu 2010 ceny surowców wzrosły: tony miedzi do prawie 10 000 USD, baryłki ropy do blisko 100 USD, a uncji złota do ponad 1400 USD.
W 2014 roku grupa Citigroup na drodze ugody z amerykańskim departamentem sprawiedliwości zgodziła się na zapłacenie 7 mld USD kary za spekulacyjne działania na rynku finansowym przed 2008 roku, czym naraziła swoich inwestorów na straty. Karę 12 mld USD zapłaciła wcześniej grupa JPMorgan Chase.
Kryzys w Polsce.
Początkowo kryzys omijał gospodarkę Polski. Za główne zagrożenia uważano takie zjawiska jak: niebezpieczną zależność wartości złotego od spekulacyjnych inwestycji krótkoterminowych, wysokie zadłużenie państwa oraz wysoki udział importu w produkcji. Potem jednak pojawiły się czynniki powodujące przeniesienie się skutków światowego kryzysu do Polski – ograniczenie akcji kredytowej przez banki, atak spekulacyjny na polską walutę i znaczne obniżenie wartości złotego oraz problemy finansowe niektórych przedsiębiorstw z opcjami walutowymi. Jednak na tle pozostałych gospodarek europejskich sytuacja Polski była oceniana bardzo pozytywnie.
Zwalczanie skutków kryzysu w Polsce.
Od listopada 2008 do czerwca 2013 Rada Polityki Pieniężnej obniżyła depozytową stopę procentową z 4,50% do 2,00%.
Jednakże w Polsce skutki kryzysu gospodarczego były odczuwalne w zdecydowanie mniejszym stopniu niż w innych krajach regionu. W II kwartale 2009 PKB Polski wyrównany sezonowo wzrósł o 0,5% w porównaniu z I kwartałem 2009 i był o 1,4% wyższy w porównaniu do II kwartału 2008. Należy przy tym dodać, że wzrost wartości PKB w Polsce w tym okresie jest jedynym w Unii Europejskiej.
Na wzrost PKB pozytywny wpływ miał zwiększony eksport netto oraz spożycie ogółem, natomiast negatywny wpływ miał spadek akumulacji. Według raportu OECD, na dodatnie tempo wzrostu polskiego PKB wpłynęło też m.in. dobre wykorzystanie funduszy unijnych oraz inwestycje prowadzone w ramach przygotowań do Euro 2012.

</doc>
<doc id="1463905" url="https://pl.wikipedia.org/wiki?curid=1463905" title="Frank Müller">
Frank Müller



</doc>
<doc id="1463906" url="https://pl.wikipedia.org/wiki?curid=1463906" title="Michał Caputa">
Michał Caputa

Michał Adam Caputa (ur. 28 września 1927 w Wieprzu, zm. 18 września 2008 w Żywcu) – polski nauczyciel, poseł na Sejm X kadencji.
Życiorys.
W 1962 ukończył studia polonistyczne w Wyższej Szkole Pedagogicznej w Gdańsku, a w 1980 seminarium doktoranckie na Uniwersytecie Śląskim w Katowicach. W 1948 podjął pracę w Centralnym Ośrodku Wychowawczym w Bartoszycach jako wychowawca i kierownik Domu Dziecka Towarzystwa Przyjaciół Dzieci. W 1952 został skierowany do pracy w Liceum Ogólnokształcącym w Drezdenku. W latach 1962–1995 pracował jako polonista w I Liceum Ogólnokształcące im. Mikołaja Kopernika w Żywcu. W 1980 był założycielem struktur Niezależnego Samorządnego Związku Zawodowego „Solidarność” w tej szkole. Przewodniczył sekcji szkolnictwa i oświaty związku w Żywcu.
W latach 1989–1991 sprawował mandat posła na Sejm kontraktowy z ramienia Komitetu Obywatelskiego, wybranego w okręgu andrychowskim. Należał do Obywatelskiego Klubu Parlamentarnego, zasiadał w Komisji Edukacji, Nauki i Postępu Technicznego. Był założycielem i prezesem Stowarzyszenia „Komitet Obywatelski Ziemi Żywieckiej”.
Odznaczony Krzyżem Kawalerskim Orderu Odrodzenia Polski i Złotym Krzyżem Zasługi (1974), wyróżniony „Medalem za Zasługi dla Miasta Żywca”, Złotą Odznaką ZNP (1974) i Medalem Komisji Edukacji Narodowej (1981).

</doc>
<doc id="1463907" url="https://pl.wikipedia.org/wiki?curid=1463907" title="Frank Muller">
Frank Muller

Frank Muller (ur. 10 września 1862 w Wirginii, zm. 19 kwietnia 1917) – amerykański astronom. Pracował w McCormick Observatory razem z Ormondem Stone’em i Francisem Leavenworthem. Odkrył 83 obiekty astronomiczne z katalogu NGC i trzynaście z katalogu IC (głównie galaktyki), prowadził też obserwacje gwiazd podwójnych i komet.

</doc>
<doc id="1463908" url="https://pl.wikipedia.org/wiki?curid=1463908" title="Terytorium Idaho">
Terytorium Idaho

Terytorium Idaho było terytorium zorganizowanym Stanów Zjednoczonych, które istniało od 1863 do 1890 roku.
Lata 60. XIX wieku.
Terytorium zostało oficjalnie uznane za zorganizowane 4 marca 1863 roku ustawą Kongresu, i tego samego dnia podpisaną przez prezydenta Abrahama Lincolna. Powstało z następujących obszarów: terenów na zachód od kontynentalnej granicy zlewisk, które uprzednio nosiły nazwę Terytorium Oregonu i Terytorium Washingtonu, oraz z terenów na wschód od kontynentalnej granicy zlewisk będących częścią Terytorium Dakoty. Nowe terytorium zajmowało większość dzisiejszych stanów Idaho, Montana i Wyoming.
Pierwszą stolicą nowego terytorium była miejscowość Lewiston. Boise zostało uznane za stolicę w roku 1865.
Chociaż Masakra nad Bear River w roku 1863 w dzisiejszym hrabstwie Franklin jest uważana za najdalej na zachodzie stoczoną bitwę amerykańskiej wojny secesyjnej, wstrząs wywołany wojną i rekonstrukcją był mało odczuwalny przez mieszkańców Terytorium Idaho, co zachęcało do osiedlania się uciekinierów ze wschodu.
W roku 1864 powstało Terytorium Montany, zorganizowane na ziemiach leżących na północny wschód od pasma Bitteroot. Większość południowo-wschodnich ziem weszła w skład Terytorium Dakoty.
W końcu lat sześćdziesiątych XIX wieku Terytorium Idaho stało się celem rozgrywki pomiędzy demokratami z południa, którzy opowiadali się za Konfederacją w czasie wojny secesyjnej, a republikanami. Demokraci posiadali większość w lokalnych legislaturach terytorialnych, w związku z czym często dochodziło do konfliktów z republikańskimi, mianowanymi, gubernatorami. Walka polityczna była szczególnie zacięta w roku 1867, kiedy gubernator David W. Ballard wezwał na pomoc przeciw terytorialnej legislaturze wojsko stacjonujące w Fort Boise. Jednak do roku 1870 polityczne konflikty ustały.
W roku 1868 obszar na wschód od 111. południka weszły w skład nowo utworzonego Terytorium Wyoming. W ten sposób Terytorium Idaho znalazło się w granicach dzisiejszego stanu. Odkrycie złota, srebra i innych dóbr naturalnych w Idaho na początku lat sześćdziesiątych, jak również ukończenie budowy pierwszej transkontynentalnej linii kolejowej w roku 1869, skłoniło wielu imigrantów do osiedlania się tutaj, w tym chińskich robotników w kopalniach i na kolei. Gdy Idaho stało się stanem USA, jego głównymi źródłami dochodu stały się górnictwo i rolnictwo. W latach 1890., na przykład, Idaho wydobywało więcej ołowiu niż jakikolwiek inny stan USA.
W okresie późniejszym.
W roku 1870 rozpoczęto w pobliżu Boise budowę Terytorialnego Więzienia, które ukończono w 1872. Instytucja penitencjarna była używana najpierw przez terytorium, a następnie przez stan do roku 1973. W końcu, w roku 1974, tzw. "Old Idaho State Penitentiary" została uznana za Narodowy Pomnik Historyczny Stanów Zjednoczonych. Obecnie w tym miejscu znajduje się muzeum więziennictwa i arboretum. Zaraz po utworzeniu Terytorium Idaho Territory stworzono system szkół publicznych i uruchomiono linie dyliżansów. Przed rokiem 1865 w Lewiston, Boise i Silver City powstały gazety codzienne. Linia telegrafu dotarła do Franklin w 1866, a do Lewiston w północnym Idaho w 1874 roku. Pierwsze połączenie telefoniczne z wybrzeżem Pacyfiku miało miejsce 10 maja 1878 roku w Lewiston.
Mormoni, stanowiący znaczną społeczność w Idaho, byli źle widziani przez większość obywateli. W roku 1882 odebrano im prawo głosu w związku z uprawianą przez nich poligamią. To było, między innymi, przyczyną, że Idaho uzyskało przywileje stanowe sześć lat przed Utah, terytorium większym i z większą liczbą obywateli.
Po przeniesieniu stolicy terytorium do Boise doszło do kontrowersyjnej propozycji podziału części północnej i południowej do terytoriów Washington i Nevada. Jednak w roku 1887 gubernator Edward A. Stevenson odmówił podpisania stosownej ustawy. W roku 1889 uniwersytet stanowy został przeniesiony do miejscowości Moscow z Eagle Rock (dzisiaj Idaho Falls) na południu.
Terytorium zostało przyjęte do Unii jako stan Idaho 3 lipca 1890 roku.

</doc>
<doc id="1463910" url="https://pl.wikipedia.org/wiki?curid=1463910" title="Jaczewski">
Jaczewski



</doc>
<doc id="1463911" url="https://pl.wikipedia.org/wiki?curid=1463911" title="Solidarność">
Solidarność



</doc>
<doc id="1463912" url="https://pl.wikipedia.org/wiki?curid=1463912" title="Johann Nepomuk Nestroy">
Johann Nepomuk Nestroy

Johann Nepomuk Eduard Ambrosius Nestroy (ur. 7 grudnia 1801 w Wiedniu, zm. 25 maja 1862 w Grazu) – austriacki dramatopisarz, reżyser, aktor i śpiewak operowy.
Życiorys.
Rodzina Johanna Nepomuka Nestroya pochodziła z położonej niedaleko Raciborza śląskiej wsi Pogrzebień; jego dziadek wyemigrował do Wiednia w czasach, gdy Śląsk należał do monarchii Habsburgów. W rodzinie podtrzymywano pamięć pochodzenia, zachowując ścisły kontakt z jej pozostałymi na Śląsku członkami (świadectwem tego jest fakt, że artykułach wspomnieniowych w prasie wiedeńskiej Nestroy określany jest jako "Der Wiener aus Pogrzebien" (pol. „Wiedeńczyk z Pogrzebienia”)).
Był twórcą około 70 różnego rodzaju sztuk teatralnych, utrzymanych w lokalnym kolorycie codziennego życia wiedeńczyków. Jego komedie, farsy, krotochwile nadal są wystawiane w wiedeńskich teatrach. Współczesna mu krytyka teatralna nie była jednak przychylna, odmawiając jego twórczości wyższego poziomu. Nie cenił jej zbytnio także Heinrich Laube, współczesny mu i pochodzący z Śląska, długoletni dyrektor wielu teatrów wiedeńskich (m.in. Burgtheater). Odmienną opinię miała publiczność wiedeńska, z uznaniem odbierająca rubaszną, ciepłą i inteligentną formę przekazu. Nestroy był wówczas dla lekkiej muzy teatralnej tym, czym dla lekkiej muzyki tanecznej byli ojciec i syn Straussowie.
Dwadzieścia lat po śmierci autora jego sztuki należały do stałego repertuaru teatrów nie tylko wiedeńskich. Krytycy odkryli w nich też wspaniałe ujęcia typowych wiedeńskich charakterów, sytuacji, żartów, humoresek, m.in. w tak popularnych sztukach jak "Lumpazi Vagobundus", "Einer Jux will er sich machen", "Zur ebener Erde uns erster Stock". Obecnie przez krytykę teatralną zaliczany jest do twórców znaczących i o nie przemijającym znaczeniu. Z okazji 100. rocznicy śmierci poczta austriacka wydała znaczek okolicznościowy z popiersiem artysty.
Pochowany został na Cmentarzu Centralnym w Wiedniu.

</doc>
<doc id="1463914" url="https://pl.wikipedia.org/wiki?curid=1463914" title="Johann Nestroy">
Johann Nestroy



</doc>
<doc id="1463915" url="https://pl.wikipedia.org/wiki?curid=1463915" title="Landkreis Hannover">
Landkreis Hannover

Landkreis Hannover – utworzony w 1885 roku powiat, który został przyłączony 1 listopada 2001 do Regionu Hannover tworząc związek komunalny.

</doc>
<doc id="1463916" url="https://pl.wikipedia.org/wiki?curid=1463916" title="Gorajka">
Gorajka

Gorajka ("Gorajec") – rzeka, prawostronny dopływ Poru o długości 23,04 km.
Źródła rzeki znajdują się w rejonie podmokłym zwanym „Bagno Tałandy” nieopodal miejscowości Panasówka (gm. Tereszpol), uchodzi do Poru w miejscowości Zakłodzie. Dolina rzeki stanowi główną oś Szczebrzeszyńskiego Parku Krajobrazowego. W okolicach Latyczyna rzeka przyjmuje lewoboczny dopływ o nieustalonej nazwie.
Miejscowości nad Gorajką: Trzęsiny, Czarnystok, Gorajec-Zastawie, Gorajec-Stara Wieś, Gorajec-Zagroble, Zaburze, Latyczyn, Mokrelipie, Zakłodzie.

</doc>
<doc id="1463918" url="https://pl.wikipedia.org/wiki?curid=1463918" title="Gustav Larsson">
Gustav Larsson

Gustav Erik Larsson (ur. 20 września 1980 w Gemli) – szwedzki kolarz szosowy i górski, wicemistrz olimpijski i wicemistrz świata w jeździe indywidualnej na czas, zawodnik profesjonalnej ekipy IAM Cycling.
Kariera.
Pierwszy sukces w karierze osiągnął w 1997 roku, kiedy został mistrzem Szwecji juniorów w kolarstwie górskim. Na juniorskich mistrzostwach kraju w tej dyscyplinie zdobył także dwa medale w 1998 roku oraz jeden dwa lata później. Już w 2001 roku został szosowym wicemistrzem kraju w indywidualnej jeździe na czas. W 2004 roku wystąpił na igrzyskach olimpijskich w Atenach, gdzie zajął 72. pozycję w wyścigu ze startu wspólnego. Największe sukcesy osiągnął w latach 2008 i 2009, kiedy zdobył dwa medale na międzynarodowych imprezach. Najpierw wystąpił na igrzyskach olimpijskich w Pekinie, gdzie zdobył srebrny medal w jeździe na czas. W zawodach tych wyprzedził go jedynie Szwajcar Fabian Cancellara, a trzecie miejsce zajął Ameryaknin Levi Leipheimer. Rok miesiące później zajął drugie miejsce w tej samej konkurencji na mistrzostwach świata w Mendrisio, ponownie przegrywając z Cancellarą. Jest też pięciokrotnym mistrzem Szwecji w tej specjalności. W 2012 roku brał udział w igrzyskach olimpijskich w Londynie, ale w żadnej z konkurencji szosowych nie zajął miejsca w pierwszym dziesiątce. Wygrał także między innymi: wyścig Okolo Slovenska (2002), Tour du Poitou-Charentes (2009) i Tour du Limousin (2010). W maju 2010 wygrał także ostatni, 21. etap w Giro d'Italia - jazdę indywidualną na czas.

</doc>
<doc id="1463919" url="https://pl.wikipedia.org/wiki?curid=1463919" title="Kjell Carlstroem">
Kjell Carlstroem



</doc>
<doc id="1463920" url="https://pl.wikipedia.org/wiki?curid=1463920" title="Kjell Carlstrom">
Kjell Carlstrom



</doc>
<doc id="1463921" url="https://pl.wikipedia.org/wiki?curid=1463921" title="Frank Leavenworth">
Frank Leavenworth



</doc>
<doc id="1463922" url="https://pl.wikipedia.org/wiki?curid=1463922" title="Szatanie Stawki">
Szatanie Stawki

Szatanie Stawki () – dwa niewielkie stawy znajdujące się na skalisto-trawiastym grzbiecie poniżej Hińczowej Kopki w Dolinie Mięguszowieckiej w słowackich Tatrach Wysokich.
Szatanie Stawki są różnie i często nieprawidłowo lokalizowane. Witold Henryk Paryski w 10 tomie przewodnika wspinaczkowego, oraz Ivan Bohuš podają, że w Dolince Szataniej są dwa stawki. Władysław Cywiński mimo usilnych poszukiwań stawków tych nie znalazł. Znalazł natomiast dwa stawki na południowym grzbiecie Hińczowej Kopki, hydrologicznie poza Doliną Szatanią. Według niego to są Szatanie Stawki. Jeden z nich jest stały, drugi wysychający. Na słowackich mapach też różnie były one opisywane. Na mapie wydawnictwa Harmanec z 1934 r. jest zaznaczony jeden stawek "Satanove pleso", na jej wersji z 1993 r. są dwa "Satanove plieska". Lokalizacja niewysychającego stawku na mapie z 1993 r. jest prawidłowa. Szatanie Stawki zaznaczone są również na polskiej mapie Polkartu. Znajdują się po zachodniej stronie szlaku prowadzącego dnem Doliny Mięguszowieckiej.
Szatanie Stawki są bezodpływowe, wypełniają zagłębienia pomiędzy zwałami głazów. Nie są widoczne z żadnego miejsca szlaku turystycznego..

</doc>
<doc id="1463923" url="https://pl.wikipedia.org/wiki?curid=1463923" title="Babirusa">
Babirusa



</doc>
<doc id="1463924" url="https://pl.wikipedia.org/wiki?curid=1463924" title="The Moan">
The Moan

The Moan - pierwsze EP amerykańskiego duetu The Black Keys i jednocześnie ostatnia ich płyta wydana przez Alive Records. Zawiera przeróbki kompozycji innych twórców oraz alternatywną wersję pochodzącego z The Big Come Up "Heavy Soul". Pierwsze oraz ostatnie nagranie z płyty wydane zostały także wspólnie w formie winylowego singla 7".

</doc>
<doc id="1463925" url="https://pl.wikipedia.org/wiki?curid=1463925" title="Hildebad">
Hildebad



</doc>
<doc id="1463927" url="https://pl.wikipedia.org/wiki?curid=1463927" title="Frédéric Manns">
Frédéric Manns

Frédéric Manns OFM (ur. 3 października 1942 w Novej Topoli, zm. 22 grudnia 2021 w Jerozolimie) – francuski biblista, duchowny katolicki, franciszkanin, filolog, poliglota.
Życiorys.
Urodził się 3 października 1942 w Novej Topoli. Należał do francusko-belgijskiej prowincji franciszkanów pod wezwaniem Trzech Towarzyszy. Studiował literaturę klasyczną na uniwersytecie w Lyonie. Studia ukończył w 1964. Dziewięć lat później doktoryzował się we Franciszkańskim Studium Biblijnym w Jerozolimie. Był doktorem Pisma Świętego; egzamin przed Papieską Komisją Biblijną zdał w 1988. Wykładał egzegezę Nowego Testamentu i starożytnej literatury hebrajskiej we Franciszkańskim Studium Biblijnym w Jerozolimie. W latach 1996–2001 pełnił funkcję dziekana tej katolickiej instytucji naukowej.
Specjalizował się w badaniach nad wzajemnymi relacjami judaizmu i chrześcijaństwa pierwszych wieków. Szereg dzieł badacza dotyczy Ewangelii Jana.
W 2008 został powołany jako ekspert komisji watykańskiej przygotowującej XII Zebranie Generalne Synodu Biskupów (Adiutores Secretarii specialis). Biblista był również cenionym przewodnikiem po Ziemi Świętej i krajach biblijnych.
Artykuły naukowe egzegety ukazywały się m.in. na łamach "SBF Liber Annuus". Zmarł w klasztorze przy Kościele Biczowania przy Via Dolorosa w Jerozolimie 22 grudnia 2021 roku.

</doc>
<doc id="1463929" url="https://pl.wikipedia.org/wiki?curid=1463929" title="Julio González (malarz)">
Julio González (malarz)

Julio González (ur. 21 września 1876 w Barcelonie, zm. 27 marca 1942 w Arcueil) – hiszpański rzeźbiarz i malarz. Wykorzystywał kute i spawane żelazo jako środek wyrazu artystycznego. Inspirowany kubizmem, rosyjskim konstruktywizmem, surrealizmem, tworzył kompozycje abstrakcyjne złożone z prętów i taśm metalowych oraz naturalistyczne, fragmentaryzowane popiersia z arkuszy blachy, np. "Kobieta czesząca się" (1932), "Montserrat" (1937).
Życie i twórczość.
W 1891 Julio razem ze swoim bratem rozpoczął naukę złotnictwa u swego ojca, który prowadził znane atelier kowalstwa artystycznego. Równolegle uczestniczył w wieczorowych kursach rysunku w Wyższej Szkole Artystycznej w Barcelonie. W 1896 ojciec Julia zmarł i rodzina przeniosła się w 1899 do Paryża. Około 1900 González nawiązał artystyczne kontakty z Pablem Picassem, Georges'em Brakiem, Maxem Jacobem, Joaquínem Torresem Garcíą, Pau Gargallo i Constantinem Brâncușim.
Najpierw postanowił zostać malarzem. W 1908 po śmierci brata przeżył psychiczny kryzys. Przez parę lat żył w odosobnieniu i utrzymywał kontakty jedynie z Picassem i Brancusim. Wówczas zarzucił zupełnie malarstwo i zaczął zarabiać na życie kowalstwem.
W 1918 rozpoczął naukę jako spawacz w firmie Renault.
Ze zdobytymi umiejętnościami rzemieślniczymi zaczął tworzyć swoje pierwsze rzeźby z kutego żelaza. Pierwszymi kompozycjami były postacie ludzkie – w klasycznej formie rzeźby tradycyjnej. Od 1923 pracował razem z Pablem Picassem, a około 1928 zachęcił go do pracy w metalu. Picasso natomiast inspirował Gonzáleza do tworzenia ciągle nowych abstrakcyjnych form z różnych materiałów. W 1931 zorganizowali razem z surrealistami wystawę w paryskim Salon des Sur-Indépendants. W 1931 González został członkiem stowarzyszenia artystów Cercle et Carré, później też Abstraction-Création.
W 1933 stworzył swoją najważniejszą rzeźbę "Anioł", a w 1935 "Siedzącą". W 1937 jego rzeźba "La Montserrat" pokazana została w pawilonie hiszpańskim na paryskiej wystawie światowej. Słynny "Kaktusmann" – człowiek-kaktus powstał w 1940.
W ostatnich latach życia González ograniczał się do rysowania, a z powodu ograniczeń materiałowych związanych z wojną – do rzeźb z plasteliny i gipsu.

</doc>
<doc id="1463931" url="https://pl.wikipedia.org/wiki?curid=1463931" title="Albert von Buxhövden">
Albert von Buxhövden

Albert von Buxhövden, (łot. "Alberts fon Bukshēvdens"; zwany także "Albertem Ryskim", "Albertem Liwońskim" i "Biskupem Albertem"; łot. "Bīskaps Alberts"; ur. 1165, zm. 17 stycznia 1229) – założyciel miasta Rygi (1201), trzeci biskup ryski w latach 1199–1229.
Założył zakon kawalerów mieczowych (łac. "Fratres militiae Christi de Livonia", niem. "Brüder der Ritterschaft Christi") w 1202 w oparciu o regułę templariuszy dla obrony i rozszerzania swojej diecezji. Przy jego pomocy podbił i chrystianizował Liwonię (dzisiejsza centralna Łotwa) przez ponad 27 lat. 25 lipca 1211 r. poświęcił kamień węgielny pod budowę kościoła (obecnie katedra protestancka).
Jego imieniem została nazwana ulica w Rydze, znana z zabytków architektury secesji.

</doc>
<doc id="1463932" url="https://pl.wikipedia.org/wiki?curid=1463932" title="Teja (król Ostrogotów)">
Teja (król Ostrogotów)

Teja, Tejas (zm. 552 lub 553) – ostatni król Ostrogotów, następca Totili, którego w 552 roku pokonał wódz bizantyjski Narses. Teja kontynuował walkę przeciw Narsesowi stosując masowe represje wobec rzymskiej ludności cywilnej. W Pawii kazał zamordować trzystu zakładników z rodzin senatorskich. Uciekając przed przeważającymi siłami Bizancjum przedarł się na południe Italii, gdzie założył obóz warowny u stóp Wezuwiusza. Otoczony przez Narsesa, zginął w niezwykle krwawej bitwie pod Wezuwiuszem. Jego śmierć położyła kres Królestwu Ostrogotów w Italii.

</doc>
<doc id="1463934" url="https://pl.wikipedia.org/wiki?curid=1463934" title="Rurkonos okrągłouchy">
Rurkonos okrągłouchy

Rurkonos okrągłouchy ("Nyctimene cyclotis") – gatunek ssaka z podrodziny Nyctimeninae w obrębie rodziny rudawkowatych (Pteropodidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1910 roku Knud Andersen, nadając mu nazwę "Nyctimene cyclotis". Holotyp pochodził z gór Arfak, z obszaru Manokwari, w prowincji Papua Zachodnia w Indonezji. 
"N. cyclotis" należy do grupy gatunkowej "cyclotis". "N. certans" jest czasami wymieniany jako podgatunek "N. cyclotis", ale badania morfologiczne potwierdziły jego status gatunkowy. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Rurkonos okrągłouchy występuje w północno-zachodniej Nowej Gwinei (Pegunungan Arfak); wstępnie obserwowany na Wyspach Raja Ampat (Waigeo i Mansuar).
Morfologia.
Długość ucha 13,5–13,7 mm, długość tylnej stopy 12–14,6 mm, długość przedramienia 54,2–56 mm. 

</doc>
<doc id="1463936" url="https://pl.wikipedia.org/wiki?curid=1463936" title="Parafia św. Małgorzaty">
Parafia św. Małgorzaty

Parafie pod wezwaniem św. Małgorzaty

</doc>
<doc id="1463941" url="https://pl.wikipedia.org/wiki?curid=1463941" title="Stawy Doliny Mięguszowieckiej">
Stawy Doliny Mięguszowieckiej

Stawy Doliny Mięguszowieckiej – stawy znajdujące się w Dolinie Mięguszowieckiej w słowackich Tatrach Wysokich. Największy i najgłębszy z nich jest Wielki Hińczowy Staw (jest to równocześnie najgłębszy staw całych Tatr Słowackich). Stawy te to:

</doc>
<doc id="1463944" url="https://pl.wikipedia.org/wiki?curid=1463944" title="30 Dywizja Piechoty (III Rzesza)">
30 Dywizja Piechoty (III Rzesza)

30 Dywizja Piechoty - niemiecka dywizja z czasów II wojny światowej, sformowana na mocy rozkazu 1 października 1936 roku, miejsce stacjonowania sztabu Lubeka. Sformowana w X. Okręgu Wojskowym.
Struktura organizacyjna.
6., 26. i 46. pułk piechoty, 30. pułk artylerii, I./66. pułk artylerii ciężkiej, 30. batalion pionierów, 30. oddział rozpoznawczy, 30. oddział przeciwpancerny, 30. oddział łączności, 30. polowy batalion zapasowy;
6. pułk grenadierów, 26. pułk fizylierów, 46. pułk grenadierów, 30. pułk artylerii, 30. batalion pionierów, 30. batalion fizylierów, 30. oddział przeciwpancerny, 30. oddział łączności, 30. polowy batalion zapasowy;
Dowódcy dywizji.
Generalleutnant Carl – Heinrich von Stülpnagel 1 X 1936 – 1 III 1938;
Generalmajor Kurt von Briesen 1 III 1938 – 25 X 1940;
Generalleutnant Kurt von Tippelskirch 25 X 1940 – 5 VI 1942;
Generalleutnant Thomas – Emil von Wickede 5 VI 1942 – 29 X 1943;
Generalmajor Gerhard Henke 29 X 1943 – IX 1943;
Generalleutnant Paul Winter IX 1943 – 5 XI 1943;
Generalleutnant Wilhelm Hasse 5 XI 1943 – 15 III 1944;
Generalleutnant Hans von Basse 15 III 1944 – 15 VIII 1944;
Oberst (General) Otto Barth 15 VIII 1944 – 30 I 1945;
Generalleutnant Albert Henze 30 I 1945 – 8 V 1945;
Szlak bojowy.
Dywizja wzięła udział w kampanii wrześniowej, w bitwie nad Bzurą poniosła ciężkie straty a jej dowódca Kurt von Briesen stracił rękę. W 1940 walczyła w Belgii i Francji. W 1941 r. została przeniesiona do grupy Armii Północ, walczyła pod Dźwińskiem, brała też udział w bitwie pod Diemiańskiem. Szlak bojowy zakończyła w kotle kurlandzkim (Grupa Armii Kurlandia) 8 maja 1945 r.

</doc>
<doc id="1463945" url="https://pl.wikipedia.org/wiki?curid=1463945" title="Alasmidonta robusta">
Alasmidonta robusta

Alasmidonta robusta − gatunek wymarłego małża z rodziny skójkowatych (Unionidae). Jego epitet gatunkowy oznacza "mocna, silna".
Występowanie.
Występował w wodach słodkich USA (Karolina Północna i Karolina Południowa).
Status ochrony.
Gatunek ten znany był jedynie z osobników typowych. W 1988 IUCN uznała, że jest zagrożony wyginięciem ("endangered"), a w 1994 został uznany za gatunek wymarły ("extinct"). W 1996 okazało się, że jeszcze istnieje i zaliczono go do krytycznie zagrożonych (critically endangered). Późniejsze dane potwierdziły, że wymarł.

</doc>
<doc id="1463950" url="https://pl.wikipedia.org/wiki?curid=1463950" title="Rubber Factory">
Rubber Factory

Rubber Factory - trzecia płyta długogrająca amerykańskiego duetu the Black Keys. Jest to ich jak dotąd najwyżej oceniany przez krytyków album.
Z powodu przeprowadzki Carneya, nagrania nie mogły się odbywać, jak dotychczas, w piwnicy perkusisty. Duet zdecydował się na pracę w opuszczonej fabryce opon.
Materiał "Rubber Factory" wielokrotnie został wykorzystany w reklamach telewizyjnych. "10 A.M. Automatic" pojawił się w spocie reklamowym American Express'u, "Girl Is on My Mind" zaś w reklamach Sony Ericsson oraz Victoria's Secret. Piosenki z albumu zostały użyte również w filmach ("10 A.M. Automatic" w Live Free or Die, "Grown So Ugly" w ) i trailerach("When the Lights Go Out" w Black Snake Moan). "10 A.M. Automatic" pojawiła się na soundtracku gry .
Single.
Wszystkie wydane w roku 2004.

</doc>
<doc id="1463951" url="https://pl.wikipedia.org/wiki?curid=1463951" title="Mordacia">
Mordacia

Mordacia – rodzaj minogów z monotypowej rodziny Mordaciidae, wcześniej klasyfikowanej w randze podrodziny Mordaciinae w obrębie minogowatych (Petromyzontidae). Obejmuje gatunki anadromiczne i słodkowodne, pasożytujące i niepasożytujące. Występują na półkuli południowej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Petromyzon mordax" ("M. mordax").

</doc>
<doc id="1463957" url="https://pl.wikipedia.org/wiki?curid=1463957" title="Takashi Yamamoto (pianista)">
Takashi Yamamoto (pianista)

 – japoński pianista, laureat wielu konkursów muzycznych, w tym IV nagrody na XV Międzynarodowym Konkursie Pianistycznym im. Fryderyka Chopina (2005).
Życiorys.
Naukę gry na fortepianie rozpoczął w wieku 5 lat. Był uczniem szkoły muzycznej w Nagano, a w latach 1999–2002 studiował w Tōhō Gakuen School of Music przy uniwersytecie w Tokio. W 2003 podjął dalsze studia pianistyczne w Akademii Muzycznej im. Fryderyka Chopina w Warszawie pod kierunkiem Piotra Palecznego.
Jest laureatem wielu konkursów muzycznych:
Występuje w wielu krajach. Wielokrotnie powracał z koncertami do Polski, grał m.in. na Międzynarodowym Festiwalu Chopinowskim w Dusznikach-Zdroju. Nagrał dwie płyty z utworami Fryderyka Chopina dla wytwórni Avex Group.

</doc>
<doc id="1463958" url="https://pl.wikipedia.org/wiki?curid=1463958" title="Takashi Yamamoto">
Takashi Yamamoto



</doc>
<doc id="1463959" url="https://pl.wikipedia.org/wiki?curid=1463959" title="Kevin Davies">
Kevin Davies

Kevin Cyril Davies (ur. 26 marca 1977 w Sheffield) – angielski piłkarz występujący na pozycji napastnika.
Kariera klubowa.
Kevin pochodzi z Sheffield. Swoją zawodową karierę piłkarską rozpoczął w roku 1994 w Chesterfield. Już od pierwszego sezonu tam spędzonego Davies był jednym z podstawowych piłkarzy klubu. 4 lutego 1997 zdobył hat-tricka w wygranym 3:2 spotkaniu z Boltonem Wanderers w ramach Pucharu Anglii. W maju tego samego roku przeszedł za kwotę siedmiuset pięćdziesięciu tysięcy funtów do Southampton. W nowej drużynie zadebiutował w przegranym 1:0 meczu z Boltonem Wanderers. Pierwszą bramkę zdobył zaś 27 sierpnia, kiedy to wystąpił w meczu z Crystal Palace. Grał tam przez jeden sezon. W tym czasie wystąpił w dwudziestu pięciu ligowych spotkaniach, strzelając w nich dziewięć goli. Następnie, w czerwcu 1998 podpisał kontrakt na kwotę siedmiu i pół miliona funtów z Blackburn Rovers, w którym pierwsze spotkanie rozegrał 15 sierpnia. Nie występowął tam jednak tak często jak w poprzednich drużynach, więc 17 sierpnia 1999 powrócił do swojego wcześniejszego klubu. Po powrocie do "Świętych" Davies nie stracił miejsca w pierwszej jedenastce. 13 września 2002 został wypożyczony do Millwall, gdzie zagrał w dziewięciu ligowych spotkaniach. Po powrocie do Southampton występował tam do końca sezonu, po czym 23 lipca 2003 przeniósł się za sumę siedmiu i pół miliona funtów do Boltonu Wanderers. Już w pierwszym sezonie został wybrany Piłkarzem Roku, a także zdobył gola w przegranym 1:2 finale Pucharu Ligi Angielskiej z Middlesbrough. 12 kwietnia 2008 w wygranym 1:0 spotkaniu z West Hamem United zdobył swoją setną bramkę w karierze. W ekipie Boltonu Davies występuje do dziś. Dotychczas zaliczył w tym klubie sto dziewięćdziesiąt siedem ligowych występów, strzelając przy tym czterdzieści trzy bramki. W obecnym sezonie Premier League Davies strzelił dziewięć bramek i jest jednym z najskuteczniejszych strzelców ligi.
Kariera reprezentacyjna.
Davies zaliczył trzy występy w reprezentacji swojego kraju U-21. 12 października 2010 zadebiutował w dorosłej reprezentacji w zremisowanym 0:0 meczu eliminacji do Euro 2012 z Czarnogórą.

</doc>
<doc id="1463960" url="https://pl.wikipedia.org/wiki?curid=1463960" title="Edda (nagroda filmowa)">
Edda (nagroda filmowa)

Edda (isl. "Edduverðlaunin") – najważniejsza islandzka nagroda przeznaczona dla twórców filmowych i telewizyjnych, przyznawana od 1999.
Prawo wstępnego zgłaszania kandydatów do nagrody mają wszyscy islandzcy producenci filmów fabularnych, dokumentalnych i krótkometrażowych, a także programów telewizyjnych i teledysków. Następnie kilka komitetów preselekcyjnych wybiera z nich te produkcje i osoby, które otrzymują nominacje do Eddy. Gdy lista nominowanych jest już gotowa, zaczynają się dwa równoległe głosowania – jedno wśród członków Islandzkiej Akademii Filmu i Telewizji, a drugie wśród internautów. Na koniec rezultaty obu głosowań są przeliczane tak, że 70% ostatecznej punktacji wynika z głosowania członków Akademii, a 30% z decyzji publiczności w Internecie. Kto zbierze najwięcej punktów, otrzymuje nagrodę.
Eddy wręczane są w Reykjaviku podczas ceremonii organizowanej w październiku lub listopadzie każdego roku. W ciągu lat zmieniało się jednak miejsce:
Przyznane nagrody Edda według kategorii.
Poza kategoriami filmowymi, cześć nagród przyznawana jest osobom związanym z telewizją, np. osobowościom telewizyjnym i reporterom. W późniejszych edycjach konkursu zaczęto przyznawać nagrody za charakteryzację, kostiumy i efekty wizualne.
Źródła:

</doc>
<doc id="1463961" url="https://pl.wikipedia.org/wiki?curid=1463961" title="Alona hercegovinae">
Alona hercegovinae

Alona hercegovinae – gatunek skorupiaka z gromady skrzelonogów, podrzędu wioślarków i rodziny Chydoridae.
Taksonomia.
Gatunek ten został opisany w 1990 roku przez Antona Brancelja. Jego epitet gatunkowy to dopełniacz łacińskiej nazwy "hercegovina"; odnosi się on do miejsca, gdzie żyje ten bezkręgowiec.
Opis.
Dorosłe, partenogenetyczne samice osiągają 0,41 do 0,59 mm długości i od 0,35 do 0,48 mm wysokości ciała, którego kształt jest prawie okrągły. Są ślepe. Mają trójkątne w obrysie labrum, nieco stępione i zaokrąglone rostrum oraz przezroczyste klapy karapaksu. Na brzusznej krawędzi klap obecny stosunkowo krótki rząd szczecin. Zaodwłok ("postabdomen") krótki. Czułki I pary nie sięgają czubka rostrum i mają po 9 estet wierzchołkowych. Czułki II pary mają po 8 szczecin pływnych i po 2 kolce wierzchołkowe.
Występowanie.
Występuje w Bośni i Hercegowinie.
Jego siedliskiem jest stygal, zamieszkuje podziemne jaskinie.

</doc>
<doc id="1463963" url="https://pl.wikipedia.org/wiki?curid=1463963" title="OpernTurm">
OpernTurm



</doc>
<doc id="1463968" url="https://pl.wikipedia.org/wiki?curid=1463968" title="Opernturm">
Opernturm

Opernturm, OpernTurm – wieżowiec we Frankfurcie nad Menem w Niemczech, zlokalizowany w strefie Bankenviertel. Jego wysokość wynosi 170 m, liczy 42 kondygnacje. Został zaprojektowany przez Tishman Speyer Properties.

</doc>
<doc id="1463969" url="https://pl.wikipedia.org/wiki?curid=1463969" title="Grypa żołądkowa">
Grypa żołądkowa



</doc>
<doc id="1463970" url="https://pl.wikipedia.org/wiki?curid=1463970" title="Teja (król)">
Teja (król)



</doc>
<doc id="1463972" url="https://pl.wikipedia.org/wiki?curid=1463972" title="Eudontomyzon">
Eudontomyzon

Eudontomyzon – rodzaj minogów (Petromyzontiformes) z rodziny minogowatych (Petromyzontidae).
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Eudontomyzon danfordi".
W literaturze opisano jeszcze jeden gatunek z Dniepru, Dniestru i Donu, uważany za wymarły – "Eudontomyzon" sp. nov. 'migratory'.

</doc>
<doc id="1463973" url="https://pl.wikipedia.org/wiki?curid=1463973" title="Zdanie hipotaktyczne">
Zdanie hipotaktyczne



</doc>
<doc id="1463975" url="https://pl.wikipedia.org/wiki?curid=1463975" title="Socjaldemokratyczna Partia Litwy">
Socjaldemokratyczna Partia Litwy



</doc>
<doc id="1463978" url="https://pl.wikipedia.org/wiki?curid=1463978" title="Barbus titteya">
Barbus titteya



</doc>
<doc id="1463979" url="https://pl.wikipedia.org/wiki?curid=1463979" title="(4493) Naitomitsu">
(4493) Naitomitsu

(4493) Naitomitsu – planetoida z pasa głównego asteroid okrążająca Słońce w ciągu 5 lat i 95 dni w średniej odległości 3,03 j.a. Została odkryta 14 października 1988 roku w obserwatorium w "Chiyoda" przez Takuo Kojimę. Nazwa planetoidy pochodzi od "Mitsu Naito" (ur. 1925), matki pierwszej japońskiej astronautki Chiaki Mukai. Przed nadaniem nazwy planetoida nosiła oznaczenie tymczasowe (4493) 1988 TG1.

</doc>
<doc id="1463981" url="https://pl.wikipedia.org/wiki?curid=1463981" title="Alberto Fouillioux">
Alberto Fouillioux

Alberto Jorge Fouilloux Ahumada (ur. 22 listopada 1940 w Santiago, zm. 23 czerwca 2018) – chilijski piłkarz, pomocnik. Brązowy medalista MŚ 62.
W reprezentacji Chile zagrał 70 razy i strzelił 12 bramek. Debiutował 23 marca 1959 w meczu z RFN, ostatni raz zagrał w 1972. Oprócz MŚ 62 brał udział w MŚ 66, w obu turniejach rozegrał po dwa spotkania. Był wówczas piłkarzem Universidad Católica. Grał w tym klubie w latach 1957–1969, dwukrotnie sięgając po tytuł mistrza kraju (1961 i 1966). W ojczyźnie bronił również barw Huachipato (1970–1971) i Unión Española (1972). Karierę kończył we francuskim Lille OSC (1972–1975).

</doc>
<doc id="1463983" url="https://pl.wikipedia.org/wiki?curid=1463983" title="Alberto Fouilloux">
Alberto Fouilloux



</doc>
<doc id="1463984" url="https://pl.wikipedia.org/wiki?curid=1463984" title="Kościół ewangelicko-augsburski w Witebsku">
Kościół ewangelicko-augsburski w Witebsku

Kościół ewangelicki w Witebsku (biał. Віцебская царква лютэранская) – świątynia luterańska powstała na początku XIX wieku w Witebsku, zniszczona w czasach sowieckich. 
Historia.
Luterańska kircha powstała w budynku skasowanego w 1822 klasztoru pijarów – jedenaście lat po kasacie rząd rosyjski wydał lokalnej gminie ewangelickiej zgodę na przejęcie budynku. Po włączeniu Witebska w skład Rosyjskiej FSRR jej władze zdecydowały o zburzeniu świątyni. 

</doc>
<doc id="1463986" url="https://pl.wikipedia.org/wiki?curid=1463986" title="Jean-Yves Chay">
Jean-Yves Chay

Jean-Yves Chay (ur. 8 kwietnia 1948 w Angers) – francuski piłkarz i trener piłkarski.
W czasie kariery piłkarskiej grał m.in. w FC Gueugnon. Po jej zakończeniu trenował kilka francuskich klubów, m.in. Angers SCO i FC Gueugnon, a także algierski Jeunesse Sportive de Kabylie. W 2007 został trenerem marokańskiego zespołu Raja Casablanca.

</doc>
<doc id="1463988" url="https://pl.wikipedia.org/wiki?curid=1463988" title="Celestus occiduus">
Celestus occiduus

Celestus occiduus – wymarły gatunek tropikalnej jaszczurki z rodziny Diploglossidae.
Występowanie.
Gatunek endemiczny Jamajki.
Status.
Za wymarłego uznano go w 1994 (Groombridge).
Ostatni raz odnotowano go w 1840. Wyginięcie prawdopodobnie jest skutkiem wprowadzenia do jego środowiska dodatkowych drapieżników (jak np. mangusty) przez człowieka.

</doc>
<doc id="1463989" url="https://pl.wikipedia.org/wiki?curid=1463989" title="Kościół ewangelicko-augsburski w Mohylewie">
Kościół ewangelicko-augsburski w Mohylewie

Kościół ewangelicki w Mohylewie (biał. Магілёўская кірха) – kościół ewangelicko–augsburski istniejący w Mohylewie w XVIII, XIX i XX stuleciu. 
Zezwolenie na powstanie luterańskiej „kirchy” wydała Katarzyna II Wielka wkrótce po I rozbiorze Polski podczas wizyty w Mohylewie w 1780. Mohylewscy ewangelicy przejęli wówczas na mocy ukazu carycy jeden z prawosławnych budynków kościelnych. Kościół działał nieprzerwanie do czasów rewolucji październikowej, w latach trzydziestych władze Białoruskiej SRR zdecydowały o jego zniszczeniu. 
Ze wspólnoty mohylewskich luteran wywodzi się rodzina znanego muzyka Lawona Wolskiego (pierwotne nazwisko: Seidel).

</doc>
<doc id="1463993" url="https://pl.wikipedia.org/wiki?curid=1463993" title="Górnik Zabrze w sezonie 2005/2006">
Górnik Zabrze w sezonie 2005/2006

Sezon 2005/2006 klubu Górnik Zabrze.

</doc>
<doc id="1463994" url="https://pl.wikipedia.org/wiki?curid=1463994" title="Kościół św. Jana w Grodnie">
Kościół św. Jana w Grodnie

Kościół św. Jana w Grodnie (biał. "Царква эвангеліцкая") – murowana świątynia ewangelicko–augsburska powstała w Grodnie w II połowie XIX wieku położona przy ul. Akademickiej. Po 1995 w posiadaniu białoruskich ewangelików. 
Historia.
Początki wspólnoty luterańskiej w Grodnie datują się od okresu rządów Tyzenhauza, który sprowadził do miasta niemieckich rzemieślników. Świątynia została zbudowana pod koniec XVIII wieku przy ul. Kirchowej (od 1931: Akademicka) na przedmieściu zwanym Horodnica na bazie starego budynku karczmy podarowanego grodzieńskim ewangelikom przez króla Stanisława Augusta Poniatowskiego. Naprzeciwko budynku kościoła urządzono cmentarz luterański, na którym pochówki odbywały się jeszcze w okresie I wojny światowej. 
Kościół kilkakrotnie przebudowywano: m.in. w 1843, 1870–1873 (powstała wówczas wieża zegarowa) i w 1912 (nadając mu kształt neogotycki). Swój współczesny wygląd uzyskał tuż przed I wojną światową, kiedy wzniesiono również dom pastorski. W 1914 do grodzieńskiej parafii należało około 200 rodzin, w większości niemieckiego pochodzenia. Z grodzieńską wspólnotą luterańską była związana infrastruktura społeczna, m.in. szkoła dla chłopców i dziewcząt oraz klub dla kobiet. W latach 80. aptekarz Adamowicz zapisał na rzecz parafii swoje dwie placówki: w Grodnie i Druskienikach. 
Parafia poprzez swoich pastorów utrzymywała ścisłe więzi z innymi placówkami luterańskimi na Grodzieńszczyźnie (Michałowie, Druskienikach, Wołkowysku i Izabelinie). 
W 1915 znaczna część wiernych została ewakuowana na wschód Rosji w związku z zarządzeniem władz carskich. 
Po włączeniu Grodna do Polski w 1919 parafia została podporządkowana Konsystorzowi w Warszawie. W dwudziestoleciu międzywojennym liczyła od 1,5 do 1,7 tys. wiernych. W kościele modlili się w również grodzieńscy kalwini. Nabożeństwa były prowadzone w językach niemieckim i polskim. Przez cały okres międzywojenny administratorem parafii był Adolf Oswald Plamsch, w 1939 na krótko przejął nad nią zarząd kapelan wojskowy Karol Messerschmidt. 
Po 1945 świątynię odebrano wiernym umieszczając w niej archiwum obwodowe. Po 1995 znów modlą się w niej ewangelicy (nabożeństwa odbywają się w języku rosyjskim).

</doc>
<doc id="1463997" url="https://pl.wikipedia.org/wiki?curid=1463997" title="Górnik Zabrze w sezonie 2004/2005">
Górnik Zabrze w sezonie 2004/2005

Sezon 2004/2005 klubu Górnik Zabrze.

</doc>
<doc id="1463998" url="https://pl.wikipedia.org/wiki?curid=1463998" title="Minezenger">
Minezenger



</doc>
<doc id="1463999" url="https://pl.wikipedia.org/wiki?curid=1463999" title="Równowaga ogólna">
Równowaga ogólna

Teoria równowagi ogólnej – teoria wyjaśniająca zachowanie podaży, popytu i cen w całej gospodarce z kilkoma rynkami jednocześnie oddziałującymi na siebie. Teoria ta kontrastuje z teorią równowagi cząstkowej, która analizuje tylko pojedyncze rynki.
Początki teorii równowagi ogólnej sięgają lat 70. XIX wieku, a w szczególności pionierskiego dzieła francuskiego ekonomisty Leona Walrasa pt. "Éléments d’économie politique pure" (pol. "Elementy czystej ekonomii politycznej") z 1874. Z tego też powodu równowaga ogólna bywa nazywana równowagą walrasowską.
Historia.
Pierwszą próbę w ekonomii neoklasycznej modelowania cen dla całej gospodarki podjął Leon Walras, który jest przedstawicielem szkoły lozańskiej. Według niego w analizie równowagi ogólnej dopuszcza się zmienność dużej liczby czynników i ich wzajemne oddziaływanie na siebie. Dla porównania w analizie równowagi cząstkowej dopuszcza się zmienność tylko nielicznych czynników, a co do całej reszty zakłada się, że są stałe.
Walras przyjął, że gospodarka rynkowa składa się tylko z gospodarstw domowych i przedsiębiorstw bez sektora państwowego i zagranicznego. Doszedł on do wniosku, że w stanie równowagi strumień dochodu gospodarstwa domowego będzie równy wydatkom tego gospodarstwa. Wydatek na dane dobro finalne jest iloczynem jego ceny pomnożonej przez jego ilość skonsumowaną lub pożądaną w stanie równowagi.
W analizie równowagi walrasowskiej niedopuszczalne jest założenie, że ceny finalne lub ceny czynników są dane. W tym systemie wszystkie ceny wyznaczają się wzajemnie. Ceny dóbr finalnych wpływają na ceny wszystkich innych czynników produkcji. Walras chciał również pokazać, że jego model osiąga równowagę na rzeczywistych rynkach. W tym celu wprowadził teorię "Tǎtonnement", czyli „szukanie po omacku”. Jest to proces dostosowywania się cen towarów do ich poziomu w równowadze. Był to proces prób i błędów, w którym po zaproponowanej cenie, konsumenci na rynku zgłaszali popyt, a firmy podaż. Gdyby istniała nadwyżka podaży nad popytem, wówczas cena zostałaby obniżona. Miało to na celu zmniejszenie liczby dostaw, aby więcej żądano dystrybucji. W ten właśnie sposób udowodnił, że ceny „po omacku” osiągną równowagę.
Stworzony przez Walrsa model równowagi ogólnej opisuje tylko powiązania funkcjonalne między popytem, podażą i ceną. Pomija jednak zakłócenia równowagi oraz warunki jej przywrócenia.
Zaprezentowany przez Walrasa model równowagi ogólnej służył za podstawę do dalszych rozwinięć teoretycznych. W teorii Walrasa występują braki, ponieważ jest ona zbyt ogólna, co powoduje, że ma niewielkie znaczenie praktyczne. Leon Walras zapisał stan równowagi ogólnej w postaci złożonego układu równań, ale nie przedstawił jednak dowodu matematycznego jego istnienia. Dowód ten zaprezentowali dopiero w 1954 roku dwaj ekonomiści: Kenneth J. Arrow i Gerard Debreu.
W opozycji do teorii równowagi ogólnej Leona Walrasa, pod koniec XIX wieku rozwijana była marshallowska teoria podaży i popytu będąca przykładem analizy równowagi cząstkowej. W równowadze tej, ustalenie ceny towaru jest uproszczone poprzez wyznaczenie ceny jednego towaru i założenie, że ceny wszystkich innych towarów pozostaną stałe. Teoria ta zakłada, że sytuacja na większości rynków nie ma wpływu na analizowany rynek i bada go w oderwaniu od innych. Teoria opracowana przez Marshalla opierają się przede wszystkim na teorii cen, popytu i równowagi rynkowej. Uważał, że te trzy czynniki są od siebie zależne, a popyt i podaż w takim samym stopniu oddziałują na wielkość cen.
Według Marshalla poziom cen rynkowych towarów wyznaczony jest przez stosunek ceny popytu i ceny podaży. W zależności od tego stosunku na rynku mogą występować tendencje do zwiększenie lub obniżenia produkcji. W ten sposób stan równowagi ukształtuje się w punkcie zrównoważenia ceny popytu z ceną podaży. Równowagi cząstkowe wyznaczone na podstawie analizy marshallowskiej nie muszą jednak gwarantować czyszczenia się rynków, co stanowi główną oś krytyki tego ujęcia.
Współczesne ujęcie.
Współczesna koncepcja równowagi ogólnej została opracowana wspólnie przez Kennetha Arrowa, Gerarda Debreu oraz Lionela W. McKenziego w latach 50. XX wieku. Badali oni, czy gospodarka może być w równowadze na wszystkich rynkach jednocześnie oraz jakie są właściwości tak osiągniętej równowagi.
Równowaga ogólna w modelach Arrowa-Debreu ukazuje, że system ekonomiczny może zostać przeanalizowany poprzez użycie neoklasycznych założeń takich jak indywidualna racjonalność czy czyszczenie się rynków.
Duży wpływ na równowagę miał również Paul Samuelson. Według Samuelsona warunki równowagi i stabilność są dwuczęściową konstrukcją leżącą u podstaw teorii ekonomicznej. Uważał, że konstrukcja teoretyczna, która stanowi podstawę poszczególnych mikroteorii jest oparta na dwóch bardzo ogólnych hipotezach dotyczących równowagi oraz stabilności. Podejście to ilustruje opracowaniem minimalizacji kosztów i maksymalizacji zysków przedsiębiorstwa, maksymalizacji zadowolenia konsumenta oraz teorią dobrobytu.
Definicja równowagi ogólnej w gospodarce wymiany.
Zakładamy, że istnieje formula_1 konsumentów z ustalonymi preferencjami na zestawie konsumpcyjnym formula_2 reprezentowanymi przez funkcję użyteczności formula_3 Każdy konsument ma początkowe wyposażenie formula_4 Gospodarkę możemy opisać jako zestaw zmiennych formula_5 Wektor formula_6 taki, że formula_7 nazywamy alokacją, wtedy gdy spełnia ona równanie formula_8 nazywane warunkiem czyszczenia rynków lub dostępności. Formalna definicja:"Równowaga konkurencyjna E jest parą formula_9 taką, że formula_10 oraz konsumenci maksymalizują swoją użyteczność (CM) i rynki się czyszczą (CM):"
Definicja równowagi ogólnej w gospodarce produkcyjnej.
Istnieje formula_13 firm z zestawem produkcyjnym formula_14 Dodatnie wartości wektora formula_15 oznaczają produkcję, a ujemne wkład. Zysk firmy formula_16 oznaczony jest formula_17 a część firmy formula_18 którą posiada konsument formula_19 oznaczona jest przez formula_20 Każdy konsument ma wyposażenie początkowe formula_21 użyteczności formula_22 i posiada część dochodów każdej z firm formula_23 Równowaga konkurencyjna jest zdefiniowana jako formula_24 i zysk formula_25 tak, że formula_26 formula_27 formula_28 oraz formula_29 takie, że:
W tej definicji w porównaniu z równowagą ogólną w gospodarce wymiany został dodany warunek maksymalizacji zysku firmy (FM). W równowadze konsument przyjmuje cenę i wysokość zysków firm za ustalone.
Pierwsze twierdzenie dobrobytu.
"Zakładamy, że każde formula_36 oraz formula_37 jest ściśle rosnące. Jeśli formula_38 jest równowagą konkurencyjną to formula_39 jest efektywny w sensie Pareto".
Pierwsze twierdzenie ekonomii dobrobytu mówi, że równowaga rynkowa jest efektywna w rozumieniu Pareto (Optimum w sensie Pareta). W czystej gospodarce wymiany, warunkiem wystarczającym do przyjęcia pierwszego twierdzenia są lokalnie nienasycone preferencje. Jeśli formula_9 jest punktem równowagi rynkowej, a wszyscy uczestnicy rynku są cenobiorcami, a także wszystkie transakcje dokonywane są dobrowolnie, a dodatkowe preferencje spełniają warunek lokalnego nienasycenia to formula_39 jest efektywna w sensie Pareto (nie ma sposobu poprawy sytuacji któregoś z uczestników wymiany bez pogorszenia sytuacji kogoś innego).
Wnioskiem z tego twierdzenia jest to, że gdy powstają nieefektywne systemy równowagi, nie można winić samego systemu rynkowego, lecz pewnego rodzaju niedoskonałości rynku.
Drugie twierdzenie ekonomii dobrobytu.
Niech formula_39 będzie Pareto optymalne, takie że formula_43 Zakładamy, że każde formula_37 jest ciągłe, quasi-wklęsłe i ściśle rosnące. Wtedy istnieje wektor cenowy formula_45 taki że formula_46 jest równowagą konkurencyjną gospodarki z wyposażeniem formula_47.
Jeśli wszystkie podmioty mają wypukłe preferencje, to zawsze będzie istniał taki zestaw cen i taka alokacja zasobu początkowego, przy których będzie możliwe osiągnięcie dowolnej optymalnej alokacji efektywnej w sensie Pareto w wyniku działań konkurencyjnego rynku, który doprowadzi do stanu równowagi. Należy podkreślić, że jest to możliwe tylko dla alokacji Pareto optymalnych, a nie każdej dowolnej alokacji. Warunki dla drugiego twierdzenia są silniejsze niż te dla pierwszego, ponieważ preferencje konsumentów i zestawy produkcyjne muszą być wypukłe.

</doc>
<doc id="1464000" url="https://pl.wikipedia.org/wiki?curid=1464000" title="Górnik Zabrze w sezonie 2003/2004">
Górnik Zabrze w sezonie 2003/2004

Sezon 2003/2004 klubu Górnik Zabrze.

</doc>
<doc id="1464003" url="https://pl.wikipedia.org/wiki?curid=1464003" title="Górnik Zabrze w sezonie 2002/2003">
Górnik Zabrze w sezonie 2002/2003

Sezon 2002/2003 klubu Górnik Zabrze.

</doc>
<doc id="1464004" url="https://pl.wikipedia.org/wiki?curid=1464004" title="Celestus">
Celestus

Celestus – rodzaj jaszczurki z rodziny Diploglossidae.
Zasięg występowania.
Rodzaj obejmuje gatunki występujące w Meksyku, Gwatemali, Belize, na Jamajce, wyspie Navassa, Haiti i okolicznych wyspach, Kajmanach, w Kostaryce oraz Panamie. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1464005" url="https://pl.wikipedia.org/wiki?curid=1464005" title="Eudontomyzon danfordi">
Eudontomyzon danfordi



</doc>
<doc id="1464006" url="https://pl.wikipedia.org/wiki?curid=1464006" title="Misael Escuti">
Misael Escuti

Misael Escuti Rovira (ur. 20 grudnia 1926 w Copiapó, zm. 31 stycznia 2005 w Santiago), chilijski piłkarz, bramkarz. Brązowy medalista MŚ 62.
W reprezentacji Chile zagrał 40 razy. Debiutował w 1953 w meczu z Hiszpanią, ostatni raz zagrał w 1963. Brał udział w kilku edycjach Copa América. Podczas MŚ 62 wystąpił w pięciu spotkaniach, w meczu o brązowy medal zastąpił go Adán Godoy. Był wówczas piłkarzem CSD Colo-Colo. Grał w tym klubie w latach 1946-1964. Wcześniej krótko występował w zespole Badminton, gdzie debiutował w 1944. Był długoletnim kapitanem CSD Colo-Colo, zdobywał tytuły mistrza kraju. Karierę zakończył w wieku 38 lat.

</doc>
<doc id="1464007" url="https://pl.wikipedia.org/wiki?curid=1464007" title="Górnik Zabrze w sezonie 2001/2002">
Górnik Zabrze w sezonie 2001/2002

Sezon 2001/2002 klubu Górnik Zabrze .

</doc>
<doc id="1464008" url="https://pl.wikipedia.org/wiki?curid=1464008" title="Marius Nedelcu">
Marius Nedelcu

Marius Nedelcu (ur. 31 lipca 1976 w Câmpinie) – rumuński wokalista. Były członek zespołu Akcent. Jako solowy wokalista zadebiutował wydanym w 2008 roku albumem "By Myself".

</doc>
<doc id="1464009" url="https://pl.wikipedia.org/wiki?curid=1464009" title="Izzy Gallegos">
Izzy Gallegos



</doc>
<doc id="1464011" url="https://pl.wikipedia.org/wiki?curid=1464011" title="Wrogowie (film 1989)">
Wrogowie (film 1989)

Wrogowie (ang. "Enemies, a Love Story", 1989) − amerykański melodramat w reżyserii Paula Mazursky’ego. Ekranizacja powieści autorstwa Isaaca Bashevisa Singera. Film otrzymał trzy nominacje do Oscara: za najlepszy scenariusz i role drugoplanowe Anjeliki Huston i Leny Olin.
Fabuła.
Żyd Herman Broder (Ron Silver) cudem przeżywa II wojnę światową, ukrywany na prowincji, uratowany przez byłą służącą Jadwigę (Małgorzata Zajączkowska). Przekonany, że żona Tamara (Anjelica Huston) nie żyje, mężczyzna żeni się z Jadwigą. Razem wyjeżdżają do Ameryki. Prosta i trochę naiwna dziewczyna nie potrafi uszczęśliwić Hermana, dlatego ten nawiązuje romans z emigrantką Mashą (Lena Olin). Wszystko komplikuje się jeszcze bardziej, gdy okazuje się, że Tamara wcale nie zginęła.
Obsada.
i inni
Nagrody i nominacje.
Oscary za rok 1989

</doc>
<doc id="1464013" url="https://pl.wikipedia.org/wiki?curid=1464013" title="Ichthyomyzon">
Ichthyomyzon

Ichthyomyzon (gr. „rybia przyssawka”) – rodzaj ryb z rodziny minogowatych (Petromyzontidae).
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Petromyzon argenteus" ("I. bdellium").

</doc>
<doc id="1464018" url="https://pl.wikipedia.org/wiki?curid=1464018" title="Modlin (stacja kolejowa)">
Modlin (stacja kolejowa)

Modlin – stacja kolejowa w Nowym Dworze Mazowieckim - Osiedlu nr 7 - "Modlin Stary", w województwie mazowieckim, w Polsce. Według klasyfikacji PKP ma kategorię dworca aglomeracyjnego. Znajdują się tu 2 perony. 
W roku 2018 stacja obsługiwała ok. 2000 pasażerów na dobę.
W 2007 roku opublikowano plany budowy dworca kolejowego o większej skali. Związane to było z budową lotniska cywilnego Modlin. Nieopodal ma tam również powstać stacja "Lotnisko Modlin". Na stacji znajduje się wieża ciśnień i budynek dworca z początku XX wieku. 
W II kwartale 2010 roku rozpoczęto prace modernizacyjne budynku dworca, które ukończyły się pod koniec 2011 roku. Budynkowi przywrócono dawny wygląd dostosowując go do potrzeb osób niepełnosprawnych. Dodatkowo zainstalowano monitoring w celu zwiększenia bezpieczeństwa podróżnych. Na pierwszym piętrze istnieje hostel kategorii Bed &amp; Breakfast.
W pobliżu stacji znajduje się most kolejowo-drogowy na rzece Narew; łączy on osiedla Modlin Stary i Modlin Twierdzę z centralną częścią Nowego Dworu Mazowieckiego; jest częścią drogi krajowej nr 85. Od lipca 2012 roku, gdy uruchomiono Lotnisko Modlin zaczynają i kończą bieg przyspieszone pociągi Kolei Mazowieckich do Lotniska Chopina, przez Legionowo.
Modlin dzięki pobliskiemu lotnisku, ma bardzo dobre połączenie z Warszawą. Odjazd pociągów w kierunku Warszawy odbywa się średnio co 30 min. Z przystanku autobusowego umiejscowionego przed budynkiem dworca, autobusem Kolei Mazowieckich, można dojechać do portu lotniczego Modlin. Odległość pomiędzy lotniskiem a stacją to 4 km. Czas przejazdu na lotnisko to ok. 10 min. Od października 2012 roku na stacji kolejowej zatrzymują się pociągi dalekobieżne m.in. do Olsztyna i Krakowa. Stacja jest położona w odległości 2 km od Twierdzy Modlin.

</doc>
<doc id="1464020" url="https://pl.wikipedia.org/wiki?curid=1464020" title="Górnik Zabrze w sezonie 2000/2001">
Górnik Zabrze w sezonie 2000/2001

Sezon 2000/2001 klubu Górnik Zabrze.

</doc>
<doc id="1464021" url="https://pl.wikipedia.org/wiki?curid=1464021" title="Lao She">
Lao She

Lao She (ur. 3 lutego 1899 w Pekinie, zm. 24 sierpnia 1966 tamże) – chiński pisarz i dramaturg narodowości mandżurskiej, jeden z najbardziej cenionych przedstawicieli chińskiej literatury XX wieku. 
Urodził się jako Shu Qingchun (舒庆春) w ubogiej rodzinie mandżurskiej. Jego ojciec był żołnierzem i zginął podczas powstania bokserów. Mimo ciężkich warunków materialnych zdołał ukończyć szkołę pedagogiczną i został nauczycielem literatury chińskiej. W 1924 wyjechał do Anglii, gdzie przez pięć lat wykładał na uniwersytecie w Londynie. Podczas pobytu za granicą napisał pierwszą powieść.
Lao She jest autorem kilkunastu powieści, m.in.: "Filozofia starego Zhanga", "Wielbłąd Xiangzi" (inny tytuł: "Rikszarz", najbardziej znana z jego powieści, która uczyniła go sławnym), "Cztery generacje pod jednym dachem", "Niezrównany pan Zhao Ziyue" (przekład na język polski "Niezrównany pan Czao Tsy-jüe" Witolda Jabłońskiego). Napisał także kilkadziesiąt opowiadań i trzy sztuki, z których najbardziej znaną jest "Herbaciarnia".
Po utworzeniu Chińskiej Republiki Ludowej w 1949 roku został redaktorem naczelnym pisma "Beijing Wenyi" i wiceprzewodniczącym Związku Pisarzy Chińskich. Zasiadał także w Ogólnochińskim Zgromadzeniu Przedstawicieli Ludowych.
Po rozpoczęciu w 1966 roku rewolucji kulturalnej Lao She był poddawany szykanom ze strony czerwonogwardzistów jako pisarz kontrrewolucyjny. Po ataku czerwonogwardzistów na siedzibę Związku Pisarzy Chińskich popełnił samobójstwo.
3 czerwca 1978 roku został pośmiertnie zrehabilitowany.
Od 2000 przyznawana jest Nagroda Literacka im. Lao She, honorująca pisarzy związanych z Pekinem.

</doc>
<doc id="1464022" url="https://pl.wikipedia.org/wiki?curid=1464022" title="(4288) Tokyotech">
(4288) Tokyotech

(4288) Tokyotech – planetoida z pasa głównego asteroid okrążająca Słońce w ciągu 4 lat i 95 dni w średniej odległości 2,63 j.a. Została odkryta 8 października 1989 roku w obserwatorium w "Chiyoda" przez Takuo Kojimę. Nazwa planetoidy pochodzi od założonego w 1881 roku "Tokyo Institute of Technology", obecnie największej krajowej instytucji szkolnictwa wyższego w Japonii poświęconej nauce i technice. Przed nadaniem nazwy planetoida nosiła oznaczenie tymczasowe (4288) 1989 TQ1.

</doc>
<doc id="1464023" url="https://pl.wikipedia.org/wiki?curid=1464023" title="Górnik Zabrze w sezonie 1999/2000">
Górnik Zabrze w sezonie 1999/2000

Sezon 1999/2000 klubu Górnik Zabrze.

</doc>
<doc id="1464024" url="https://pl.wikipedia.org/wiki?curid=1464024" title="Lao Sze">
Lao Sze



</doc>
<doc id="1464028" url="https://pl.wikipedia.org/wiki?curid=1464028" title="Rezerwat przyrody Lipowiec">
Rezerwat przyrody Lipowiec

Rezerwat przyrody Lipowiec – leśny i krajobrazowy rezerwat przyrody położony w gminie Babice w powiecie chrzanowskim w zachodniej części województwa małopolskiego, w pobliżu wsi Wygiełzów i Babice, na obszarze Nadleśnictwa Chrzanów.
Rezerwat ustanowiono na mocy zarządzenia Ministra Leśnictwa i Przemysłu Drzewnego z dnia 25 listopada 1959 na powierzchni 10,44 ha; w 1965 powiększono go do 12,44 ha, natomiast obecnie podawana wielkość to 11,39 ha. Celem ochrony w rezerwacie jest zachowanie ze względów naukowych, dydaktycznych i turystycznych naturalnego fragmentu buczyny karpackiej, rosnącej na Garbie Tenczyńskim Wyżyny Krakowskiej oraz zachowanie piękna krajobrazu z ruinami średniowiecznego Zamku Lipowiec. Wokół rezerwatu wyznaczono otulinę o powierzchni 26,28 ha. Obszar rezerwatu jest objęty ochroną czynną (10,61 ha) i krajobrazową (0,58 ha).
Lasy bukowe w rezerwacie, lokalnie nazywane Czarnym Lasem, mają od 120 do 160 lat. Występują tu także sosna, grab i bez czarny, a w runie – 24 chronione gatunki roślin naczyniowych oraz 11 gatunków mchów. Do bardzo rzadkich gatunków występujących na terenie rezerwatu należy kruszczyk drobnolistny (gatunek storczyka).

</doc>
<doc id="1464029" url="https://pl.wikipedia.org/wiki?curid=1464029" title="Rybitwa nadobna">
Rybitwa nadobna

Rybitwa nadobna ("Sternula nereis") – gatunek średniej wielkości ptaka z rodziny mewowatych (Laridae), spotykany na południowo-zachodnim Pacyfiku. Długość ciała około 25 cm, masa ciała około 70 g.
Międzynarodowy Komitet Ornitologiczny (IOC) wyróżnia trzy podgatunki "S. nereis":
Niektórzy autorzy populację z zachodniej Australii wydzielają do podgatunku "S. nereis horni".
W ostatnich latach stwierdzono gwałtowny spadek liczebności rybitwy nadobnej, skutkiem czego gatunek ten uznano w 2008 roku za narażony (VU – "Vulnerable"). Liczebność populacji szacuje się na 2500–9999 dorosłych osobników, a jej trend oceniany jest jako spadkowy.

</doc>
<doc id="1464030" url="https://pl.wikipedia.org/wiki?curid=1464030" title="Sterna nereis">
Sterna nereis



</doc>
<doc id="1464032" url="https://pl.wikipedia.org/wiki?curid=1464032" title="Port lotniczy San Andrés">
Port lotniczy San Andrés

Port lotniczy San Andrés (IATA: ADZ, ICAO: SKSP) – międzynarodowy port lotniczy położony na wyspie San Andrés, w Kolumbii.

</doc>
<doc id="1464035" url="https://pl.wikipedia.org/wiki?curid=1464035" title="Jaime Ramírez Banda">
Jaime Ramírez Banda

Jaime Ramírez Banda (ur. 14 sierpnia 1931 w Santiago, zm. 23 lutego 2003 tamże) – chilijski piłkarz, napastnik, skrzydłowy. Brązowy medalista MŚ 62.
W reprezentacji Chile zagrał 46 razy i strzelił 12 bramek. Debiutował w 1954, ostatni raz zagrał w 1966. Podczas MŚ 62 wystąpił we wszystkich sześciu spotkaniach Chile i zdobył dwie bramki. Był wówczas piłkarzem Universidad de Chile. Łącznie w karierze bronił barw kilkunastu klubów, oprócz chilijskich (m.in. CSD Colo-Colo) także hiszpańskich (m.in. Espanyol Barcelona) oraz argentyńskiego Racingu. Znajdował się w kadrze na MŚ 66.

</doc>
<doc id="1464036" url="https://pl.wikipedia.org/wiki?curid=1464036" title="Jaime Ramirez Banda">
Jaime Ramirez Banda



</doc>
<doc id="1464040" url="https://pl.wikipedia.org/wiki?curid=1464040" title="Bałtycki Terminal Kontenerowy">
Bałtycki Terminal Kontenerowy

BCT - Bałtycki Terminal Kontenerowy (ang. "Baltic Container Terminal") – terminal kontenerowy zlokalizowany w Porcie Gdynia
Budowę terminalu rozpoczęto w 1976 i został on zlokalizowany na obszarze tzw. portu zachodniego w Gdyni. 29 października 1979 terminal obsłużył pierwszy statek – RORO MS Baltic Eagle, pływający dla serwisu Polanglia. Pod koniec lat dziewięćdziesiątych terminal osiągnął zdolność przeładunkową 250 tys. TEU.
W maju 2003 roku spółkę "BCT-Bałtycki Terminal Kontenerowy" kupiła filipińska korporacja ICTSI. 
W roku 2011 spółka zatrudniała 280 pracowników i kontrolowała 27% polskiego rynku przeładunków kontenerowych.
Obecnie (2014) terminal ma zdolność przeładunkową 750 tys. TEU rocznie. Trwa proces inwestycyjny, mający na celu jej zwiększenie do 1,2 mln TEU.
22 marca 2022 roku do BCT przypłynął kontenerowiec MSC GAIA, który jest jednocześnie najdłuższym i najbardziej pojemnym statkiem (366 metrów długości, 13 798 TEU) jaki kiedykolwiek zawinął do portu Gdynia.
Przeładunki.
&lt;graph&gt;{
 "version": 2,
 "width": 700,
 "height": 200,
 "data": [
 "name": "table",
 "values": [
 "x": 2007,
 "y": 493860
 {
 "x": 2008,
 "y": 440591
 {
 "x": 2009,
 "y": 226742
 {
 "x": 2010,
 "y": 281142
 {
 "x": 2011,
 "y": 361856
 {
 "x": 2012,
 "y": 408722
 {
 "x": 2013,
 "y": 394478
 {
 "x": 2014,
 "y": 475275
 {
 "x": 2015,
 "y": 354992
 {
 "x": 2016,
 "y": 318871
 {
 "x": 2017,
 "y": 363462
 {
 "x": 2018,
 "y": 411655
 {
 "x": 2019,
 "y": 511976
 {
 "x": 2020,
 "y": 503500
 {
 "x": 2021,
 "y": 573784
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;

</doc>
<doc id="1464043" url="https://pl.wikipedia.org/wiki?curid=1464043" title="Terminal Kontenerowy w Gdyni">
Terminal Kontenerowy w Gdyni



</doc>
<doc id="1464045" url="https://pl.wikipedia.org/wiki?curid=1464045" title="Lesław Kropp">
Lesław Kropp

Lesław Kropp (ur. 22 listopada 1936 w Bronowie, zm. 12 października 2013 w Zgierzu) – polski zapaśnik, olimpijczyk z Rzymu, 5-krotny mistrz Polski.
Kariera.
W latach 1953-1973 był zawodnikiem Boruty Zgierz, a następnie pracował jako instruktor sekcji zapaśniczej tegoż klubu.
Od 1991 szkoleniowiec Miejskiego Towarzystwa Atletycznego w Zgierzu.
Odznaczony Krzyżem Kawalerskim Orderu Odrodzenia Polski w 2002 r. oraz srebrnym Medalem za Wybitne Osiągnięcia Sportowe

</doc>
<doc id="1464046" url="https://pl.wikipedia.org/wiki?curid=1464046" title="East Star Airlines">
East Star Airlines

 
East Star Airlines () – nieistniejąca chińska linia lotnicza z siedzibą w Wuhanie. Głównym węzłem jest port lotniczy Wuhan-Tianhe. Zostały założone 10 czerwca 2005, rozpoczęły działalność 19 maja 2006, a zaprzestano działalność 15 marca 2009.

</doc>
<doc id="1464047" url="https://pl.wikipedia.org/wiki?curid=1464047" title="Lampetra">
Lampetra

Lampetra – rodzaj minogów z rodziny minogowatych (Petromyzontidae).
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Petromyzon planeri" ("L. planeri").

</doc>
<doc id="1464049" url="https://pl.wikipedia.org/wiki?curid=1464049" title="Nikołaj Kapustin">
Nikołaj Kapustin

Nikołai Girszewicz Kapustin (ur. 22 listopada 1937 w Gorłówce na Ukrainie, zm. 2 lipca 2020 w Moskwie) – ukraiński i radziecki kompozytor jazzowy i pianista.
Twórczość.
Kapustin skomponował 18 sonat, 6 koncertów fortepianowych, preludia, fugi, etiudy i wiele innych. Jego kompozycje są zbudowane w formie klasycznej, lecz zawierają treść jazzową. Np. "24 preludia i fugi op.82" to muzyka łącząca jazzową harmonię z kontrapunktem. Najbardziej znani pianiści grający i nagrywający muzykę Kapustina to Steven Osborne, Marc-André Hamelin i Masahiro Kawakami.

</doc>
<doc id="1464050" url="https://pl.wikipedia.org/wiki?curid=1464050" title="Litewski Związek Socjaldemokratów">
Litewski Związek Socjaldemokratów

Litewski Związek Socjaldemokratów (lit. "Lietuvos socialdemokratų sąjunga", LSDS) – litewska partia polityczna o profilu socjaldemokratycznym, działająca od 1999 do 2014, do 2003 pod nazwą "Socjaldemokracja 2000".
Historia.
Powstanie ugrupowania zainicjowała w grudniu 1999 grupa działaczy Litewskiej Partii Socjaldemokratycznej, sprzeciwiających się coraz bliższej współpracy ich partii z postkomunistyczną Demokratyczną Partią Pracy. Do nowej formacji, nazwanej "Socjaldemokracja 2000" (lit. "Socialdemokratija 2000"), przystąpiło ostatecznie m.in. pięciu posłów LSDP, tworząc w Sejmie odrębną frakcję.
W 2000 partia zajęła ostatnie miejsce w wyborach parlamentarnych, otrzymując 0,49% głosów i nie zdobywając żadnych mandatów. W 2003 ugrupowanie opuścił jego lider, były deputowany Rimantas Dagys, który odszedł do Związku Ojczyzny. Na czele socjaldemokratów stanął inny były poseł (Arvydas Akstinavičius), pod koniec tego samego roku partia zmieniła nazwę na Litewski Związek Socjaldemokratów. W wyborach w 2004 LSDS uzyskał 0,33% głosów i ponownie nie wprowadził żadnych swoich przedstawicieli do Sejmu nowej kadencji. W wyborach samorządowych w 2007 socjaldemokraci zdobyli w skali kraju 6 mandatów. W wyborach parlamentarnych w 2008 partia uzyskała poniżej 1% głosów i pozostała poza parlamentem. Trzy lata później wprowadziła ponownie 6 swoich radnych. W 2012 w wyborach do Sejmu partia uczestniczyła w ramach koalicji Za Litwę na Litwie, która nie przekroczyła 1% głosów i nie uzyskała żadnych mandatów. W 2014 socjaldemokraci zakończyli swoją działalność.

</doc>
<doc id="1464051" url="https://pl.wikipedia.org/wiki?curid=1464051" title="Władysław Paprzycki">
Władysław Paprzycki

Władysław Paprzycki (ur. ok. 1845 we Wrześni, zm. 6 kwietnia 1865 w Paryżu) – ochotnik w powstaniu styczniowym.

</doc>
<doc id="1464052" url="https://pl.wikipedia.org/wiki?curid=1464052" title="Luis Eyzaguirre">
Luis Eyzaguirre

Luis Armando Eyzaguirre Silva (ur. 22 czerwca 1939 w Santiago), chilijski piłkarz, obrońca. Brązowy medalista MŚ 62.
W reprezentacji Chile zagrał 39 razy. Debiutował w 1959, ostatni raz zagrał w 1966. Podczas MŚ 62 wystąpił we wszystkich sześciu spotkaniach Chile, cztery lata później zagrał w jednym meczu. Był wówczas piłkarzem Universidad de Chile. Barw tego klubu bronił przez ponad dekadę, zdobył 6 tytułów mistrza kraju.

</doc>
<doc id="1464053" url="https://pl.wikipedia.org/wiki?curid=1464053" title="George Barbier">
George Barbier

George Barbier (ur. 10 października 1882 w Nantes, zm. 1932) – francuski malarz, ilustrator i projektant mody, tworzący w stylu art déco.
Student Jean-Paul Laurensa, wystawiał od 1911, przez 20 lat prowadził grupę z École des Beaux Arts. Projektował kostiumy teatralne i baletowe, biżuterię, szkło i tapety, tworzył ilustracje i pisał eseje i artykuły do wielu prestiżowych periodyków poświęconych modzie np. "Gazette du bon ton". W połowie lat 20. XX w. przygotowywał kostiumy dla Folies Bergère, Wacława Niżyńskiego i Rudolpha Valentino. Zmarł przedwcześnie u szczytu popularności w 1932.

</doc>
<doc id="1464054" url="https://pl.wikipedia.org/wiki?curid=1464054" title="Atolówka">
Atolówka

Atolówka, rybitwa biała ("Gygis alba") – gatunek średniej wielkości ptaka, jedyny przedstawiciel podrodziny atolówek (Gyginae) w rodzinie mewowatych (Laridae), spotykany na oceanach świata w strefie tropikalnej. Rozpowszechniona jest przede wszystkim na Pacyfiku i Oceanie Indyjskim, gniazduje także na niektórych wyspach południowego Atlantyku. Na niektórych wyspach jest osiadła, na inne przylatuje tylko na lęgi, ale trasy wędrówek poza sezonem lęgowym nie zostały jeszcze poznane.
Systematyka.
Podgatunki.
Wyróżnia się 4 podgatunki "G. alba": 
Niektórzy autorzy, np. IUCN, uznają atolówkę tropikalną ("G. alba microrhyncha") za odrębny gatunek. Opisano też kilka innych, nieuznawanych obecnie gatunków – "royana", "pacifica" i "rothschildi" zsynonimizowano z podgatunkiem nominatywnym (choć niektórzy zaliczyli je do "candida"), a "monte" włączono do "candida".
Charakterystyka.
Atolówka jest średniej wielkości ptakiem o białym upierzeniu, czarnym dziobie i oczach. Długość ciała 25–31 cm, masa ciała 92–139 g.
Ekologia i zachowanie.
Gniazduje na wyspach koralowych – na drzewach, krzewach, a także na skałach i budowlach wzniesionych przez człowieka. W zniesieniu jedno jajo. Często składane jest na gołej gałęzi w niewielkim zagłębieniu, a nawet na liściu palmy czy bananowca. Wysiadują je oboje rodzice przez 28–36 dni, a po wykluciu oboje również opiekują się pisklęciem. Młode jest opierzone w wieku 60–75 dni, przez pewien czas nadal pozostaje jednak z rodzicami, którzy je karmią i uczą jak chwytać ofiary.
Żywi się głównie małymi rybami, rzadziej kałamarnicami i skorupiakami.
Status.
Międzynarodowa Unia Ochrony Przyrody (IUCN) uznaje atolówkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji w 2006 roku zgrubnie szacowano na 150 000 – 1 100 000 osobników. Globalny trend liczebności populacji uznawany jest za stabilny, choć u niektórych populacji nie jest on znany.
IUCN uznaje atolówkę tropikalną ("G. alba microrhyncha") za odrębny gatunek, zalicza ją do kategorii najmniejszej troski; trend liczebności populacji także uznawany jest za stabilny.

</doc>
<doc id="1464057" url="https://pl.wikipedia.org/wiki?curid=1464057" title="(6144) 1994 EQ3">
(6144) 1994 EQ3



</doc>
<doc id="1464058" url="https://pl.wikipedia.org/wiki?curid=1464058" title="Drzewiak złotogrzbiety">
Drzewiak złotogrzbiety

Drzewiak złotogrzbiety ("Dendrolagus pulcherrimus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Drzewiak złotogrzbiety występuje w górach Torricelli i Foja w północnej Nowej Gwinei.
Taksonomia.
Drzewiak złotogrzbiety został odkryty w 1990 przez Pavela Germana w Mount Sapau, Górach Torricelli oraz w regionie Papui-Nowej Gwinei. Takson ten po raz pierwszy naukowo opisał w 1993 roku australijski teriolog Tim Flannery nadając mu nazwę "Dendrolagus goodfellowi pulcherrimus". Jako miejsce typowe odłowu holotypu Flannery wskazał obszar Kukumbau na wysokości 1120 m n.p.m., na Mount Sapau, w pobliżu Sibilanga (3°32’S, 142°31’E), w Sepiku Zachodnim w Papui-Nowej Gwinei.
Dane genetyczne umieszczają "D. pulcherrimus" w kladzie "goodfellowi", ale jego dokładna pozycja filogenetyczna jest niepewna. Często traktowany jako podgatunek "D. goodfellowi", ale dane genetyczne (duża rozbieżność genetyczna) i morfologiczne potwierdzają jego status gatunkowy. Gatunek monotypowy.
Morfologia.
Długość ciała (bez ogona) 58,5–63 cm, długość ogona 71–72,5 cm; masa ciała 7,1–7,2 kg. Ubarwienie kasztanowo-brązowe z jasnym obszarem na brzuchu, żółtawą szyją, policzkami i stopami. Wzdłuż grzbietu przebiega podwójny, złoty pas. Ogon jest długi, ma jasne pierścienie. Jest podobny do blisko spokrewnionego gatunku drzewiaka dwupręgiego. Różni się od niego przez posiadanie różowawego, lub jaśniejszego koloru twarzy, złotych ramion, jasnych uszu. Jest także nieco mniejszy. 
Status i zagrożenia.
Drzewiak złotogrzbiety jest jednym z najbardziej narażonych na wymarcie gatunków z rodzaju "Dendrolagus". Został sklasyfikowany przez IUCN, jako „krytycznie zagrożony” (CR).

</doc>
<doc id="1464060" url="https://pl.wikipedia.org/wiki?curid=1464060" title="Humberto Cruz">
Humberto Cruz

Humberto Carlos Nelson Cruz Silva (ur. 8 grudnia 1939 w Santiago), chilijski piłkarz, obrońca. Brązowy medalista MŚ 62.
W reprezentacji Chile zagrał 36 razy. Debiutował w 1961, ostatni raz zagrał w 1970. Podczas MŚ 62 zagrał jedynie w meczu o brązowy medal, cztery lata później zagrał we wszystkich trzech spotkaniach Chile. W latach 1963-1971 był piłkarzem CSD Colo-Colo, w tym czasie zdobył dwa tytuły mistrza kraju.
Linki zewnętrzne.
Statystyki w bazie playerhistory.com

</doc>
<doc id="1464061" url="https://pl.wikipedia.org/wiki?curid=1464061" title="Gygis alba">
Gygis alba



</doc>
<doc id="1464062" url="https://pl.wikipedia.org/wiki?curid=1464062" title="Dendrolagus pulcherrimus">
Dendrolagus pulcherrimus



</doc>
<doc id="1464065" url="https://pl.wikipedia.org/wiki?curid=1464065" title="Austin Peck">
Austin Peck

Austin Peck, właściwie Jeffrey Austin Peck (ur. 9 kwietnia 1971 w Honolulu) – amerykański aktor telewizyjny i model.
Życiorys.
Przyszedł na świat na Hawajach jako młodsze dziecko. Jego rodzina kilka razy zmieniała miejsce zamieszkania ze względu na charakter pracy ojca w Marynarce Wojennej; w 1975 roku przeprowadziła się do San Francisco, w stanie Kalifornia, a kiedy Austin miał dziewięć lat rodzina osiedliła się w Los Angeles. Uczęszczał do Santa Monica High School, gdzie w latach 1986–1987 grał w piłkę nożną jako wspomagający w drużynie.
Mając szesnaście lat został odkryty przez agenta centrum handlowego Westwood Village w Westwood (dzielnica Los Angeles) i wziął udział w reklamie telewizyjnej "Kellogg’s Pop Tarts". Wkrótce potem podpisał kontrakt z Niną Blachard i rozpoczął karierę jako międzynarodowy model na wybiegu w Nowym Jorku, Paryżu, Mediolanie, Rzymie, Maroko i Wyspach Dziewiczych. Jego zdjęcia pojawiły się na łamach magazynów takich jak "GQ", "Vogue Hommes", "Luomo Vogue", "British Vogue" i "Esquire". Następnie uczył się aktorstwa w Stella Adler Conservatory pod kierunkiem Miltona Stevensa, New Actors Workshop z Sherry Lansing i Terry Somner, studio Three of Us z Richardem Southernem oraz z Joan Darling i Richardem Claymanem.
W 1996 roku zadebiutował w sztuce – komedii o baseballu Steve’a Klugera "Bullpen" jako The Kid na scenie Tamarind Theater w Los Angeles. Związany był także z Teatrem 40 w Beverly Hills występując w spektaklach "Niebieska cisza" ("Blue Silence") i "Śmierć japońskich poetów" ("Japanese Death Poem"). Odkrył także swoje zamiłowanie do boksu, jazdy na rolkach oraz jako rykownik i karykaturzysta. Międzynarodową sławę zawdzięcza roli boksera Austina Reeda w operze mydlanej NBC "Dni naszego życia" ("Days of Our Lives", 1996–2007). Pojawił się na okładce "Playgirl" (1997, 2002) i magazynie dla nastolatek "YM" ("Young Miss").
W dniu 16 kwietnia 2000 roku poślubił Tarę Crespo. Rozwiedli się w 2009 roku. Mają dwóch synów: A.J. (ur. 11 lipca 2002) i Romana (ur. w lutym 2005). W 2011 roku Austin wziął ślub z Terri Conn. Mają córkę Keirę Grace.

</doc>
<doc id="1464066" url="https://pl.wikipedia.org/wiki?curid=1464066" title="Sant Martí">
Sant Martí

Sant Martí – stacja metra w Barcelonie, na linii 2. Stacja została otwarta w 1997.

</doc>
<doc id="1464068" url="https://pl.wikipedia.org/wiki?curid=1464068" title="Pożar w klubie nocnym w Shenzhen">
Pożar w klubie nocnym w Shenzhen

Pożar w klubie nocnym w Shenzhen – pożar, który wybuchł w chińskim mieście Shenzhen, 20 września 2008 roku w klubie "King of the Dancers" (chiń. Wuwang) w dzielnicy Longgang. W wyniku pożaru i paniki, 43 osoby zginęły, a 88 osób zostało rannych. 
Pożar w klubie wybuchł o godzinie 22:51, w trakcie pokazu z użyciem sztucznych ogni, które oglądało setki osób. Z klubu, umieszczonego na trzecim piętrze centrum handlowego, było tylko jedno wyjście przez bardzo wąską klatkę schodową o długości około 10 metrów. Sekretarz Miejskiego Komitetu Komunistycznej Partii Chin miasta Shenzhen, Liu Yupu, ogłosił masowe kontrole we wszystkich klubach w mieście, a przedstawiciele chińskiego Ministerstwa Bezpieczeństwa Publicznego ustanowili specjalną komisję dochodzeniową. Według niektórych mediów, władze aresztowały już 12 osób w związku z zaniedbaniami w bezpieczeństwie klubu.

</doc>
<doc id="1464070" url="https://pl.wikipedia.org/wiki?curid=1464070" title="Czesław Prądzyński">
Czesław Prądzyński

Czesław Prądzyński (ur. 24 sierpnia 1960 w Piecach) – polski lekkoatleta, sprinter.
Kariera.
Startował w mistrzostwach świata w 1983 w Helsinkach w sztafecie 4 × 100 metrów; zajął wraz z kolegami 6. miejsce w finale. Dwukrotnie wystąpił w halowych mistrzostwach Europy (w Budapeszcie (1983) i Göteborgu (1984)) w biegu na 200 metrów, ale nie wszedł do finału. Reprezentował Polskę w trzech finałach Pucharu Europy: w 1983 w sztafetach 4 × 100 metrów 4 × 400 metrów, w 1985 w sztafecie 4 × 100 metrów i w 1987 w biegu na 200 metrów i w sztafecie 4 × 100 metrów. W 1988 wygrał bieg na 200 metrów podczas zawodów lekkoatletycznych o nagrody dziennika Narodna Mladez w Bułgarii. Był zawodnikiem Floty Gdynia i Bałtyku Gdynia.
Mistrzostwa Polski.
Osiem razy był mistrzem Polski, trzykrotnie wicemistrzem i dwa razy brązowym medalistą (w biegach na 100 metrów, 200 metrów i sztafetach). Dwukrotnie zdobywał mistrzostwo i dwukrotnie wicemistrzostwo Polski w hali na 200 metrów.

</doc>
<doc id="1464071" url="https://pl.wikipedia.org/wiki?curid=1464071" title="Henryk Kamieniecki (syn Henryka Andreasa)">
Henryk Kamieniecki (syn Henryka Andreasa)

Henryk Kamieniecki (syn Henryka Andreasa) herbu Pilawa (ur. w Odrzykoniu, zm. 23 sierpnia 1494) – starosta bełski (1493–1494), współwłaściciel z braćmi zamku kamienieckiego i klucza odrzykońskiego wraz z dobrami wielopolskimi i wsi w powiecie strzyżowskim.
Życiorys.
Był synem Henryka Andreasa Kamienieckiego (1430- 1488) i 
Katarzyny Pieniążkównej, córki Mikołaja Pieniążka.
Miał pięciu braci; Mikołaja, Jana, Stanisława, Klemensa, Marcina i trzy siostry, z których jedna wyszła za Mikołaja Strzyżewskiego.
W 1474 r. wspólnie z ojcem i braćmi bronił zamku w Odrzykoniu, przed atakiem przez wojska węgierskie Macieja Korwina. 
W 1493 r. jego brat Mikołaj Kamieniecki, ze względu na otrzymane starostwo sanockie, ustąpił mu starostwo bełskie.
W 1494 r. brał udział i ze znacznym, swoim, kosztownym, oddziałem zaciężnym, w wyprawie na Wołyń i Podole przeciw Tatarom.
Henryk Kamieniecki (syn Andreasa) zginął w 23 sierpnia 1494 w bitwie pod Wiśniowcem na Wołyniu, gdy wojska polsko-litewskie zostały rozbite przez przeważające siły tatarskie. Nie pozostawił potomków.

</doc>
<doc id="1464072" url="https://pl.wikipedia.org/wiki?curid=1464072" title="La Pau">
La Pau

La Pau – stacja metra w Barcelonie, na linii 2 i 4. Stacja została otwarta w 1997.

</doc>
<doc id="1464073" url="https://pl.wikipedia.org/wiki?curid=1464073" title="NGC 3603 A1">
NGC 3603 A1

NGC 3603 A1 – układ podwójny gwiazd położony w młodej gromadzie otwartej NGC 3603, znajdującej się w gwiazdozbiorze Kila. Jest to układ zmienny zaćmieniowy. Składniki układu: A1a o masie ok. 116 mas Słońca i A1b o masie 89 z dokładnością 20%. W momencie opublikowania wyliczeń (2008) były najcięższymi znanymi gwiazdami, których masę wyliczono bezpośrednio na podstawie pomiarów. Nowa analiza wskazała (lipiec 2010), że ich masy w chwili narodzin wynosiły odpowiednio około 148 i 106 mas Słońca. Jedna z nich znajduje się blisko granicy 150 mas Słońca. Do 2010 astronomowie byli przekonani, że graniczna masa pojedynczej gwiazdy wynosi około 150 mas Słońca. Okres obrotu układu A1 wokół wspólnego środka masy wynosi 3,77 dni. Ponadto są tak ustawione względem Ziemi, że widać, jak zakrywają się nawzajem zgodnie z okresem orbitalnym.

</doc>
<doc id="1464074" url="https://pl.wikipedia.org/wiki?curid=1464074" title="Lethenteron japonicum">
Lethenteron japonicum



</doc>
<doc id="1464075" url="https://pl.wikipedia.org/wiki?curid=1464075" title="Podwójne ubezpieczenie (film)">
Podwójne ubezpieczenie (film)

Podwójne ubezpieczenie (ang. "Double Indemnity") – amerykański kryminał noir z 1944 w reżyserii Billy’ego Wildera, będący adaptacją powieści Jamesa M. Caina "Podwójne odszkodowanie" z 1943. Film posiada wiele cech, które stały się w okresie późniejszym charakterystyczne dla filmu noir: jest oparty na formule retrospekcji, pojawia się narracja z głównym bohaterem jako narratorem, charakterystyczne oświetlenie scen, umiejscowienie akcji w nocy czy trudna do jednoznacznej oceny postawa głównego bohatera.
Fabuła.
Agent ubezpieczeniowy (firmy Pacific All Risk) Walter Neff (MacMurray) spotyka Phyllis Dietrichson (Stanwyck) która daje mu do zrozumienia, iż interesuje ją śmierć jej męża. Oczarowany urokiem Phyllis, Walter zgadza się, mimo iż początkowo nie wierzy w szanse powodzenia. Wspólnie planują morderstwo Dietrichsona, wykorzystując bogate doświadczenie Neffa nabyte dzięki setkom przeanalizowanych zbrodni. Neff sam podpowiada wspólniczce, iż jeśli zaszłyby pewne niezwykłe okoliczności, "Pacific" musiałaby wypłacić z tytułu ubezpieczenia na życie tytułową podwójną stawkę. Jednak gdy już dochodzi do zbrodni, współpracownik i mentor Neffa, Barton Keyes (Robinson) sprawnie łączy wszystkie, najdrobniejsze nawet szczegóły sprawy.

</doc>
<doc id="1464076" url="https://pl.wikipedia.org/wiki?curid=1464076" title="Andabates">
Andabates



</doc>
<doc id="1464077" url="https://pl.wikipedia.org/wiki?curid=1464077" title="Lethenteron">
Lethenteron

Lethenteron – rodzaj minogów z rodziny minogowatych (Petromyzontidae), obejmujący gatunki występujące na półkuli północnej. Jeden gatunek ("L. camtschaticum") prowadzi pasożytniczy tryb życia, pozostałe nie pasożytują.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Lampetra wilderi" ("Lethenteron appendix").

</doc>
<doc id="1464078" url="https://pl.wikipedia.org/wiki?curid=1464078" title="Podwójne ubezpieczenie">
Podwójne ubezpieczenie



</doc>
<doc id="1464079" url="https://pl.wikipedia.org/wiki?curid=1464079" title="Stanisław Wit Wiliński">
Stanisław Wit Wiliński

Stanisław Wit Wiliński (ur. 1 września 1939 w Sompolnie, zm. 18 października 2007 w Szczecinie) – polski poeta, prozaik, dziennikarz, malarz.
Życiorys.
W 1959 zamieszkał w Szczecinie. Ukończył filologię polską na Uniwersytecie im. A.Mickiewicza w Poznaniu w 1969. W 1986 pracował w redakcji literackiej Polskiego Radia.
Jego debiut literacki miał miejsce na łamach miesięcznika "Pomorze" z Bydgoszczy. Zaprezentował wówczas wiersze "W parku Kasprowicza i Chopin". W 1965 został wydany pierwszy tomik jego wierszy pt. "Poczęty w cieniu". W 1967 wyszedł drugi tomik pt: "Trzask płomienia". Rok później Wiliński napisał swoją pierwszą powieść psychologiczną "Nosiciele piętna". Pochowany został na Cmentarzu Centralnym w Szczecinie.

</doc>
<doc id="1464081" url="https://pl.wikipedia.org/wiki?curid=1464081" title="Włodzimierz Cieślak">
Włodzimierz Cieślak

Włodzimierz Cieślak (ur. 23 kwietnia 1950 w Zgierzu) – polski zapaśnik, olimpijczyk z Monachium, 3-krotny mistrz Polski.
W latach 1961-1977 zawodnik Boruty Zgierz oraz Grunwaldu Poznań (1970).

</doc>
<doc id="1464086" url="https://pl.wikipedia.org/wiki?curid=1464086" title="Baldwin Street w Dunedin">
Baldwin Street w Dunedin

Baldwin Street – ulica zlokalizowana w Dunedin w Nowej Zelandii, uważana za najbardziej stromą ulicę na świecie. Położona jest na willowym przedmieściu North East Valley, 3,5 km na północny wschód od centrum miasta.
Ulicę wytyczano w XIX wieku, gdy Nowa Zelandia była kolonią angielską. Plany zagospodarowania przestrzennego były tworzone w Londynie przez osoby nieznające lokalnych uwarunkowań, w tym ukształtowania powierzchni.
Opis.
Baldwin Street jest stosunkowo krótką, prostą ulicą o długości niespełna 350 metrów; biegnie na wschód od doliny Lindsay Creek w górę zboczem wzgórza Signal Hill ku przedmieściom Opoho, wznosząc się od 30 m nad poziomem morza na jej skrzyżowaniu z North Road do 100 m nad poziomem morza na jej szczycie, ze średnim nachyleniem nieco ponad 1:5. Jej dolny bieg jest tylko umiarkowanie stromy, a nawierzchnia jest asfaltowa, jednak górny bieg tej ślepej ulicy jest znacznie bardziej stromy, a nawierzchnia betonowa (na odcinku 200 m), w celu łatwiejszego jej utrzymania (asfalt może spłynąć w dół stoku w ciepły dzień) i dla bezpieczeństwa w mroźne zimy. W najbardziej stromym punkcie, nachylenie Baldwin Street wynosi około 1:2,86 (19° lub 35%).
Wydarzenia towarzyszące.
Ulica jest miejscem corocznego wydarzenia w Dunedin, zwanego "Baldwin Street Gutbuster". Każdego lata od 1988 roku to ćwiczenie fitness i równowagi obejmuje sportowców biegnących od podstawy ulicy na jej szczyt i z powrotem na dół. Impreza przyciąga co roku kilkuset konkurentów, a rekord wyścigu wynosi 01:56.
Od 2002 roku, corocznie w lipcu odbywa się kolejna impreza dobroczynna, podczas której toczonych jest ponad 30000 kulek "Jaffas" (kulisty wyrób cukierniczy pokryty czekoladą). Każda kulka jest sponsorowana przez jedną osobę, z nagrodami dla zwycięzcy i funduszami zbieranymi na cele charytatywne. To wydarzenie jest kontynuacją tradycji zapoczątkowanej w 1998 roku, kiedy to wypuszczono 2000 piłek tenisowych podczas sponsorowanej imprezy, zbierając fundusze dla organizacji Habitat for Humanity.
W marcu 2001 roku 19-letnia studentka Uniwersytetu Otago zginęła, kiedy wraz z innym studentem w kuble na śmieci próbowała zjechać w dół ulicy. Kubeł uderzył w zaparkowaną przyczepę, zabijając studentkę na miejscu i powodując poważne obrażenia głowy u drugiego studenta.
W listopadzie 2009 roku, trzej mężczyźni zostali oskarżeni o zakłócanie porządku zachowania i niebezpieczną jazdę, po tym, jak zjechali w chłodziarce, holowanej za samochodem w dół Baldwin Street.
Kontrowersje związane z rekordem.
Rzekomy błąd przy wpisywaniu Baldwin Street do Księgi rekordów Guinnessa wywołał kontrowersje. Wpis był oparty na literówce, podającej wartość maksymalnego nachylenia ulicy 1:1,266 (38° lub 79%). Wygląda to na błąd w zapisie 1:2,66, która to wartość wskazuje na nieco większe nachylenie, niż obecnie akceptowalna wartość 1:2,86. Ewentualnie, błąd może być spowodowany przez nieścisłość pomiędzy skalą w stopniach i procentach, mieszając wartość 38% z 38°. Niemniej jednak w Księdze rekordów Guinnessa oficjalnie uznaje się Baldwin Street na najbardziej stromą ulicę na świecie z nachyleniem 35%.
Inne strome ulice świata:

</doc>
<doc id="1464087" url="https://pl.wikipedia.org/wiki?curid=1464087" title="Petromyzon">
Petromyzon



</doc>
<doc id="1464090" url="https://pl.wikipedia.org/wiki?curid=1464090" title="Robert de Montesquiou">
Robert de Montesquiou

Marie Joseph Robert Anatole, comte de Montesquiou-Fezensac (ur. 7 marca 1855 w Paryżu, zm. 11 grudnia 1921 w Mentonie) – francuski poeta (symbolista), światowiec i kolekcjoner sztuki.
Robert de Montesquiou uchodzi za model bohatera powieści: "À rebours" Huysmansa (jako „dekadent” des Esseintes) oraz "À la recherche du temps perdu" Prousta (jako baron de Charlus).
Robert de Montesquiou był homoseksualny. W latach 1885–1905 jego sekretarzem, towarzyszem i być może kochankiem, był Argentyńczyk Gabriel de Yturri (1864–1905).

</doc>
<doc id="1464092" url="https://pl.wikipedia.org/wiki?curid=1464092" title="Zdzisław Soczewiński">
Zdzisław Soczewiński

Zdzisław Soczewiński (ur. 1 lutego 1931 w Tarłowie, zm. 14 października 2016) – polski bokser startujący w kategorii piórkowej, trener.
Życiorys.
Był zawodnikiem, który reprezentował barwy klubów: Kolejarza Gdańsk, Legii Warszawa oraz Gedanii Gdańsk.
Uczestniczył w mistrzostwach Europy w Berlinie Zachodnim 1955, przegrywając swoją walkę w ćwierćfinale wagi piórkowej. W latach 1952-1956 wystąpił 11 razy w reprezentacji Polski, z czego 4 pojedynki wygrał i 7 przegrał.
Pięściarstwa uczył się u samego Feliksa "Papy" Stamma. 1 października 1975 został trenerem, uczył boksu m.in. Dariusza Michalczewskiego i Iwonę Guzowską.
Został pochowany na Cmentarzu Łostowickim w Gdańsku.

</doc>
<doc id="1464093" url="https://pl.wikipedia.org/wiki?curid=1464093" title="Ram Soffer">
Ram Soffer

Ram Soffer (ur. 6 września 1965) – izraelski szachista, arcymistrz od 1994 roku.
Kariera szachowa.
W turniejach międzynarodowych zaczął startować w drugiej połowie lat 80. XX wieku. W 1990 r. uczestniczył w turnieju strefowym (eliminacji mistrzostw świata) w Bernie, zajmując VIII miejsce. W 1993 r. zwyciężył (wspólnie z m.in. Michaelem Oratovskim) w Tel Awiwie oraz zajął II m. (za Walerijem Łoginowem) w cyklicznym turnieju "First Saturday" (FS06 GM) w Budapeszcie, a w kolejnej edycji (FS09 GM) podzielił III m. (za Walerijem Łoginowem i Wadimem Miłowem, wspólnie z Peterem Lukacsem). W 1994 r. podzielił V-VI m. w finale indywidualnych mistrzostw Izraela oraz zwyciężył (wspólnie z Ronenem Levem) w Tel Awiwie. Pod koniec lat 90. odniósł kolejne sukcesy w turniejach "First Saturday": w 1998 r. podzielił I m. (FS08 GM, wspólnie z Peterem Lukacsem), a w 1999 r. zajął II m. (FS10 GM, za Bu Xiangzhim). Od 2000 r. w turniejach klasyfikowanych przez Międzynarodową Federację Szachową startuje bardzo rzadko.
Najwyższy ranking w karierze osiągnął 1 stycznia 1995 r., z wynikiem 2535 punktów dzielił wówczas 9-10. miejsce wśród izraelskich szachistów.
W 1998 r. został drugim w historii (po Jonathanie Mestelu) szachistą z tytułem arcymistrza w grze klasycznej, który otrzymał tytuł arcymistrza w dziedzinie rozwiązywania zadań szachowych. Na liście rankingowej w dniu 1 kwietnia 2014 r. dotyczącej rozgrywek w rozwiązywaniu zadań zajmował 6. miejsce na świecie z wynikiem 2682 punktów.

</doc>
<doc id="1464094" url="https://pl.wikipedia.org/wiki?curid=1464094" title="Kim jest Samantha?">
Kim jest Samantha?

Kim jest Samantha? (ang. "Samantha Who?") – sitcom emitowany w amerykańskiej stacji ABC. W roli głównej Christina Applegate.
Fabuła.
30-letnia Samantha Newly (Christina Applegate) ulega wypadkowi i zapada w śpiączkę. Po wybudzeniu nie wie kim jest i niczego nie pamięta. Postanawia na nowo odkryć siebie. Szybko przekonuje się, że w "starym" życiu była złą osobą. 

</doc>
<doc id="1464095" url="https://pl.wikipedia.org/wiki?curid=1464095" title="Robert de Montesquiou-Fezensac">
Robert de Montesquiou-Fezensac



</doc>
<doc id="1464098" url="https://pl.wikipedia.org/wiki?curid=1464098" title="Dallara">
Dallara

Dallara – włoskie przedsiębiorstwo produkujące nadwozia samochodowe dla wielu serii wyścigowych, między innymi dla Formuły 3, Indy Racing League oraz serii GP2. Założył je w 1972 roku Gian Paolo Dallara, a jego siedziba znajduje się niedaleko Parmy.
Początki.
Początkowo produkowano w niej nadwozia samochodów sportowych dla wyścigów torowych oraz górskich. W 1978 roku firma zaczęła startować we włoskiej Formule 3, gdzie zdominowała zawody od tego czasu. W latach 80. nadwozia Dallary na krótko pojawiły się także w Formule 3000.
Formuła 1.
W 1988 roku Dallara stała się konstruktorem bolidów Formuły 1, kiedy to otrzymała zamówienie od BMS Scuderia Italia na zbudowanie dla nich nadwozia. Dallara wróciła na krótko do Formuły 1 w 1999, gdy zbudowało testowe nadwozie dla Hondy.
W 2009 roku Dallara podjęła współpracę z debiutującym w Formule 1 zespołem Hispania Racing F1 Team i zaprojektowała oraz wybudowała dla niego bolid na sezon 2010.
Od 2016 roku współpracuje z zespołem Haas F1 Team, produkując dla nich nadwozia.
Inne serie.
W 1993 zadebiutowała w Formule 3, gdzie dziś ma monopol na konstrukcje bolidów.
W 2002 stała się wyłącznym dostawcą w World Series by Nissan, a później w World Series by Renault w 2004. W Serii GP2 jest jedynym dostawcą.
X-Bow i KTM.
W 2007 KTM i Dallara wyprodukowały KTM X-Bow, a w 2008 na 78th International Geneva Motor Show zaprezentował specjalną wersję X-Bow Dallara, sportowego, dwumiejscowego samochodu zbudowanego z włókien węglowych.

</doc>
<doc id="1464099" url="https://pl.wikipedia.org/wiki?curid=1464099" title="Rockferry (singel)">
Rockferry (singel)

Rockferry – debiutancki singiel Duffy napisany przez nią samą oraz przez Bernarda Butlera. 19 listopada 2007 singiel był już do ściągnięcia z Internetu. 3 grudnia 2007 został wydany na winylu w limitowanej serii 500 kopii. Ta piosenka znajduje się na debiutanckim album artystki Rockferry. Stroną B do tej piosenki jest "Oh Boy". Piosenka napisana przez Richarda J. Parfitta. Singiel został wyemitowany tylko w brazylijskiej telewizji.
Lista utworów.
Wielka Brytania 7" Vinyl
Promo CD

</doc>
<doc id="1464110" url="https://pl.wikipedia.org/wiki?curid=1464110" title="Prowincja Nghệ An">
Prowincja Nghệ An

Nghệ An – prowincja Wietnamu, znajdująca się w północnej części kraju, w Regionie Wybrzeża Północno-Środkowego. Na zachodzie prowincja graniczy z Laosem.
Podział administracyjny.
W skład prowincji Nghệ An wchodzi osiemnaście dystryktów i jedno miasto.

</doc>
<doc id="1464111" url="https://pl.wikipedia.org/wiki?curid=1464111" title="Gancarczyk">
Gancarczyk

Gancarczyk – polskie nazwisko, w Polsce nosi je około 1500 osób.
Osoby noszące to nazwisko:

</doc>
<doc id="1464113" url="https://pl.wikipedia.org/wiki?curid=1464113" title="Nghe An">
Nghe An



</doc>
<doc id="1464115" url="https://pl.wikipedia.org/wiki?curid=1464115" title="Osiedle Gołąbkowice">
Osiedle Gołąbkowice

Osiedle Gołąbkowice – osiedle Nowego Sącza we wschodniej części miasta, położone między Kamienicą Nawojowską a Łubinką oraz ulicami Lwowską i Krańcową. Graniczy z osiedlami Kochanowskiego, Barskie, Westerplatte, Piątkowa, Falkowa, Wojska Polskiego i Kilińskiego.
Ulice: Akacjowa, Armii Krajowej, Długoszowskiego (częściowo), Fieldorfa, Gałczyńskiego, Harcerska, Jamnicka (częściowo), Jaśminowa, Kasztanowa, Kwiatowa, Lwowska (numery parzyste od 80 do 160), Modrzejewskiej, Nadbrzeżna, Prażmowskiego, Reymonta, Szarych Szeregów, Topolowa, Wiktora.
Pierwszy udokumentowany zapis o Gołąbkowicach pochodzi z 1448 roku.
W 1595 roku wieś Gołąbkowice położona w powiecie sądeckim województwa krakowskiego była własnością miasta Nowego Sącza.
Gołąbkowice z Roszkowicami i Chruślicami w czasach autonomii galicyjskiej stanowiły podmiejską gminę. Do Nowego Sącza włączone zostały w kwietniu 1942 roku. Po zakończeniu wojny przywrócono Gołąbkowicom status wsi. Ponownie została włączona do miasta w 1951 roku. W obecnych granicach osiedle istnieje od 1990 roku.

</doc>
<doc id="1464117" url="https://pl.wikipedia.org/wiki?curid=1464117" title="32 Dywizja Piechoty (III Rzesza)">
32 Dywizja Piechoty (III Rzesza)

32 Dywizja Piechoty (32 DP) – związek taktyczny piechoty Wehrmachtu.
Dywizja została sformowana na podstawie rozkazu z 1 października 1936 w garnizonie Koszalin (II Okręg Wojskowy).
Struktura organizacyjna.
4., 94. i 96. pułk piechoty, 32. pułk artylerii, I./68. pułk artylerii ciężkiej, 32. batalion saperów, 32. dywizjon rozpoznawczy, 32. dywizjon przeciwpancerny, 32. dywizjon łączności, 32. polowy batalion zapasowy;
4., 94., 96. pułk grenadierów, 32. pułk artylerii, I./68. pułku artylerii ciężkiej, 32. batalion saperów, 32. batalion fizylierów, 32. dywizjon przeciwpancerny, 32. dywizjon łączności, 32. polowy batalion zapasowy;
4., 94., 96. pułk grenadierów, 32. pułk artylerii, 32. batalion saperów, 32. dywizjon przeciwpancerny, 32. dywizjon łączności, 32. polowy batalion zapasowy;
Szlak bojowy.
Dywizja weszła w skład 4 Armii dowodzonej przez generała artylerii Günthera von Kluge i została przydzielona do II Korpusu Armijnego generała piechoty Adolfa Straussa. Pomorscy piechurzy mieli nacierać na prawym skrzydle korpusu, na ich odcinku znajdował się punkt ciężkości natarcia. 31 sierpnia 1939 roku, około godziny 20.00 do sztabu dywizji dotarł rozkaz nakazujący zająć pozycje w rejonie Zakrzewo - Lipka. Atak na Polskę wyznaczono 1 września 1939 roku o godzinie 4.45. Dywizja do natarcia ruszyła w dwóch kolumnach, 96 pułk piechoty atakował po trasie Wiśniewa - Świdwie - Przepałkowo, natomiast 4 pułk piechoty przez Lutowo - Sępólno Krajeńskie - Mąkowarsko. Natarcie piechurów poprzedzał 32 oddział rozpoznawczy. W odwodzie pozostawał 94 pułk piechoty, maszerujący w drugim rzucie. Około godziny 10.00 32. Dywizja Piechoty nie napotykając większego oporu dotarła do Sępólna. W następnych dniach prowadziła walki w Korytarzu Pomorskim. Po pokonaniu polskich sił w Borach Tucholskich przeszła przez Wisłę na południe od Chełmży i rozpoczęła pościg prawym brzegiem Wisły w stronę Modlina i Warszawy. Przeprawiła się przez Drwęcę pod Golubiem, a przez Narew w rejonie m. Dębe. Uczestniczyła w ataku na Pragę. Przez dwa miesiące pełniła rolę oddziału okupacyjnego w Generalnym Gubernatorstwie i w grudniu została przerzucona na front zachodni w obszar Eifel.
Nacierała z obszaru na południe od Prüm i przełamała belgijskie umocnienia w Ardenach. Mozę przeszła w rejonie Give. Dalej prowadziła walki przez Ohain w stronę Cambrai. Walczyła w rejonie La Basse i Lille. Po krótkim odpoczynku uczestniczyła w drugiej fazie ataku. Przełamała w bitwie nad Sommą front francuski pod Bary i prowadziła walki pościgowe w stronę Sekwany, którą sforsowała w rejonie Roven i dalej nacierała w stronę Loary, którą osiągnęła w rejonie Nantes. Tu dywizję zastało zawieszenie broni. Po zakończeniu walk, w ramach przygotowań do operacji Lew Morski (niem. "Unternehmen Seelöwe"), rozpoczęła służbę okupacyjną na wybrzeżu Kanału na półwyspie Cotentin.
W październiku 1940 roku została przerzucona do Prus Wschodnich. Pełniła tam funkcję sił osłonowych. 22 czerwca 1941 roku z rejonu Gołdapi o godzinie 3.05 artyleria dywizyjna rozpoczęła krótkie, ale bardzo intensywne wsparcie ogniowe. Grupy szturmowe złożone z saperów i piechurów przełamały radzieckie graniczne umocnienia. O godzinie 6 do sztabu Grupy Armii Północ (niem. "Heeresgruppe Nord") dotarł meldunek od dowódcy pomorskiej dywizji informujący o włamaniu się w nieprzyjacielski teren, dywizja znajdowała się w lesie 5 kilometrów na wschód od Vistytis. Nacierała w stronę Niemna, który pokonała w rejonie Kowna. Dalej w niemiłosiernym upale i w kurzu pomorscy piechurzy nacierali w stronę Wilii i Dźwiny. Dywizja była skrzydłową jednostką 16. Armii i całej Grupy Armii. Już w pierwszych dniach lipca zarysowała się duża luka między II. KA 16. Armii a V. KA z 3. Gr.Panc. W tę lukę Niemcy wprowadzili 206. wschodniopruską, 251. wirtembersko-turyńską oraz 253. nadreńską Dywizję Piechoty. Dywizja w bardzo trudnym terenie nacierała w ogólnym kierunku (północny wschód) na Chomel. W sierpniu podczas bitwy o Starą Russę po raz pierwszy toczyła walki obronne. Ostatnim wysiłkiem żołnierze podejmują natarcie na wschód przez Molwotitzy i Diemiańsk docierają do jeziora Welje i Seliger. Tu dywizja zajęła na Wyżynie Wałdajskiej pozycje obronne. Do końca roku prowadziła walki pozycyjne. W styczniu 1942, roku Rosjanie rozpoczęli ofensywę, która doprowadziła do zamknięcia w kotle demianskim znacznych niemieckich sił (12., 30., 32., 123. i 290. Dywizji Piechoty oraz Dywizji Piechoty zmotoryzowanej SS Totenkopf). W kotle, mimo fatalnych warunków pogodowych, niedoboru w zaopatrzeniu, braku ciepłej odzieży, żołnierze 32 DP cały czas znajdują się na pierwszej linii walk, zajmując wschodni rant oparty o zachodni brzeg jeziora Welje. Wiosną 1942 od strony Starej Russy rozpoczęła się deblokada kotła (operacja "Sznurowa drabinka"), która przyniosła zamierzony skutek. Ale wycofanie wycieńczonych oddziałów nie nastąpiło i 32. Dywizja Piechoty na swoich pozycjach trwała jeszcze do końca lutego 1943 roku, kiedy wreszcie rozpoczęła się operacja opuszczenia występu demianskiego. Dywizja została odświeżona i prowadziła walki pozycyjne nad rzeką Łować. Na początku listopada 1943 Rosjanie rozpoczęli ofensywę w rejonie Newla, w wyniku niekorzystnej sytuacji, przerzucono tam 32. Dywizję Piechoty.
W styczniu 1944 roku rozpoczyna się ogólny odwrót Grupy Armii Północ, który pomorskich grenadierów prowadzi przez Połock, Kowalki w obszar na południe od Pskowa. Dywizja została wycofana z pierwszej linii w celu odświeżenia i została rezerwą Grupy Armii Północ w rejonie Ostrowa.
W lipcu 1944 roku Armia Czerwona rozpoczęła wielką ofensywę przeciwko Grupie Armii Północ, grenadierzy pomorscy toczyli ciężkie, uporczywe walki odwrotowe i w sierpniu osiągnęli Madohn oraz Walk. Angażowali się w walki obronne na linii Segewold, ale ulegli czerwonoarmistom i wycofując się przez Rygę dotarli do Kurlandii. W obronie ziemi kurlandzkiej 32. Dywizja Piechoty uczestniczyła we wszystkich trzech bitwach kurlandzkich. W styczniu 1945 roku została zluzowana i przeniesiona do Lipawy, z której statkami została ewakuowana do Gdańska. Pośpiesznie odświeżona została skierowana na odcinek między Jastrowiem (Jastrow) a Kamieniem Krajeńskim (Kamin lub Camin). W zawziętych walkach wycofała się na północ przez linię kolejową Bińcze (Bärenwalde) – Chojnice (Konitz), a dalej odwrót prowadziła przez niemiecko-polską granicę w stronę Gdyni. W trakcie walk o Gdynię, dywizja jako zwarta jednostka przestała istnieć, poszczególne grupy walczyły na Kępie Oksywskiej. Cześć żołnierzy ewakuowała się na Hel. Tam zastało ich zawieszenie broni, a później informacja, że 9 maja 1945 roku Wehrmacht skapitulował.

</doc>
<doc id="1464119" url="https://pl.wikipedia.org/wiki?curid=1464119" title="Sverd i fjell">
Sverd i fjell

Sverd i fjell (pol. Miecze w skale, znany też jako Trzy miecze) – monument znajdujący się w Hafrsfjord w Stavanger, Norwegia.
Monument ten, wykonany przez Fritza Røeda, norweskiego rzeźbiarza z Bryne, został odsłonięty przez króla Olafa V w 1983 roku. W jego skład wchodzą trzy duże miecze wbite w skałę na pamiątkę bitwy w Hafrsfjord stoczonej w 872 r., kiedy to Harald Pięknowłosy pokonał swych rywali i dokonał zjednoczenia Norwegii w jedno królestwo. Największy miecz, o wysokości 9,2 metra, symbolizuje zwycięskiego króla, a dwa mniejsze reprezentują władców, którzy ponieśli porażkę. Pomnik jest jednocześnie symbolem pokoju. Miecze osadzono w skale aby nigdy więcej ich nie używać. Wzorowane są na orężu z epoki, odnajdywanym na terenie całego kraju. Pomnik ten należy do najważniejszych symboli Norwegii, co roku w czerwcu odbywały się pod nim plenerowe imprezy entuzjastów wikingów. Było to miejsce corocznego przedstawienia „Havsfjordspillerne" obrazującego historię, jednak brak funduszy spowodował zaprzestanie tradycyjnych widowisk.
Pomnik znajduje się na szlaku turystycznym w drodze z Sola do Stavanger, 11 km od lotniska w Sola oraz 6 km od centrum Stavanger. 

</doc>
<doc id="1464120" url="https://pl.wikipedia.org/wiki?curid=1464120" title="Kitami">
Kitami

 – miasto w północnej części Japonii, (prefektura Hokkaido), w podprefekturze Ohōtsuku. Miasto ma powierzchnię 1 427,41 km2 . W 2020 r. mieszkało w nim 115 608 osób, w 55 070 gospodarstwach domowych (w 2010 r. 125 628 osób, w 56 012 gospodarstwach domowych). 

</doc>
<doc id="1464121" url="https://pl.wikipedia.org/wiki?curid=1464121" title="Osiedle Centrum (Nowy Sącz)">
Osiedle Centrum (Nowy Sącz)

Osiedle Centrum – osiedle Nowego Sącza. Graniczy z osiedlami Stare Miasto, Kilińskiego, Przydworcowe, Szujskiego i Wólki.
Ulice osiedla to Aleje Wolności, Długosza (część), Grodzka (numery nieparzyste), Jagiellońska (część), Matejki (część), Mickiewicza (numery parzyste), Młyńska (część), Morawskiego, Plac Dąbrowskiego, Staszica, Zapolskiej, Żeromskiego.
Osiedle zajmuje część dawnego przedmieścia Większego zwanego Węgierskim, a od 1906 roku Grodzkim. W obecnych granicach od 1990 roku.

</doc>
<doc id="1464123" url="https://pl.wikipedia.org/wiki?curid=1464123" title="Port lotniczy Misrata">
Port lotniczy Misrata

Port lotniczy Misrata (IATA: MRA) – regionalny port lotniczy położony w Misracie, w Libii.

</doc>
<doc id="1464124" url="https://pl.wikipedia.org/wiki?curid=1464124" title="Nowa Ekonomiczna Polityka">
Nowa Ekonomiczna Polityka



</doc>
<doc id="1464125" url="https://pl.wikipedia.org/wiki?curid=1464125" title="Rakla">
Rakla



</doc>
<doc id="1464127" url="https://pl.wikipedia.org/wiki?curid=1464127" title="Ekhard">
Ekhard

Ekhard, Jakert, Eghard, Ekard, Ekehard, Hekard, Hekehard, Hekhard — germańskie imię męskie, występujące w Polsce od średniowiecza. Pierwszy człon tego imienia najprawdopodobniej oznacza „ostrze, szpica”, a jego forma podstawowa to "eg(g)i", "ek(k)i" (goc. "Agja", stsas. "eggia", stwniem. "egga", "ecka" — „kąt, kant, ostrze jakiejś broni, miecz”; śrwniem. "ecke", "egge" — „ostrze broni, kąt, kant”); może być to jednak także "egi" (goc. "agis", stwniem. "āgi", "ēgi" — „strach, trwoga”). Drugi człon to "hart", "hard" — „silny, mocny, krzepki, dzielny”. Imię to było w Polsce zapisywane w formach wymienionych powyżej. Możliwe zdrobnienia: Hekiel, Hekosz.

</doc>
<doc id="1464128" url="https://pl.wikipedia.org/wiki?curid=1464128" title="Łukasz Tumicz">
Łukasz Tumicz

Łukasz Tumicz (ur. 1 marca 1985 w Lidzbarku Warmińskim) – polski piłkarz, grający na pozycji napastnika.
Kariera piłkarska.
14 lutego 2012 roku Tumicz podpisał półroczny kontrakt z Ruchem Radzionków z opcją przedłużenia go o rok. W lipcu 2012 podpisał roczny kontrakt z GKS Tychy.

</doc>
<doc id="1464130" url="https://pl.wikipedia.org/wiki?curid=1464130" title="Funkcja analityczna">
Funkcja analityczna

Funkcja analityczna na zbiorze formula_1 – funkcja dająca się rozwinąć w szereg Taylora w otoczeniu każdego punktu należącego do formula_2
Definicja.
Funkcja formula_3 jest analityczna na zbiorze otwartym formula_1 w sensie rzeczywistym (zespolonym), jeśli dla każdego punktu formula_5 należącego do formula_1 zachodzi wzór
gdzie formula_8 jest ciągiem liczb rzeczywistych (odpowiednio zespolonych), a powyższy szereg jest zbieżny do formula_9 dla każdego formula_10 z otoczenia formula_11
Funkcje analityczne zmiennej zespolonej.
Pojęcie funkcji analitycznej różni się zasadniczo dla funkcji zespolonej. Wiele twierdzeń odnoszących się dla funkcji analitycznych w sensie zespolonym jest nieprawdziwych dla funkcji analitycznych w sensie rzeczywistym. Na przykład biorąc pod uwagę funkcję formula_3 zdefiniowaną jako
Według twierdzenia Liouville’a każda funkcja analityczna i ograniczona jest równa stałej, co w przypadku formula_3 jest fałszem.
Dlatego najczęściej funkcję analityczną w sensie zespolonym nazywa się holomorficzną, jako że każda funkcja analityczna jest nieskończenie wiele razy różniczkowalna. Ponadto jeśli funkcja jest analityczna w sensie zespolonym na całej płaszczyźnie zespolonej, mówi się wtedy o funkcji całkowitej.
Funkcja analityczna (w sensie zespolonym) na formula_15 jest rozwijalna w szereg Taylora który jest zbieżny na formula_16 Nie jest to jednak prawdą dla funkcji zmiennej rzeczywistej. Dla przykładu funkcja formula_3 jest analityczna na formula_18 lecz nie da się jej rozwinąć w szereg Taylora zbieżny na całym zbiorze formula_19

</doc>
<doc id="1464132" url="https://pl.wikipedia.org/wiki?curid=1464132" title="Ekard">
Ekard



</doc>
<doc id="1464133" url="https://pl.wikipedia.org/wiki?curid=1464133" title="Jakert">
Jakert



</doc>
<doc id="1464134" url="https://pl.wikipedia.org/wiki?curid=1464134" title="Eghard">
Eghard



</doc>
<doc id="1464135" url="https://pl.wikipedia.org/wiki?curid=1464135" title="Ekehard">
Ekehard



</doc>
<doc id="1464136" url="https://pl.wikipedia.org/wiki?curid=1464136" title="Ekehart">
Ekehart



</doc>
<doc id="1464137" url="https://pl.wikipedia.org/wiki?curid=1464137" title="Eckhard">
Eckhard



</doc>
<doc id="1464139" url="https://pl.wikipedia.org/wiki?curid=1464139" title="Wyspa Uznam">
Wyspa Uznam



</doc>
<doc id="1464140" url="https://pl.wikipedia.org/wiki?curid=1464140" title="Ekkehart">
Ekkehart



</doc>
<doc id="1464142" url="https://pl.wikipedia.org/wiki?curid=1464142" title="Hekard">
Hekard



</doc>
<doc id="1464143" url="https://pl.wikipedia.org/wiki?curid=1464143" title="WC na stojaka">
WC na stojaka

WC na stojaka lub WC show, Boso do... (nazwa miejscowości) – od 1995 roku estradowy program autorski Wojciecha Cejrowskiego w stylu "stand-up comedy" (jeden człowiek z mikrofonem). 
Wojciech Cejrowski, jeżdżąc przede wszystkim po miastach w Polsce, a także w Kanadzie, USA, Australii, Francji i Szwajcarii, opowiada o swoich poglądach, a także o swoich podróżach do Ameryki Łacińskiej i spotkaniach z plemionami Amazonii. 
WC na stojaka.
Program Wojciecha Cejrowskiego realizowany głównie w czasach WC Kwadransu (1994-1996) i przez kilka lat później.
Autor odwiedzał ze swoim programem "miejscowości ciemnogrodu" i w nich prezentował swój show.
WC show - Boso do....
Obecny program estradowy. Skupiony jest głównie na podróżach.

</doc>
<doc id="1464146" url="https://pl.wikipedia.org/wiki?curid=1464146" title="İpek Şenoğlu">
İpek Şenoğlu

İpek Şenoğlu (ur. 8 czerwca 1979 w Eskişehir) - tenisistka turecka.
Ma na koncie 2 wygrane turnieje ITF w singlu (Westende, Londyn) i 19 w deblu (Stambuł - trzykrotnie, Ankara, Tortosa, Almeira, Orestiada, Madryt, Cardiff, Pekin, Tongliao, Los Gatos, Hajfa, Antalya - trzykrotnie, Batumi, Periguex, Mont-De-Marsan).
Przełomowym wydarzeniem w karierze Şenoğlu było dostanie się do eliminacji gry podwójnej Wimbledonu 2004. Mimo że nie dostała się do turnieju głównego, została pierwszą osobą z Turcji w historii, która grała w eliminacjach do turnieju wielkoszlemowego.
Podczas US Open 2004 w parze z Laurą Granville osiągnęła trzecią rundę w turnieju gry podwójnej kobiet, co jest jej największym dotychczasowym osiągnięciem w turnieju wielkoszlemowym.
15 maja 2005 zagrała pokazowy mecz z Venus Williams na Moście Bosforskim w Stambule. Był to pierwszy w historii mecz rozegrany pomiędzy dwoma kontynentami. Wydarzenie to zostało zorganizowane w ramach promocji Istanbul Cup 2005 i trwało zaledwie 5 minut na północnej części mostu. Po pokazie obie zawodniczki wrzuciły piłki tenisowe do Bosforu.

</doc>
<doc id="1464149" url="https://pl.wikipedia.org/wiki?curid=1464149" title="Ipek Senoglu">
Ipek Senoglu



</doc>
<doc id="1464154" url="https://pl.wikipedia.org/wiki?curid=1464154" title="Krzysztof Pawelec Katowice">
Krzysztof Pawelec Katowice



</doc>
<doc id="1464162" url="https://pl.wikipedia.org/wiki?curid=1464162" title="Ballada (film)">
Ballada (film)

Ballada - polski film dla dzieci, animowany (wycinankowy) z roku 1974 w reżyserii Lechosława Marszałka i z jego scenariuszem.
Film powstał na podstawie utworu Czesława Janczarskiego "Ballada o burmistrzance". Jest to historia o zakutym w zbroję rycerzu, którego swoją dobrocią ożywiła kasztelanka niezwykłej urody.
Za oprawę plastyczną filmu została nagrodzona Halina Filek na Festiwalu Filmów dla Dzieci w Poznaniu.

</doc>
<doc id="1464166" url="https://pl.wikipedia.org/wiki?curid=1464166" title="Wrodzone zwichnięcie stawu biodrowego">
Wrodzone zwichnięcie stawu biodrowego



</doc>
<doc id="1464167" url="https://pl.wikipedia.org/wiki?curid=1464167" title="We Too Are One">
We Too Are One

We Too Are One – album brytyjskiego duetu Eurythmics, wydany w 1989 roku.
Ogólne informacje.
Był to ósmy album studyjny Eurythmics i ostatni przed rozpadem zespołu w 1990 roku. Zawierał utwory utrzymane w stylu pop-rockowym i stylistycznie nawiązywał nieco do albumów "Be Yourself Tonight" i "Revenge". Płytę promowało pięć singli, z których najpopularniejsze to "Revival", "Angel" i "Don't Ask Me Why". Po wydaniu płyty zespół wyruszył w pożegnalną trasę koncertową, nazwaną Revival Tour. Po tym tournée zespół zawiesił działalność na prawie całą dekadę.
Płyta spotkała się generalnie z dobrym przyjęciem przez publiczność, debiutując w Wielkiej Brytanii na miejscu 1. listy sprzedaży, choć opinie krytyków były w większości nieprzychylne.
14 listopada 2005 wytwórnia Sony BMG wydała ekskluzywne reedycje ośmiu pierwszych albumów studyjnych Eurythmics wzbogacone o dodatkowe utwory, w tym "We Too Are One" z nagraniami ze stron B singli oraz niepublikowanym wcześniej utworem.
Lista utworów.
Dodatkowy materiał (reedycja z 2005 roku)
Twórcy.
Eurythmics
Muzycy towarzyszący

</doc>
<doc id="1464173" url="https://pl.wikipedia.org/wiki?curid=1464173" title="Chozrasczot">
Chozrasczot

Chozrasczot, rozrachunek gospodarczy (, skrót od хозяйственный расчёт, "choziajstwiennyj rasczot") – system stosunków ekonomicznych w warunkach gospodarki planowanej i społecznej własności środków produkcji.
Opracowywanie teorii rozrachunku gospodarczego zapoczątkowane zostało przez Włodzimierza Lenina, który w swej pracy "Projekt tez o roli związków zawodowych w warunkach Nowej Polityki Ekonomicznej" wskazywał, że przejście przedsiębiorstw państwowych do rozrachunku gospodarczego jest nierozerwalnie związane z Nową Polityką Ekonomiczną. Istotę rozrachunku gospodarczego stanowi samofinansowanie przedsiębiorstwa, które pod względem gospodarczym i operatywnym posiada samodzielność w przeciwieństwie do przedsiębiorstw finansowanych z budżetu państwowego. Przedsiębiorstwo oparte na rozrachunku gospodarczym dysponuje niezbędnymi środkami materiałowymi i finansowymi i może przejawiać szeroką inicjatywę w zakresie ich wykorzystywania. Sens rozrachunku gospodarczego polega na tym, aby wydatki każdego przedsiębiorstwa, każdej organizacji gospodarczej były pokrywane z własnych dochodów i aby przedsiębiorstwo miało ponadto zysk. Część zysku zalicza się do funduszu i przeznacza na potrzeby robotników i pracowników umysłowych. Rozrachunek gospodarczy pobudza do walki o rentowność. Konsekwentne realizowanie zasad rozrachunku gospodarczego stanowi drogę do zmniejszenia kosztów produkcji na jednostkę wyrobu i ułatwienia pracy ludziom.
Rozrachunek gospodarczy opiera się na wykorzystaniu . Koszty i wyniki produkcji, dochody i wydatki przedsiębiorstw socjalistycznych są wyrażane i mierzone w wartościowej, pieniężnej formie. Rozrachunek gospodarczy wykorzystując formę pieniężną umożliwia prowadzenie kalkulacji, ewidencji i sprawowanie kontroli nad działalnością przedsiębiorstwa. Ujawnia on dochodowość lub deficytowość każdego poszczególnego przedsiębiorstwa.

</doc>
<doc id="1464174" url="https://pl.wikipedia.org/wiki?curid=1464174" title="Internowanie łańcuchów">
Internowanie łańcuchów

Internowanie łańcuchów lub internalizacja łańcuchów – metoda przechowywania i dostępu do obiektów typu String, w której identyfikatorem konkretnego obiektu znajdującego się w pamięci jest unikatowy łańcuch znaków stanowiący jednocześnie jego wartość. Bezpośrednie odwołania do tak przechowywanego obiektu polegają na podaniu jego nazwy jednoznacznie identyfikującej jego instancję, niezależnie od umiejscowienia w kodzie.
Internalizację łańcuchów można zobrazować stosując porównanie do obiektów tworzonych na podstawie klasy string z języka C++:
using std::string;
int main (int argc, char *argv[])
 string a("tekst");
 string b("tekst");
 const char *ap = a.c_str();
 const char *bp = b.c_str();
 std::cout « "a = " « a « " (" « &amp;ap « ")" « std::endl
 « "b = " « b « " (" « &amp;bp « ")" « std::endl;
 return(0);
Gdyby w powyższym przykładzie użyto łańcuchów internalizowanych zamiast typowych obiektów typu string to wartości stałych wskaźnikowych codice_1 i codice_2 byłyby takie same. Ponieważ w C++ nie istnieje wbudowana internalizacja łańcuchów, więc aby to osiągnąć należy użyć zewnętrznej klasy.
Obsługa.
Większość języków obsługujących internalizację łańcuchów pozwala tworzyć ich nazwy w dynamiczny sposób, na przykład z użyciem innych zmiennych i wyrażeń, tak jak w poniższym kodzie Ruby’ego:
a = "te"
b = "kst"
c = :tekst
puts 'adres symbolu o nazwie w zmiennej c = ' + c.object_id.to_s
puts 'adres symbolu o nazwie w zmiennych a i b = ' + :"#{a+b}".object_id.to_s # dynamicznie utworzona nazwa symbolu
Aby dostęp do internalizowanych obiektów był możliwy kompilator lub interpreter danego języka programowania tworzy wewnętrzną pulę internowania łańcuchów (ang. string intern pool), w której dochodzi do odwzorowania łańcuchów tekstowych będących ich identyfikatorami na wskaźniki do miejsc w pamięci pod którymi się znajdują. Nazwa "internalizacja" lub "internowanie" oznacza, że ten sposób obsługi obiektów polega na nadawaniu stworzonym w trakcie działania programu łańcuchom „wewnętrznego” znaczenia. Dzięki tej operacji stają się one semantycznie istotnym elementem programu, zbliżonym do nazw zmiennych.
Zastosowania.
Łańcuchy internalizowane używana są do obsługi często prezentowanych komunikatów tekstowych (np. stałych informacji diagnostycznych lub ich przedrostków), a także w połączeniu ze strukturami danych, które używają łańcuchów jako indeksów (np. tablice asocjacyjne). To ostatnie zastosowanie daje programiście pewność, że nie dojdzie do przypadkowej zmiany przechowywanego w zmiennej klucza indeksującego.
Dzięki internalizacji można uniknąć zbędnego duplikowania łańcuchów znaków i zaoszczędzić ilość pamięci zajmowanej przez uruchomiony program. Odwoływanie się do łańcuchów wskazywanych za pomocą ich nazw jest też wygodne w użyciu, szczególnie tam, gdzie znaczenie ma dynamiczny ich wybór dokonywany w zależności od warunków umieszczonych w programie – przyspiesza więc proces tworzenia i zwiększa czytelność kodu. Wadą internowania łańcuchów jest nieco dłuższy czas potrzebny na ich utworzenie lub dostęp do nich.
Internalizacja w językach programowania.
Internowanie łańcuchów dostępne jest w niektórych nowych, obiektowych językach programowania, włączając w to Pythona, Javę, Ruby’ego i języki działające w ramach platformy programistycznej Microsoft .NET. W niektórych językach użycie internalizacji wymaga jedynie posłużenia się odpowiednią składnią, a w innych konieczne jest wykorzystanie odwołania specjalnej klasy. Na przykład w Javie pojedyncza kopia każdego łańcucha, nazywana też jego internem, jest obsługiwana za pomocą metody klasy String o nazwie codice_3.
Java.
W Javie internalizacja obsługiwana jest za pomocą metody codice_4 należącej do klasy String:
class Internalizacja {
 public static void main(String[] args) {
 String a = "tekst";
 String b = new StringBuffer("te").append("kst").toString();
 System.out.println("przed intern");
 if (a == b) {
 System.out.println("" + a.hashCode() + " i " + b.hashCode() + " - ten sam obiekt");
 String c = a.intern();
 String d = b.intern();
 System.out.println("po intern");
 if (c == d) {
 System.out.println("" + c.hashCode() + " i " + d.hashCode() + " - ten sam obiekt");
Warto zauważyć, że stałe tekstowe Javy są internalizowane automatycznie:
class Internalizacja {
 public static void main(String[] args) {
 String a = "tekst";
 String b = new StringBuffer("te").append("kst").toString().intern();
 if (a == b) {
 System.out.println("" + a.hashCode() + " i " + b.hashCode() + " - ten sam obiekt");
Ruby.
W języku Ruby internalizacja stosowana jest w odniesieniu podstawowego typu danych zwanego symbolem. Poniższy fragment kodu pokazuje różnicę między zwykłymi łańcuchami tekstowymi a łańcuchami internalizowanymi:
puts "Przypisanie tekstu"
a = "tekst"
b = "tekst"
puts 'adres a = ' + a.object_id.to_s
puts 'adres b = ' + b.object_id.to_s
puts "Przypisanie symbolu"
a = :tekst
b = :tekst
puts 'adres a = ' + a.object_id.to_s
puts 'adres b = ' + b.object_id.to_s
Po jego wykonaniu otrzymamy na przykład:
W przypadku użycia internalizowanych łańcuchów (w języku Ruby nazywanych symbolami) obiekty codice_5 i codice_6 zajmują ten sam obszar w pamięci.
Historia.
Pierwsze konstrukcje oznaczające internalizowane łańcuchy pojawiły się w języku programowania Lisp pod nazwą symboli atomowych lub atomów. Struktura danych używana do utrzymywania takiej puli łańcuchów nosiła nazwę "oblist" (w przypadku listy połączonej) lub "obarray" (w przypadku zaimplementowania jej w formie tablicy).

</doc>
<doc id="1464175" url="https://pl.wikipedia.org/wiki?curid=1464175" title="Internalizacja łańcuchów">
Internalizacja łańcuchów



</doc>
<doc id="1464176" url="https://pl.wikipedia.org/wiki?curid=1464176" title="Alan Stivell">
Alan Stivell

Alan Stivell (ur. 6 stycznia 1944 w Riom) – bretoński muzyk i piosenkarz. Swoją twórczość akompaniuje na harfie celtyckiej. Jest jedną z osób, dzięki której od 1970 roku odrodziło się zainteresowanie Bretanią i muzyką celtycką.
Młodość i początki kariery.
Alan Stivell urodził się w Auvergnat. Jego ojciec Georges Cochevelou był urzędnikiem administracji państwowej Francuskiego Ministerstwa Finansów, który zrealizował swoje marzenia dotyczące odtworzenia celtyckiej lub bretońskiej harfy w małym miasteczku Gourin, w Bretanii. Jego matka Fanny-Julienne Dobroushkess pochodziła z Litwy. W 1953 roku, Alan zaczął grać na instrumentach w wieku dziewięciu lat pod opieką swojego ojca i Denise Megevand, harfisty. Uczył się także mitologii celtyckiej, sztuki, historii jak i języka bretońskiego, tradycyjnych bretońskich tańców, gry na szkockich dudach i bombarde, tradycyjnym bretońskim instrumencie, z grupy aerofonów dwu stroikowych. Alan w wieku jedenastu lat zaczął zarówno grywać koncerty jak i zgłębiać wiedzę na temat tradycyjnej bretońskiej, angielskiej, irlandzkiej, szkockiej, i walijskiej muzyki ludowej, uczył się także gry na perkusji, flecie irlandzkim i flażolecie. Wziął udział, a także wygrał kilka konkursów bretońskiej muzyki tradycyjnej z zespołem Bleimor Pipe. Alan spędził dzieciństwo w Paryżu z kosmopolitycznymi wpływami, zakochał się jednak w bretońskiej muzyce i celtyckiej kulturze i jako nastolatek bardzo często wracał do Bretanii.
Pierwsze nagranie Alana ukazało się w 1960 roku ("Musique gaelique"), był to singiel poprzedzający LP Telenn Geltiek w 1964. Miał on już na swoim koncie solo na harfie oraz chórki na hafie w 1959 z zespołem "Beiz ma bro" ("Brittany my country") oraz "Mouez Breiz" EP ("Voice of Brittany") z piosenkarką Andreą Ar Gouilh. Jego sceniczny pseudonim, "Stivell", po bretońsku znaczy "fontanna/źródło" lub "wiosna". Nazwa odnosi się zarówno do bretońskiego pseudonimu jak i do jego nazwiska "Cochevelou" (pochodzącego od "kozh stivelloù", "stare fontanny/źródła").
Stivell i odrodzenie harfy celtyckiej.
Z nową bardyjską harfą ze strunami z brązu, Stivell rozpoczął eksperymentowanie z nowoczesnymi stylami muzyki znanymi jako Celtic rock. W 1966 roku, Alan Stivell zaczął tworzyć i nagrywać jako piosenkarz. W tym samym roku podpisał kontrakt z wytwórnią Philips (Universal). Był to czas narodzin ruchu New Breton i muzyki celtyckiej. W roku 1968, po dwóch latach koncertowania i regularnego pojawiania się w American Students and Artists Center w Paryżu, Alan dołączył do Moody Blues na scenie podczas występu w London's Queen Elizabeth Hall.
W roku 1970, Stivell wypuścił swój pierwszy hit, singiel "Broceliande" i album "Reflets", oba z wytwórni Philips records. Stivel zaczął być kojarzony z rozkwitem bretońskiej kultury, szczególnie po ukazaniu się w 1971 roku czysto instrumentalnego albumu "Renaissance of the Celtic Harp", który wygrał jedną z najbardziej prestiżowych nagród we Francji, nagrodę Académie Charles Cros.
Krytyk muzyczny Bruce Elder napisał o albumie "Renaissance of the Celtic Harp":Ludzie, którzy usłyszą te nagrania nie są już tacy sami jak wcześniej. "Renaissance of the Celtic Harp" jest jednym z najpiękniejszych i najbardziej zapadających w pamięć albumów nagrań, które zostały kiedykolwiek stworzone. Przedstawia on dźwięki celtyckiej harfy wielu tysiącom słuchaczy na całym świecie. Nazwać tę muzykę wspaniałą i olśniewającą byłoby niedopowiedzeniem nie ma w języku angielskim słów, którymi można by było właściwie opisać ten album. Pierwsze z nagrań, 'Ys', to kawałek inspirowany legendą o stolicy królestwa Kornwalii z piątego wieku, (większość wersji legendy umiejscawia miasto w Douarnenez Bay na wybrzeżu Bretanii), [co jest uważane za fakt] zatopionej w wyniku powodzi jako karę za grzechy. (Debussy
napisał jedną z najlepszych piosenek , "The Engulfed Cathedral," przekształconą przez grupę Renaissance w "The Harbor" opierającą się na tej samej legendzie, "Ashes Are Burning"). Refleksyjne "Marv Pontkellec" jest w każdym calu fascynująco piękne, ale najciekawszym fragmentem tego nagrania jest "Gaeltacht," 19-minutowa muzyczna podróż harfy Stivella wzdłuż Gaelic (gaelickich wybrzeży Irlandii), Szkocji, i Wyspy Man.

</doc>
<doc id="1464180" url="https://pl.wikipedia.org/wiki?curid=1464180" title="Zasięg geograficzny">
Zasięg geograficzny



</doc>
<doc id="1464185" url="https://pl.wikipedia.org/wiki?curid=1464185" title="Sto Dni Reform">
Sto Dni Reform



</doc>
<doc id="1464186" url="https://pl.wikipedia.org/wiki?curid=1464186" title="Kościół św. Mikołaja w Stralsundzie">
Kościół św. Mikołaja w Stralsundzie

Kościół Świętego Mikołaja w Stralsundzie – gotycka świątynia w Stralsundzie, portowym mieście na północy Niemiec (Meklemburgia-Pomorze Przednie). Poświęcona jest św. Mikołajowi z Miry, patronowi żeglarzy i rybaków. Stralsundzka fara jest świadectwem dawnej potęgi mieszczańskiej, kiedy miasto należało do Związku Hanzeatyckiego i było jednym z ważniejszych przykładów architektury ceglanej. Należy do ważniejszych punktów Europejskiego Szlaku Gotyku Ceglanego. Wnętrze zachowało cenny wystrój, w tym fragmenty gotyckich malowideł ściennych, liczne tryptyki z XV wieku, cztery krucyfiksy, pochodzący z 1394 zegar astronomiczny – dzieło Nicolausa Lillienvelda. Sąsiaduje z gotyckim ratuszem i kamieniczkami, całość tworzy południową pierzeję Starego Rynku. Dwie wielokondygnacyjne wieże (południowa wieża wys. 103 m) dominują w panoramie miasta.
Historia.
Budowę obecnej świątyni rozpoczęto w 1270. Równolegle powstawał cały kwartał przy rynku wraz z ratuszem. Kompleks ten ufundowała miejscowa rada miejska. Przy wznoszeniu fary wykorzystano fragmenty wcześniejszego kościoła halowego ukończonego w 1260, jednakże zmieniono koncepcję i wybudowano bazylikowy korpus nawowy połączony z prezbiterium i otaczającym go ambitem. Wzorem dla bazyliki był lubecki kościół Mariacki. Podczas budowy wykorzystano sześćdziesiąt pięć typów cegieł. W 1308 ukończono część wschodnią. Kościół nakryto dachem w 1314. Wielokondygnacyjne wieże zachodnie zdobione blendami z maswerkami powstały do XV w. Pierwotne ostrosłupowe hełmy spłonęły w 1662 r. Odbudowa ograniczyła się do wieży południowej, która w 1667 r. otrzymała obecny barokowy hełm.
Kiedy idee reformacji dotarły także do północnych krajów Rzeszy, w 1524 w kościele tym głosił kazania Christian Ketelhot. Zwolennicy luteranizmu pomimo sprzeciwów Ketelhota dokonali zniszczenia i kradzieży katolickiego dziedzictwa – bogatego wyposażenia. Podobny los dotknął pozostałe świątynie miasta. Dzień później schwytano obrazoburców i lwia część wyposażenia powróciła na dawne miejsce, zaś rada miejska ukarała sprawców. Jednakże kościół przejęła gmina luterańska. Pastorem został teolog Johannes Knipstro, a Johannes Aepinus w 1525 założył przykościelną szkołę. 
Obecnie kościół należy do parafii Stralsund wchodzącej w skład Kościoła Północnych Niemiec (Nordkirche).
Architektura.
Położony przy południowej pierzei Rynku Starego Miasta kościół Św. Mikołaja wraz z ratuszem jest jedną z wizytówek Stralsundu i tworzy zespół architektoniczny, który obrazuje dawną świetność miasta, a także supremację mieszczaństwa w średniowiecznych miastach hanzeatyckich. Bliskie usytuowanie ratusza i fary obok miejskiego rynku jest nawiązaniem do lubeckiego pierwowzoru, zaś architektura kościoła Mariackiego znalazła wierne odbicie w formie stralsundzkiego kościoła. Oba kościoły o mają zbliżony układ przestrzenny; trójnawowa bazylika beztranseptowa z poligonalnie zamkniętym prezbiterium z wieńcem kaplic przy ambicie (który jest węższy od naw bocznych), przestrzenne zintegrowanie korpusu nawowego i prezbiterium, ponadto forma masywu wieżowego z wąską częścią środkową flankowaną masywnymi wieżami z charakterystycznym podziałem na kondygnacje.
Układ przestrzenny.
Świątynia ma formę trójnawowej bazyliki z poligonalnie zamkniętym prezbiterium, którego otacza ambit z wieńcem kaplic. Do naw bocznych przylegają kaplice. Od strony zachodniej wznosi się masyw wieżowy. Korpus nawowy jest jednoprzęsłowy, część chórowa składa się z dwóch przęseł, prezbiterium zamknięte jest pięcioma bokami z ośmioboku (trójboczna absyda). Pięć kaplic wschodnich mają plan nieregularnego heksagonu; ambit i kaplice nakryte są wspólnymi sklepieniami. Część tych kaplic została rozbudowana, od strony wschodniej dobudowano aneksy. Ponadto po stronie południowo-wschodniej znajduje się niewielka Kaplica Chrztu (Taufkapelle) dwuprzęsłowa i zamknięta poligonalnie. 
Architektura wnętrza.
Wnętrze nakryte jest sklepieniem krzyżowo-żebrowym (niektóre kaplice nakryte są sklepieniem gwiaździstym) które wsparte jest na profilowanych służkach wspartych na wspornikach przylegających do kapiteli filarów międzynawowych. Elewacje wewnętrzne nawy głównej i prezbiterium mają układ dwustrefowy, dolną strefę tworzy ciąg arkad międzynawowych, powyżej na wysokości gzymsu znajdują się balkony z drewnianą balustradą oraz strefa okien. Ostrułukowe arkady międzynawowe są wsparet na filarach o planie ośmiobocznym (korpus nawowy) oraz o układzie wiązkowym (prezbiterium). Elementy architektoniczne zdobi rzeźba architektoniczna, częściowo średniowieczna (m.in. główki zdobiące kapitele filarów korpusu nawowego, konsole figuralne w Kaplicy Chrztu) i nowożytna (m.in. XVII-wieczne zworniki sklepień nawy głównej i prezbiterium). 
Elewacje zewnętrzne.
Na zewnątrz ściany naw i kaplic są częściowo oszkarpowane, ściany nawy głównej, prezbiterium są podparte nisko zawieszonymi łękami oporowymi. Wysokość okien prezbiterium w stosunku do okien nawy głównej jest minimalnie większa, co za tym fryz i gzyms wieńczący mury mają niewielkie różnice w wysokości. Obie te części nakryte są wspólnym dachem, który zdobi barokowa wieżyczka na sygnaturkę. Potężny masyw wieżowy którego elewację zachodnią przysłania ratusz ma na osi nawowej smukłe ostrołukowe okno, poniżej którego znajduje się portal wejściowy. Zbudowane na planie kwadratu wieże mają w czterech najwyższych kondygnacjach bogatą dekorację architektoniczną, złożoną z potrójnych okien i blend z dekoracją maswerkową. Dawne ostrosłupowe hełmy wieżowe (znane m.in. z przedstawienia na jednym ze zworników nawy głównej) runęły podczas wichury, w XVII w. południową wieżę nakryto barokowym hełmem, północna wieża nakryta jest prowizorycznie płaskim czterospadowym dachem. 
Portale wejściowe.
Do wnętrza pięć wejść dwa od północy, dwa od południa, jedno od zachodu. Trzy z nich (zachodni, oraz portale nawy północnej i południowej) zdobią gotyckie portale. Portal wejścia zachodniego, przeznaczonego niegdyś dla władz miasta (fasadę kościoła od zachodu poprzedza ratusz, którego zachodnie skrzydło ma przejście do jego dziedzińca) jest gotycki, wielouskokowy zamknięty ostrołukowo. Wsparte na ceglano-kamiennym cokole, ceglano-glazurowane ościeża łączą się bezpośrednio z archiwoltami. Tympanon i odrzwia są barokowe, ozdobione obfitą dekoracją ornamentalną i rzeźbami. Na kartuszu inskrypcja "Gebet zu Seinem Thoren ein mit Dancken zu Seinen Vorhofen mit Loben." ("Wstępujcie w Jego bramy wśród dziękczynienia, wśród hymnów w Jego przedsionki; chwalcie Go i błogosławcie Jego imię." Ps 100, 4). Południowe wejście od Starego Rynku służące mieszczanom zdobi ostrołukowy portal z zachowaną częściowo dekoracją rzeźbiarską umieszczoną na fryzie i kapitelach filarów ościeży, przedstawiającą m.in. walkę lwa z bazyliszkiem, pelikana karmiącego pisklęta własną krwią, orła i koronowaną postać. Odrzwia i tympanon barokowe, na tympanonie kartusz z inskrypcją "Der Herr ist in seine heiligen Kirche. Es Sei vor ihm stille alle Welt!" ("Lecz Pan mieszka w świętym domu swoim, niechaj zamilknie przed Nim cała ziemia!" Hab 2,20).

</doc>
<doc id="1464191" url="https://pl.wikipedia.org/wiki?curid=1464191" title="DSS">
DSS



</doc>
<doc id="1464198" url="https://pl.wikipedia.org/wiki?curid=1464198" title="Teatr na drodze">
Teatr na drodze

Teatr na drodze – album polskiego zespołu 2 plus 1, wydany w 1978 roku nakładem wytwórni Polskie Nagrania „Muza”.
Ogólne informacje.
Był to czwarty studyjny album 2 plus 1. Po mniej komercyjnej płycie "Aktor" był on powrotem do łatwiejszej w odbiorze muzyki pop-folk. Kompozytorem i aranżerem większości piosenek był Janusz Kruk, natomiast teksty napisali: Marek Dutkiewicz, Andrzej Mogielnicki, Ernest Bryll i Wojciech Młynarski. Na płycie pojawia się gościnnie Czesław Niemen, śpiewając w duecie z Elżbietą Dmoch „Balladę łomżyńską”, swoją kompozycję.
Płyta okazała się sukcesem, podobnie jak poprzednie wydawnictwa zespołu. Zawierała największy w karierze hit 2 plus 1 – „Windą do nieba”. Zespół promował album występując latem 1978 na festiwalu w Sopocie, gdzie zdobył I miejsce za wykonanie tego utworu. Nakręcono także promocyjny film muzyczny pod tym samym tytułem. Inne piosenki z płyty, które stały się przebojami, to „Ding-dong”, „Romanse za grosz” i „California mon amour”, również nagrana w języku hiszpańskim w 1979 roku.
W 2001 roku wydano reedycję albumu na płycie kompaktowej. Od wielu lat krążek ten nie jest wznawiany, dlatego stał się wśród fanów okazem unikatowym.
Lista utworów.
Strona A:
Strona B:
Twórcy.
2 plus 1:
Muzycy towarzyszący:

</doc>
<doc id="1464199" url="https://pl.wikipedia.org/wiki?curid=1464199" title="Szamkir">
Szamkir



</doc>
<doc id="1464200" url="https://pl.wikipedia.org/wiki?curid=1464200" title="Rejon Szamkir">
Rejon Szamkir



</doc>
<doc id="1464201" url="https://pl.wikipedia.org/wiki?curid=1464201" title="Mike Mollo">
Mike Mollo

Mike Mollo (ur. 11 lutego 1980 w Oak Lawn) – amerykański bokser.
Życiorys.
25 czerwca 2000 zadebiutował na zawodowym ringu, pokonując Terrence'a Coffina przez KO w 1. rundzie.
6 maja 2006, po piętnastu wygranych pojedynkach z rzędu, poniósł swoją pierwszą porażkę z DaVaryllem Williamsonem. Mollo przegrał przez TKO w 4. rundzie.
7 października 2006 w pojedynku o wakujący tytuł mistrza Ameryki Łacińskiej – WBA Fedelatin pokonał Kevina McBride'a w 2. rundzie przez TKO.
13 października 2007 wygrał w 2. rundzie przez TKO z Arturem Binkowskim.
19 stycznia 2008 przegrał na punkty po 12-rundowym pojedynku jednogłośną decyzją sędziów z Andrzejem Gołotą, tracąc tytuł mistrza Ameryki Łacińskiej – WBA Fedelatin na rzecz Polaka. Była to druga porażka Mollo na zawodowym ringu.
7 listopada 2008 przegrał drugą walkę z rzędu, przez jednogłośną decyzję sędziów z Jameelem McCline'em. Pojedynek był eliminatorem WBC.
26 marca 2010 Mollo powrócił na ring po blisko półtorarocznej przerwie. Po ośmiu rundach pokonał jednogłośnie na punkty Billy'ego Zumbruna.
6 sierpnia 2010 Mike Mollo zmierzył się z byłym rywalem Tomasza Adamka, Garym Gomezem. Mimo iż faworytem był dawny przeciwnik Gołoty, walka po 8 rundach zakończyła się remisem.
23 czerwca 2012 Mollo miał stoczyć pojedynek z Chrisem Arreolą. Tydzień przed planowaną konfrontacją Arreola wycofał się z walki.
1 lutego 2013 Mike Mollo przegrał w 6. rundzie przez nokaut z Arturem Szpilką.
16 sierpnia 2013 Mollo stoczył rewanżowy pojedynek z Arturem Szpilką. W 3. rundzie po ciosie kontrującym Polak był liczony. W 5. rundzie po lewym sierpowym Szpilki, Mike Mollo zaliczył nokdaun, po którym sędzia przerwał walkę, orzekając zwycięstwo przez techniczny nokaut Artura Szpilki.
20 lutego 2016 Mike Mollo powrócił do boksu. W Legionowie zmierzył się z polskim bokserem wagi ciężkiej - Krzysztofem Zimnochem. Amerykanin pokonał Polaka w 1. rundzie przez nokaut, stając się międzynarodowym mistrzem Polski wagi ciężkiej w boksie zawodowym. W rewanżowym pojedynku z Zimnochem, który odbył się 25 lutego 2017 roku, przegrał przez RTD w 6 rundzie. Była to jego ostatnia zawodowa walka.

</doc>
<doc id="1464203" url="https://pl.wikipedia.org/wiki?curid=1464203" title="Agdżabedi">
Agdżabedi



</doc>
<doc id="1464204" url="https://pl.wikipedia.org/wiki?curid=1464204" title="Rejon Agdżabedi">
Rejon Agdżabedi



</doc>
<doc id="1464205" url="https://pl.wikipedia.org/wiki?curid=1464205" title="Rejon Tartar">
Rejon Tartar



</doc>
<doc id="1464207" url="https://pl.wikipedia.org/wiki?curid=1464207" title="Herb Oławy">
Herb Oławy

Herb Oławy – jeden z symboli miasta Oława w postaci herbu. Herb znajduje się także na fladze miasta
Wygląd i symbolika.
Herb przedstawia na czerwonej tarczy herbowej srebrnego koguta, kroczącego w lewą stronę. Kogut posiada złoty grzebień.
Historia.
Istnieją w tradycji dwie hipotezy tłumaczące genezę tego herbu:
Zarówno pierwsza jak i druga z tych hipotez nie wyjaśnia jednak widocznej różnicy w wyglądzie wspomnianych herbów w stosunku do herbu Oławy.
Różnica polega na tynkturze godła i tarczy herbowej, co dla heraldyki stanowi podstawowe źródło identyfikacji herbu.
Herb Oławy jest identyczny pod względem merytorycznym z polskim herbem szlacheckim noszącym nazwę – Kur biały.
Co daje podstawę do wiązania genezy herbu Oławy z osobą Jana z Kurowa – rycerza Konrada I głogowskiego, będącego w 1266 właścicielem wsi Kurów Wielki w powiecie polkowickim, lub z postacią Szybana von Der – sędziego na dworze Henryka III Głogowskiego, mylnie utożsamianego z Szybanem Taderem – kasztelanem zamku Świny, wymienionym przez Piekosińskiego w książce "Heraldyka polska wieków średnich" (Kraków 1899), gdzie przywołany jest dokument opatrzony pieczęcią z wizerunkiem herbu z kogutem z 1300.
Kontrowersje.
Na temat herbu Oławy wypowiadali się również współcześni heraldycy, odnosząc się do błędnego ustawienia godła w tarczy herbowej, we współczesnym wizerunku symbolu miasta. Według Adama Heymowskiego, kogut będący godłem w herbie Oławy powinien być, zgodnie z zasadami heraldyki, obrócony w prawą stronę.

</doc>
<doc id="1464208" url="https://pl.wikipedia.org/wiki?curid=1464208" title="James Scott (aktor)">
James Scott (aktor)

James Scott (ur. 14 stycznia 1979, w Newcastle) – brytyjski aktor telewizyjny.
Życiorys.
Wczesne lata.
Ma szkockie pochodzenie ze strony matki. Jest najstarszym z czworga dzieci, ma dwóch młodszych braci – Charlesa i Fredericka oraz młodszą siostrę Georginę. Początkowo wychował się w Newcastle, potem przeniósł się do szkoły dla chłopców w Lancaster.
Kariera.
Rozpoczął swoją karierę pracując w przemyśle muzycznym, a później występował w teatrze "Gilded Balloon Theatre", m.in. na Edinburgh Festival Fringe's, Karen Koren w 1986 w Edinburgh's Cowgate i pracował z takimi artystami jak Stephen Fry, Ben Elton i Eddie Izzard. Niedługo potem przeniósł się do Londynu, gdzie studiował w London Academy of Music and Dramatic Art (Lamda). Uczył się aktorstwa w studio Ivany Chubbuck w Hollywood.
Pojawił się w jednym z odcinków serialu BBC "EastEnders" (1999). Podpisał kontrakt ze Storm Model Management w Londynie i dorabiał jako model dla firm odzieżowych, reklamował wodę kolońską Dasani, brał udział w sesjach z Kate Moss i Elle Macpherson.
Podczas pobytu w Los Angeles został zaangażowany do roli Ethana Cambiasa w operze mydlanej ABC "Wszystkie moje dzieci" ("All My Children", 2004-2006).
W operze mydlanej NBC "Dni naszego życia" ("Days of Our Lives", 2006-2008) wystąpił jako adwokat i były kierowca rajdowy Elvis Aron Banki czyli E.J. Wells DiMera. Był bliski śmierci, gdy po powrocie z Afryki wykryto u niego malarię, jednak zwyciężył w walce z tą chorobą zakaźną.
W 2007 roku wziął udział w programie ABC "Taniec z gwiazdami".
27 września 2015 roku ponownie wcielił się w rolę EJ DiMery w ramach programu "Last Week Tonight with John Oliver" i razem z Alison Sweeney (jako Sami Brady) odegrali krótką scenę na cześć Noujainy Mustaffy i pozostałych syryjskich uchodźców.
Życie prywatne.
Paradoksalnie James Scott nie posiada telewizora i komputera, a jedynie książki.

</doc>
<doc id="1464213" url="https://pl.wikipedia.org/wiki?curid=1464213" title="Anastazja Patrycjuszka">
Anastazja Patrycjuszka

Święta Anastazja Patrycjuszka – święta katolicka żyjąca w Bizancjum.
Była damą dworu Teodory w Konstantynopolu. Zgodnie z legendą, aby uniknąć niepotrzebnego zainteresowania swoją osobą cesarza Justyniana, uciekła do klasztoru w Aleksandrii. Po śmierci cesarzowej Justynian zaczął poszukiwać Anastazji. Anastazja w celu ukrycia przebrała się za mężczyznę i w tym przebraniu przeżyła 28 lat jako pustelnik na pustyni. Wedle tradycji zmarła w 576 roku. Wspomnienie jest obchodzone 10 marca.

</doc>
<doc id="1464216" url="https://pl.wikipedia.org/wiki?curid=1464216" title="Władysław Dunarowski">
Władysław Dunarowski

Władysław Dunarowski właśc. Władysław Dudek (ur. 14 stycznia 1903 w Jaworznej, zm. 28 grudnia 1987 w Bydgoszczy) – polski pisarz, prozaik, dramaturg, publicysta i nauczyciel.
Życiorys.
Urodził się 14 stycznia 1903 w Jaworznej k. Limanowej. Był synem Wojciecha i Małgorzaty z domu Rosko. Uczył się w gimnazjach w Nowym Sączu i Nowym Targu. Po ukończeniu Państwowego Kursu Seminarialnego został nauczycielem pomocniczym w Bydgoszczy. Od listopada 1921 do września 1923 r. uczył w 7-klasowej szkole im. Komeniusza w tym mieście. Następnie został przeniesiony do Solca Kujawskiego, gdzie uczył w 7-klasowej szkole powszechnej do 1934 r. W 1925 r. złożył egzamin nauczycielski, w pięciu latach zdał praktyczny egzamin na nauczyciela publicznych szkół powszechnych. W 1934 został przeniesiony do Polskiej Szkoły Powszechnej im. Stanisława Staszica w Bydgoszczy. Był członkiem Związku Nauczycielstwa Polskiego.
Okupację niemiecką przetrwał na Podhalu, gdzie zajmował się między innymi tajnym nauczaniem. Po wojnie powrócił do Bydgoszczy i podjął pracę w szkole podstawowej, w której uczył przed wojną. W latach 1948–1950 był zatrudniony w redakcji literackiej Rozgłośni Polskiego Radia w Bydgoszczy. W latach 1955–1970 pracował w redakcji czasopisma „Pomorze”, a w okresie 1959–1967 był redaktorem naczelnym tego czasopisma.
Udzielał się również w pracy literackiej. Jego twórczość zarówno przed II wojną światową, jak i w Polsce Ludowej była związana tematycznie z polską wsią. Debiutował jako prozaik pod pseudonimem Władysław Wosnak nowelą pt. "Złodziej kwiatów", która ukazała się w miesięczniku Gebethnera i Wolfa „Naokoło Świata” w 1927 r. Za ten utwór otrzymał nagrodę wydawnictwa „Rój”. W 1935 r. Polska Akademia Literatury przyznała mu jako młodemu twórcy, Srebrny Wawrzyn Akademicki. W 1939 r. „Rój” opublikował pierwszą jego książkę pt. "Ludzie spod miedzy", która uzyskała znakomite recenzje. Kolejne jej wydania ukazały się w 1947 i 1987 r. Wydawał między innymi powieści, zbiory opowiadań, retrospekcje. Jego utwory prozatorskie znalazły się m.in. w Almanachu Literackim Związku Zawodowego Literatów Polskich (1948) i antologii pt. "Im Westen fliesst die Oder moderne Prosa über die polnischen Westgebiete" (Berlin 1971). Utwory narracyjne i eseje krytycznoliterackie ogłaszał na łamach licznych pism: "Arkony", "Faktów", "Kameny", "Kultury" (Poznań), "Pomorza", "Sygnałów", "Tygodnika Kulturalnego", "Wiatraków", "Wsi", "Życia Literackiego" i innych.
Udzielał się w Związku Literatów Polskich, a w 1965 r. został prezesem bydgoskiego oddziału ZLP. Aktywnie uczestniczył w akcjach społeczno-oświatowych, wieczorach autorskich i odczytach. Był współorganizatorem „"Śród Literackich"” w Bydgoszczy, Toruniu i Grudziądzu.
Zmarł 28 grudnia 1987 r. w Bydgoszczy. Został pochowany na cmentarzu Nowofarnym.
Upamiętnienie.
Władysław Dunarowski jest patronem skweru na osiedlu Błonie w Bydgoszczy.

</doc>
<doc id="1464219" url="https://pl.wikipedia.org/wiki?curid=1464219" title="L'Union (Górna Garonna)">
L'Union (Górna Garonna)



</doc>
<doc id="1464225" url="https://pl.wikipedia.org/wiki?curid=1464225" title="Jean Fautrier">
Jean Fautrier

Jean Fautrier (ur. 16 maja 1898 w Paryżu, zm. 21 lipca 1964 w Châtenay-Malabry) – francuski malarz i rzeźbiarz.
Życiorys.
Studiował w Londynie, w Royal Academy, a w 1914 zamieszkał we Francji. Walczył podczas I wojny światowej, a po jej zakończeniu zajął się malarstwem. Początkowo jego twórczość znajdowała się pod wpływem realizmu, w 1943 zaczął malować obrazy abstrakcyjne o charakterze aluzyjnym. Tworzył cykle tematyczne inspirowane naturą.

</doc>
<doc id="1464226" url="https://pl.wikipedia.org/wiki?curid=1464226" title="À rebours">
À rebours



</doc>
<doc id="1464227" url="https://pl.wikipedia.org/wiki?curid=1464227" title="Jorgos Karangutis">
Jorgos Karangutis

 Jorgos Karangutis (ur. 15 lutego 1976 w Atenach) – grecki Koszykarz. Karierę rozpoczynał w drużynie Panionios BC w wieku 16 lat. Był finalistą Pucharu Grecji w koszykówce w 1995 roku.

</doc>
<doc id="1464228" url="https://pl.wikipedia.org/wiki?curid=1464228" title="A rebours">
A rebours



</doc>
<doc id="1464229" url="https://pl.wikipedia.org/wiki?curid=1464229" title="Chińskie migracje ludności">
Chińskie migracje ludności



</doc>
<doc id="1464234" url="https://pl.wikipedia.org/wiki?curid=1464234" title="À la recherche du temps perdu">
À la recherche du temps perdu



</doc>
<doc id="1464235" url="https://pl.wikipedia.org/wiki?curid=1464235" title="A la recherche du temps perdu">
A la recherche du temps perdu



</doc>
<doc id="1464236" url="https://pl.wikipedia.org/wiki?curid=1464236" title="Fizuli">
Fizuli



</doc>
<doc id="1464237" url="https://pl.wikipedia.org/wiki?curid=1464237" title="Rejon Fizuli">
Rejon Fizuli



</doc>
<doc id="1464238" url="https://pl.wikipedia.org/wiki?curid=1464238" title="Ardo (przedsiębiorstwo)">
Ardo (przedsiębiorstwo)

Ardo (zapis stylizowany: ARDO) – włoski producent sprzętu AGD. Spółka powstała w 1968 roku. Nazwa przedsiębiorstwa pochodzi od skrótu "Arredamento Domestico" (z wł. Wyposażenie Domu), którego autorem jest Antonio Merloni. Obecnie firma produkuje pralki, lodówki, zamrażarki, kuchenki mikrofalowe, kuchnie do zabudowy, piekarniki, płyty grzewcze, okapy i zmywarki.
Historia.
Tradycje firmy sięgają początku XX wieku. W latach 30. przedsiębiorstwo, kierowane przez Aristide’a Merloniego rozpoczęło produkcję wag mechanicznych, w 1954 urządzeń gazowych (pod marką CO.ME.SA), a w 1966 urządzeń AGD. W 1968 Antonio Merloni założył firmę AR.DO, produkującą pralki. W 1982 doszło do połączenia AR.DO. z firmą ICEM, w wyniku czego powstała grupa A. Merloni, specjalizująca się w wytwarzaniu sprzętu elektrycznego AGD. W tym czasie rozpoczęto produkcję chłodziarkozamrażarek oraz zamrażarek. W 1984 zainicjowano produkcję zmywarek oraz suszarek bębnowych.
W 2008 r. przedsiębiorstwo wystąpiło do sądu o ochronę przed wierzycielami, co spowodowane zostało drastycznym spadkiem sprzedaży i wynikającą stąd koniecznością restrukturyzacji przedsiębiorstwa.

</doc>
<doc id="1464239" url="https://pl.wikipedia.org/wiki?curid=1464239" title="Agdasz">
Agdasz



</doc>
<doc id="1464241" url="https://pl.wikipedia.org/wiki?curid=1464241" title="Rejon Agdasz">
Rejon Agdasz



</doc>
<doc id="1464242" url="https://pl.wikipedia.org/wiki?curid=1464242" title="Siazan">
Siazan



</doc>
<doc id="1464243" url="https://pl.wikipedia.org/wiki?curid=1464243" title="Rejon Siazan">
Rejon Siazan



</doc>
<doc id="1464245" url="https://pl.wikipedia.org/wiki?curid=1464245" title="Norowyn Altanchujag">
Norowyn Altanchujag

Norowyn Altanchujag (mong. Норовын Алтанхуяг; ur. 1958 w Ulaangom) – mongolski polityk, pierwszy wicepremier Mongolii w latach 2008–2012, przewodniczący Partii Demokratycznej od 2 września 2008. P.o. premiera Mongolii od 28 października do 29 października 2009. Premier Mongolii od 10 sierpnia 2012 do 5 listopada 2014.
Życiorys.
Norowyn Altanchujag urodził się w 1958 w Ulaangom. W latach 1976–1981 studiował biofizykę na Narodowym Uniwersytecie Mongolii. Od 1992 do 1993 studiował administrację w Instytucie Rozwoju Administracji. Dodatkowo ukończył studia podyplomowe na Państwowym Uniwersytecie Moskiewskim oraz Uniwersytecie Humboldta.
Po zakończeniu nauki, w latach 1981–1990 pracował jako wykładowca na Państwowym Uniwersytecie Mongolii. W latach 1990–1992, 1994-1996 oraz 1999-2000 był sekretarzem generalnym Socjaldemokratycznej Partii Mongolii.
Od 1996 do 2000 zasiadał w parlamencie, w 1999 był przewodniczącym parlamentarnej Komisji Bezpieczeństwa i Polityki Zagranicznej. W latach 1998–1999 zajmował stanowisko ministra rolnictwa i przemysłu.
Od 2001 do 2003 był sekretarzem generalnym Partii Demokratycznej, sukcesorki Socjaldemokratycznej Partii Mongolii. W latach 2004–2006 pełnił funkcję ministra finansów w rządzie premiera Cachiagijna Elbegdordża.
W wyniku wyborów parlamentarnych z 29 czerwca 2008 powtórnie dostał się do parlamentu. Po rezygnacji z funkcji lidera Partii Demokratycznej przez Elbegdordża pod koniec sierpnia 2008 z powodu słabego wyniku wyborczego partii (26 mandatów), Altanchujag 2 września 2008 został wybrany jego następcą. Pod jego przywództwem Partia Demokratyczna postanowiła zawiązać "wielką koalicję" z Mongolską Partią Ludowo-Rewolucyjną (od 2010 występującą pod nazwą Mongolska Partia Ludowa). 19 września 2008 Norowyn Altanchujag objął stanowisko pierwszego wicepremiera w gabinecie premiera Sandżaagijna Bajara.
28 października 2009, po przyjęciu dymisji premiera Bajara z powodów zdrowotnych, parlament mianował Altanchujaga pełniącym obowiązki premiera do czasu powołania nowego szefa rządu. Tego samego dnia Mongolska Partia Ludowo-Rewolucyjna na stanowisko premiera mianowała ministra spraw zagranicznych Süchbaataryna Batbolda. 29 października 2009 parlament zatwierdził Batbolda na stanowisku szefa rządu.
W styczniu 2012 „wielka koalicja” dwóch partii została zerwana, w konsekwencji czego Altanchujag 27 stycznia 2012 opuścił stanowisko wicepremiera. W wyborach parlamentarnych 28 czerwca 2012 Partia Demokratyczna pod jego przywództwem odniosła zwycięstwo, zdobywając 31 spośród 76 mandatów. Ponieważ nie zdobyła bezwzględnej większości miejsc w parlamencie zawiązała koalicję z trzema mniejszymi partiami: skupionymi we wspólnej w koalicji Mongolską Partią Ludowo-Rewolucyjną (założoną w 2011) i Mongolską Narodową Partią Demokratyczną oraz Partią Zielonych. 10 sierpnia 2012 Norowyn Altanchujag został zaprzysiężony przez parlament na stanowisku nowego szefa rządu.

</doc>
<doc id="1464246" url="https://pl.wikipedia.org/wiki?curid=1464246" title="Edward Dusza">
Edward Dusza

Edward Dusza pseud. A.R. Poray, Marian Izdebnik (ur. 7 września 1947 w Krakowie) – polski poeta emigracyjny, prozaik, krytyk literacki, dziennikarz, wydawca. Emigrant polityczny (w USA od 1969 roku), nazywany ostatnim bardem polskiej emigracji niepodległościowej i żołnierskiej.
Życiorys.
Debiut poetycki na łamach Tygodnika Powszechnego w roku 1970 (wiersze "Madonna" i "Na śmierć ojca").
Jednocześnie debiutował w londyńskich Wiadomościach. Poza debiutem w Polsce nie publikował wcale. Na emigracji wydał m.in. tomy poezji: "Szlakiem Madonny" (1969), "Przez ciemność do światła" (1978, 1983), "Kolor klonowego liścia" (1981), "Wiatr mojej burzy" (1982, 1984), "Madonna z kołowrotkiem i inne wiersze" (1987), "Popioły" (2005); szkice literackie: "Pieśniarz z pożogi" (1984) [o K.K. Baczyńskim], "O ludziach i książkach" (1985) [eseje o twórcach emigracyjnych].
Jego wiersze i eseje tłumaczone były na język angielski, japoński, francuski i ukraiński. Wieloletni senior-editor i redaktor "Gwiazdy Polarnej", najstarszego pisma polskiej emigracji w USA. Wydawca czołowych pisarzy emigracyjnych m.in. wydał dwie książki Józefa Mackiewicza ("W cieniu krzyża", "Miejmy nadzieję") oraz ponad sto innych publikacji różnych autorów w kilku językach (polski, angielski, niemiecki). Założyciel kilku wydawnictw – "A.R. Poray Book Publishing" (New York-Chicago), "Edward Dusza Publishing" (Stevens Point), Wydawnictwa PUNKT/"Point Publications" (Stevens Point, Wisconsin), "Libra Publishing" (Stevens Point-Chicago). Był także współpracownikiem patriotycznego pisma Czesława Maliszewskiego, o znamiennym tytule: „Listy do Polaków”, znienawidzonego przez reżim warszawski, które to pismo Edward Dusza wspierał finansowo.
Jest członkiem International PEN-Club i Związku Pisarzy Polskich na Obczyźnie. Laureat licznych nagród literackich. Uhonorowany dwukrotnie Krzyżami Zasługi, Srebrnym (1981) i Złotym (1990), przez Prezydentów Rzeczypospolitej Polskiej na Uchodźstwie (Londyn) za działalność kulturalno-literacką, dziennikarską i niepodległościową.
Jeden z naocznych świadków życia polskiej emigracji patriotycznej i żołnierskiej, które dokumentuje w swoich książkach. Obecny u narodzin wielu inicjatyw emigracji niepodległościowej, m.in. Ruchu Społeczno-Politycznego POMOST oraz Towarzystwa Krzewienia Nadziei. Związany z Instytutem Józefa Piłsudskiego oraz Polskim Instytutem Naukowym w Nowym Jorku, a od roku 1969 z Polonijnymi Zakładami Naukowymi w Orchard Lake.
W latach 80. ub. wieku zorganizował pomoc finansową pozostającemu w Monachium Józefowi Mackiewiczowi, a po śmierci Mackiewicza, w 1985 roku, włączył się do walki o odzyskanie jego praw autorskich z rąk Niny Karsov-Szechter.
Mieszka na stałe w Stevens Point, Wisconsin, USA.
Twórczość.
Wiersze
Proza
Szkice i studia literackie
Udział w ważniejszych antologiach, czasopismach i zbiorach
Ważniejsze prace redakcyjne
Prace redakcyjne – 'Kalendarze Polonijne' 

</doc>
<doc id="1464248" url="https://pl.wikipedia.org/wiki?curid=1464248" title="Lechosław Marszałek">
Lechosław Marszałek

Lechosław Zygmunt Marszałek (ur. 9 marca 1922 w Suwałkach, zm. 26 marca 1991) – polski reżyser i scenarzysta filmów animowanych. Twórca psa Reksia – bohatera serialu animowanego dla dzieci. Członek PZPR od 1963 roku.
Nagrody.
Został odznaczony Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem Komisji Edukacji Narodowej, Medalem 40-lecia Polski Ludowej i odznaką Zasłużony Działacz Kultury.

</doc>
<doc id="1464254" url="https://pl.wikipedia.org/wiki?curid=1464254" title="Bogumiła Dziekan">
Bogumiła Dziekan

Bogumiła Dziekan (ur. 10 kwietnia 1933 w Chełmnie, zm. 25 października 2014 w Warszawie) – polska pisarka.
Ukończyła szkołę średnią. W latach 1955-1968 była inspektorką Domu Kultury (Bydgoszcz). Debiutowała na łamach miesięcznika "Pomorze" jako prozaik. Od 1968 r. mieszkała w Warszawie.

</doc>
<doc id="1464255" url="https://pl.wikipedia.org/wiki?curid=1464255" title="Historie, których nie było">
Historie, których nie było

Historie, których nie było – piąty studyjny album pop rockowej grupy Łzy, wydany w roku 2005. Na płycie pojawia się kilka nowości, m.in. brzmienia reggae oraz instrumenty dęte. Płyta jednak nie cieszyła się zbyt dużym zainteresowaniem fanów.

</doc>
<doc id="1464258" url="https://pl.wikipedia.org/wiki?curid=1464258" title="Lehman Brothers">
Lehman Brothers

Lehman Brothers Holdings Inc. – amerykański bank inwestycyjny, oferujący głównie usługi finansowe dla klientów instytucjonalnych, jeden z największych w kraju. Został założony w 1850 roku przez żydowskich imigrantów z Niemiec, braci Henry’ego, Emanuela i Mayera Lehmanów. W 1969 roku połączył się z American Express, ale w 1994 roku nastąpił podział banku. Był 4. co do wielkości bankiem inwestycyjnym w Stanach Zjednoczonych, za Goldman Sachs, Morgan Stanley i Merrill Lynch.
Bank ogłosił upadłość dnia 15 września 2008 roku, co spowodowało panikę na giełdach papierów wartościowych i wzrost przekonania o kryzysie kredytów hipotecznych wysokiego ryzyka.
Barclays przejął bankowość inwestycyjną Lehman Brothers w Stanach Zjednoczonych, część europejska i azjatycka została przejęta przez japoński koncern Nomura.
Ogłoszenie upadłości przez Lehman Brothers było jedną z przyczyn zapoczątkowanego w 2008 roku tzw. kryzysu finansowego, który rozprzestrzenił się na cały świat.
Historia.
Początki firmy.
Założyciel firmy Henry Lehman urodził się w Niemczech w 1821 roku. Wyemigrował do USA, osiadł w mieście Montgomery w stanie Alabama, gdzie w 1845 roku otworzył sklep. Wkrótce po rozpoczęciu działalności zaprosił do Alabamy swoich braci: Emanuela i Mayera. Henry zmarł w 1854, jego brat Emanuel otworzył w Nowym Jorku przedstawicielstwo handlowe zajmujące się handlem bawełną. Przez kolejnych kilkanaście lat firma zajmowała się głównie handlem towarami.
W 1887 roku firma dołączyła do Nowojorskiej Giełdy Papierów Wartościowych jako członek. Firma zajmowała się wówczas handlem towarami, zwłaszcza bawełną, ale także inwestycjami w nieruchomości, otwarła również pierwsze placówki bankowe. Z czasem handel towarami stawał się mniej istotny, a ważniejszą rolę zaczęła odgrywać działalność finansowa. Firma była kontrolowana przez rodzinę Lehmanów, nikt spoza rodziny nie został dopuszczony do zarządu do 1924 roku.
Od przełomu XIX i XX wieku firma zajmowała się również działalnością, którą dziś nazwano by venture capital, czyli inwestowaniem w innowacyjne firmy na wczesnych etapach rozwoju. Pionierem na tym polu był Philip Lehman, który w 1897 roku zainwestował w firmę Electric Vehicle Company, która miała zamiar budować elektryczne samochody. Lehman Brothers inwestował również w przedsiębiorstwa produkujące opony samochodowe. Firma organizowała również emisję akcji i wprowadzała na giełdę takie spółki jak Underwood Typewriter Company (producent maszyn do pisania) Studebaker (producent samochodów).
1920 do 1969.
Od lat 20. czołową postacią w firmie był Robert “Bobbie” Lehman, syn Philipa. Tuż przed Wielkim Kryzysem zdecydował o utworzeniu spółki akcyjnej Lehman Corporation, debiut na giełdzie miał miejsce we wrześniu 1929 roku, spółka wyemitowała 1 mln akcji, 100 tys. z nich zostało objętych przez firmę matkę Lehman Brothers. Lehman Brothers i Lehman Corporation były dwoma odrębnymi firmami. W okresie wielkiego kryzysu Lehman Brothers skupował akcje Lehman Corp po niskich cenach, w 1934 posiadał 1/3 udziałów.
W okresie po II wojnie światowej wśród najgłośniejszych inwestycji Lehman Brothers był zakup udziałów w The Hertz Corporation, która w 1953 roku była wyceniana na 7 mln dolarów a w 1965 roku na 100 mln.
1969 do 2008.
W 1969 roku ostatni przedstawiciel rodziny Lehmanów Robert "Bobbie" zmarł. Firma przeżywała trudniejszy okres, prezesem został Frederick L. Ehrman, po nim władzę przejął George Ball. Kolejnymi prezesami byli Peter G. “Pete” Peterson i Lewis Glucksman.
Lehman Brothers zajął się handlem papierami wartościowymi w latach 70., działalność ta miała coraz większy udział w zyskach. W tym okresie firma była też pionierem rynku obligacji wysokodochodowych, przeprowadzając emisje długów spółek o niskich ratingach kredytowych.
W 1984 roku firma została przejęta przez bank Shearson American Express za 350 mln dolarów. W 1994 roku American Express popadł w kłopoty finansowe i wyodrębnił Lehman Brothers ponownie jako spółkę akcyjną. Dyrektorem generalnym spółki został Richard Fuld, który służył na tym stanowisku do końca istnienia firmy w 2008 roku.
Zaangażowanie w rynek kredytów hipotecznych.
W latach 2000. Lehman Brothers, podobnie jak inne banki inwestycyjne w USA, zaangażował się mocno w inwestycje związane z kredytami hipotecznymi. Bank wydawał kredyty hipoteczne, skupował je od innych banków, emitował papiery wartościowe zabezpieczone kredytami hipotecznymi, finansował zakup czy budowę nieruchomości komercyjnych. Działalność ta przynosiła bankowi ogromne zyski w okresie wzrostu cen nieruchomości. Duża jej część była jednak finansowana kredytami, przy czym duży procent zadłużenia banku miał charakter krótkoterminowy.
W latach 2006-2008 ceny nieruchomości w USA zaczęły spadać, nastąpiło istotne spowolnienie na rynku. Wpłynęło to negatywnie na sytuację finansową banku.
Na początku 2008 roku Lehman Brothers był czwartym co do wielkości bankiem inwestycyjnym w USA, posiadał aktywa o wartości 691 mld dolarów.

</doc>
<doc id="1464259" url="https://pl.wikipedia.org/wiki?curid=1464259" title="(6608) Davidecrespi">
(6608) Davidecrespi

(6608) Davidecrespi – planetoida z grupy pasa głównego asteroid okrążająca Słońce w ciągu 3 lat i 303 dni w średniej odległości 2,45 j.a. Została odkryta 2 listopada 1991 roku w Obserwatorium Palomar przez Eleanor Helin. Nazwa planetoidy pochodzi od Davida Crespi (ur. 1970), włoskiego astronoma amatora, obserwatora planetoid z "Obserwatorium Suno" w Novara. Nazwa została zaproponowana przez S. Foglia. Przed jej nadaniem planetoida nosiła oznaczenie tymczasowe (6608) 1989 TQ1.

</doc>
<doc id="1464261" url="https://pl.wikipedia.org/wiki?curid=1464261" title="Tetrapleurodon">
Tetrapleurodon

Tetrapleurodon – rodzaj słodkowodnych minogów z rodziny minogowatych (Petromyzontidae). Gatunki zaliczane do tego rodzaju są endemitami Meksyku.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Lampetra spadicea" ("T. spadicea").

</doc>
<doc id="1464262" url="https://pl.wikipedia.org/wiki?curid=1464262" title="Barbara Eysymontt">
Barbara Eysymontt

Barbara Eysymontt (ur. 13 stycznia 1930 r. w Lublinie, zm. 5 marca 1996 w Warszawie) – polska poetka, prozaik, autorka utworów dla dzieci i młodzieży.
Studiowała filologię polską na KUL. Debiutowała w 1950 r. na łamach prasy jako poetka. Była długoletnią redaktorką tygodnika "Za i przeciw" (Warszawa).

</doc>
<doc id="1464264" url="https://pl.wikipedia.org/wiki?curid=1464264" title="Flook">
Flook

Flook – irlandzko-angielski zespół, grający głównie instrumentalną muzykę ludową. Zespół został założony w roku 1995.

</doc>
<doc id="1464266" url="https://pl.wikipedia.org/wiki?curid=1464266" title="Oświata w Związku Radzieckim">
Oświata w Związku Radzieckim

Oświata w Związku Radzieckim była wysoce scentralizowana i zależna od rządu. Jej cechami były powszechny dostęp do szkół dla wszystkich i pewność zatrudnienia bezpośrednio po zakończeniu nauki (realizacja obowiązku pracy). System oświaty został zreformowany według zasad wychowania przez pracę, podporządkowania jednostki państwu, połączenia edukacji ze szkoleniem wojskowym. Stawiano na kształcenie specjalistyczne w dziedzinie inżynierii oraz propagowano wyższość dziedzin matematyczno-przyrodniczo-społecznych nad humanistycznymi.
Historia.
W imperialnej Rosji według spisu powszechnego z 1897 roku tylko 28,4% ludzi umiało czytać i pisać. Podczas VIII Zjazdu Rosyjskiej Komunistycznej Partii (bolszewików) w 1919 roku utworzenie socjalistycznego systemu kształcenia i zniesienie analfabetyzmu zostało uznane za podstawowe zadanie rządu Rosyjskiej Federacyjnej Socjalistycznej Republiki Radzieckiej.
Zgodnie z postanowieniami Zjazdu, Sownarkom wydała 26 grudnia 1919 roku dekret, który zakładał nową politykę – likbez (likwidację analfabetyzmu, od ros: "likvidatsiya bezgramotnosti")
Likbez.
Likbez (ros: ликбез, „likvidatsiya bezgramotnosti”, ликвидация безграмотности) była to kampania likwidacji analfabetyzmu w Rosji w latach 20. i 30. XX wieku (praktycznie do 1939 roku). Mianem likbez określano także szkoły i kursy ustanowione w trakcie kampanii.
Został wprowadzony dekretem Rady Komisarzy Ludowych z dnia 26 grudnia 1919 roku o likwidacji analfabetyzmu wśród obywateli RFSRR. Według niego wszyscy ludzie w wieku od 8 do 50 lat powinni umieć czytać i pisać w języku ojczystym (opcjonalnie w języku rosyjskim). W celu likwidacji analfabetyzmu powołano w 1920 roku Ogólnorosyjską Nadzwyczajną Komisję do spraw Likwidacji Analfabetyzmu (Всероссийской чрезвычайной комиссии по ликвидации безграмотности), która zarządzała całą kampanią.
Nowa polityka edukacyjna zakładała powszechne, obowiązkowe i bezpłatne szkolnictwo dla dzieci (choć obowiązek wprowadzono dopiero na przełomie lat 40. i 50. XX wieku). Dodatkowo miliony ludzi w małych miastach i na wsi zostały włączone do specjalnych szkół z zakresu umiejętności pisania i czytania. W czasie kampanii powstało 40 000 tego rodzaju szkół (likpunktów, ликпункты), które były centrami kształcenia i likwidacji analfabetyzmu. Ważną rolę odegrał Komsomoł, szczególnie na wioskach, oraz pionierzy.
Według propagandy komunistycznej, cele kampanii zostały osiągnięte. Szacuje się że w 1917 roku 40% ludzi w RFSRR umiało czytać i pisać, w 1926 było to już 60,9%, a według Spisu Powszechnego z 1939 roku osób w wieku 9–49 lat umiejących pisać i czytać było 89,7%. Uważa się, że w latach 50. Związek Radziecki był wolny od analfabetyzmu.
Kolejne lata.
Stalinizacja.
Ważną rolę do lat 30. XX wieku odgrywała nowa polityka – korienizacja. Oznaczała ona rozwój oświaty narodowej, która nie była oświatą rosyjską. Uznawano, że rusyfikacja to element dawnych carskich czasów, nowa władza starała się więc rozwijać oświatę w językach poszczególnych narodowości zamieszkujących ZSRR, a język rosyjski traktowano jako służący do posługiwania się między danymi nacjami. Oznaczało to ogromny rozwój szkół narodowych, w których nawet nie wykładano języka rosyjskiego, a starano się rozwijać narodowe tradycje poszczególnych narodowości. Szkoły te od lat 30. XX wieku podlegały coraz silniejszym akcjom rusyfikacji. Od lat 30. wprowadzano cyrylicę do języków narodowych, a w 1938 roku wprowadzono obowiązek posługiwania się językiem rosyjskim, także dla nierosyjskich szkół, oprócz lekcji w języku narodowym.
Po objęciu przez Stalina władzy i jej umocnieniu w ZSRR, oprócz rusyfikacji nasilały się akcje stalinizacji w oświacie. W tym okresie wprowadzono łacinę do szkół i ich odpłatność na poziomie średnim i wyższym, zniesiono stypendia, ale także określano oficjalne doktryny dla nauk, jak na przykład dla genetyki (łysenkizm), nie przewidziano specjalnych szkół lub obniżonych wymagań dla niektórych uczniów, co powodowało że odsetek niezdających z klasy do klasy wynosił 8–10% w szkołach podstawowych.
Destalinizacja: lata 50.-60..
W okresie destalinizacji uwolniono naukę od doktryn, przywrócono bezpłatne szkolnictwo oraz także utworzono klasy specjalne, co zmniejszyło niezdawalność z klasy do klasy do 2% wszystkich dzieci w szkołach podstawowych.
Ważny w tym okresie był wybór przez rodziców języków nauczania ich dzieci (często występowała dwujęzyczność wśród rodziców, jednak oznaczało to praktycznie likwidację szkół narodowych), choć początkowo wyboru nie było zbyt dużego, np. w RFSRR od 1958 do 1959 r. można było wybrać tylko rosyjski, baszkirski i tatarski. Co prawda prowadzono naukę w większej liczbie języków narodowych, lecz nie obejmowała ona pełnych dziesięciu lat nauki. Ogólnie rzecz biorąc, duża liczba dzieci rezygnowała z nauki języka ojczystego w kolejnych okresach edukacji, w RFSRR roku szkolnym 1962-1963 tylko 27% dzieci w klasach od I-IV uczyło się wyłącznie w języku rosyjskim, a w klasach IX-X było to już 66%.
Jednocześnie propagowano zanikanie różnic narodowościowych i utworzenie nowego społeczeństwa. Nowe założenia narodowościowe przyjęto na Zjeździe KPZR w 1961 roku, nowy program partii zakładał rozwój wszystkich kultur i integrowanie się ich (zbliżenie – сближение), co miało w efekcie doprowadzić do ich połączenia (слияние) i utworzenia nowej kultury.
Lata 60.-80..
Era Breżniewa to kolejny etap w historii radzieckiej oświaty. Dla dzieci niepełnosprawnych fizycznie lub psychicznie tworzono osobne szkoły specjalne, zmniejszono liczbę języków narodowych, w których można było się uczyć. Zmieniono oficjalny kurs polityki narodowościowej, połączenie się kultur zastąpiono ich zjednoczeniem (единство), co w praktyce oznaczało zwiększenie rusyfikacji i tworzenie tzw. narodu radzieckiego (Советский народ).
Struktura oświaty.
Struktura szkolnictwa w ZSRR była jednolita. Ważne miejsce w hierarchii zajmowały szkoły partyjne, wojskowe i milicyjne, które jednak były podporządkowane pod jednolitą strukturę szkolnictwa (tworzyły szkoły wyższe). W skład całego systemu wchodziły także różnego typu placówki wychowania pozaszkolnego, zakłady wychowawcze dla młodzieży i inne instytucje oświatowe.
Edukacja elementarna.
Odpowiednikiem szkoły podstawowej była szkoła ogólnokształcąca, w latach siedemdziesiątych wydłużona do dziesięciu lat (a jedenastu w państwach nadbałtyckich). Po ukończeniu klasy VIII każdy uczeń miał prawo uczyć się zawodu w szkole zawodowo-technicznej, specjalistycznej lub kontynuować naukę w szkole ogólnokształcącej.
Od powstania Rosji Radzieckiej programy nauczania były w coraz większym stopniu patriotyczne, a w mniejszym internacjonalistyczne. Koncepcja jednostki i państwa stawiała to drugie na piedestale. Jednocześnie duży nacisk, od powstania radzieckiej oświaty, stawiano na wychowanie przez pracę, które stało się sloganem radzieckiego systemu.
Szkolnictwo średnie.
Choć teoretycznie szkoła ogólnokształcąca była odpowiednikiem szkoły podstawowej, to jej pełne ukończenie dawało wykształcenie średnie. Oznaczało to w praktyce, że obowiązek szkolny obowiązywał wszystkich do zdobycia co najmniej wykształcenia średniego (dokładnie obowiązek taki wprowadzono w 1958 roku) i opcjonalnie dla już wykształconych dorosłych, którzy mieli tylko wykształcenie podstawowe (możliwość uczestnictwa w szkołach wieczorowych). Od 1981 roku wykształcenie średnie stało się obowiązkowe dla wszystkich.
Szkoły specjalistyczne są odpowiednikiem polskich techników. Uczęszczać do nich mogli uczniowie już po zakończeniu VIII klasy szkoły podstawowej. Szkoły te były podzielone na:
Nauka w szkołach specjalistycznych trwała od 3–4 lat lub od 2–3 lat dla absolwentów, którzy ukończyli X klasę szkoły ogólnokształcącej. W szkołach tych oprócz wiedzy ogólnej absolwenci nabywali wiedzę szczegółową dotyczącą danego zawodu. W ramach szkoły odbywały się praktyki zawodowe, a podczas ostatniego roku nauki zdawano państwowy egzamin zawodowy (na zakończenie nauczania) i wykonywano pracę dyplomową.
Jedną z kategorii szkół, gdzie także nabywano wykształcenie średnie, były szkoły zawodowo-techniczne (PTU, od rosyjskiego: "ПТУ, профессиона́льно-техни́ческое учи́лище"). Polskim odpowiednikiem jest zasadnicza szkoła zawodowa. PTU to szkoły kształcenia zawodowego, po ich zakończeniu otrzymywano tytuł robotnika wykwalifikowanego. Do nich mógł zapisać się każdy, kto ukończył minimum 8 klas, uczyły one zawodu w ciągu 1–4 lat (w zależności od zawodu), można też było po ukończeniu szkoły ogólnokształcącej uczyć się w nich 1-1,5 roku. PTU uczyły zawodu, jak również zapewniały w latach 70. wykształcenie średnie. Po ukończeniu PTU można kontynuować naukę idąc na studia (bezpośrednio po PTU).
Liczba i specjalizacja szkół zawodowo-technicznych była uzależniona od potrzeb gospodarki narodowej. Nauczanie zawodu nie różniło się w zasadzie niczym od polskiego systemu kształcenia zawodowego w ZSZ.
Szkolnictwo wyższe.
Studia wyższe trwały 4–6 lat, w czasie ich trwania studenci odbywali miesięczną praktykę produkcyjną, a na ostatnim roku pisali egzamin państwowy i bronili pracę dyplomową. Oprócz dziennego typu kształcenia 40% studentów w latach 70. było zapisanych na studia wieczorowe lub zaoczne, które były prowadzone przez ok. 20 samodzielnych uczelni (tzw. koncepcja szkolnictwa dla pracujących). Także w latach 70. odchodzono od kształcenia bardzo specjalistycznego, a stawiano na tzw. szeroki profil (humaniści mieli rozszerzony program nauczania przedmiotów ścisłych i przyrodniczych i na odwrót). Także próbowano łączyć okres nauczania z procesem produkcyjnym, studenci uczyli się teorii na uczelniach, przechodzili do instytutów naukowych, a w końcu uczyli się praktyki zawodu w zakładach pracy.
Ideologizacja i upolitycznienie oświaty.
Ważną cechą oświaty w ZSRR była propaganda komunistyczna na wszystkich szczeblach szkolnictwa. Zaraz po rewolucji październikowej podstawowym zadaniem oświaty stało się wychowanie dorastającego pokolenia zgodnie z panującej ideologią komunistyczną, co było traktowane jako główny cel moralny systemu edukacji od przedszkola do uczelni wyższych. Z czasem ideologizacja oświaty tylko się zwiększała. W stalinowskim Związku Sowieckim oświata była jednym z najważniejszych narzędzi indoktrynacji obywateli wszystkich narodowości. 14 listopada 1938 roku w związku z wydaniem "Krótkiego kursu historii WKP(b)" Komitet Centralny Partii bolszewików postanowił wzmocnić propagandę partyjną wśród ludności i zorganizować specjalne kursy wyszkolenia pracowników agitacyjnych. Po śmierci Stalina do "Krótkiego kursu historii WKP(b)" wniesiono poprawki i nowy przedmiot nauczania uniwersyteckiego otrzymał nazwę „Krótki kurs historii KPZR”. W 1957 założono odpowiednie czasopismo "Woprosy Istorii KPSS", a w 1960 roku ukazała się praca „Historia KPZR” () pod redakcją Borisa Ponomariowa. Na początku lat 60. XX wieku wprowadzono do starszych klas szkół średnich przedmiot "społecznoznawstwo" „jako instrument w budowie światopoglądu uczniów i wyjaśnieniu im rzeczywistości w ramach filozofii marksistowsko-leninowskiej. Jednocześnie powstała dyscyplina „naukowy komunizm” jako obowiązkowy przedmiot nauczania na radzieckich uczelniach wyższych. Na wszystkich uczelniach wyższych, które nie miały specjalizacji w dziedzinie nauk społecznych czy szkoleniu profesjonalnych działaczy partyjnych (tj. uczelnie o profilu technicznym, chemicznym, biologicznym, wojskowym itp.), obowiązywał jednolity program nauczania marksizmu-leninizmu w krótkiej formie, którą prowadzono w następujący sposób:

</doc>
<doc id="1464267" url="https://pl.wikipedia.org/wiki?curid=1464267" title="White Sands Missile Range">
White Sands Missile Range

White Sands Missile Range (WSMR), dawniej zwany również "White Sands Proving Ground" (WSPG) lub też w skrócie "Białe Piaski" to pierwszy duży poligon rakietowy, zbudowany w roku 1945 w USA w stanie Nowy Meksyk. Nazwę swą zawdzięczał kolorowi okolicznego piasku. Teren o powierzchni 3200 mil kwadratowych (ok. 8287 km²) jest jedną z największych instalacji wojskowych w USA.
W skład wyposażenia wchodzą: wyrzutnie rakietowe, urządzenia radiowe i radiolokalizacyjne potrzebne do śledzenia rakiet i łączności z nimi, urządzenia sterujące i manewrujące startem i lotem rakiet, podziemne magazyny. Większość z tych aparatów jak i personel sterujący znajduje się podczas prób w specjalnych bunkrach. Niektóre z tych pomieszczeń posiada grubość ścian dochodząca do trzech metrów, sufit nawet do ośmiu metrów. Miały one za zadanie ewentualną ochronę na wypadek nieprzewidzianych okoliczności (np. wybuch rakiety startującej).
Jedną z pierwszych prób rakietowych było wystrzelenie dwuczłonowej rakiety nośnej Bumper 5 z White Sands Missile Range 24 lutego 1949. Rakieta (jej górny człon) osiągnęła pułap 400 kilometrów i prędkość 2300 m/s.
30 marca 1982 na terenie White Sands Missile Range miało miejsce lądowanie wahadłowca Columbia kończącego lot STS-3 pod dowództwem Jacka Roberta Lousma.

</doc>
<doc id="1464270" url="https://pl.wikipedia.org/wiki?curid=1464270" title="White Sands Proving Ground">
White Sands Proving Ground



</doc>
<doc id="1464271" url="https://pl.wikipedia.org/wiki?curid=1464271" title="WSMR">
WSMR



</doc>
<doc id="1464273" url="https://pl.wikipedia.org/wiki?curid=1464273" title="WSPG">
WSPG



</doc>
<doc id="1464278" url="https://pl.wikipedia.org/wiki?curid=1464278" title="Lúnasa">
Lúnasa

Lúnasa – irlandzki zespół grający tradycyjną muzykę irlandzką i celtycką.
Linki zewnętrzne.
Lúnasa Oficjalna strona zespołu

</doc>
<doc id="1464279" url="https://pl.wikipedia.org/wiki?curid=1464279" title="Wydawnictwo Nowa Era">
Wydawnictwo Nowa Era

Wydawnictwo Nowa Era – wydawnictwo publikujące podręczniki szkolne, zeszyty ćwiczeń oraz poradniki dla nauczycieli. Nową Erę założył Mariusz Koper w 1992 w Krakowie. Rok później centralę wydawnictwa przeniesiono do Warszawy. 65% udziałów posiadał Mariusz Koper, a resztę jego siostra – Roma Koper wraz z mężem po tym, jak w 2005 roku Wydawnictwo Nowa Era kupiło Wydawnictwo Arka należące do Romy Koper. W 2006 roku Nowa Era przejęła wydawnictwo edukacyjne Marek Rożak i firmę informatyczną Vulcan. W 2007 roku wydawnictwo zostało kupione przez fiński koncern medialny Sanoma Corporation (wcześniej SanomaWSOY). Z polskiego rynku pochodzi ok. 25% przychodów fińskiego koncernu.
99 procent przychodów wydawnictwa pochodzi ze sprzedaży podręczników. Firma jest liderem na rynku sprzedaży książek w Polsce, a także liderem na rynku podręczników szkolnych. W 2015 sprzedaż wyniosła 286 mln zł. Łączne nakłady w roku 2015 wyniosły 18,7 mln egzemplarzy, a sprzedaż 15,4 mln.
Od 2005 roku wydaje znany tygodnik dla dzieci Świerszczyk.

</doc>
<doc id="1464282" url="https://pl.wikipedia.org/wiki?curid=1464282" title="János Donát">
János Donát

János Donát (ur. 1744 w Klosterneuzell, zm. 11 maja 1830 w Peszcie) – węgierski malarz portrecista.
Studiował w Wiedniu, gdzie mieszkał przez pewien czas, później w Pradze i Peszcie. Oprócz portretów malował również sceny mitologiczne ("Wenus", "Orfeusz i Eurydyka", "Prozerpina") i religijne ("Święta rodzina").

</doc>
<doc id="1464283" url="https://pl.wikipedia.org/wiki?curid=1464283" title="Straszny domek na drzewie">
Straszny domek na drzewie

Straszny domek na drzewie (ang. "Treehouse of Horror" lub "The Simpsons Halloween Special") – seria halloweenowych odcinków w serialu "Simpsonowie". W każdym sezonie (oprócz 1) zostaje pokazany jeden taki odcinek (premiera w okolicach Halloween), a w nim trzy straszne historie.
Budowa.
Budowa odcinka z tej serii różni się od odcinka zwykłego. Przed pierwszą historią zostaje pokazana jakaś sytuacja taka jak cmentarz czy Burns-zombie. Następnie albo ktoś opowiada pierwszą historię, albo sama zostaje opowiedziana. Między historiami może być również coś pokazane, ale nie musi. Ponadto w napisach początkowych i końcowych zostają napisane inaczej nazwiska twórców, np. "Bat Groening" zamiast "Matt Groening". We wszystkich odcinkach pojawiają się postacie Kang i Kodos – dwaj kosmici.

</doc>
<doc id="1464284" url="https://pl.wikipedia.org/wiki?curid=1464284" title="Janos Donat">
Janos Donat



</doc>
<doc id="1464287" url="https://pl.wikipedia.org/wiki?curid=1464287" title="Akuszeria">
Akuszeria



</doc>
<doc id="1464290" url="https://pl.wikipedia.org/wiki?curid=1464290" title="Zamach w Islamabadzie (20 września 2008)">
Zamach w Islamabadzie (20 września 2008)

Zamach bombowy w Islamabadzie – zamach, który miał miejsce 20 września 2008 o godzinie 19:56 czasu miejscowego (15:56 czasu polskiego) przed hotelem Marriott. W wyniku wjechania ciężarówki w bramę hotelu i wysadzenia się w powietrze przez zamachowca-samobójcę zginęły 54 osoby, a 266 zostało rannych. 
Wśród ofiar byli cudzoziemcy. Domniemanymi organizatorami zamachu są talibowie lub Al-Ka’ida. W zamachu zginął ambasador Czech w Pakistanie, Ivo Žďárek. Prezydent Asif Ali Zardari zdecydowanie potępił zamach w orędziu.

</doc>
<doc id="1464291" url="https://pl.wikipedia.org/wiki?curid=1464291" title="Adam Ries">
Adam Ries

Adam Ries, w starej pisowni Riese, w jego dziełach Adam Risen (ur. 1492; zm. 30 marca 1559 w Annaberg) – niemiecki matematyk. 
Życiorys.
Data urodzin jest przybliżona, została ustalona na podstawie dołączonego do jego książki wydanej w 1550 r. miedziorytowego portretu, na którym znajduje się informacja, iż przedstawia Riesa w wieku 58 lat. Niewiele też wiadomo o jego rodzinie, dzieciństwie oraz pobieranych naukach, co może być równie dobrze spowodowane upływem czasu, jak i celową działalnością. Sam Adam Ries we wstępie do zachowanego rękopisu "Coß" z 1524 r. napisał, że urodził się w Staffelstein, a jego ojciec, właściciel młyna, nazywał się Contz Ries (Contz to miejscowość we Francji), natomiast jego matka, będąca drugą żoną ojca, nazywa się Ewa Kittler. 
W 1509 r. wraz z młodszym bratem uczęszczali do łacińskiej szkoły w Zwickau. Po jej ukończeniu Adam zamieszkał w Erfurcie. Uczył tam matematyki i samodzielnie napisał dwa podręczniki do matematyki, które wkrótce wydrukowano. 22 kwietnia 1517 r. Adam Ries wraz z bratem stawali przed sądem prawa miejskiego Staffelstein w sprawie podziału spadku. W 1522 albo 1523 r. Adam osiadł już na stałe w górniczym mieście Annaberg. Wkrótce potem napisał podręcznik algebry pt. "Coß" wydrukowany dopiero w 1992 r.
W 1525 r. zawarł związek małżeński w miejscowym kościele św. Anny z córką Andreasa Leubera, majstra ślusarskiego z Freiberga – Anną. W tym samym roku zakupił dom przy Johannisgasse i po złożeniu przysięgi został obywatelem miasta Annaberg. Zarabiał na życie początkowo jako kontroler rachunków, a później jako księgowy w kopalni, w końcu został regionalnym kontrolerem księgowości (kontrolował księgowość kilku kopalni właściciela). W 1539 r. kupił poza granicami miasta niewielki folwark z nieużywaną budowlą fortyfikacyjną, wraz z nowymi budynkami, zwaną "Riesenburg" (miasto Riesa). 
Pochowany jest na terenie Riesenburga albo Annabergu, ale ta kwestia nie została dotąd wyjaśniona.
Rodzina.
Ries i jego żona mieli przynajmniej ośmioro dzieci. Adam, Abraham i Jakub zostali matematykami. Abraham był nadwornym matematykiem w Dreźnie na dworze kurfirsta. Izaak przeniósł się do Lipska i pracował jako mistrz miar i wag. Wydał drukiem w 1580 r. zbiór tabel i przykładów do przeliczania różnych jednostek pod tytułem "Ein neues nutzbar gerechnetes Rechenbuch auf allerley Handtirung nach dem Centner- und Pfundgewicht… auch von allerley Maasz… Durch Isaac Riesen, Burger und Viesirer zu Leipzig". Abraham i Jakub zmarli w 1604 r. Adam wyjechał w góry Harzu. Ostatni znany syn, Paul, był posiadaczem ziemskim i sędzią w Thermalbad Wiesenbad. Trzy córki – Ewa, Anna i Sybilla – wyszły za mąż w rodzinnych okolicach. Ocenia się, że do dziś w Rudawach Czeskich żyje około 20 tys. potomków Riesa.
Prace.
Prace Ries pisał i wydawał po niemiecku, czym przyczynił się do rozwoju języka.
W podręcznikach Riesa widać podejście pedagogiczne nabyte podczas praktyki w szkole. Ries starał się przechodzić od konkretnych przykładów do uogólnień oraz od prostszych do bardziej złożonych. Starał się też przez częste powtórzenia dążyć do utrwalenia wcześniej zdobytej wiedzy. Praktycznie zrezygnował z obliczeń na cyfrach rzymskich, dając pierwszeństwo znacznie praktyczniejszym cyfrom arabskim. Z tego powodu jest nazywany ojcem współczesnej matematyki.
Pomniki.
W Annabergu z okazji 400-lecia urodzin zasłużonego matematyka postanowiono ufundować pomnik. Przygotował go drezdeński artysta Henze. Jednak z powodu trudności ze zdobyciem pieniędzy na jego wynagrodzenie, poświęcenie pomnika nastąpiło 5 listopada 1893 r. W 1943 r. brązowy pomnik przetopiono na potrzeby hitlerowskiego wojska. Dziesięć lat później na jego miejscu stanęła kopia z piaskowca. Okazała się mało odporna na warunki atmosferyczne i w 1991 r. wykonano nową wersję. Ta w 1992 r. uległa poważnemu uszkodzeniu wskutek wandalizmu. Kolejnego odsłonięcia, pod kościołem św. Anny, dokonano w setną rocznicę odsłonięcia pierwszego pomnika. Przyczynił się do tego obecnie żyjący krewny uczonego.
Adama Riesa przypominają także tablice pamiątkowe ustawione w różnych miejscach, a Poczta niemiecka dotychczas wydała dwa znaczki pocztowe.

</doc>
<doc id="1464292" url="https://pl.wikipedia.org/wiki?curid=1464292" title="Szermierka na wózkach na Letnich Igrzyskach Paraolimpijskich 2008">
Szermierka na wózkach na Letnich Igrzyskach Paraolimpijskich 2008

Szermierka na Letnich Igrzyskach paraolimpijskich rozgrywana była w dniach 14-17 września w Fencing Gymnasium of the Olympic Green Convetion Centre.
Kwalifikacje.
Do igrzysk zakwalifikowało się 81 szermierzy (57 mężczyzn, 24 kobiety).
Program.
14 września
15 września
16 września
17 września

</doc>
<doc id="1464300" url="https://pl.wikipedia.org/wiki?curid=1464300" title="Kazi Mammad">
Kazi Mammad



</doc>
<doc id="1464301" url="https://pl.wikipedia.org/wiki?curid=1464301" title="Rejon Hadżigabul">
Rejon Hadżigabul



</doc>
<doc id="1464304" url="https://pl.wikipedia.org/wiki?curid=1464304" title="Meg Griffin">
Meg Griffin



</doc>
<doc id="1464306" url="https://pl.wikipedia.org/wiki?curid=1464306" title="Michel De Wolf">
Michel De Wolf

Michel De Wolf (ur. 19 stycznia 1958 w Nivelles) – belgijski piłkarz grający na pozycji lewego lub środkowego obrońcy.
Kariera klubowa.
Karierę piłkarską De Wolf rozpoczął w stolicy Belgii, Brukseli, w tamtejszym klubie RWD Molenbeek. W 1977 roku zadebiutował w jego barwach w pierwszej lidze belgijskiej i dość szybko wywalczył sobie miejsce w podstawowym składzie. W 1980 roku zajął z nim 3. miejsce w lidze i jesienią zadebiutował w Pucharze UEFA. W kolejnych latach nie osiągnął jednak większych sukcesów i zajmował z RWD miejsca w środku tabeli. W 1983 roku odszedł do KAA Gent. Już w 1984 roku zdobył z tym klubem Puchar Belgii, dzięki zwycięstwu 2:0 w finale nad Standardem Liège. W 1988 roku spadł jednak z Gent do drugiej ligi i zdecydował się odejść z zespołu. Jego kolejnym klubem w karierze został KV Kortrijk. Tam Michel był jedną z gwiazd i występował przez pełne dwa sezony.
W 1990 roku De Wolf wzbudził zainteresowanie ze strony czołowego klubu w Belgii, Anderlechtu. Latem podpisał kontrakt i zaczął występować w linii obrony wraz z takimi zawodnikami jak Graeme Rutjes, Bertrand Crasson czy Adri van Tiggelen. Już w swoim pierwszym sezonie spędzonym na Stade Constant Vanden Stock został mistrzem Belgii. Rok później zespół Michela został wicemistrzem kraju tracąc mistrzostwo na rzecz Club Brugge. Jednak zarówno w 1993, jak i 1994 roku De Wolf ponownie zostawał mistrzem kraju. W tym drugim wypadku wywalczył także krajowy puchar, a po sezonie odszedł z zespołu, dla którego rozegrał 109 spotkań, w których zdobył 3 gole.
Latem 1994 roku De Wolf został piłkarzem grającego we francuskiej Ligue 2, Olympique Marsylia. Z zespołem tym zajął pierwsze miejsce w lidze, ale nie awansował on do Ligue 1 z powodu kary za korupcję. Po sezonie, latem 1995, De Wolf postanowił zakończyć piłkarską karierę. Liczył sobie wówczas 37 lat.
Kariera reprezentacyjna.
W reprezentacji Belgii De Wolf zadebiutował 15 października 1980 roku w zremisowanym 1:1 meczu eliminacji do Mistrzostw Świata w Hiszpanii, gdy w 88. minucie meczu zmienił Luca Millecampsa. W 1984 roku Guy Thys powołał go do kadry na Euro 84. Tam wystąpił w trzech spotkaniach grupowych: z Jugosławią (2:0), z Francji (0:5) i z Danią (2:3).
W 1986 roku De Wolf po raz pierwszy wystąpił w turnieju o mistrzostwo świata. Na boiskach Meksyku zagrał jedynie we dwóch spotkaniach grupowych: z Meksykiem (1:2) oraz z Irakiem. Z Belgią zajął 4. miejsce w tym turnieju. Z kolei w 1990 roku na mundialu we Włoszech Michel był podstawowym zawodnikiem i zaliczył cztery mecze: z Koreą Południową (2:0 i gol w 64. minucie), z Urugwajem (3:1), z Hiszpanią (1:2) oraz w 1/8 finału z Anglią (0:1 po dogrywce). Swój ostatni mundial De Wolf zaliczył w 1994 w USA. Tam zagrał czterokrotnie: z Marokiem (1:0), z Holandią (1:0), z Arabią Saudyjską (0:1) oraz w 1/8 finału z Niemcami (2:3). Po tym mundialu De Wolf zakończył reprezentacyjną karierę. W drużynie narodowej wystąpił 42 razy i strzelił jedną bramkę.

</doc>
<doc id="1464307" url="https://pl.wikipedia.org/wiki?curid=1464307" title="Glenn Quagmire">
Glenn Quagmire



</doc>
<doc id="1464309" url="https://pl.wikipedia.org/wiki?curid=1464309" title="Rejon Kuba">
Rejon Kuba



</doc>
<doc id="1464311" url="https://pl.wikipedia.org/wiki?curid=1464311" title="Brandon Thomas">
Brandon Thomas

Brandon Thomas (ur. 24 grudnia 1848 w Liverpoolu, zm. 19 czerwca 1914 w Londynie) – angielski aktor, autor piosenek i sztuk scenicznych.
Życiorys.
Jego rodzicami byli księgarz Walter Thomas i jego żona Hannah Morris. Brandon Thomas pracował jako urzędnik, równocześnie występując w salonach, gdzie grał na pianinie i wykonywał zapisane przez siebie piosenki. W 1879 przyłączył się do grupy teatralnej "Mr and Mrs Kedall", z którymi odbył tournée po Stanach Zjednoczonych. W 1892 jego sztuka, farsa "Ciotka Karola" została wystawiona przez "Royalty Theatre" w Londynie, gdzie była grana przez cztery lata.

</doc>
<doc id="1464313" url="https://pl.wikipedia.org/wiki?curid=1464313" title="Klimat tropikalny">
Klimat tropikalny



</doc>
<doc id="1464315" url="https://pl.wikipedia.org/wiki?curid=1464315" title="Kateřina Charvátová">
Kateřina Charvátová

Kateřina Charvátová, (ur. 10 czerwca 1950 w Pradze) – czeska historyk.
Kateřina Charvátová specjalizuje się w dziejach średniowiecza, a szczególnie zakonu cystersów. Jest kierownikiem katedry dydaktyki historii Wydziału Pedagogiki Uniwersytetu Karola w Pradze. W 2006 została mianowana profesorem historii na Uniwersytecie w Czeskich Budziejowicach.

</doc>
<doc id="1464316" url="https://pl.wikipedia.org/wiki?curid=1464316" title="Polska Partia Socjalno-Demokratyczna (1945)">
Polska Partia Socjalno-Demokratyczna (1945)

Polska Partia Socjalno-Demokratyczna (PPSD) – inicjatywa polityczna części przedwojennej PPS oraz PPS-WRN z 1945. Stanowiła próbę zalegalizowania i włączenia w legalny nurt działania działaczy władz przedwojennej i wojennej PPS.
Próba porozumienia PPS-WRN z „lubelską” PPS.
Uczestniczący w rozmowach konstytuujących Tymczasowy Rząd Jedności Narodowej w Moskwie, przewodniczący Rady Naczelnej PPS Zygmunt Żuławski postanowił podjąć inicjatywę na rzecz legalizacji podziemnej PPS. Dzięki jego inicjatywie odbyło się 15 lipca 1945 posiedzenie Rady Naczelnej PPS (z udziałem 24 członków Rady Naczelnej wybranych na ostatnim przed wojną XXIV Kongresie PPS).
W przyjętej uchwale Rady Naczelnej PPS, uznano Tymczasowy Rząd Jedności Narodowej oraz uchwalono wysłanie delegacji do „Rządu w celu poinformowania go o stanowisku PPS i wyjaśnienia formalnej strony rozpoczęcia działalności organizacyjnej”.
W dniach 10–12 lipca 1945 w ramach prowadzonych rozmów pomiędzy CKW „lubelskiej” PPS a przedstawicielami podziemnej Rady Naczelnej PPS zawarty został układ na podstawie którego postanowiono:
Uzgodniono, iż do czasu zmiany decyzji zabrania się prowadzić działalność polityczną: Zygmuntowi Zarembie, Józefowi Dzięgielewskiemu, Franciszkowi Białasowi oraz Stanisławowi Sobolewskiemu. Kazimierz Pużak w tym czasie przebywał w więzieniu w Moskwie (w wyniku pokazowego procesu szesnastu przywódców Polskiego Państwa Podziemnego).
Ponadto zobowiązano się zagwarantować bezpieczeństwo wszystkim działaczom podziemnej PPS-WRN.
Pomimo podpisania wspólnego komunikatu, Centralny Komitet Wykonawczy „lubelskiej” PPS 19 sierpnia 1945 odrzucił umowę podejmując uchwałę o przyjmowaniu członków PPS-WRN na zasadach indywidualnych.
Próba powołania PPSD.
Po złamaniu przez „lubelską” PPS warunków umowy działacze podziemnej Rady Naczelnej PPS podjęli starania o zarejestrowanie odrębnej partii politycznej.
12 października 1945 odbyło się w Krakowie posiedzenie działaczy PPS, na którym powołano Komitet Organizacyjny Polskiej Partii Socjalno-Demokratycznej.
Przewodniczącym Komitetu wybrano – Zygmunta Żuławskiego (przewodniczącego Rady Naczelnej PPS do 1939). W skład komitetu weszli ponadto członkowie przedwojennej Rady Naczelnej: Aleksy Bień, Zygmunt Bocian, Stanisław Garlicki, Józef Grzecznarowski, Dorota Kłuszyńska, Antoni Szczerkowski, Lucyna Woliniewska, Stanisława Woszczyńska, Antoni Zdanowski, oraz działacze PPS: Ludwik Cohn, Wincenty Markowski, Stefan Rzeźnik, Władysław Szczucki i Stefan Zbrożyna.
14 października ogłoszony został komunikat o powołaniu do życia PPSD oraz skierowano pismo do Prezydenta Krajowej Rady Narodowej oraz przewodniczącego Centralnej Komisji Porozumiewawczej Stronnictw Demokratycznych.
Przeciwko inicjatywie wystąpiła z ostrym sprzeciwem „lubelska” PPS. W uchwale Rady Naczelnej z 4 listopada 1945 Centralna Komisja Porozumiewawcza Stronnictw Demokratycznych odmówiła PPSD prawa do legalnego funkcjonowania.
Dalsze losy niezależnych socjalistów.
Niepowodzenie inicjatywy spowodowało, iż Zygmunt Żuławski podjął decyzję o indywidualnym przystąpieniu do „lubelskiej” PPS. Swoją zgodę na przystąpienie uzależnił od dokooptowania do kierownictwa 11 działaczy: Aleksego Bienia, Zygmunta Bociana, Stefana Rzeźnika, Alfreda Kriegera, Antoniego Szczerkowskiego, Ludwika Cohna, Stanisława Garlickiego, Wincentego Markowskiego, Mariana Nowickiego, Władysława Szczuckiego i Antoniego Zdanowskiego.
Zygmunt Żuławski ogłosił wówczas na łamach „Robotnika” w dniu 23 grudnia 1945 artykuł "Wzywam do szeregów jednolitej PPS".
Kierownictwo „lubelskiej” PPS również nie dotrzymało warunków tej umowy. 31 marca 1946 Rada Naczelna dokooptowała do swego grona nie 12 ale 6 działaczy przedwojennej i wojennej PPS: Ludwika Cohna, Józefa Grzecznarowskiego, Wincentego Markowskiego, Mariana Nowickiego, Stefana Rzeźnika i Zygmunta Żuławskiego.
Na znak protestu Zygmunt Żuławski, Ludwik Cohn i Stefan Rzeźnik nie przyjęli oferowanych mandatów. 14 listopada 1946 Zygmunt Żuławski wystąpił z „lubelskiej” PPS. Solidaryzując się z nim, podobnie postąpił Antoni Zdanowski.
Współpracował z PSL, usiłując wystawić kandydatów w wyborach do Sejmu Ustawodawczego w 1947. W ramach listy PSL zgłoszono listy „chłopsko-robotnicze” w Warszawie, Łodzi, Krakowie, Częstochowie i Chrzanowie. Kandydaci zostali w większości usunięci z list (m.in. usunięto Antoniego Zdanowskiego pod pozorem współpracy z okupantem, ponieważ PPS-WRN miała „przeciwdziałać walce zbrojnej”). Ostatecznie mandat jako „niezależny socjalista” uzyskał jedynie Zygmunt Żuławski.

</doc>
<doc id="1464320" url="https://pl.wikipedia.org/wiki?curid=1464320" title="Mayomyzon pieckoensis">
Mayomyzon pieckoensis

Mayomyzon pieckoensis – wymarły gatunek minoga. Znany jest ze skamieniałości znalezionych w Mazon Creek, Illinois datowanej na pensylwan (około 300 mln lat temu) i opisanej przez Davida Bardacka i Rainera Zangera w 1968 roku na łamach "Science". Rodzaj został nazwany na cześć S. Maya, który ofiarował okaz Field Museum of Natural History, a nazwa gatunkowa honoruje Helen T. Piecko, właścicielkę kolekcji skamieniałości z Mazon Creek, która udostępniła swoje okazy do opisu. Poza holotypem FMNH PF5687 w pracy opisano jeszcze pięć okazów: FMNH PF5688, FMNH PF5539, HTP 1640, HTP 5015 i HTP 980.
Rekonstrukcje zwierzęcia wskazują, że był zbliżony budową anatomiczną do współczesnych minogów. Miał nieco bardziej krępe ciało, mniejsze, mniej liczne (5 albo 6, u współczesnych gatunków 7) i częściej rozstawione kieszonki skrzelowe położone bliżej oczu, oraz połączone płetwy grzbietową i ogonową. Aparat gębowy "Mayomyzon" posiadał chrząstkę tłokową (ang. "piston cartilage"), ale był pozbawiony zębów. 
Z Mazon Creek znany jest również drugi gatunek minoga, "Pipiscus", a także śluzica "Myxinikela". "Hardistella" znana z Bear Gulch, Montana jest nieco starszym gatunkiem (mississip, około 320 mln lat temu), znanym z gorzej zachowanych skamieniałości. Wszystkie trzy gatunki były małe (około 5 cm długości), co sugeruje, że zwierzęta te nie przechodziły stadium larwalnego albo że był on znacząco krótszy niż obecnie.

</doc>
<doc id="1464321" url="https://pl.wikipedia.org/wiki?curid=1464321" title="World Idol">
World Idol

World Idol – międzynarodowy odcinek programu "Pop Idol", w którym udział wzięli reprezentanci 11 państw, w których powstały własne wersje formatu. Odcinek finałowy wygrał Kurt Nilsen reprezentujący Norwegię.
Przebieg konkursu.
Koncert finałowy odbył się 25 grudnia 2003 w Londynie, wystąpili w nich zwycięzcy lokalnych wersji "Idola". Repertuar finałowy dobrał im Simon Fuller. Program poprowadzili Anthony McPartlin i Declan Donnelly, a muzycznym gościem specjalnym koncertu była Victoria Beckham. 
Występy finalistów oceniała międzynarodowa komisja jurorska w składzie: Shona Fraser (Niemcy), Ian „Dicko” Dickson (Australia), Elias Rahbani (Liban]), Zack Werner (Kanada), Henkjan Smits (Holandia), Randall Abrahams (Republika Południowej Afryki), Kuba Wojewódzki (Polska), Simon Cowell (Stany Zjednoczone), Nina De Man (Belgia), Pete Waterman (Wielka Brytania) i Jan Fredrik Karlsen (Norwegia). Zwycięzcę wyłaniali telewidzowie, a wyniki ich głosowania podano do wiadomości publicznej 1 stycznia 2004.
Głosowanie przypominało to znane m.in. z Konkursu Piosenki Eurowizji, tzn. każdy kraj przyznawał noty od 1 do 10 pkt dziesięciu najlepszym uczestnikom (z wyłączeniem reprezentanta własnego państwa). Przed rozpoczęciem ogłaszania wyników każdy uczestnik otrzymał po 12 punktów. Punkty polskiej publiczności przekazał Maciej Rock.
Oglądalność.
Program w Polsce obejrzało 4 801 251 widzów.

</doc>
<doc id="1464323" url="https://pl.wikipedia.org/wiki?curid=1464323" title="Time Out With Britney Spears">
Time Out With Britney Spears



</doc>
<doc id="1464328" url="https://pl.wikipedia.org/wiki?curid=1464328" title="Przełom Czerwonej Wieży">
Przełom Czerwonej Wieży

Przełom Czerwonej Wieży (rum. "Pasul Turnul Roșu", węg. "Vöröstoronyi-szoros", niem. "Roter-Turm-Pass") – przełom rzeczny w Karpatach Południowych.
Przełom Czerwonej Wieży ma przebieg południkowy. Oddziela Góry Fogaraskie na wschodzie od Gór Sybińskich na zachodzie. Przełom jest nisko położony (352 m n.p.m.) i niezwykle głęboki, gdyż sąsiadujące z nim szczyty Sterpu i Suru przekraczają 2000 m n.p.m. Płynąca przełomem rzeka Aluta jest jedyną rzeką, która przełamuje się przez łańcuch Karpat. Nazwa przełomu pochodzi od znajdujących się we wsi Boița ruin zamku z czerwonego kamienia – fragmentu umocnień wzniesionych w XIV wieku przez Sasów siedmiogrodzkich.
Przełom Czerwonej Wieży stanowi dogodne połączenie komunikacyjne między Siedmiogrodem a Wołoszczyzną. Obecnie przełomem przebiegają linia kolejowa z Sybina do Krajowej przez Râmnicu Vâlcea i droga krajowa DN7 (E81) z Sybina do Pitești, którą w 2014 ma zastąpić autostrada A1.

</doc>
<doc id="1464329" url="https://pl.wikipedia.org/wiki?curid=1464329" title="Szlam">
Szlam



</doc>
<doc id="1464330" url="https://pl.wikipedia.org/wiki?curid=1464330" title="Minóg Władykowa">
Minóg Władykowa

Minóg Władykowa, minog Władykowa ("Eudontomyzon vladykovi") – gatunek bezżuchwowca z rodziny minogowatych (Petromyzontidae). 
Systematyka.
Bywa uznawany za podgatunek minoga ukraińskiego.
Zasięg występowania.
Występuje w Europie Środkowej, w dorzeczu górnego i środkowego Dunaju. Brak go w dorzeczy Cisy.
W Polsce stwierdzony w Czarnej Orawie i Piekielniku. 
Budowa ciała.
Długość ciała 12–18 cm (max 21,2 cm). Wzdłuż tułowia 61 - 67 miomerów. płetwa ogonowa ma kształt łopatkowaty.
Ubarwienie grzbietu ciemnoszare, brzuch i boki srebrzystobiałe. Płetwa ogonowa nie wybarwiona. U ślepic tułów nie jest cętkowany.
Biologia i ekologia.
Tryb życia.
Gatunek osiadły. Występuje w czystych, dobrze natlenionych górskich i podgórskich strumieniach. Ślepice żyją zagrzebane w bogatym w detrytus piaszczystym bądź gliniastym dnie.
Odżywianie.
Nie jest gatunkiem pasożytniczym. Ślepice żywią się szczątkami organicznymi.
Rozród i cykl życiowy.
Ślepice żyją przez okres 3,5 -4,5 roku. Przeobrażenie następuje w okresie od lipca do września. 
Tarło odbywa się od marca do maja przy temperaturze wody 7 - 10 °C. W jego trakcie samce wygrzebują płytkie gniazda w miejscach o spokojnym nurcie. Po tarle tarlaki giną.

</doc>
<doc id="1464333" url="https://pl.wikipedia.org/wiki?curid=1464333" title="Live And More">
Live And More



</doc>
<doc id="1464334" url="https://pl.wikipedia.org/wiki?curid=1464334" title="Eudontomyzon vladykovi">
Eudontomyzon vladykovi



</doc>
<doc id="1464335" url="https://pl.wikipedia.org/wiki?curid=1464335" title="Kod Eliasa">
Kod Eliasa



</doc>
<doc id="1464336" url="https://pl.wikipedia.org/wiki?curid=1464336" title="Borsig Bn2t 11453 i 11458">
Borsig Bn2t 11453 i 11458

Borsig Bn2t 11453 i 11458 – dwuosiowe parowozy wąskotorowe wyprodukowane w niemieckiej firmie August Borsig Berlin-Tegel w latach 20. XX wieku. Oznaczenie Bn2t oznacza rodzaj parowozu – tendrzak o układzie osi B, z dwucylindrowym silnikiem bliźniaczym na parę nasyconą. Oba zostały zachowane do chwili obecnej; numer 11458 jeździ na Kolejce Parkowej Maltanka.
Historia.
Niemiecka wytwórnia August Borsig Berlin-Tegel w latach 1920–1930 zbudowała 215 dwuosiowych wąskotorowych parowozów przemysłowych na parę nasyconą na tor szerokości od 590 mm do 1000 mm, z czego 73 na tor 600 mm. Nabywane były przez zakłady przemysłowe, koleje prywatne lub duże gospodarstwa.
Egzemplarze.
Borsig Bn2t 11453.
Parowóz Borsig o numerze fabrycznym 11453 został zbudowany i sprzedany 6 lutego 1924 roku. Pierwotnie był wykonany na tor o rozstawie 620 mm. Pierwszym właścicielem była Dyrekcja Kopalń i Hut Księcia Donnersmarcka w Świętochłowicach. Rozstaw osi w toku służby zmieniono na 600 mm. Po II wojnie światowej eksploatowany do 1977 w Zakładach Azotowych Chorzów jako numer 1. Razem z parowozem nr 11458, przed 1 czerwca 1979 roku został odnowiony i ustawiony jako pomnik w parku przyzakładowym, gdzie jednak podlegał dewastacji. W 1992 roku został nabyty przez Poznański Klub Modelarzy Kolejowych. Od 2006 roku po odnowieniu stanowi pomnik przy Fabryce Pojazdów Szynowych w Poznaniu, bez oznaczeń
Borsig Bn2t 11458.
Parowóz Borsig o numerze fabrycznym 11458 został zbudowany w 1925 dla firmy handlowej Walter Höene w Berlinie, która swoją lokomotywę odebrała 13 lutego tego samego roku. Następnie sprzedano go ziemianinowi S.J. Jerelowskiemu z Obrzycka nad Wartą. Używany był do budowy wałów przeciwpowodziowych wzdłuż Warty. Po II wojnie światowej eksploatowany do 1977 w Zakładach Azotowych Chorzów jako numer 2. Wraz z parowozem nr 11453, przed 1 czerwca 1979 roku został odnowiony i ustawiony wraz z wagonem jako pomnik w parku przyzakładowym, gdzie podlegał dewastacji. Przekazany następnie w 1992 roku Poznańskiemu Klubowi Modelarzy Kolejowych i dzięki staraniom tego klubu od 1994 był remontowany w Fabryce Pojazdów Szynowych H. Cegielski w Poznaniu (kocioł – w ZNTK w Pile). W czerwcu 1999 roku został wyremontowany i 22 września 1999 roku skierowany do służby na Kolejce Parkowej Maltanka w Poznaniu. W styczniu 2021 został przekazany przez Poznański Klub Modelarzy Kolejowych do MPK Poznań.
Poza Maltanką, parowóz uczestniczy czasem w imprezach kolejowych na terenie Polski, np. zlotach miłośników kolei wąskotorowych w Białośliwiu w maju/czerwcu 2013 i lipcu 2017 roku.
Tender Zt 5001.
W roku 2001 parowóz nr 11458 otrzymał dodatkowo tender. Oznaczenie tendra „Zt” świadczy o oddzielności tendra od parowozu, z kolei „5001” to numer inwentarzowy przeznaczony dla toru szerokości 600 mm.

</doc>
<doc id="1464337" url="https://pl.wikipedia.org/wiki?curid=1464337" title="Kodowanie Golomba">
Kodowanie Golomba



</doc>
<doc id="1464340" url="https://pl.wikipedia.org/wiki?curid=1464340" title="Kodowanie Tunstalla">
Kodowanie Tunstalla



</doc>
<doc id="1464343" url="https://pl.wikipedia.org/wiki?curid=1464343" title="Antonin Marek">
Antonin Marek



</doc>
<doc id="1464344" url="https://pl.wikipedia.org/wiki?curid=1464344" title="Parafia Narodzenia św. Jana Chrzciciela w Lanckoronie">
Parafia Narodzenia św. Jana Chrzciciela w Lanckoronie

Parafia Narodzenia św. Jana Chrzciciela w Lanckoronie – rzymskokatolicka parafia archidiecezji krakowskiej Kościoła katolickiego obrządku łacińskiego wchodząca w skład dekanatu Kalwaria.
Kościół parafialny.
Kościołem parafialnym parafii jest Kościół Narodzenia św. Jana Chrzciciela w Lanckoronie, znajdujący się w centrum wsi 50 metrów od rynku.
Kościół wybudowany około 1336. Fundatorem kościoła był Kazimierz Wielki. Z ówczesnego gotyckiego kościoła zachowane są tylko mury magistralne z przyporami, gdyż był on przebudowywany w XVI i XIX wieku. Od północy do nawy przylega kaplica Matki Bożej Różańcowej z barokowym ołtarzem z początku XVIII w. W ołtarzu umieszczony jest obraz Matki Bożej z dziecięciem zwany Matką Boską Lanckorońską. W nawie głównej znajduje się wczesnobarokowy ołtarz główny z obrazem „Chrzest Chrystusa” z połowy XVIII wieku.
Historia.
Parafia została erygowana w około 1366. Ziemie nowej parafii zostały wydzielone z parafii Izdebnik. W 1982 r. z południowych obszarów parafii Lanckorona została oddzielona nowa parafia w Skawinkach.
Współcześnie.
Parafia składa się ze wsi Lanckorona i Jastrzębia (2300 wiernych).
Od lipca 2008 proboszczem parafii jest ksiądz Jan Bobrek.

</doc>
<doc id="1464345" url="https://pl.wikipedia.org/wiki?curid=1464345" title="Óscar Echeverry">
Óscar Echeverry

Oscár Marino Echeverry Lourido (ur. 13 stycznia 1977 w Cali), piłkarz kolumbijski. Gra na pozycji napastnika w zespole New York Red Bulls. Na początku 2008 roku przybył do tego klubu na zasadzie wolnego transferu z Atlético Nacional.
Jego pierwszym klubem było Deportivo Cali, gdzie w 1996 r. zadebiutował w lidze kolumbijskiej. Jak na razie najlepszy okres w jego piłkarskiej karierze przypadł jednak na rok 1999, gdzie jako napastnik Deportivo Pasto wystąpił w 38 meczach i strzelił 8 goli.

</doc>
<doc id="1464347" url="https://pl.wikipedia.org/wiki?curid=1464347" title="Mayomyzon">
Mayomyzon



</doc>
<doc id="1464348" url="https://pl.wikipedia.org/wiki?curid=1464348" title="Biskup Tusculum">
Biskup Tusculum



</doc>
<doc id="1464356" url="https://pl.wikipedia.org/wiki?curid=1464356" title="Się masz, Vern!">
Się masz, Vern!

Się masz, Vern! (ang. "Hey Vern, It’s Ernest!", 1988) – amerykański serial fabularny.

</doc>
<doc id="1464360" url="https://pl.wikipedia.org/wiki?curid=1464360" title="Feliks Kozubowski (major)">
Feliks Kozubowski (major)

Feliks Kozubowski (ur. 7 lutego 1894 na Litwie, zm. 15 września 1939 w Sochaczewie) – major piechoty Wojska Polskiego
Życiorys.
We wczesnych latach młodości służył w armii rosyjskiej, w 21 zapasowym baonie w Kursku, a następnie był kadetem w 2 Szkole Podchorążych w Kijowie i 1 Dywizji Strzelców Polskich. W 1917 roku został mianowany podporucznikiem, a kilka miesięcy później porucznikiem. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 1579. lokatą w korpusie oficerów piechoty. W 1923 roku był dowódcą II batalionu szkolnego w Centralnej Szkole Podoficerów Zawodowych Piechoty Nr 1 w Chełmnie, pozostając oficerem nadetatowym 84 pułku piechoty w Pińsku. W latach 1924–1928 pełnił służbę w 42 pułku piechoty w Białymstoku. 27 stycznia 1930 roku został awansowany na majora ze starszeństwem z dniem 1 stycznia 1930 roku i 66. lokatą w korpusie oficerów piechoty. W 1932 roku służył w Wojskowym Instytucie Przeciwgazowym w Warszawie.
W kampanii wrześniowej 1939 roku dowodził II batalionem 18 pułku piechoty (26 DP) ze Skierniewic.
W godzinach rannych 13 września, w czasie bitwy nad Bzurą, dowodzony przez niego pododdział zluzował III/144 pp (rez.) i 67 batalion saperów na wschodnim brzegu Bzury, na przedmościu Sochaczewa (obrona Sochaczewa). Rano następnego dnia z niewiadomych przyczyn wycofał się z miasta. Zawrócony przez płk dypl. Tadeusza Parafińskiego, około godz. 10.00 natarł z marszu na miasto i odrzucił nieprzyjaciela, który w międzyczasie obsadził Sochaczew. W godzinach popołudniowych został wyparty z zajmowanych stanowisk, lecz po wprowadzeniu do walki odwodów odzyskał je na powrót. W trakcie ciężkich walk o miasto, trwających 2,5 doby, jego batalion stracił 80% stanu osobowego. Zginął rankiem 15 września podczas wycofywania się z miasta, na przeprawie pontonowej przez Bzurę. Pochowany razem ze swoimi żołnierzami na Cmentarzu św. Wawrzyńca w Sochaczewie.

</doc>
<doc id="1464365" url="https://pl.wikipedia.org/wiki?curid=1464365" title="Embraer 121 Xingu">
Embraer 121 Xingu

Embraer 121 Xingu – to wielozadaniowy samolot brazylijskiej firmy Embraer. Samolot odbył pierwszy lot 10 października 1976 roku. Embraer 121 nie odniósł rynkowego sukcesu gdyż latał jedynie we Francji i Brazylii.

</doc>
<doc id="1464367" url="https://pl.wikipedia.org/wiki?curid=1464367" title="NHL ’94">
NHL ’94

NHL '94 – komputerowa gra sportowa o tematyce hokejowej, stworzona przez Electronic Arts i wydana na platformy Mega Drive/Genesis, Sega Mega CD, PC/DOS oraz Super Nintendo w 1993 roku przez EA Sports (wersja na komputery osobiste nosiła nazwę "NHL Hockey"). Posiadała licencje National Hockey League oraz Stowarzyszenia graczy NHL.
NHL '94 jest trzecią grą z serii NHL.

</doc>
<doc id="1464368" url="https://pl.wikipedia.org/wiki?curid=1464368" title="NHL 94">
NHL 94



</doc>
<doc id="1464369" url="https://pl.wikipedia.org/wiki?curid=1464369" title="NHL Hockey 94">
NHL Hockey 94



</doc>
<doc id="1464370" url="https://pl.wikipedia.org/wiki?curid=1464370" title="(7564) Gokumenon">
(7564) Gokumenon

(7564) Gokumenon – planetoida z pasa głównego asteroid okrążająca Słońce w ciągu 4 lat i 223 dni w średniej odległości 2,77 j.a. Została odkryta 7 lutego 1988 roku w obserwatorium w "Kavalur" przez R. Rajamohan. Nazwa planetoidy pochodzi od "MGK ("Goku") Menona" (ur. 1928), wybitnego profesora "Indyjskiej Organizacji Badań Kosmicznych", zaangażowanego w budowę 2,3 m radioteleskopu w Kavalur. Przed nadaniem nazwy planetoida nosiła oznaczenie tymczasowe (7564) 1988 CA.

</doc>
<doc id="1464372" url="https://pl.wikipedia.org/wiki?curid=1464372" title="To All New Arrivals">
To All New Arrivals

To All New Arrivals – album grupy Faithless, wydany 27 listopada 2006. Na płycie znajduje się 11 utworów.
Przy produkcji piosenek znajdujących się na tym albumie współpracowali m.in.: Harry Collier, Dido oraz Robert Smith.

</doc>
<doc id="1464380" url="https://pl.wikipedia.org/wiki?curid=1464380" title="Victor Noriega">
Victor Noriega



</doc>
<doc id="1464384" url="https://pl.wikipedia.org/wiki?curid=1464384" title="Bekisopa">
Bekisopa

Bekisopa – miasto położone w prowincji Fianarantsoa, w południowo-wschodniej części Madagaskaru.

</doc>
<doc id="1464387" url="https://pl.wikipedia.org/wiki?curid=1464387" title="Manic Hedgehog">
Manic Hedgehog

Manic Hedgehog to tytuł czwartego i ostatniego dema brytyjskiego zespołu Radiohead. Demo zostało nagrane na kasecie audio i wydane w październiku 1991 roku. Jego nazwa pochodzi od sklepu z płytami w Oksfordzie, gdzie można było nabyć demo.
Kaseta została rozprowadzona w Oksfordzie za £3 gdy zespół znany był jeszcze jako On A Friday, i otrzymała pochlebne recenzje od lokalnego magazynu muzycznego, "Curfew".
Okładka kasety została zaprojektowana przez Thoma Yorke’a i przedstawia kosmitę z dużą i wydłużona głową z napisem „Work Sucks” obok twarzy.

</doc>
<doc id="1464388" url="https://pl.wikipedia.org/wiki?curid=1464388" title="Eliminacja wspólnych podwyrażeń">
Eliminacja wspólnych podwyrażeń

Eliminacja wspólnych podwyrażeń (ang. "common subexpression elimination") - technika optymalizacji stosowana w kompilatorach, polegająca na takim przekształceniu kodu, aby część tych samych obliczeń występujących w kilku wyrażeniach była wykonywana tylko raz, co wymaga wprowadzenia dodatkowej, pomocniczej zmiennej. Takie przekształcenie wykonuje się tylko wtedy, gdy rzeczywiście jest to opłacalne, tzn. gdy koszt wprowadzenia nowej zmiennej nie będzie przewyższał kosztu obliczania podwyrażenia.
Np. w poniższym fragmencie programu:
 a = x * y + z;
 b = x * g * y;
 c = x * y / z;
powtarza się mnożenie x * y. Kompilator może wygenerować kod równoważny:
 a = M + z;
 b = g * M;
 c = M / z;
W oryginalnym kodzie wykonywano:
natomiast po przekształceniu:

</doc>
<doc id="1464391" url="https://pl.wikipedia.org/wiki?curid=1464391" title="Faeton białosterny">
Faeton białosterny

Faeton białosterny ("Phaethon aethereus") – gatunek dużego ptaka morskiego z rodziny faetonów (Phaethontidae).
Opis.
Ptak ten osiąga długość ciała 90–107 cm, z czego 46–56 cm mierzą sterówki ogona. Rozpiętość skrzydeł 99–106 cm. Masa ciała około 700 g.
Żywi się rybami i kalmarami. Występuje w tropikach Atlantyku, wschodnim Pacyfiku i północno-zachodnim Oceanie Indyjskim. Największe kolonie lęgowe znajdują się na Galapagos i wyspach Karaibów.
Podgatunki.
Wyróżniono trzy podgatunki "P. aethereus":
Status.
IUCN uznaje faetona białosternego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji wstępnie szacuje się na około 16–30 tysięcy dorosłych osobników. Trend liczebności populacji uznawany jest za spadkowy.

</doc>
<doc id="1464405" url="https://pl.wikipedia.org/wiki?curid=1464405" title="Wydział Technologii Żywności Szkoły Głównej Gospodarstwa Wiejskiego w Warszawie">
Wydział Technologii Żywności Szkoły Głównej Gospodarstwa Wiejskiego w Warszawie

Wydział Technologii Żywności Szkoły Głównej Gospodarstwa Wiejskiego w Warszawie – wydział powstały w 1961 r. na bazie Katedry i Zakładu Mikrobiologii i Przemysłu Rolnego na wydziale Rolniczym. Od 1 stycznia 2008 do 30 września 2019 nosił nazwę Wydział Nauk o Żywności. Wydział posiada pełne prawa akademickie do doktoryzowania i habilitowania.
Jednostki organizacyjne.
Na Wydziale funkcjonują następujące jednostki organizacyjne:
Opis kierunków.
Studia dzienne inżynierskie i magisterskie
Studia mają charakter techniczno-przyrodniczy. W czasie studiów student zdobywa wiedzę z dyscyplin:
chemia ogólna i nieorganiczna, chemia organiczna i fizyczna, fizyka, matematyka, podstawy informatyki, statystyka, rysunek techniczny,
chemia żywności, analiza i ocena jakości żywności, biochemia, mikrobiologia techniczna i żywności, ogólna technologia żywności, kierunkowe technologie żywności, maszynoznawstwo i inżynieria przemysłu spożywczego, żywienie człowieka z toksykologią, ekonomika, organizacja i zarządzanie procesem produkcyjnym, podstawy rachunkowości, projektowanie produktu, prawo żywnościowe.
Studia inżynierskie są 3,5 letnie, po ich ukończeniu istnieje możliwość podjęcia 1,5 rocznych studiów magisterskich uzupełniających z możliwością wyboru jednej z następujących specjalności:
W ramach specjalności student ma możliwość wyboru jednej specjalizacji dyplomowej:
Władze wydziału.
Obecne
Dziekan: dr hab. Rafał Wołosiak
Prodziekan: dr hab. Anna Bzducha-Wróbel
Historia Wydziału.
Wydział Technologii Żywności (poprzednio Wydział Technologii Rolno-Spożywczej) został utworzony w październiku 1961 roku, jednak studia z zakresu przemysłu rolno-spożywczego mają w SGGW dużo dłuższą tradycję. Od momentu powstania uczelni przedmiot "przemysł rolny" był realizowany na Wydziale Rolniczym w Katedrze i Zakładzie Mikrobiologii i Przemysłu Rolnego. W okresie międzywojennym około 120 studentów specjalizowało się w tym właśnie kierunku.
Pierwsi absolwenci ukończyli specjalizację w roku 1925 i stali się pionierami przemysłu spożywczego w Polsce.
Zakład kierowany przez profesora Wacława Dąbrowskiego rozwijał badania technologiczne oraz wychował kadry przyszłych pracowników nauki w dziedzinie technologii, chemii i mikrobiologii żywności (pierwszy stopień doktorski został nadany w roku 1934). Wychowankiem tego zakładu był m.in. prof. dr hab. Eugeniusz Pijanowski, uczony i pedagog, twórca nauki o żywności w Polsce i pierwszy dziekan powołanego z początkiem roku akademickiego 1961/62 Wydziału Technologii Rolno-Spożywczej.
W ciągu ponad 40 lat funkcjonowania wydziału dokonano wielu reorganizacji jednostek wydziałowych, co wiązało się z bieżącymi potrzebami badawczymi i dydaktycznymi. Bardzo ważny w historii wydziału był rok 1977, w którym Instytut Żywienia Człowieka będący dotychczasową jednostką organizacyjną Wydziału został włączony w struktury nowo powstałego Wydziału Żywienia Człowieka i Wiejskiego Gospodarstwa Domowego. W tym też roku wydział zmienił nazwę na obecną – Wydział Technologii Żywności.
Rok akademicki 2001/2002, pierwszy w nowym tysiącleciu, został zainaugurowany w pięknej auli nowego, własnego budynku naukowo-dydaktycznego, noszącego imię współtwórcy wydziału – profesora Eugeniusza Pijanowskiego.
Przez ponad 40 lat wydział opuściło prawie 4500 absolwentów, wśród których 3500 ukończyło studia magisterskie, zaś prawie 1000 studia inżynierskie. Rada Wydziału nadała ponad 238 stopni doktora oraz 76 stopnie doktora habilitowanego nauk technicznych i nauk rolniczych w zakresie technologii żywności.
Dnia 20 grudnia 2007 r. Rektor Szkoły Głównej Gospodarstwa Wiejskiego w Warszawie Zarządzeniem nr 44/2007 zmienił nazwę Wydziału Technologii Żywności na Wydział Nauk o Żywności. Nowa nazwa wydziału obowiązuje od dnia 1 stycznia 2008 r.

</doc>
<doc id="1464410" url="https://pl.wikipedia.org/wiki?curid=1464410" title="Latarnia morska Har Carmel">
Latarnia morska Har Carmel

Latarnia morska Har Carmel – latarnia morska położona na szczycie góry Karmel (525 m n.p.m.) górującej nad miastem Hajfą i Zatoką Hajfy. Latarnia wskazuje położenie portu Hajfa we wschodniej części Morza Śródziemnego. Jest to najbardziej charakterystyczny i najważniejszy punkt orientacyjny w nawigacji wzdłuż wybrzeża Izraela.
Budynek latarni został wybudowany w 1864 roku przy klasztorze karmelitów Stella Maris. Jest to ośmiokątna walcowata wieża z latarnią i galerią, która wznosi się na skraju budynku od strony morza. Budynek jest pomalowany na lekko żółty kolor, latarnia w białe i czerwone pasy, a kopuła jest czarna. Latarnia jest uznana za obiekt wojskowy i zamknięta dla dostępu osób nieupoważnionych.
Dane techniczne.
ARLHS ISR-004
Admiralicja E5945
NGA 113-21212

</doc>
<doc id="1464412" url="https://pl.wikipedia.org/wiki?curid=1464412" title="Kardynał-biskup Tusculum">
Kardynał-biskup Tusculum



</doc>
<doc id="1464413" url="https://pl.wikipedia.org/wiki?curid=1464413" title="Tristán Ulloa">
Tristán Ulloa

Tristán Ulloa (ur. 6 maja 1970 w Orleanie) – hiszpański aktor, reżyser, scenarzysta i producent filmowy.
Życiorys.
Jest jednym z dwóch synów Hiszpanki i Francuza. W 1997 roku wystąpił po raz pierwszy na dużym ekranie w dwóch obrazach: "Wspomnienia upadłego anioła" ("Memorias del ángel caído") i "Otwórz oczy" ("Abre los ojos") jako kelner u boku Penélope Cruz. Był trzykrotnie nominowany do nagrody Goya; jako Javi w dramacie "Mensaka" (1998), za podwójną rolę Carlosa i Antonio w melodramacie "Lucia i seks" ("Lucía y el sexo", 2001) oraz za reżyserię dramatu "Pudor" (2007; razem ze swym bratem, Davidem). W adaptacji powieści Aleksandra Dumasa "D'Artagnan i trzej muszkieterowie" ("D'Artagnan et les trois mousquetaires", 2005) z udziałem Vincenta Elbaza, Tchéky Karyo i Emmanuelle Béart wcielił się w postać Ludwika XIII.

</doc>
<doc id="1464414" url="https://pl.wikipedia.org/wiki?curid=1464414" title="Wydział Nauk o Żywności SGGW w Warszawie">
Wydział Nauk o Żywności SGGW w Warszawie



</doc>
<doc id="1464415" url="https://pl.wikipedia.org/wiki?curid=1464415" title="Hipertrichoza">
Hipertrichoza

Hipertrichoza, Zespół Wilkołaka (Syndrom) – owłosienie ciała niemające przyczyny endokrynologicznej (hormonalnej), które może wystąpić w dowolnej okolicy ciała, zarówno u kobiet, jak i u mężczyzn. W 1595 roku Lavinia Fontana, włoska malarka okresu manieryzmu, namalowała portret dziewczynki dotkniętej tą chorobą. Boloński lekarz Ulisses Aldrovandi w swojej pracy "Monstrorum historia (Bolonia 1642)" opisał tę przypadłość.

</doc>
<doc id="1464416" url="https://pl.wikipedia.org/wiki?curid=1464416" title="Henryk Kamieniecki">
Henryk Kamieniecki



</doc>
<doc id="1464423" url="https://pl.wikipedia.org/wiki?curid=1464423" title="David Parker (lekkoatleta)">
David Parker (lekkoatleta)

David Parker (ur. 28 lutego 1980) – brytyjski lekkoatleta specjalizujący się w rzucie oszczepem.
Największym sukcesem zawodnika było zdobycie złotego medalu podczas rozgrywanych w Annecy mistrzostw świata juniorów 1998. Uzyskał wówczas wynik 72,85 m. Rok później zdobył srebrny krążek mistrzostw Europy juniorów. Rekord życiowy: 78,33 m (24 marca 2001, Potchefstroom).

</doc>
<doc id="1464427" url="https://pl.wikipedia.org/wiki?curid=1464427" title="Przybądźcie z nieba">
Przybądźcie z nieba

Przybądźcie z nieba – pierwsze słowa katolickiej pieśni, śpiewanej podczas uroczystości pogrzebowych. Pieśń ma charakter pożegnalny i mówi o odejściu duszy do nieba. Śpiewający proszą Jezusa Chrystusa o zbawienie dla duszy i opiekę nad nią. Początkowo wykonywana była w ramach liturgii pogrzebowej; od roku 1614 wykonywana przez chór w formie antyfony w momencie włożenia trumny do grobu, bądź też na krótko przed. W swej warstwie metaforycznej odwołuje się do podróży do Jeruzalem i porównuje go z "rite de passage".
W Polsce pieśń została włączona do katolickiej liturgii pogrzebowej po soborze watykańskim II, w miejsce wycofanej antyfony Libera me. Pieśń znajduje się również w luterańskich księgach liturgicznych.
Tekst pieśni.
&lt;poem&gt;
 Przybądźcie z nieba na głos naszych modlitw,
 mieszkańcy chwały wszyscy święci Boży;
 Z obłoków jasnych zejdźcie aniołowie,
 Z rzeszą zbawionych spieszcie na spotkanie.
 Refren:
 Niech cię przygarnie Chrystus uwielbiony,
 On wezwał ciebie do królestwa światła.
 Niech na spotkanie w progach Ojca domu
 Po ciebie wyjdzie litościwa Matka.
 Promienny Chryste, Boski Zbawicielu,
 jedyne światło, które nie zna zmierzchu,
 bądź dla tej duszy wiecznym odpocznieniem,
 pozwól oglądać chwały Twej majestat.
&lt;/poem&gt;

</doc>
<doc id="1464431" url="https://pl.wikipedia.org/wiki?curid=1464431" title="Meczet w Mińsku">
Meczet w Mińsku

Meczet w Mińsku () – świątynia muzułmańska zbudowana na początku XX wieku przy ul. Wielkiej Tatarskiej, zniszczona w latach 60. XX wieku.
Historia.
Historia budowy pierwszego meczetu w Mińsku sięga 1599 roku. Na początku XX wieku w miejscu dawnego drewnianego budynku wzniesiono murowaną świątynię – wokół niej znajdował się mizar. Miński meczet był pierwszą murowaną świątynią tatarską na terenie b. Wielkiego Księstwa Litewskiego. Jego imamem był wówczas Mustafa Smajkiewicz.
Na początku lat trzydziestych władze radzieckie odebrały meczet wiernym, zamieniając go w magazyn żywności. Na ponowne otwarcie świątyni zezwolili Niemcy w 1941 roku, jednak osiem lat później obiekt ponownie zamknięto. Budynek uległ przebudowie – m.in. usunięto minaret i kopułę, ulokowano w nim klub morski jednej z białoruskich organizacji.
W 1962 roku meczet wraz z cmentarzem zniszczono, budując na ich terenie hotel "Jubilejny".
Nowy meczet.
W listopadzie 1997 roku, z okazji 600-lecia osadnictwa tatarskiego na ziemi białoruskiej, na skrzyżowaniu ulic Gribojedowa i Tatarskiej, na skraju nowego cmentarza muzułmańskiego, wbudowano kamień węgielny pod budowę kolejnego mińskiego meczetu. Budowa rozpoczęła się w 2004 r., jednak została przerwana z powodów finansowych. Została wznowiona w 2013 r. Fundatorem świątyni jest organizacja dobroczynna z Arabii Saudyjskiej „Rabbita” oraz turecka fundacja wspierająca religię. Pierwsze nabożeństwo odbyło się na początku lipca 2016 r., gdy wierni świętowali koniec Ramadanu. Uroczyste otwarcie nowego meczetu odbyło się 11 listopada 2016 r. z udziałem prezydenta Białorusi Aleksandra Łukaszenki oraz prezydenta Turcji Recepa Tayyipa Erdoğana. Budynek jest rekonstrukcją meczetu zniszczonego w 1962 r., jednak zwiększono jego parametry. Może pomieścić 750 osób, a nawet do 1500. Na parterze budynku zaplanowano umieszczenie muzeum ukazującego historię Muzułmanów w Mińsku i na Białorusi.

</doc>
<doc id="1464434" url="https://pl.wikipedia.org/wiki?curid=1464434" title="Lotnisko Namysłów">
Lotnisko Namysłów

Lotnisko Namysłów znajdowało się na zachód od Namysłowa, w pobliżu miejscowości Krasowice (Kraschen) i bliskim sąsiedztwie miejscowości Niwki (Niefe), Przeczów (Prietzen) oraz Smarchowice Śląskie (Windisch Marchwitz). 
Dane lotniska.
Źródło
Historia lotniska.
Lotnisko Namysłów w czasie II wojny światowej do roku 1945, było lotniskiem polowym dla lotnictwa Luftwaffe. Pełniło rolę lotniska awaryjnego dla powracających z frontu niemieckich samolotów. 
Po drugiej wojnie światowej wykorzystywane przez radziecką bazę lotniczą w Skarbimierzu pod Brzegiem, stacjonującą na Lotnisku Brzeg-Skarbimierz jako lotnisko polowe, zapasowe. W latach 1966-67 Rosjanie zaczęli zakładać i rozbudowali tu swoją jednostkę wojskową. Już w roku 1968 lotnisko było gotowe do użytku.
Zajmowało powierzchnię 326 hektarów, a teren lotniska ogrodzony był drutem kolczastym. Pas dla lądujących i startujących odrzutowców stanowiła utwardzona powierzchnia naturalna. Bardzo często lądowały na nim śmigłowce. Lotnisko pełniło ważną funkcję podczas Operaci „Dunaj” na Czechosłowację w 1968 roku. Z tego wówczas lotniska startowały wcześniej zgromadzone samoloty odrzutowe. 27 sierpnia 1968 roku wystartowało ok. 90 maszyn typu MiG-19, biorąc udział w tej operacji.
W trakcie ćwiczeń w latach 1977-78 rozbiły się 2 radzieckie samoloty prawdopodobnie typu MiG. Jeden z nich rozbił się koło miejscowości Kopalina. Jeden z pilotów zdołał się katapultować, drugi nie zdążył i zginął w katastrofie odrzutowca. Druga z maszyn prawdopodobnie MiG-19 spadła ok. 500 m od miejscowości Przeczów, pilot zginął na miejscu.
Po rozpadzie układu warszawskiego i związku radzieckiego od 15 maja 1991 do 1992 roku Rosjanie opuszczali lotnisko w Krasowicach. 15 maja 1991 roku zostało przekazane do użytku wojska polskiego, po czym ziemię przejęła gmina Namysłów. Od tamtej pory opuszczone koszary po żołnierzach radzieckich, zostały przez następne lata zdewastowane i rozgrabione. Do dziś pozostały jeszcze ślady fundamentów po budynkach i barakach żołnierskich, sam pas startowy stanowią pola uprawne i porośnięte nieużytki.

</doc>
<doc id="1464436" url="https://pl.wikipedia.org/wiki?curid=1464436" title="Feliks Kozubowski">
Feliks Kozubowski



</doc>
<doc id="1464437" url="https://pl.wikipedia.org/wiki?curid=1464437" title="Witold Gądzikiewicz">
Witold Gądzikiewicz

Witold Stanisław Ludwik Gądzikiewicz (ur. 23 sierpnia 1879 w Zawierciu, zm. 28 grudnia 1962 w Poznaniu) – polski lekarz, profesor zwyczajny Uniwersytetu Jagiellońskiego (1924–1937), Uniwersytetu Warszawskiego (1937–1939) i Uniwersytetu im. Adama Mickiewicza w Poznaniu oraz Akademii Górniczo-Hutniczej i AWF w Krakowie
Życiorys.
Witold Gądzikiewicz studiował w Odessie, Charkowie oraz Fryburgu i Zurychu. W 1921 został docentem higieny w Instytucie dla Doskonalenia Lekarzy w Piotrogrodzie, od 1924 był profesorem higieny na Uniwersytecie Jagiellońskim, od tego czasu jest nazywany twórcą polskiej szkoły higieny. W 1937 przeprowadził się do Warszawy i objął Katedrę Higieny na Wydziale Lekarskim Uniwersytetu.
Podczas II wojny światowej był od 1 września 1943 dziekanem Wydziału Lekarskiego Uniwersytetu Warszawskiego. Wykładał w Prywatnej Szkoły Zawodowej dla Pomocniczego Personelu Sanitarnego doc. Jana Zaorskiego, która była konspiracyjną formą tajnego Wydziału Lekarskiego UW
Po zakończeniu II wojny światowej wyjechał do Poznania, gdzie współtworzył Katedrę Higieny na Uniwersytecie Poznańskim. W 1950 został profesorem higieny na Akademii Medycznej w Poznaniu, rok później przeszedł w stan spoczynku. Został odznaczony Orderem Virtuti Militari V kl..
Pochowany na cmentarzu Górczyńskim w Poznaniu (kwatera IIL1-1-5).
Publikacje.
Był encyklopedystą, edytorem czterotomowej, ilustrowanej Nowoczesnej encyklopedii zdrowia wydanej w latach 1937-1939 w Warszawie. Opublikował również:
Życie prywatne.
Miał żonę Dorotę z domu Gluck, która była lekarzem.

</doc>
<doc id="1464438" url="https://pl.wikipedia.org/wiki?curid=1464438" title="Mjr Feliks Kozubowski">
Mjr Feliks Kozubowski



</doc>
<doc id="1464440" url="https://pl.wikipedia.org/wiki?curid=1464440" title="Zgromadzenie Narodowe Tanzanii">
Zgromadzenie Narodowe Tanzanii

Zgromadzenie Narodowe – jednoizbowy parlament Tanzanii liczący 357 deputowanych. Kadencja trwa 5 lat. Obecną przewodniczącą jest Anne Makinda z rządzącej Partii Rewolucji, która posiada bezwzględną większość w izbie. Obecny skład parlamentu pochodzi z wyborów w 2010.

</doc>
<doc id="1464442" url="https://pl.wikipedia.org/wiki?curid=1464442" title="UAZ 31512 Commanders">
UAZ 31512 Commanders



</doc>
<doc id="1464445" url="https://pl.wikipedia.org/wiki?curid=1464445" title="Calcium">
Calcium

Calcium – jednostka osadnicza w Stanach Zjednoczonych, w stanie Nowy Jork, w hrabstwie Jefferson.

</doc>
<doc id="1464446" url="https://pl.wikipedia.org/wiki?curid=1464446" title="Instytut Pamięci Narodowej - Komisja Ścigania Zbrodni przeciwko Narodowi Polskiemu">
Instytut Pamięci Narodowej - Komisja Ścigania Zbrodni przeciwko Narodowi Polskiemu



</doc>
<doc id="1464449" url="https://pl.wikipedia.org/wiki?curid=1464449" title="(7806) Umasslowell">
(7806) Umasslowell

(7806) Umasslowell – planetoida z pasa głównego asteroid okrążająca Słońce w ciągu 3 lat i 285 dni w średniej odległości 2,43 j.a. Została odkryta 26 października 1971 roku w "Hamburg-Bergedorf Observatory" w Bergedorfie przez Luboša Kohoutka. Nazwa planetoidy pochodzi od "University of Massachusetts w Lowell" (UMass Lowell), zajmującego się edukacją i badaniami od lat 90. XIX wieku. Nazwa została zaproponowana przez "E. Aguirre" i "I. Joson". Przed jej nadaniem planetoida nosiła oznaczenie tymczasowe (7806) 1971 UM.

</doc>
<doc id="1464450" url="https://pl.wikipedia.org/wiki?curid=1464450" title="Quadrula rumphiana">
Quadrula rumphiana

Quadrula rumphiana − gatunek małża z rodziny skójkowatych (Unionidae), zagrożonego wyginięciem.
Występowanie.
Wody słodkie USA.

</doc>
<doc id="1464456" url="https://pl.wikipedia.org/wiki?curid=1464456" title="Ireneusz Chromicz">
Ireneusz Chromicz

Ireneusz Chromicz (ur. 7 stycznia 1977 roku we Wrocławiu) – polski koszykarz. Wychowanek Śląska Wrocław. Obecnie gra w pierwszoligowym zespole Sokół Łańcut, do którego przyszedł w 2004 roku, zajmując miejsce Piotra Ucinka. W łańcuckim zespole jest kapitanem drużyny.

</doc>
<doc id="1464458" url="https://pl.wikipedia.org/wiki?curid=1464458" title="Pagi mentawajski">
Pagi mentawajski

Pagi mentawajski, pagi ("Simias concolor") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae). 
Zasięg występowania.
Pagi mentawajski występuje endemicznie na Wyspach Mentawai zamieszkując w zależności od podgatunku:
Taksonomia.
Rodzaj i gatunek po raz pierwszy naukowo opisał w 1903 roku amerykański zoolog Gerrit Smith Miller nadając mu nazwę "Simias concolor". Holotyp pochodził z Południowej Pagai w zachodniej Sumatrze w Indonezji. Jedyny przedstawiciel rodzaju pagi ("Simias"). 
Dane genetyczne sugerują, że jest taksonem siostrzanym dla nosacza sundajskiego ("Nasalis larvatus") i być może powinien być umieszczany razem z nim w rodzaju "Nasalis". Autorzy "Illustrated Checklist of the Mammals of the World" rozpoznają dwa podgatunik.
Morfologia.
Długość ciała (bez ogona) samic 46–52 cm, samców 19–55 cm, długość ogona samic około 14 cm, samców około 16 cm; masa ciała samic 7–7,2 kg, samców 8,5–8,8 kg. Samce są cięższe o 30% od samic, kły samców są dłuższe o 95% od kłów samic. Przystosowany do wspinaczki, dzięki długim ramionom. Jego futro jest czarno-brązowe, a twarz czarna. Jest to jedyna małpa w podrodzinie Colobinae mająca stosunkowo krótki ogon, który jest marginalnie przybrany sierścią i długi tylko na 15 cm. Krótki nos jest zadarty do góry. 
Ekologia.
Małpy prowadzą dzienny tryb życia. Są nadrzewnymi mieszkańcami lasów deszczowych, rzadko schodzą na ziemię. Żyją w grupkach (od 3 do 8 zwierząt), które składają się z osobnika męskiego, jednej albo więcej samic i ich potomstwa. Dieta składa się głównie z liści, w mniejszym stopniu z owoców i jagód. Biologia rozrodu tego gatunku jest słabo poznana.
Status zagrożenia.
Status zagrożenia według IUCN dla poszczególnych gatunków przedstawia poniższa tabelka:

</doc>
<doc id="1464460" url="https://pl.wikipedia.org/wiki?curid=1464460" title="Zarząd Naczelnego Kapelana Wojsk Polskich">
Zarząd Naczelnego Kapelana Wojsk Polskich

Zarząd Naczelnego Kapelana Wojsk Polskich - jednostka organizacyjna w strukturze Ministerstwa Spraw Wojskowych II Rzeczypospolitej, powołana 14 listopada 1918 na mocy rozporządzenia kierownika Ministerstwa Spraw Wojskowych Jana Wroczyńskiego.
Szefem Zarządu Naczelnego Kapelana Wojsk Polskich został ks. Jan Pajkert.
5 grudnia 1918 Zarząd Naczelnego Kapelana Wojsk Polskich przekształcono w Konsystorz Polowy Rzymskokatolicki.
Przekształcenia.
Zarząd Naczelnego Kapelana Wojsk Polskich (1918) → Konsystorz Polowy Rzymskokatolicki (1918-1919) → Kuria Biskupia Biskupa Polowego Wojska Polskiego (1919-1947, 1991-nadal)

</doc>
<doc id="1464461" url="https://pl.wikipedia.org/wiki?curid=1464461" title="Simias concolor">
Simias concolor



</doc>
<doc id="1464464" url="https://pl.wikipedia.org/wiki?curid=1464464" title="Elżbieta Jagiellonka (1465–1466)">
Elżbieta Jagiellonka (1465–1466)

Elżbieta Jagiellonka (ur. 9 maja 1465 w Krakowie, zm. 9 maja 1466 w Sandomierzu) – królewna polska, księżniczka litewska.
Życiorys.
Była trzecią córką, a siódmym dzieckiem ze związku króla Polski i wielkiego księcia litewskiego Kazimierza Jagiellończyka i Elżbiety Rakuszanki. Chrzest Elżbiety miał miejsce 16 maja 1465 w katedrze krakowskiej i dokonany został przez biskupów: Jana krakowskiego i Jakuba kujawskiego. Śmierć Elżbiety nastąpiła z nieznanej przyczyny. Było to pierwsze dziecko pary królewskiej, które zmarło w dzieciństwie. Datę śmierci przyjmuje się za Janem Długoszem, który podkreślił, że zmarła w Sandomierzu, w dniu swoich urodzin (datę tę przyjmuje także Z. Wdowiszewski). Jednakże warto zauważyć, że w innym miejscu Długosz wskazuje, że Elżbieta zmarła w Nowym Mieście Korczynie w dniu 16 maja 1466 r. Pochowana została pod ołtarzem św. Doroty w katedrze wawelskiej, w miejscu wiecznego odpoczynku także królowej Anny Cylejskiej i jej córki Jadwigi.

</doc>
<doc id="1464465" url="https://pl.wikipedia.org/wiki?curid=1464465" title="Tadeusz Krzyżanowski">
Tadeusz Krzyżanowski

Tadeusz Krzyżanowski (ur. 29 sierpnia 1920 w Osterfeld w Niemczech, zm. 31 stycznia 1987 w Gdańsku) – polski lekkoatleta, olimpijczyk.
Był wszechstronnym lekkoatletą, ale największe sukcesy odniósł w pchnięciu kulą. Startował w tej konkurencji na Igrzyskach Olimpijskich w 1952 w Helsinkach, gdzie w finale zajął 10. miejsce. Wystąpił także w pchnięciu kulą na Akademickich Mistrzostwach Świata w Berlinie w 1951 (8. miejsce) oraz na warszawskich Międzynarodowych Igrzyskach Sportowych Młodzieży w 1955 (10. miejsce).
Reprezentował Polskę w ośmiu meczach międzypaństwowych odnosząc dwa zwycięstwa indywidualne (oba w meczu z Bułgarią 17-18 września 1950 w tak różnych konkurencjach, jak bieg na 110 m przez płotki i pchnięcie kulą). Startował w reprezentacji także w trójskoku i rzucie dyskiem.
Sześć razy zdobył tytuł mistrza Polski:
Ośmiokrotnie był brązowym medalistą:
Był także czterokrotnym mistrzem Polski w hali (bieg na 50 m przez płotki – 1950; bieg na 80 m przez płotki – 1951; trójskok – 1949; pchnięcie kulą – 1954) oraz czterokrotnym wicemistrzem (trójskok – 1948; pchnięcie kulą – 1950, 1951 i 1956).
Rekordy życiowe:
Był zawodnikiem Zrywu Gdańsk i Spójni Gdańsk. Z wykształcenia był spawaczem. Ukończył kurs trenerski i po zakończeniu kariery pracował jako trener lekkoatletyczny w Spójni Gdańsk. Pochowany na gdańskim Cmentarzu Oliwskim (kw. 21-4-10).

</doc>
<doc id="1464466" url="https://pl.wikipedia.org/wiki?curid=1464466" title="Marian Nowicki">
Marian Nowicki

Marian Jerzy Nowicki (ur. 1 listopada 1893 w Modelu, zm. 1 lipca 1960 w Warszawie) – działacz socjalistyczny i spółdzielczy. Poseł Związku Parlamentarnego Polskich Socjalistów na Sejm w latach 1928–1935 oraz poseł do Krajowej Rady Narodowej i na Sejm Ustawodawczy w okresie 1946–1952.
Życiorys.
Uczestnik strajku szkolnego w 1905, członek Związku Młodzieży Postępowo-Niepodległościowej (w 1913 skarbnik okręgu warszawskiego). Od 1911 był członkiem PPS-Frakcji Rewolucyjnej, następnie PPS-Opozycji w Piotrkowie. 
Aresztowany w 1912, zwolniony za kaucją, w 1913 wyjechał na krótko do Łodzi, ponownie aresztowany w czerwcu 1914 w Warszawie. Wywieziony został do twierdzy w Orle. Uwolniła go rewolucja lutowa w 1917. Należał do kierownictwa Zjednoczenia Socjalistycznego Polskiego w Charkowie, a po jego rozwiązaniu do PPS. Współuczestniczył w tworzeniu Rad w Gorłowce w obwodzie jekatierinosławskim, był zastępcą przewodniczącego Rady Delegatów Robotniczych, kierownikiem wydziału propagandy i przewodniczącym komitetu Czerwonej Gwardii w Gorłowce.
Od wiosny 1918 pracował w Archiwum Rewolucji w Moskwie oraz w Komitecie Moskiewskim PPS. Powrócił do kraju jesienią 1918. W 1920 uczestniczył w II powstaniu śląskim.
Przed 1939 należał do wybitnych działaczy PPS, był sekretarzem Związku Zawodowego Robotników Rolnych, redaktorem dwutygodnika PPS „Chłopska Prawda” i autorem programu rolnego PPS. Był członkiem Rady Naczelnej PPS od 1921 do 1939. W wyborach parlamentarnych w 1928 uzyskał mandat z listy nr 2 (PPS) w okręgu wyborczym nr 15 (Konin). W wyborach parlamentarnych w 1930 zdobył mandat z listy nr 7 (Centrolew) w tym samym okręgu wyborczym.
Od 1932 był prezesem Warszawskiej Spółdzielni Mieszkaniowej. Od 1938 pełnił mandat radnego Warszawy z listy PPS. Uczestnik kongresów Międzynarodowego Związku Robotników Rolnych. W 1937 współorganizator Pierwszego Polskiego Kongresu Mieszkaniowego.
W czasie wojny należał do PPS-WRN. Po powstaniu warszawskim uczestniczył w ratowaniu mienia i archiwów warszawskich instytucji spółdzielczych w ramach tzw. akcji pruszkowskiej. W 1945 wraz z Zygmuntem Żuławskim był inicjatorem powołania niezależnej od „lubelskiej” PPS PPSD. W wyniku porozumienia 31 marca 1946 został dokooptowany wraz z Zygmuntem Żuławskim i innymi działaczami, do Rady Naczelnej „lubelskiej” PPS.
Pełnił w niej funkcję zastępcy przewodniczącego. Od 1946 był również posłem do KRN, a następnie na Sejm Ustawodawczy. W latach 1947–1952 był działaczem spółdzielczości mieszkaniowej, a od 1956 członkiem Komisji Gospodarki Komunalnej i Budownictwa przy KC PZPR. Od 1947 do 1952 radny Stołecznej Rady Narodowej.
W latach 1950–1954 członek Rady Nadzorczej Warszawskiej Spółdzielni Mieszkaniowej oraz prezes Centralnego Zarządu Budownictwa Miast i Osiedli Zakładu Osiedli Robotniczych, od 1956 do 1960 prezes Zarządu Centralnego Związku Spółdzielni Budownictwa Mieszkaniowego. Na I Krajowym Zjeździe Delegatów Spółdzielni Mieszkaniowych w grudniu 1956 powołany na przewodniczącego Związku Spółdzielni Mieszkaniowych. Pochowany na cmentarzu Powązki Wojskowe w Warszawie (kwatera IIB28-8-1).
Miał jednego syna Jacka Nowickiego, znanego architekta zasłużonego m.in. dla Warszawskiej Spółdzielni Mieszkaniowej.
Jego bratankiem był filozof Andrzej Nowicki.

</doc>
<doc id="1464467" url="https://pl.wikipedia.org/wiki?curid=1464467" title="Proskenion">
Proskenion

Proskenion (gr. προσκήνιου – miejsce przed skene) w teatrze greckim podest przed skene, odpowiednik współczesnej sceny, pojawił się na przełomie V i IV w. p.n.e., a upowszechnił się w II w. p.n.e. 
Aktorzy wraz z rozwojem teatru odłączyli się od chóru i przenieśli na proskenion, gdzie rozgrywali właściwą akcję sztuki, podczas gdy chór pozostał na orchestrze. W epoce hellenistycznej, ze względu na większą liczbę statystów na scenie, powiększono powierzchnię proskenionu, cofając boczne paraskeniony. Podniesiono także wysokość podestu, tak że musiano wchodzić nań po schodach; wyraźniej oddzieliło to chór od aktorów, ale też stworzyło miejsce pomiędzy orchestrą a proskenionem na powstanie hyposkenionu (to tu pojawiali się aktorzy odgrywający duchy i bóstwa podziemne). 
Odpowiednikiem proskenionu w teatrze rzymskim było pulpitum. W rzymskich amfiteatrach nie funkcjonowała orchestra, a chór dołączył do aktorów na scenie.

</doc>
<doc id="1464471" url="https://pl.wikipedia.org/wiki?curid=1464471" title="Edentulina usambarensis">
Edentulina usambarensis

Edentulina usambarensis – gatunek ślimaka trzonkoocznego z rodziny Streptaxidae.
Występuje w Tanzanii.
Prowadzi lądowy tryb życia.

</doc>
<doc id="1464482" url="https://pl.wikipedia.org/wiki?curid=1464482" title="Parafia Przemienienia Pańskiego">
Parafia Przemienienia Pańskiego

Parafie pod wezwaniem Przemienienia Pańskiego

</doc>
<doc id="1464484" url="https://pl.wikipedia.org/wiki?curid=1464484" title="Konsystorz Polowy Rzymskokatolicki">
Konsystorz Polowy Rzymskokatolicki

Konsystorz Polowy Rzymskokatolicki - jednostka organizacyjna w strukturze Ministerstwa Spraw Wojskowych II Rzeczypospolitej, powołana 5 grudnia 1918 na miejsce Zarządu Naczelnego Kapelana Wojsk Polskich - na mocy rozporządzenia kierownika Ministerstwa Spraw Wojskowych Jana Wroczyńskiego.
Konsystorzem Polowym Rzymskokatolickim kierował Naczelny Kapelan Wojsk Polskich ks. Jan Pajkert.
Na mocy dekretu z 18 stycznia 1919 przy Konsystorzu Polowym ustanowiono szefów wyznań:
3 marca 1919 Konsystorz Polowy został zlikwidowany a na jego miejsce powołano Kurię Biskupią. Biskupem polowym Wojska Polskiego został Stanisław Gall.
Przekształcenia.
Zarząd Naczelnego Kapelana Wojsk Polskich (1918) → Konsystorz Polowy Rzymskokatolicki (1918-1919) → Kuria Biskupia Biskupa Polowego Wojska Polskiego (1919-1947, 1991-nadal)

</doc>
<doc id="1464488" url="https://pl.wikipedia.org/wiki?curid=1464488" title="Lotnisko Brzeg-Skarbimierz">
Lotnisko Brzeg-Skarbimierz

Lotnisko Brzeg-Skarbimierz – zlikwidowane lotnisko i baza lotnicza pierwotnie niemiecka, następnie radziecka, położone na południowy zachód od Brzegu na terenie pól należących wcześniej do wsi Skarbimierz, Pępice i Małujowice w województwie opolskim.
Lotnisko do 1945 roku.
Na początku I wojny światowej pojawił się projekt umieszczenia rosyjskich jeńców wojennych w obozie jenieckim na wzgórzach między Brzegiem i Zielęcicami. Projekt został zarzucony, niemniej miasto podjęło pertraktacje z wojskiem w sprawie utworzenia na tym terenie lotniska z kwaterami i budynkami technicznymi dla zapasowej jednostki lotniczej. W rezultacie tych pertraktacji miasto nabyło tereny, uzbroiło je i oddało do dyspozycji wojska. W latach 1914-1915 perspektywa, że po zakończeniu wojny pozostanie tu garnizon lotniczy, była dla władz miasta powodem do podejmowania wysiłków w celu utrzymania lotniska.
Przeznaczoną dla Brzegu "Lotniczą Jednostkę Zapasową Nr 11" utworzono na Gądowie Małym 28 czerwca 1915 roku i początkowo umieszczono w znanym lokalu rozrywkowym „Na ostatnim groszu”, gdzie miała do dyspozycji jedno pomieszczenie biurowe. Do nowo powstałej jednostki odkomenderowani zostali kapitan Gabriel, płatnik Strauchmann, mistrz (podoficer techniczny) Grolow, zastępca oficera Frohberg – na kierownika warsztatów lotniczych, później porucznik Seeberger, zastępca oficera Pelz – na kierownika magazynów, później porucznik Wintgen z Brzegu, Eugen Wolf z Brzegu – na koniuszego (ten stopień / funkcja pochodzi z kawalerii i odpowiada podoficerowi technicznemu), poza tym podoficer i 5. żołnierzy na kancelistów. 
Kwatery znajdowały się w parku Cesarza Fryderyka, w Karczmie Sądowej na Gądowie Małym i w gospodzie na Kozanowie, później doszły jeszcze kwatery rekruckie. 
Gdy armijny park lotniczy „Wschód” został przeniesiony do Rosji, przejęto budynki, był to hangar remontowy z pomieszczeniami magazynowymi, 4 hangary samolotowe, hala magazynowa, 2. drewniane szopy firmy Heidenreich, garaże samochodowe i warsztaty szkolne.
Właściwym miejscem dyslokacji jednostki był Brzeg, Gądów był jedynie etapem przejściowym. Pod koniec 1915 roku rozpoczęto rozbudowę infrastruktury na terenach pod Zielęcicami. Na początku wzniesiono hangar remontowy z warsztatami, 2 hangary samolotowe, centralę i garaże samochodowe, które zostały niezwłocznie zajęte przez jednostkę. Do końca 1916 roku oddano do użytku: hangar remontowy z pomieszczeniami warsztatowymi, magazyny, biura i dział fotograficzny, 10 hangarów samolotowych z ogrzewaniem powietrznym, garaże samochodowe, warsztaty szkolne, centralę, 4 baraki magazynowe, 3 duże baraki drewniane, stację kontroli silników, strzelnicę dla karabinów maszynowych, bocznicę kolejową, kasyno oficerskie, 2 murowane baraki sztabowe, 2 kantyny, 16 murowanych i drewnianych baraków mieszkalnych, murowany barak na skład broni i amunicji, magazyn sortów mundurowych, murowany barak na odwach i izbę chorych.
Głównym zadaniem Lotniczej Jednostki Zapasowej Nr 11 było szkolenie oficerów, podoficerów i żołnierzy jako pilotów i obserwatorów w rozpoznaniu lotniczym, fotografii i obsłudze broni (pokładowej) w celu zapewnienia kadry dla frontu. Od roku 1915 do listopada 1918 roku Lotnicza Jednostka Zapasowa Nr 11 pod kierunkiem koniuszego Wolfa z Brzegu wyszkoliła i wysłała na front 38 do 40 oddziałów lotnictwa frontowego. 9 listopada 1918 roku na lotnisku wybuchła rewolucja (Brzeg był pierwszym miastem na Śląsku, w którym doszło do tych wypadków). Ostatnim dowódcą jednostki był kapitan Hildebrand.
Po klęsce Niemiec z wszystkich frontów powracały na lotnisko oddziały lotnicze z resztkami sprzętu i materiałów (przyjeżdżało dziennie 40-50 wagonów z ludźmi i sprzętem). Żołnierze porzucali swe jednostki i rozchodzili się. W tej sytuacji o demobilizację troszczył się koniuszy Wolf. Rozładunkiem materiałów zajmowało się 100. Rumunów pod kierownictwem tłumacza – umieszczano je w opróżnionych hangarach. Później część sprzętu zlicytowano, a resztę przejął na sprzedaż Urząd Likwidacyjny Rzeszy.
W Lotniczej Jednostce Zapasowej Nr 11 panowały wówczas silne nastroje rewolucyjne i w celu wyjaśnienia sytuacji 14 maja 1919 roku lotnisko obsadziły oddziały Reichswehry. Lotnicza Jednostka Zapasowa Nr 11 została rozwiązana, a to co z niej zostało 15 maja 1919 roku przemianowano w „Reichswehrę lotnisko Brzeg”. Formacja ta została następnie przekształcona w pododdział samochodowy – kadrę 3. kompanii samochodowej, stacjonującej później w Nysie. Część jednostki przeniesiono do Grenzschutzu.
Postanowieniami traktatu wersalskiego brzeski garnizon został rozwiązany. Urządzenia lotniska zostały zdemontowane i zniszczone. Tereny i budynki wojskowe przeszły w posiadanie miasta.
W latach 1934-1935 reaktywowano i powiększono lotnisko Luftwaffe pod Zielęcicami, a pod Skarbimierzem powstały koszary, zajęte 1 października 1937 roku przez "13. grupę lotnictwa zwiadowczego", której pierwszym dowódcą był generał major Müller. Na liczącym 165 hektary terenie lotniska znajdował się m.in. zorientowany w kierunku wschodnio-zachodnim pas startowy o długości 1,5 km, przedłużony pod koniec wojny do 2 km, a obok budynków koszarowych i technicznych oraz urządzeń kontroli lotów istniały również boiska i basen pływacki. Na brzeskim lotnisku służył m.in. książę Ludwik Ferdynand (II) Hohenzollern, syn ostatniego następcy tronu (wnuk cesarza Wilhelma II). Komendantem placu był w czasie wojny major Baumann.
W 1939 roku z lotniska startowały samoloty bombardujące Polskę. Na południowym skraju lotniska znajdował się obóz pracy „Brieg-Pampitz” – filia obozu w Groß-Rosen. Ginęli tam w latach 1939-45 jeńcy polscy, francuscy, radzieccy, żydowscy. W miejscu kaźni wystawiono pamiątkową tablicę.
Lotnisko od 1945 roku.
W 1945 roku zdobyte przez wojska radzieckie wraz z dużą ilością sprzętu i amunicji. Po tym roku obiekt przeszedł w ręce wojsk radzieckich. Rosjanie dokonali jego rozbudowy i powiększenia. Stanowiło ono jedną z największych radzieckich baz lotniczych PGWAR w Polsce. Obszar bazy lotniczej o powierzchni ok. 680 hektarów obejmował właściwe lotnisko z pasem startowym i drogami kołowania, prawie 40 schronów samolotowych, dwie wieże kontroli lotów (jedna w budowie) oraz zaplecze: koszary, kilka hangarów remontowych, osiedle mieszkaniowe i dwie bazy paliwowe, ponadto skład bomb. Lotnisko posiadało betonową drogę startową o długości 2500 m i szerokości 60 m.
Wypadek na lotnisku w 1983 roku.
27 września 1983 roku polski pilot por. "Bokwa" z 11 plm OPK z Wrocławia wykonywał samolotem MiG-21MF nr 7915 nocy lot na rozpędzanie do maksymalnej liczby Ma w kierunku Krakowa. Po wykonaniu skrętu w kierunku swojego lotniska, zaświeciła lampka awaryjnej pozostałości. Poprosił swojego kierownika lotów (KL) o zgodę na zejście z rubieży. Zgodę otrzymał, poprosił także o włączenie reflektorów. Kierownik lotów wszystko to wykonał, jednak pilot, w silnym stresie wykonywał zajście wzrokowe na KNS (latarnię kodową) ale ... radzieckiego lotniska Brzeg, na którym też trwały loty i paliło się oświetlenie DS. Gdy por. "Bokwa" był już na podejściu, na DS lotniska Brzeg, na start oczekiwała załoga Jak-28U. Radziecki KL dostrzegł na ścieżce podejścia samolot i na wszystkich kanałach łączności starał się wyjaśnić, co się dzieje. Bez skutku. Nie dał również komendy załodze Jaka skołowania z DS. Dowódca załogi Jaka usłyszawszy na kanale startowym krzyki KL, sam bez komendy zaczął skołowywać na grunt po tym, jak KL włączył reflektory (w nadziei, że lądujący pilot dostrzeże stojący na DS samolot), jednak polski pilot zaczepił golenią swojego MiG-a o nos Jaka, w wyniku czego śmierć na miejscu poniósł pilot "Igor Sysojew", dowódca załogi kapitan "Władimir Fiodorowicz Kołobow" ocalał. Polak również nie odniósł obrażeń. Pięć znajdujących się jeszcze w powietrzu samolotów ze 151 samodzielnego pułku lotniczego walki radioelektronicznej zostało skierowanych na zapasowe lotnisko Szprotawa-Wiechlice. Kapitan Kołobow zmarł na zawał serca w pociągu, w drodze do domu na przymusowy urlop, dzień po tym wydarzeniu. Żadna wspólna polsko-radziecka komisja nie badała tego wypadku.
Lotnisko po 1993 roku.
Teren bazy trafił w polskie ręce w roku 1993. Grunt przejął Skarb Państwa, a następnie przekazał gminie Skarbimierz (wówczas gminie wiejskiej Brzeg), a sam teren byłej bazy uległ szybkiej dewastacji. Droga startowa obecnie jest sukcesywnie rozbierana. Tereny towarzyszące zostały zagospodarowane na cele cywilne, powstały nowe osiedla jednorodzinne, liczne zakłady usługowe i drobny przemysł oraz Sala Zgromadzeń Świadków Jehowy. Wybudowano także siedzibę gminy przeniesionej z Brzegu i powołano nową jednostkę administracyjną Skarbimierz-Osiedle. Od 2007 roku rozpoczęła się także parcelacja terenu właściwego lotniska i powstały na nim w ramach utworzonej podstrefy Wałbrzyskiej Specjalnej Strefy Ekonomicznej nowe zakłady przemysłowe, m.in. Mondelēz International, Fabryka Puszek Skarbimierz Polska Sp. z o.o.

</doc>
<doc id="1464491" url="https://pl.wikipedia.org/wiki?curid=1464491" title="Beat Goes On">
Beat Goes On

Beat Goes On – utwór Madonny z 2008 roku.
Ogólne informacje.
Początkowo miał to być czwarty i zarazem ostatni singel promujący album "Hard Candy". Premiera singla była zaplanowana na czwarty kwartał 2008 roku, jednak nie wydano go nigdy. Wiadomo jednak, że teledyskiem do singla miał być materiał nagrany podczas trasy Sticky &amp; Sweet Tour.
Piosenka dotarła do miejsca 97. na amerykańskiej liście Billboard Pop 100.

</doc>
<doc id="1464501" url="https://pl.wikipedia.org/wiki?curid=1464501" title="Gustav Erik Larsson">
Gustav Erik Larsson



</doc>
<doc id="1464507" url="https://pl.wikipedia.org/wiki?curid=1464507" title="Guillermo Barros Schelotto">
Guillermo Barros Schelotto

Guillermo Barros Schelotto (ur. 4 maja 1973 w La Placie) – argentyński piłkarz. Jego brat bliźniak Gustavo Barros Schelotto, nosi przydomek "El Mellizo", czyli "bliźniak". Obecnie pełni funkcję selekcjonera reprezentacji Paragwaju.
Kariera.
W 1991 roku Guillermo rozpoczął profesjonalną grę w klubie ze swojego rodzinnego miasta, Gimnasia y Esgrima La Plata. W ciągu 6 lat zagrał w 181 meczach zdobywając 41 goli. Sezon 1996/97 był dla niego przełomowy – w rozgrywkach ligowych strzelił wtedy 14 bramek. Nie pozostało to niezauważone, stołeczny klub Boca Juniors zaproponował mu kontrakt, a także bratu. Bez wahania przenieśli się do Buenos Aires.
Schelotto spędził tam 10 lat. Przez ten czas zaskarbił sobie szacunek u kibiców. Na długo w ich pamięci pozostanie jeden jego wyczyn: podczas Superclasico przeciwko River Plate 26 marca 2006 roku wszedł na ostatnie 10 minut spotkania. Przy stanie 1-0 dla przeciwników z zimną krwią wykorzystał karnego i wyrównał wynik meczu.
19 kwietnia 2007 roku wygasł mu kontrakt z Boca Juniors. Skorzystał na tym amerykański klub Columbus Crew zatrudniając Argentyńczyka na dwa lata. Zadebiutował tam 12 maja przeciwko Kansas City Wizards wchodząc na 15 minut. Sezon 2007 zakończył mając na koncie 22 meczów, w których zaliczył 11 asyst i 5 goli.
Rok później zagrał w 30 meczach, strzelił siedem bramek oraz zanotował 17 asysty. Został wybrany najlepszym piłkarzem MLS sezonu 2008, wyprzedził Landona Donovana i Cuahtémoca Blanco.

</doc>
<doc id="1464508" url="https://pl.wikipedia.org/wiki?curid=1464508" title="Sekcja Ogólna Ministerstwa Spraw Wojskowych">
Sekcja Ogólna Ministerstwa Spraw Wojskowych

Sekcja Ogólna Ministerstwa Spraw Wojskowych - jednostka organizacyjna w strukturze Ministerstwa Spraw Wojskowych II Rzeczypospolitej.
Sekcja ta zajmowała się sprawami organizacyjnymi wojska i nie podlegała żadnemu z departamentów.

</doc>
<doc id="1464510" url="https://pl.wikipedia.org/wiki?curid=1464510" title="Simpsonowie - Wersja Kinowa">
Simpsonowie - Wersja Kinowa



</doc>
<doc id="1464513" url="https://pl.wikipedia.org/wiki?curid=1464513" title="Konsystorz Polowy">
Konsystorz Polowy



</doc>
<doc id="1464515" url="https://pl.wikipedia.org/wiki?curid=1464515" title="Ralph Earl">
Ralph Earl

Ralph Earl (ur. 11 maja 1751, zm. 16 sierpnia 1801) – amerykański malarz historyczny i portrecista.
Życiorys.
Urodził się w Shrewsbury lub Leicester w Massachusetts, ok. 1775 pracował w New Haven jako portrecista. Później odwiedził Lexington i Concord, gdzie miały miejsce bitwy w wojnie niepodległość Stanów Zjednoczonych. Wspólnie z grawerem Amosem Doolittle namalował wówczas cztery obrazy przedstawiające sceny bitewne.
Pomimo że ojciec Ralpha Earla był pułkownikiem armii rewolucyjnej, to on sam jako lojalista w 1778 uciekł do Anglii, gdzie pozostał przez 7 lat. Po powrocie do Ameryki, pracował jako portrecista, pozowali mu m.in. Caleb Strong i Roger Sherman.
Trudny charakter i niezrównoważenie psychiczne doprowadziły artystę do upadku. Opuścił kolejne dwie żony, był więziony za długi (1786-1788) i ostatnie lata życia pracował jako wędrowny portrecista w Connecticut. Bezpośrednią przyczyną jego przedwczesnej śmierci był alkoholizm.
Twórczość.
Ralph Earl pozostawił po sobie ponad 180 portretów i kilka pejzaży, z których najbardziej znany jest obraz przedstawiający wodospad Niagara. Uważany jest za jednego z najlepszych amerykańskich portrecistów schyłku XVIII w.

</doc>
<doc id="1464516" url="https://pl.wikipedia.org/wiki?curid=1464516" title="Punkt krytyczny (serial dokumentalny 2007)">
Punkt krytyczny (serial dokumentalny 2007)

Punkt krytyczny (ang. "Situation Critical") to serial dokumentalny produkowany przez National Geographic. Opisuje on różnego typu katastrofy i wypadki. W przeciwieństwie do swego poprzednika, "Tuż przed tragedią" "Punkt krytyczny" od razu tłumaczy, co się stało, zamiast najpierw przedstawić katastrofę, a potem ją analizować. Główne motto serii to "Sytuacja właśnie stała się krytyczna" ("The situation has just turned critical" lub podobne, zależy od odcinka). Do listopada 2007 roku wyemitowano 13 odcinków.

</doc>
<doc id="1464517" url="https://pl.wikipedia.org/wiki?curid=1464517" title="Sukiyaki Western Django">
Sukiyaki Western Django

 – japoński western z 2007 roku wyreżyserowany przez Takashiego Miikego. Film inspirowany jest spaghetti westernem "Django" Sergia Corbucciego, jak również licznymi jego przeróbkami. Pojawia się w nim wiele nawiązań do "Django", wykorzystano w nim m.in. wątek muzyczny autorstwa Luisa Bacalova, opowiada jednak zupełnie inną historię, stanowiącą nawiązanie do "Straży przybocznej" Akiry Kurosawy i "Za garść dolarów" Sergia Leonego. Sam tytuł jest nawiązaniem do gatunku spaghetti westernu, sukiyaki to bowiem popularna japońska potrawa.
8 czerwca 2007 roku w magazynie "Big Comic Superior" rozpoczęto serializację mangi powstałej na podstawie filmu, której autorem jest Kotobuki Shiriagari.
Film otrzymał mieszane oceny od krytyków. Serwis Rotten Tomatoes przyznał mu wynik 56%.
Fabuła.
Akcja filmu rozgrywa się kilkaset lat po bitwie pod Dan-no-Urą, finałowej bitwie wojny Gempei, w małym miasteczku w Nevadzie, które stało się areną walk klanów Heike (Taira, tzw. czerwoni) i Genji (Minamoto, tzw. biali). Do miasteczka przybywa samotny rewolwerowiec, chcący opowiedzieć się po którejś ze stron konfliktu.

</doc>
<doc id="1464518" url="https://pl.wikipedia.org/wiki?curid=1464518" title="Rada Wojskowa">
Rada Wojskowa



</doc>
<doc id="1464519" url="https://pl.wikipedia.org/wiki?curid=1464519" title="Wojskowa Rada">
Wojskowa Rada



</doc>
<doc id="1464520" url="https://pl.wikipedia.org/wiki?curid=1464520" title="Pingwin toniec">
Pingwin toniec



</doc>
<doc id="1464525" url="https://pl.wikipedia.org/wiki?curid=1464525" title="Phaethon aethereus">
Phaethon aethereus



</doc>
<doc id="1464528" url="https://pl.wikipedia.org/wiki?curid=1464528" title="Eugeniusz Kwiatkowski (lekkoatleta)">
Eugeniusz Kwiatkowski (lekkoatleta)

Eugeniusz Kwiatkowski (ur. 22 listopada 1932 w Bądkowie, zm. 9 lutego 1985 w Bydgoszczy) – polski lekkoatleta, olimpijczyk.
Specjalizował się w pchnięciu kulą. Wystąpił w tej konkurencji na igrzyskach olimpijskich w 1960 w Rzymie (odpadł w eliminacjach), a także na mistrzostwach Europy w 1958 w Sztokholmie (11. miejsce) i mistrzostwach Europy w 1962 w Belgradzie (13. miejsce). W latach 1955–1964 25 razy startował w meczach reprezentacji Polski, odnosząc pięć zwycięstw.
Był mistrzem Polski w 1956, wicemistrzem w 1957, 1959, 1960 i 1961 oraz brązowym medalistą w 1962, 1963 i 1964, a także brązowym medalistą halowych mistrzostw Polski w 1956.
Czterokrotnie ustanawiał rekordy Polski (od 16,84 m do 17,24 m), w tym jako pierwszy Polak pchnął kulę ponad 17 metrów.
Rekordy życiowe:
Przez większą część kariery był zawodnikiem Zawiszy Bydgoszcz. Z wykształcenia był piekarzem.

</doc>
<doc id="1464529" url="https://pl.wikipedia.org/wiki?curid=1464529" title="Eugeniusz de Henning Michaelis">
Eugeniusz de Henning Michaelis



</doc>
<doc id="1464535" url="https://pl.wikipedia.org/wiki?curid=1464535" title="Dow Zifroni">
Dow Zifroni

Dov Zifroni (ur. 17 lutego 1976) – izraelski szachista, arcymistrz od 1999 roku.
Kariera szachowa.
Kilkukrotnie reprezentował Izrael na mistrzostwach świata i Europy w różnych kategoriach wiekowych, największy sukces odnosząc w 1988 r. w Timișoarze, gdzie zdobył brązowy medal MŚ do 12 lat.
W 1992 r. podzielił II m. (za Jakowem Zilbermanem, wspólnie z Janosem Szabolcsim) w Ramat Hasharon, w 1996 r. zwyciężył (wspólnie z Borysem Kaclerem) w turnieju "ASA" w Tel Awiwie, natomiast pod koniec lat 90. trzykrotnie odniósł sukcesy w rozgrywanych w Tel Awiwie memoriałach Mosze Czerniaka: w 1997 r. podzielił I m. (wspólnie z Leonidem Gofshteinem, Borysem Awruchem i Borysem Kaclerem), natomiast w 1998 i 1999 r. samodzielnie zwyciężył. W 2000 r. podzielił II m. w Herzliji (za Peterem Wellsem, wspólnie z Janem Gustafssonem), w 2002 r. podzielił I m. (wspólnie z m.in. Avigdorem Bychowskim, Witalijem Gołodem i Alikiem Gershonem) w Kfar Sabie, a w 2005 r. zwyciężył (wspólnie z Konstantinem Lernerem) w Herzliji. Kolejny sukces odniósł w 2006 r., dzieląc II m. (za Maximem Rodshteinem, wspólnie z Konstantinem Lernerem i Jakowem Zilbermanem) w mistrzostwach Izraela.
Najwyższy ranking w karierze osiągnął 1 lipca 2003 r., z wynikiem 2552 punktów zajmował wówczas 12. miejsce wśród izraelskich szachistów.

</doc>
<doc id="1464538" url="https://pl.wikipedia.org/wiki?curid=1464538" title="Rada Wojskowa (II RP)">
Rada Wojskowa (II RP)

Rada Wojskowa – organ władzy wojskowej powołany 6 marca 1919 dekretem Naczelnego Wodza.
Do zakresu jej kompetencji należało rozpatrywanie i opiniowanie projektów ustaw i przepisów wojskowych oraz sprawy finansowe wojska. Przejęła kompetencje Wojskowej Komisji Ustawodawczej ustanowionej 22 stycznia 1919 rozkazem Naczelnego Wodza.
30 sierpnia 1919 ogłoszono jej statut. W 1921 zastąpiona przez Radę Wojenną.
Pierwszy skład rady
Skład rady według etatu z 21 lipca 1919
Zmiany personalne w składzie rady
Przekształcenia
Wojskowa Komisja Ustawodawcza (1919) → Rada Wojskowa (1919–1921) → Rada Wojenna (1921–1926)

</doc>
<doc id="1464542" url="https://pl.wikipedia.org/wiki?curid=1464542" title="Talapoin angolański">
Talapoin angolański

Talapoin angolański, talapoin ("Miopithecus talapoin") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae) i jeden z jej mniejszych przedstawicieli.
Zasięg występowania.
Talapoin angolański w południowo-zachodniej Demokratycznej Republice Konga (po obu stronach rzeki Kasai i wzdłuż rzek Mebrige, Loge, Kuanza, Nhia, Cuvo i Cuango) i północno-zachodniej Angoli (od przybrzeżnych działów wodnych rzeki Kongo na południe do około 13°S).
Nazewnictwo.
W polskiej literaturze zoologicznej gatunek "M. talapoin" był oznaczany nazwą „talapoin”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „talapoin angolański”, rezerwując nazwę „talapoin” dla rodzaju tych małp.
Taksonomia.
Gatunek po raz pierwszy naukowo opisał w 1774 roku niemiecki przyrodnik Johann Christian Daniel von Schreber nadając mu nazwę "Simia talapoin". Jako miejsce typowe odłowu holotypu Schreber wskazał Angolę.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samców 26–45 cm, długość ogona około 53 cm; masa ciała samic 0,75–0,8 kg, samców 1,2–1,3 kg.
Ekologia.
Prowadzi dzienny tryb życia. Jego pokarm stanowią owoce, nasiona, liście i owady. Samice osiągają dojrzałość płciową około 4,5 roku życia, samce rok lub dwa lata później. Ciąża trwa 158–166 dni. W niewoli żyje do 28 lat. Talapoin jest zwierzęciem socjalnym, żyje w stadach liczących 70–100 osobników.

</doc>
<doc id="1464545" url="https://pl.wikipedia.org/wiki?curid=1464545" title="Miopithecus talapoin">
Miopithecus talapoin



</doc>
<doc id="1464547" url="https://pl.wikipedia.org/wiki?curid=1464547" title="Portsmouth Spartans">
Portsmouth Spartans



</doc>
<doc id="1464553" url="https://pl.wikipedia.org/wiki?curid=1464553" title="Hannover (ujednoznacznienie)">
Hannover (ujednoznacznienie)



</doc>
<doc id="1464555" url="https://pl.wikipedia.org/wiki?curid=1464555" title="Wielopole (Zagórz)">
Wielopole (Zagórz)

Wielopole – administracyjne osiedle Zagórza w woj. podkarpackim, położone w jego południowej części.
Od co najmniej 1412 do 1959 samodzielna wieś. Jesienią 1954 Wielopole weszło w skład gromady Zagórz, której 31 grudnia 1959 nadano status osiedla, przez co Wielopole stało się integralną częścią Zagórza. 1 listopada 1972 osiedle Zagórz włączono do Sanoka, przez co Wielopole stało się integralną częścią Sanoka, a za razem jego najdalej na południe wysuniętym obszarem. 1 lutego 1977 Wielopole wyłączono z Sanoka jako składową nowo utworzonego miasta Zagórz.
Położenie.
Wielopole położone jest w dolinie po obu brzegach rzeki Osławy w mezoregionie fizycznogeograficznym Pogórza Bukowskiego wchodzącym w skład Pogórza Środkowobeskidzkiego, które jest częścią Zewnętrznych Karpat Zachodnich.
Wielopole sąsiaduje z miejscowościami; od północy: Zagórz, od zachodu: Poraż, od południa: Tarnawa Dolna, Tarnawa Górna, od wschodu: Postołów, Wola Postołowa, Huzele, Lesko.
Od zachodu granicę Wielopola wyznaczają: pasmo góry Dział wraz z lasem pomiędzy Suszkowem a Porażem oraz część masywu Skowronówki, od południa: od góry Dział poprzez Osławę do północnych zboczy góry Oszczacz (439 n.p.m.), dalej drogą leśną stanowiącą wododział rzek Osławy i Sanu aż do Łysej Góry (420 n.m.p.), od wschodu: od Łysej Góry leśną drogą wododziałową do lasu "Garb" i w dół drogą stanowiącą granicę z Postołowem do rozstaju dróg przy dębie, od północy: polną, a następnie leśną drogą w lesie Długie (powyżej linii wysokiego napięcia) do rzeki Osławy powyżej Bednarki, i stąd nurtem rzeki poniżej mostu, i dalej na przełaj do zachodnich stoków Skowronówki, a stamtąd do północno-wschodniego stoku góry Dział.
Najniżej położony punkt to lustro Osławy powyżej Bednarki 330 m n.p.m, najwyżej: góra Dział (496 m n.p.m.), wzgórze Oszczacz (444 m n.p.m.), Łysa Góra (420 m n.p.m.), Prowały (395 m n.p.m.).
Osiedle Wielopole tworzy układ dziesięciu ulic: Batorego, Dolna, Kasarnia, Kopalniana, Łamana, Miarki, Miodowa, Rzemieślnicza, Słowicza oraz Urocza charakterystyczny dla zabudowy wsi typu łańcuchówka.
Według Krajowego Rejestru Urzędowego Podziału Terytorialnego Kraju TERYT na obszarze Wielopola wyszczególniono mniejsze jednostki terytorialne tj. Wielopole (właściwe), Łysą Górę, Zagronie oraz Dział.
Tradycyjny podział Wielopola:
Warunki naturalne.
Hydrografia.
Głównym ciekiem wodnym przepływającym przez Wielopole jest rzeka Osława stanowiąca lewy dopływ Sanu. Osława początkowo płynie w kierunku północnym by poniżej mostu skręcić w kierunku wschodnim, a na końcu wsi ponownie na północ. Na terenie Wielopole do Osławy uchodzi pięć potoków; lewe dopływy: dwa bezimienne potoki na Suszkowie mające swe źródła na wschodnich zboczach góry Dział; prawe dopływy: największy z nich potok Smolnik wypływający z masywu góry Gruszka i uchodzący do Osławy na Górnym Wielopolu, potok Orniszkowy mający swe źródła na Łysej Górze zasilający stawy w Dolnym Wielopolu oraz bezimienny potok wypływający również z Łysej Góry, przepływający koło leśniczówki i uchodzący do Osławy na samym końcu wsi.
Osława jako typowa rzeka górska ma wyjątkowo zmienny stan wód; podczas suchego lata rzeka niemal zamiera, zaś podczas dużych opadów atmosferycznych wody Osławy występują z koryta zalewając nadrzeczne łąki. W zimie rzekę często pokrywa kra, a gwałtowne topnienie lodu powoduje zatory lodowe. Ostatni groźny zator miał miejsce w 2002 roku, w wyniku którego nastąpiły lokalne podtopienia, a wojsko wysadzało w powietrze blokującą rzekę krę.
Przed II wojną światową powyżej brodu na Dolnym Wielopolu istniała drewniana tama, która kierowała wody rzeki do położonego przy lewym brzegu sztucznie wykopanego kanału o nazwie "Młynówka", przy którym znajdował się młyn.
Gleby.
Na terenie Wielopola występują ubogie gleby górskie o dużym stopniu kwasowości. W dolinie rzeki Osławy, tam gdzie znajdują się zagrody gospodarskie występują gleby klasy czwartej. Powyżej miejscowości na okolicznych wzgórzach to gleby klasy piątej, a niekiedy i szóstej, ostatniej
Flora.
Nad brzegami rzeki Osławy występują zalążki lasów łęgowych, które jednak wskutek regularnej wycinki przybrały postać krzaków. Dominującymi gatunkami są w nich wierzba i olcha, z domieszką jesionu, czeremchy, lipy, czereśni i trzmieliny zwyczajnej. Pod drzewami rośnie m.in. knieć błotna, czosnek niedźwiedzi, zawilec i łopian. W Dolnym Wielopolu i w Suszkowie ciągną się nadrzeczne łąki nazywane przez miejscowych "rynią" ("ryń"). Na skutek zaprzestania letniego wypasu bydła zarastają one jednak chwastami i krzakami. W ostatnich trzech dekadach pojawił się tam inwazyjny Barszcz Sosnowskiego, który niekoszony niebezpiecznie rozprzestrzenia się.
Powyżej terenu zalewowego rzeki ciągną się zabudowania miejscowości, a nad nimi pola uprawne. Uprawia się warzywa, ziemniaki, zboża, a mniej urodzajne stanowiska zajmują pastwiska.
Zachodnie, nasłonecznione zbocza wzgórz nad Górnym Wielopolem – ciągnące się południkowo, równolegle do Osławy – porastają ciepłolubne gatunki liściaste: grab, paklon, lipa, dąb szypułkowy, brzost oraz leszczyna tworząc zadrzewienie zwane lokalnie "debrzą" chociaż sam szczyt – Prowały pozostaje bezleśny.
Najwyżej położone partie miejscowości porasta las. Dominującym w nim gatunkiem jest jodła, z dodatkiem sztucznie tu wprowadzonej sosny, świerka oraz modrzewia. Brzoza i osika rosną na obrzeżach. Na zarastających polach oraz nasłonecznionych polanach spotyka się jałowiec pospolity; całkowity natomiast brak cisa niegdyś powszechnie występującego w całych Karpatach.
W wyższych partiach miejscowości (powyżej 400 m n.p.m.) las mieszany przechodzi w typowy dla Bieszczadów górski las bukowy, z dodatkiem jaworu. Buczyny występują głównie na zboczach góry Oszczacz i Dział. Resztę powierzchni leśnej zajmują lasy mieszane oraz liściaste, na ogół jednak młode, małowartościowe i przetrzebione wskutek rabunkowej gospodarki leśnej.
Zdecydowaną większość lasów stanowią Lasy Państwowe wchodzące w skład leśnictwa Wielopole z siedzibą w Tarnawie Górnej podlegające Nadleśnictwu Lesko. Pomiędzy Dolnym Wielopolem a Zagroniami znajduje się las "gromadzki" będący "de facto" serwitutem dla mieszkańców Wielopola. Pozostały obszar powierzchni leśnej stanowi własność prywatną.
Główną metodą hodowli lasu stosowaną w Nadleśnictwie Lesko jest system przerębowo – zrębowy i przerębowy sposób zagospodarowania z rębniami stopniowymi i długim okresem odnowienia 20–30 lat.
Od lat 90. XX stulecia wskutek kryzysu ekonomicznego oraz populacyjnego porzucono uprawę roli w wielu miejscach; opuszczone pola i pastwiska w bardzo szybkim tempie porasta las. Byłe użytki rolne na początku opanowują gatunki pionierskie: sosna i brzoza, dopiero po jakimś czasie pojawiają się tam właściwe gatunki leśne. Proces ten szczególnie jest widoczny na "Garbie", Zagroniach oraz w okolicach Łysej Góry.
Fauna.
Osława zaliczana do rzek II i III klasy czystości jest siedliskiem wielu gatunków ryb charakterystycznych dla rzek górskich. Żyją tu: pstrąg, lipień, brzana, kleń, sandacz, leszcz, okoń; z gatunków chronionych: strzebla potokowa, śliz, piekielnica oraz głowacz. Każdego roku w drugiej połowie kwietnia odbywa się tarło. Nad brzegami rzeki swoje stanowiska ma wydra, a także bóbr.
Występują liczne gatunki ptaków: bocian biały (gniazdo na słupie energetycznym przy jednych z domostw), czapla siwa oraz ptaki drapieżne z rodziny jastrzębiowatych.
W okolicy żyją liczne gatunki z podtypu kregowców, w tym bardzo tu pospolity zaskroniec oraz żmija zygzakowata (występują trzy jej odmiany).
W pobliskich lasach żyją duże ssaki: jeleń, sarna, dzik, lis, borsuk, pojawia się wilk i bardzo rzadko – w wyższych partiach zimą – ryś.
Latem 2010 roku w okolicznych lasach pojawiły się – niewidziane tu od średniowiecza – niedźwiedzie zaś latem 2014 roku – żubry (dokonało się to w ramach migracji tych ostatnich z Bieszczadów na Pogórze Przemyskie).
W ramach Polskiego Związku Łowieckiego (koło łowieckie „Świstak” w Zagórzu) prowadzona jest gospodarka łowiecka. W lasach położonych na obszarze osiedla Wielopole znajdują się cztery ambony myśliwskie: w lesie "Garb", przy drodze wododziałowej na wzgórzu Oszczacz, dwie koło Łysej Góry.
Toponimia.
Adam Fastnacht w książce zatytułowanej "Osadnictwo Ziemi Sanockiej w latach 1340–1650" pisze:
Nazwa miejscowości jest bezsprzecznie, rdzennie polska i – w tak zapisanej formie – występuje wyłącznie w polskim obszarze etnograficznym. Nazwa "Wielopole" wskazuje na bogactwo pół uprawnych w tej miejscowości, a jednocześnie jej znaczy obszar w stosunku do sąsiednich wsi.
W Polsce znajduje się pięć wsi o nazwie Wielopole. Istnieje również wieś Wielopole w Czechach na Śląsku Cieszyńskim, na Słowacji w pobliżu Humennnego oraz co najmniej dwa Wielopola na Ukrainie (jedno z nich w obwodzie lwowskim). Wieś Wielopole (Veliko Polje) znajduje się również w Słowenii niedaleko wybrzeża Adriatyku, w Serbii niedaleko Belgradu, w Chorwacji jak dzielnica Zagrzebia oraz w Bośni i Hercegowinie nieopodal miasta Bjelašnica. Najbardziej znane Wielopole to jednak Wielopole Skrzyńskie rozsławione przez Tadeusza Kantora w sztuce teatralnej "Wielopole, Wielopole".
Historia.
Choć pierwsza zachowana wzmianka o Wielopolu pochodzi z 1412 roku, prawdopodobnie lokacja wsi nastąpiła wcześniej. Wiąże się ona z wielką akcją kolonizacyjną Pogórza Karpackiego zapoczątkowaną za panowania Kazimierza III Wielkiego po inkorporacji Rusi Czerwonej, a kontynuowaną przez jego następców: Ludwika Węgierskiego, Jadwigę Andegaweńską i Władysława Jagiełłę.
Wieś Wielopole podobnie jak większość wsi w okolicy lokowana została na prawie niemieckim. Od 1434 roku Wielopole znalazło się w granicach ziemi sanockiej wchodzącej odtąd w skład nowo utworzonego województwa ruskiego ze stolicą we Lwowie.
We wsi mieszkali Polacy, Niemcy i Rusini. Podobnie jak w innych wsiach Pogórza Niemcy stanowili znaczący substrat ludności (zob. Głuchoniemcy), chociaż już w XVI wieku ulegli całkowitej polonizacji. Zanotowane nazwiska kmieci pochodzenia niemieckiego w XV w.: Iohannes Sopil (1435), Rab (1443), Chodor (1445), Hanusz Szebith (1449), Iohannes Szopil, Michal Szalnar, Mathis Libnaw, Stephanus Kaerth, agrum Bernathowske.
Pierwsza historyczna wzmianka z 1412 roku mówi, że Wielopole stanowiło własność Mikołaja i jego brata Steczka z Tarnawy. Wywodzący się z Królestwa Węgier wołoski ród Dragów-Sasów otrzymał od węgierskich królów wiele nadań na Rusi Czerwonej, stając się odtąd nową warstwą rycerską w nowo przyłączonej prowincji. Jeden ze szczepów Dragów-Sasów, który rozpoczął kolonizację doliny dolnej Osławy przyjął wkrótce od rodzinnego gniazda Tarnawy nazwisko Tarnawski. Tarnawscy wyróżniali się przedsiębiorczością; w XV w. założyli większość wsi w dolnym biegu Osławy m.in. Wielopole, Zagórz, obie Tarnawy, Poraż, Łukowe, Czaszyn, pozostając przez dwa kolejne stulecia – obok Balów oraz Herburtów – jednym z najznamienitszych rodów Ziemi Sanockiej.
Najsłynniejszym przedstawicielem rodu był chorąży sanocki Stanisław Tarnawski, właściciel 14 wsi – w tym Wielopola, żonaty z Dorotą Herburt, bliski przyjaciel Stanisława Diabła Stadnickiego.
Choć chorąży posiadał dość pokaźny majątek, miał też wielkie długi. Jego głównym wierzycielem był referendarz koronny – starosta przemyski Jan Tomasz Drohojowski. Spodziewając się poważnych kłopotów ze strony tej wysoko postawionej osoby, chorąży aktem wieczystej donacji przekazał cały swój majątek nieruchomy kasztelanowi przemyskiemu Diabłowi-Stadnickiemu. Spór o niespłacone długi pomiędzy Tarnawskim a Drohojowskim przekształcił się w lokalny konflikt zbrojny. Za Tarnawskim opowiedziała się miejscowa szlachta oraz Diabeł-Stadnicki. Prywatna wojna podjazdowa trwała cztery lata i zakończyła się ostatecznie zamordowaniem Drohojowskiego w 1605 r. przez ludzi nasłanych przez „Diabła”. Po śmierci chorążego, zgodnie z umową, cały majątek Tarnawskiego – w tym Wielopole – przeszedł w ręce rodu Stadnickich.
1772–1918.
W 1772 roku w wyniku I rozbioru Polski Wielopole znalazło się w granicach zaboru austriackiego. Początkowo Wielopole należało do cyrkułu liskiego, a następnie – po restytucji powiatów w Galicji w latach 60. XIX wieku – w granicach powiatu sanockiego.
W powstaniu styczniowym w 1863 roku brał udział właściciel majątku w Wielopolu od 1865 August Roman Ścibor-Rylski – ojciec Witolda.
Wprowadzony w Austro-Węgrzech w 1868 r. powszechny obowiązek służby wojskowej zapoczątkował masowy pobór do ck armii. Od tego czasu, aż do wybuchu Wielkiej Wojny większość poborowych z Wielopola służyła w sanockim 45 Galicyjskim Regimencie Piechoty Arcyksięcia Józefa Ferdynanda.
Pod koniec XIX wieku wieś liczyła 63 domy i 387 mieszkańców – w tym: 326 grekokatolików, 42 rzymskich katolików, 19 izraelitów.
W połowie XIX wieku właścicielami posiadłości tabularnej Wielopole byli Wincenty i Magdalena Rylscy. Pod koniec XIX wieku właścicielem tabularnym dóbr we wsi był Karol Puza. W 1905 Grzegorz Łepkowski (syn Maksymiliana) posiadał we wsi obszar 98,7 ha. W 1911 właścicielką tabularną była Olga Łępkowska, posiadająca 98 ha.
Na początku I wojny światowej żandarmeria austriacka rozstrzelała w Lesku dwóch mieszkańców Wielopola: Michała Piszko i Michała Kapanajko. Domniemani szpiedzy rozpalili ognisko na górze Gruszka, a w konsekwencji zostali posądzeni o moskalofilstwo i szpiegostwo na rzecz Rosjan.
1918–1939.
W odrodzonej Rzeczypospolitej Wielopole tworzyło samodzielną gminę i leżało w powiecie sanockim w województwie lwowskim. Od 1 sierpnia 1934 roku w ramach przeprowadzonej reformy administracyjnej Wielopole znalazło się w gminie wiejskiej Sanok.
Podczas pierwszego Powszechnego Spisu Ludności z 30 września 1921 wieś liczyła 105 domostw i 588 mieszkańców w tym: 479 grekokatolików, 80 rzymskokatolików, 26 wyznania mojżeszowego oraz 3 ewangelików.
II wojna światowa.
12 września 1939 roku Wielopole wraz z okolicą zostało zajęte przez wojska niemieckie i słowackie. Okupantom hitlerowskim wyraźnie sprzyjała większość ludności ukraińskiej. W okolicznych wsiach Ukraińcy (m.in. w Zagórzu, Sanoczku i Komańczy) zorganizowali tzw. pogrzeby Polski utrzymane w konwencji happeningu. Nacjonalistycznie nastawieni Ukraińcy wstępowali do tworzonej pod auspicjami nazistów Ukraińskiej Policji Pomocniczej. Obejmowali także stanowiska w miejscowej administracji i szkolnictwie.
W okresie okupacji wieś Wielopole podlegała jurysdykcyjnie gminie ziemskiej w Zagórzu ("Landgemeine Zagor"), która jednocześnie była częścią powiatu sanockiego ("Landkreis Sanok"), ten z kolei znajdował się w Dystrykcie krakowskim Generalnego Gubernatorstwa.
W strukturze wojskowo-administracyjnej Polskiego Państwa Podziemnego obszar Wielopola podlegał organizacyjnie Placówce Zagórz nr X OP-23 Armii Krajowej, którą dowodził mieszkający w miejscowym dworze Alojzy Bełza ps. „Alik”. Od maja 1942 do września 1944 ruch oporu prowadził w terenie działalność dywersyjną i sabotażową.
W styczniu 1942 roku Niemcy zastrzelili przeprawiające się przez Osławę trzy wielopolskie Żydówki, które ukrywała w leśniczówce na Długim Antonina Paszkiewicz. Jesienią 1943 roku Niemcy rozstrzelali w Zagórzu 19 Żydów z Wielopola, w tym 14 mężczyzn i 5 kobiet.
W sierpniu 1944 roku wycofujący się Niemcy, w ramach przygotowań do zbliżającego się frontu, zarządzili przymusową ewakuację wszystkich mieszkańców Wielopola (m.in. do Poraża i Łukowego). Rozkaz wykonano.
W ramach Operacji wschodniokarpackiej Armii Czerwonej, przeprowadzonej na froncie wschodnim w Karpatach w dniach 8 września – 28 października 1944 r. siłami 2 Frontu Ukraińskiego i 4 Frontu Ukraińskiego roku zdobyto większość miejscowości powiatu sanockiego – w tym – 12 września Wielopole. Przesunięcie się frontu w kierunku południowym pozwoliło Wielopolanom powrócić do domów. Podczas przechodzenia frontu poległo 16 żołnierzy sowieckich oraz trzech cywilów.
Według powojennych danych straty wśród mieszkańców wsi Wielopole wyniosły 36 osób – w tym: 26 Żydów, 7 Polaków oraz 3 Rusinów. 35 osób wywieziono na roboty do Niemiec. Na 144 domów uszkodzonych zostało 57. Wartość szkód materialnych wyniosła 64 tys. złotych (według cen z roku 1939).
1944–1989.
Zakończenie wojny nie oznaczało uspokojenia sytuacji; wręcz przeciwnie poczucie zagrożenia po przejściu frontu nawet wzrosło i utrzymywało się nieprzerwanie do lata 1947 roku. W regionie działała polska partyzantka antykomunistyczna w ramach Samodzielnego Batalionu Operacyjnego NSZ „Zuch” mjra Antoniego Żubryda oraz Ukraińska Powstańcza Armia.
UPA posiadała tu siatkę wywiadowczo – szpiegowską, a także bazę zaopatrzeniową. W lasach otaczających Wielopole znajdowały się cztery kryjówki (l.p. w jęz. rus: "криївка, kryjiwka") UPA. Trzy z nich położone były w następujących miejscach: przy potoku niedaleko dzisiejszej leśniczówki, w pobliżu leśniczówki Paszkiewicza na Długim oraz na Łysej Górze. Wszystkie z nich zostały wykryte przez polskie siły bezpieczeństwa podczas Akcji Wisła. Ostatnia czwarta, niewykryta, znajdowała się na "Garbie" (wciąż widoczne po niej zapadlisko).
W obawie przed możliwym atakiem UPA na Wielopole, w 1945 utworzono posterunek Milicji Obywatelskiej, początkowo lokalizując go w miejscowym młynie, po czym przeniesiono do prywatnego domu na prawym brzegu rzeki koło szkoły (dzisiejszy dom p. T.). W dniach 22–23 czerwca 1946 roku aresztowano miejscowego komendanta pod zarzutem współpracy z Antonim Żubrydem.
Zdarzały się pojedyncze akty terroru i morderstwa dokonywane przez UPA na mieszkańcach Wielopola. W 1946 r. w domu Skrekli na "Długiem" został raniony przez żołnierza polskiego Glonka, jeden z przebywających tam członków UPA. Ranny zmarł na Gruszce, dwaj pozostali zbiegli. UPA w odwecie zamordowała na terenie wsi trzech jej mieszkańców; Suchackiego, Krzywdzika i Paszkiewicza oraz spaliła pięć budynków mieszkalnych oraz usiłowała wysadzić w powietrze wiadukt kolejowy niedaleko kościoła w Zagórzu. Nadto co pewien czas zabierała bydło, konie wozy i żywność.
6 lutego 1946 r. około godz. 20.30 w Zagórzu został zamordowany przez UPA Karol Masio z Wielopola. UPA wywołała Masia z domu i w odległości 100 m od domu zastrzeliła.
2 marca 1946 r. około godz. 14.30 oddział konny UPA w sile około 24 ludzi w rejonie gromady Wielopole stoczył walkę z oddziałem WP. Ze strony UPA zginęło trzech ludzi. Po stronie WP strat nie było.
W nocy z 2 na 3 marca 1946 r. oddział operacyjny 34 pp w sile 40 żołnierzy pod dowództwem ppor. Ludwikowa wyruszył z odsieczą załodze ochraniającej młyn i stację kolejową Wielopole. Oddział UPA został rozproszony.
5 marca 1946 r. oddział WOP-u z 263 baonu stacjonującego wówczas w Olchowcach wyruszył pod dowództwem sierżanta Tadeusza Słubika na rozpoznanie wsi Wielopole. W Wielopolu według rozpoznania przebywał oddział UPA, duży i posiadający kilka zaprzężonych furmanek. W wyniku gwałtownego ognia prowadzonego pod osłoną nocy oddziałowi WOP-u udało się rozproszyć grupę UPA, zdobyć kilka furmanek i broń. Pościgu zaniechano ze względu na znaczną przewagę oddziału UPA. Słubik po zadaniu strat wycofał się wraz ze swym oddziałem.
23 września 1946 r. MO z Zagórza około godz. 15 ujęła w gromadzie Wielopole Jana B., członka UPA.
8 października 1946 r. w godzinach popołudniowych w czasie obławy przez MO z Zagórza oraz WP został ujęty członek grupy „Chrina” – S.
17 października 1946 r. około godz. 19-20 oddział WP i MO z Zagórza stoczył w Górnym Wielopolu walkę z oddziałem UPA (25-50 osób) z oddziału „Chrina”. W wyniku walk spłonął dom NN Czecha.
14 listopada 1946 r. w godzinach wieczornych patrol UPA w sile 5 ludzi wyznaczył kontyngent w gromadzie Wielopole w domach polskich (po 3 m zboża i 1 sztuce bydła).
4 sierpnia 1947 r. około godz, 19-20 oddział UPA w sile 5 ludzi ubrany w polskie mundury dokonał akcji rabunkowej u mieszkańca Wielopola Feliksa J., zabierając jałówkę i żywność. J. rozpoznał w grupie napadających: Bunię z Postołowa, Czabana z Doliny, Kopijczyka z Zagórza, Knysza z Wielopola, NN ps. „Kirson”. Wszyscy należeli do oddziału „Chrina”.
W 1945 w ramach wymiany ludności pomiędzy Polską a ZSRR 14 rodzin rusińskich dobrowolnie wyjechało na Wschód. Zamieszkali oni w okolicach Stryja. Pierwszy po II wojnie światowej sumaryczny Spis Ludności z 31 maja 1946 określił liczbę mieszkańców Wielopola na 549 osób w tym: Ukraińcy – 323, Polacy – 172, Rusini – 54.
W lipcu 1947 roku w ramach Akcji Wisła 84 osoby wysiedlono na Ziemie Odzyskane. Osiedlono ich w pięciu miejscowościach na Pomorzu Zachodnim; w Zagórzycach powiat gryficki (dziś powiat łobeski) oraz w czterech miejscowościach ówczesnej gminy Żelkowo powiat słupski: w Budowie, Duninowie, Łabiszewie oraz w Motarzynie.
W 1957 roku wieś została zelektryfikowana.
W 1972 Wielopole po 560 latach przestało być wsią i stało się "de iure" osiedlem „Wielkiego Sanoka”.
1 lutego 1977 roku Wielopole stało się częścią nowo utworzonego miasta Zagórza.
W 1985 roku otwarto do użytku, pierwszy w dziejach Wielopola, most.
Kalendarium wydarzeń po 1989.
W czerwcu 1992 dokonano gazyfikacji.
22 listopada 1992 ks. Jan Pipka odprawił pierwsze od 45 lat nabożeństwo greckokatolickie w miejscowej cerkwi.
W 1994 dokonano telefonizacji.
7 marca 2008 r. przed domem jednego z mieszkańców Wielopola na ulicy Batorego na Suszkowie miał miejsce zamach bombowy. Starszy mężczyzna w wyniku odniesionych obrażeń zmarł. Zamach bombowy w Wielopolu znalazł się w czołówce programów informacyjnych mediów ogólnopolskich.
14 września 2008 roku w Wielopolu odbyły się dożynki gminne.
15 grudnia 2009 ruszyła budowa kanalizacji w południowej części Gminy Zagórz obejmująca m.in. Wielopole.
20 lutego 2010 roku w wyniku zatoru lodowego na rzece Osławie doszło do podtopienia dwóch domostw.
17 maja 2010 roku w wyniku intensywnych opadów deszczu Osława wystąpiła z brzegów podtapiając trzy domostwa. Konieczna była również ewakuacja jednej osoby. Następnego dnia wody rzeki opadły.
28 października 2013 roku osiedle Wielopole w całości podłączono do sieci wodociągowej.
Demografia.
Emigracja.
W drugiej połowie XIX wieku nasiliły się procesy migracyjne.
W latach 1866–1914 oraz w dwudziestoleciu międzywojennym trwała emigracja zarobkowa do Stanów Zjednoczonych Ameryki, głównie do stanu Nowy Jork.
Po 1989 krajami docelowymi były: Grecja, Włochy, w mniejszym stopniu USA i Niemcy. Od 2004 roku dominują wyjazdy do Wielkiej Brytanii.
Architektura.
Dwór.
W dolnym końcu wsi znajduje się dwór z 1865 roku wraz z zabudowaniami gospodarczymi. Dwór otacza zespół parkowy tworzący kształt nieregularnej podkowy oraz stawy.
Park dworski tworzą: dwie aleje lipowe: jedna od zachodu, druga od wschodu oraz łącząca je aleja grabowa. Oś alei wyznacza gościniec; zachodnia jego część stanowi formalnie część ulicy Miodowej.
W przeszłości integralną częścią założenia parkowego stanowiły liczne stawy (dziś już w większości osuszone) wypełniające i zamykające od północy obszar parku. Od południowej strony dworu rosną jesiony, krzaki głogu, akacji oraz kilka wyniosłych świerków. Przez park płynie potok Orniszkowy wypływający spod Łysej Góry.
Wjazd do dworu przez mostek, wokół dworu ogród i sad. Dwór murowany, parterowy, otynkowany na biało, z gankiem z kolumnami oraz werandą, przykryty dachem dwuspadowym z czerwonej, austriackiej dachówki, zorientowany na godzinę 11.
Dwór w 1865 roku wybudował, na miejscu dworu drewnianego, August Ścibor-Rylski. We dworze w 1871 roku urodził się jego syn Witold Ścibor-Rylski uczestnik II wojny burskiej, legionista, działacz Polonii amerykańskiej. W 1921 roku dwór wraz z przyległym majątkiem przeszedł w ręce byłego oficera austro-węgierskiego, generała Wojska Polskiego Franciszka Paulika. W 1928 posiadłość zakupił Władysław Łepkowski z Żeglec. W 1937 roku dwór wraz z majątkiem nabył przodek obecnych właścicieli.
Samotne domy.
Krótko po II wojnie światowej z powodu działalności UPA i późniejszych wysiedleń przestała istnieć większość samotnych domów znacznie oddalonych od wsi.
Domy nieistniejące
Domy istniejące
Przysiółek Wielopola Zagronie tworzą dwie zagrody gospodarskie położone na północnych stokach Łysej Góry, na wielkiej śródleśnej polanie, znajdujące się około 1 km od zwartej zabudowy wsi.
Przemysł.
Kopalnia ropy naftowej.
Kopalnia ropy naftowej położona nad potokiem Smolnik w Wielopolu istniała od 1866 roku, będąc miejscem pracy dla wielu okolicznych mieszkańców. Pierwsze eksploatowane szyby naftowe nosiły imiona: Włodzimierz, Maksymilian oraz Zdenka.
W okresie międzywojennym "Galicyjskie Towarzystwo Naftowe „Galicja”" dokonało tu nowych odwiertów.
Od września 1939 niemieckie przedsiębiorstwo "Beskiden Erdöl-Gewinnungsgesellschaft mbH" przemianowane wkrótce na "Karpaten Öl Aktiengesellschaft" podwoiło wydobycie z miejscowych złóż.
W 1944 roku na mocy decyzji PKWN dokonano nacjonalizacji górnictwa naftowego i okólnikiem nr 15 powołano "Państwowy Urząd Naftowy" jako najwyższą jednostkę organizacyjną okręgu kopalnianego. Kopalnia na Wielopolu organizacyjnie podlegała sektorowi w Sanoku.
Kopalnia prowadziła wydobycie do lat 90., kiedy to decyzją PGNiG została zamknięta z powodu wyczerpania się złóż. Zabytkowe kiwony przeniesiono do Muzeum Budownictwa Ludowego w Sanoku tworząc tam oddzielną ekspozycję poświęconą historii naftownictwa na Podkarpaciu.
Na terenie dawnej kopalni znajdują się: budynki kancelarii, kotłowni, hali adsorberów oraz poczekalni dla pracowników. Kopalnia znajduje się na trasie transgranicznego Szlaku naftowego.
Wytwórnia mas bitumicznych.
Nieistniejąca wytwórnia mas bitumicznych, zwana potocznie "smolarnią", położona była na lewym brzegu Osławy powyżej mostu, na terenie dawnego młyna.
Zlokalizowana tu w okresie istnienia efemerycznego „Wielkiego Sanoka” na początku lat 70., zajmowała się produkcją asfaltu dla potrzeb okolicznych gmin. Fabryka w Wielopolu stanowiła część Sanockiego Przedsiębiorstwa Gospodarki Komunalnej i zapewniała miejsca pracy okolicznym mieszkańcom. Paradoksalnie jednak Wielopole, posiadając na swoim obszarze wytwórnię bitumenu, nie mogło się doczekać asfaltyzacji własnych dróg lokalnych. Pod koniec lat 90. z powodu zanieczyszczenia środowiska i kłopotów ekonomicznych smolarnia została zlikwidowana.
Na terenie dawnej smolarni znajduje się obecnie kilka firm produkcyjno-usługowych, m.in. siedziba i zajezdnia autobusów PT „Tarzan”.
Turystyka.
Przez miejscowość przebiega turystyczny szlak zielony, który zaczyna się na stacji kolejowej w Zagórzu i dalej poprzez Lesko biegnie w głąb Bieszczadów.
Wielopolska cerkiew znajduje się na trasie Szlaku Ikon wskazującego najciekawsze obiekty architektoniczne wschodniego chrześcijaństwa na Ziemi Sanockiej.
Przez Wielopole przebiega międzynarodowy Szlak śladami dobrego wojaka Szwejka.
W dolnej części miejscowości gospodarstwo agroturystyczne.
Samorząd.
Od momentu przywrócenia samorządu terytorialnego w Polsce na szczeblu gminnym w 1990 roku osiedle Wielopole w Radzie Miasta Zagórza reprezentowali:
Od 1990 roku funkcję przewodniczącego Rady Osiedla pełnili:
W latach 1990–1992 zastępcą burmistrza Zagórza był pochodzący i mieszkający w Wielopolu Adam Tarnawski.
W latach 2007–2010 burmistrzem Zagórza był pochodzący i mieszkający w Wielopolu Bogusław Jaworski.
Edukacja.
Szkoła powszechna na Wielopolu istniała już na początku XX wieku, jednak z powodu braku nauczyciela jej funkcjonowanie ulegało okresowemu zawieszeniu. W okresie międzywojennym uczyła w niej nauczycielka o nazwisku Prochownik. Budynek szkoły znajdował się na terenie stanowiącym uposażenie plebana greckokatolickiego, przy głównej drodze prowadzącej do cerkwi (po lewej stronie). W latach 30. XX wieku z powodu złego stanu technicznego szkoła została rozebrana, a nową otwarto w trzecim domu w gore rzeki licza od kładki.
W okresie okupacji istniała dwuklasowa szkoła powszechna z rusińskim językiem nauczania, w której wciąż uczyła przedwojenna nauczycielka Helena Surowiak (z d. Hnyda). Po zakończeniu wojny pracę w Wielopolu rozpoczęła Waleria Krzyżewska (z d. Mielecka), która kierowała wielopolską placówką do końca lat 60. Po niej w szkole uczyły dwie nauczycielki z Zagórza: Maria Batruch (z d. Węgrzyn) i Elżbieta Bogaczewicz (z. d. Strzelecka). Ta ostatnia pełniła obowiązki dyrektora szkoły w latach 80. i 90.
Nowa murowana szkoła, której budowę rozpoczęto w ostatnich latach XX stulecia i ukończono po 2000 r., zastąpiła starą, drewnianą. Szkoła obejmowała klasy 0-3 i była szkoła zbiorczą; uczyły się tu również dzieci ze Starego Zagórza, które dowożono gimbusem. Ostatnim rokiem w którym placówka prowadziła działalność był rok szkolny 2011/2012.
Po zamknięciu szkoły przeprowadzono remont i przystosowano budynek do nowej funkcji.
6 marca 2013 otwarto tu żłobek na 50 dzieci (25 żłobek i 25 przedszkole) prowadzony przez Stowarzyszenie "Nasza Przyszłość Tarnawa".
Religia.
Zdecydowaną większość mieszkańców Wielopola stanowią rzymscy katolicy, resztę stanowią grekokatolicy, głównie ludzie starsi. Katolicy obrządku łacińskiego podlegają parafii Wniebowzięcia Najświętszej Maryi Panny w Starym Zagórzu od momentu jej erygowania w 1750 roku. Poprzednio funkcję tę pełniła Parafia Matki Boskiej Gromnicznej w Porażu. Katolicy obrządku greckiego tworzą oddzielną parafię pw. św. Michała Archanioła w Wielopolu, z siedzibą w miejscowej cerkwi.
Kapliczki.
Obok dworu nad potokiem przy mostku znajduje się kapliczka – prawdopodobnie postawiona w tym miejscu na pamiątkę zniesienia pańszczyzny.
Na Suszkowie przy ulicy Batorego znajduje się biała kapliczka z figurą Matki Boskiej. W majowe wieczory odbywają się tam uroczystości religijne tzw. majówki.
Krzyże.
Największy z nich znajduje się na terenie cmentarza greckokatolickiego. Wykonany z drewna dębowego i postawiony tam na początku lat 90. XX w. zawiera inskrypcję: "W krzyżu cierpienie".
Na terenie posesji prywatnej przy ulicy Uroczej stoi stary żelazny krzyż. Miejscowi zwą go "grobem powstańca".
Infrastruktura.
Kolej.
Linia kolejowa nr 107 (Zagórz – Łupków) biegnie przez lewobrzeżną część miasta. Otwarta do użytku 25 grudnia 1872 jako linia transkarpacka pod nazwą Pierwsza Węgiersko-Galicyjska Kolej Żelazna (niem. "Erste Ungarisch-Galizische Eisenbahn" węg. "Első Magyar-Gácsországi Vasút"). Była to dwutorowa linia Sátoraljaújhely – Homonna – Łupków – Zagórz – Chyrów – Przemyśl docelowo łącząca Budapeszt poprzez Miszkolc z Twierdzą Przemyśl oraz ze Lwowem.
W następstwie I wojny światowej realizując ustalenia Traktatu w Trianon zakazujące Węgrom posiadania linii dwutorowych, deklasowano linie dwutorowe na terenie całego Królestwa. W konsekwencji, na zasadzie efektu domina, ściśle powiązana z węgierskimi sieć kolei na obszarze Czechosłowacji, do 1920 roku funkcjonująca na obszarze jednego państwa, traciła rację bytu. W latach 20. XX wieku na terenie Słowacji rozebrano drugi tor na linii Michalovce – Medzilaborce; odpowiednio postąpiono po polskiej stronie w latach 30. XX wieku. Pierwszorzędna trakcja kolejowa Austro-Węgier została zdegradowana do statusu linii lokalnej.
Obecnie na linii dawnej "Pierwszej Węgierskiej" odbywa się ruch towarowy. Tylko w wakacje kursują tu składy osobowe na Słowację z Rzeszowa "via" Krosno, Sanok, Zagórz do Medzilaborec.
Stacja kolejowa
Od 1872 r. do lat 80. XX wieku Wielopole posiadało własną stację kolejową. W okresie przynależności Wielopola do efemerycznego „Wielkiego Sanoka” stacja nosiła nazwę "Sanok-Wielopole". W latach 80. przystanek kolejowy znalazł się na terenie Tarnawy Dolnej, odtąd taka też jest oficjalna nazwa stacji.
Drogi.
Przez lewobrzeżną część miejscowości przebiega droga wojewódzka nr 892 (trasa Zagórz – Szczawne – Komańcza) biegnąca starym traktem przez Przełęcz Łupkowską na Słowację. Na terenie Wielopola droga nosi nazwą ulicy Batorego; pośrednio nawiązano w nazwie (król Stefan Batory) do jej dawnej roli, jako drogi wylotowej na Węgry.
W latach 90. XX wieku wszystkie drogi lokalne (łącznie osiem ulic) pokryto asfaltem. Poprzednio drogi utwardzano żwirem rzecznym.
Komunikacja autobusowa
Na terenie Wielopola znajdują się dwa przystanki autobusowe: w Suszkowie oraz niedaleko mostu. Połączenia lokalne do Zagórza i Sanoka obsługuje Przedsiębiorstwo Transportowe „Tarzan” SC z Czaszyna. Kursują również autobusy PKS do Leska i Sanoka.
Od 1 maja 2012 roku Sanockie Przedsiębiorstwo Gospodarki Komunalnej wydłużyło linię autobusu nr 5 z odcinka Sanok-Dąbrówka – Zagórz-kościół do Wielopola-Suszków.
Most.
3 sierpnia 1986 roku w wyniku wieloletnich starań zawiązanego z inicjatywy Adama Tarnawskiego Społecznego Komitetu Budowy Mostu w Wielopolu oddano do użytku stalowo-betonowy most z nawierzchnia asfaltową o długości 75 m jedno-jezdniowy. Dużą cześć robót wykonali w czynie społecznym mieszkańcy Wielopola.
Do momentu otwarcia mostu funkcjonowała tu drewniana kładka linowa przez miejscowych zwana "ławą", zbudowana w latach 20. XX wieku. Druga, podobna do niej znajdowała się w górnej części wsi w pobliżu kopalni nafty. Kładki przeznaczone były dla pieszych. Zaprzęgi konne bądź samochody przeprawiały się przez rzekę w bród, bądź po zamarzniętej rzece w zimie.

</doc>
<doc id="1464557" url="https://pl.wikipedia.org/wiki?curid=1464557" title="Barykada Wolności (pismo)">
Barykada Wolności (pismo)

Barykada Wolności – konspiracyjny tygodnik (dwutygodnik) socjalistyczny.
Pismo Polskich Socjalistów 1940 – 1942.
Ukazywało się od marca 1940 z podtytułem "Organ Socjalistów Polskich". Od nr 65 (wrzesień 1941) z podtytułem "Tygodnik Polskich Socjalistów", od nr 78 "Dwutygodnik Polityczny Polskich Socjalistów". Początkowo powielane a następnie drukowane. Nakład od 500 do 2000 egzemplarzy.
Od grudnia 1941 do grudnia 1942 wychodził dodatek informacyjny dla Warszawy, redagowany przez Stanisława Chudobę w nakładzie 600 egzemplarzy.
Pismo ukazywało się do kwietnia 1942 r. jego kontynuacją był "Robotnik" Polskich Socjalistów.
"Redakcja": Józef Kretkowski, Ludwik Winterok, Andrzej Tuwim, Stanisław Chudoba.
"Współpracownicy": Jan Cynarski-Krzesławski, Alfred Jarecki, Jerzy Walter, Adam Próchnik, Henryk Wachowicz, Leszek Raabe, Stanisław Płoski, Jan Mulak.
"Technika": Konstanty Jagiełło, Andrzej Tuwim, Roman Olszyna, Mieczysław Klimowski. "Kolportaż": Władysław Pisarek.
Od września do listopada 1940 r. wychodziła równolegle "Barykada Wolności" (tzw. niebieska z uwagi na kolor papieru) wydawana przez rozłamowców z grupy "Barykada Wolności". Pismo to wydawali: Andrzej Tuwim, Jerzy Walter, Ilia Genachow, Mieczysław Ferszt.
Pismo RPPS i PPS Osóbki-Morawskiego 1944.
Tytuł "Barykada Wolności" nosiło pismo "Tygodnik Polityczny Robotniczej Partii Polskich Socjalistów". Wychodził w Warszawie od maja do czerwca 1944 r. Wydrukowany przez PPR.
"Redakcja": Michał Szyszko, Aleksander Żaruk-Michalski, "kolportaż" Krystyna Strusińska. Pismo wydano również we wrześniu 1944 r. w Lublinie jako organ "lubelskiej" PPS. Początkowo jako jednodniówkę Komitetu Organizacyjnego PPS z okazji Konferencji PPS w Lublinie w dniach 10 i 11 września 1944 roku, następnie jako regularne pismo
(od listopada zastąpił go "Robotnik").

</doc>
<doc id="1464558" url="https://pl.wikipedia.org/wiki?curid=1464558" title="Wojskowa Komisja Ustawodawcza">
Wojskowa Komisja Ustawodawcza

Wojskowa Komisja Ustawodawcza – organ władzy wojskowej ustanowiony 22 stycznia 1919 rozkazem Naczelnego Wodza Józefa Piłsudskiego. Do zakresu jej kompetencji należało rozpatrywanie i opiniowanie projektów ustaw i przepisów wojskowych oraz sprawy finansowe wojska.
Jej kompetencje przejęła Rada Wojskowa powołana 6 marca 1919 przez Ministra Spraw Wojskowych gen. Józefa Leśniewskiego.
Przekształcenia.
Wojskowa Komisja Ustawodawcza (1919) → Rada Wojskowa (1919–1921) → Rada Wojenna (1921–1926)

</doc>
<doc id="1464559" url="https://pl.wikipedia.org/wiki?curid=1464559" title="Cerkiew Piatnicka w Wilnie">
Cerkiew Piatnicka w Wilnie

Cerkiew Piatnicka (pełna nazwa: cerkiew św. Paraskiewy Męczennicy) – parafialna cerkiew prawosławna w Wilnie, położona w obrębie Starego Miasta, przy ulicy Didžioji (Wielkiej) 2, na skrzyżowaniu z Piles (Zamkową).
Historia.
Pierwsza cerkiew na tym miejscu została wzniesiona z inicjatywy małżonki księcia Olgierda, Marii, jako najstarsza murowana chrześcijańska świątynia w Wilnie. Fundatorka obiektu została w nim pochowana w 1346. Pierwsza cerkiew istniała do pożaru w 1557, została odbudowana w trzy lata później, by spłonąć ponownie w 1611. Poważnie uszkodzony gmach został przekazany w ręce unitów; w 1655 wrócił w ręce prawosławnych, którzy do 1698 dokonali remontu obiektu.
W czasie wojny północnej cerkiew odwiedził car Piotr I, który modlił się w niej o zwycięstwo nad królem szwedzkim Karolem XII, a po powrocie przekazał świątyni część zdobytych szwedzkich sztandarów. O wizycie tej przypomina dziś tablica pamiątkowa na ścianie świątyni. Według tradycji Piotr I asystował w cerkwi przy chrzcie Abrama Hannibala, swojego byłego niewolnika i późniejszego dziadka poety Aleksandra Puszkina. Do wydarzenia tego nawiązuje wzniesiony w 2011 w sąsiedztwie cerkwi pomnik przedstawiający postacie Puszkina i Hannibala na tle dwóch złączonych dłoni, ponad którą wyrasta prawosławny krzyż.
W 1748 po raz kolejny cerkiew poważnie ucierpiała wskutek pożaru, zaś w 1795 przeszła na 44 lata w ręce unitów. Po ponownym przejęciu świątyni przez społeczność prawosławną przeszła ona kolejny kapitalny remont pod kierunkiem Nikołaja Czagina. W okresie międzywojennym pełniła funkcję filii pobliskiej cerkwi św. Mikołaja.
W czasie II wojny światowej obiekt stracił całe swoje oryginalne wyposażenie. W latach 1945–1949 przeszedł kolejny remont, jednak nie został oddany wiernym. Pierwotnie władze stalinowskie planowały zamienić cerkiew w muzeum ateizmu, ostatecznie umieszczono w niej muzeum ludowego malarstwa. Dopiero od 1990 gospodarzem cerkwi na nowo jest eparchia wileńska i litewska Rosyjskiej Cerkwi Prawosławnej. 31 maja 1991 jej zwierzchnik arcybiskup Chryzostom dokonał powtórnego poświęcenia obiektu.
W latach 1990–2012 była to świątynia filialna parafii katedralnej Zaśnięcia Matki Bożej w Wilnie; następnie przy cerkwi erygowano samodzielną parafię.
Nabożeństwa w cerkwi odbywają się w soboty i niedziele, w języku litewskim.
Architektura.
Cerkiew Piatnicka jest wzniesiona w stylu bizantyjskim, na planie kwadratu, z jedną kopułą w centralnym miejscu halowego wnętrza. Na zewnątrz jest skromnie dekorowana półkolistymi blendami i fryzem. Wszystkie okna są również półkoliste. Z zewnątrz ceglana cerkiew malowana jest na biało, różowo i ciemnoczerwono. Położenie na niewielkim wzniesieniu wyraźnie oddziela ją od ulicy.

</doc>
<doc id="1464560" url="https://pl.wikipedia.org/wiki?curid=1464560" title="Ciecz łzowa">
Ciecz łzowa



</doc>
<doc id="1464561" url="https://pl.wikipedia.org/wiki?curid=1464561" title="Łza">
Łza

Łza, ciecz łzowa – substancja nawilżająca, oczyszczająca, zabezpieczająca (przed zarazkami) powierzchnię rogówki i spojówki oka. Składa się głównie z wody, niewielkiej ilości soli (chlorku sodu) oraz białek, w tym substancji bakteriobójczych (lizozym, defensyny). Przezroczysta ciecz łzowa produkowana jest przez gruczoły łzowe. Rozprowadzanie jej odbywa się podczas mrugania powiekami. Występujący w normalnych warunkach nadmiar cieczy łzowej w sposób niezauważalny doprowadzany jest do jamy nosowej kanalikami łzowymi w powiekach.
U zdrowego człowieka na powierzchni oka ciecz łzowa tworzy tzw. film łzowy składający się z trzech warstw (licząc od zewnątrz oka):
Wydzielanie.
W razie podrażnienia oka w wyniku kontaktu z ciałami stałymi lub chemicznie drażniącymi (związki wydzielane przez cebulę, ciała obce – rzęsa, muszki i wiele innych) ciecz łzowa jest wydzielana tak obficie, że kanaliki łzowe nie nadążają jej odprowadzić. Powstaje zjawisko łzawienia oka. Łzy obficie nawilżają powierzchnię gałki ocznej i zwykle spłukują ciało drażniące. Łzy są także wydzielane w czasie płaczu i pojawiają się wtedy w związku z intensywnie przeżywanymi stanami emocjonalnymi (ból, smutek, radość).
Zaburzenia.
W niektórych chorobach występują zaburzenia wydzielania łez. W takich przypadkach stosuje się miejscowo substytuty łez wkraplane do oczu, zawierające hialuronian sodu – naturalny składnik filmu łzowego, które mogą być stosowane przez użytkowników soczewek kontaktowych. Choroby będące wskazaniem do ich stosowania to np.:
Sztuczne łzy mogą powodować przejściowe zaburzenia widzenia (zamglenie).
Wydzielanie łez rozpoczyna się pod koniec 1. miesiąca życia.

</doc>
<doc id="1464562" url="https://pl.wikipedia.org/wiki?curid=1464562" title="Bractwo Świętego Wincentego Ferrera">
Bractwo Świętego Wincentego Ferrera

Bractwo Świętego Wincentego Ferrera, "Fraternitas Sancti Vincentii Ferrerii" (FSVF) – zgromadzenie zrzeszające katolickich księży tradycjonalistycznych (rytu dominikańskiego) pozostające w pełnej jedności ze Stolicą Apostolską. Bractwo to nie stanowi jednak części zakonu dominikanów. 
Historia.
Bractwo zostało założone w 1979 roku przez Louisa-Marię de Blignières'a i było początkowo związane z sedeprywacjonizmem, ale później pojednało się z Stolicą Apostolską i stało się dnia 28 października 1988 roku instytutem religijnym na prawie diecezjalnym. Bractwo nie jest członkiem zakonu dominikanów, ale stara się nim być. Kapłani bractwa używają tradycyjnego rytu dominikańskiego (jednego z łacińskich rytów Mszy Świętej, różnego od zwyczajnej i nadzwyczajnej formy rytu rzymskiego) zarówno podczas Mszy jak i Liturgii godzin.
Siedzibą bractwa jest klasztor świętego Tomasza z Akwinu w Chémeré-le-Roi (północno-zachodnia Francja).
Struktura i członkowie.
Bractwo zostało założone i do dzisiejszego dnia jest kierowane przez Louisa-Marię de Blignières'a. Na chwilę obecną składa się z 23 członków w tym z 12 kapłanów. 

</doc>
<doc id="1464563" url="https://pl.wikipedia.org/wiki?curid=1464563" title="Makak czarny">
Makak czarny

Makak czarny ("Macaca maura") – gatunek ssaka naczelnego z podrodziny koczkodanów (Cercepithecinae) w obrębie rodziny koczkodanowatych (Cercepithecidae).
Zasięg występowania.
Makak czarny występuje w południowo-zachodnim Celebes (od Bontobahari na krańcu południowo-zachodniej półwyspowej części na północ do Danau Tempe).
Taksonomia.
Gatunek po raz pierwszy naukowo opisał w 1825 roku szwajcarski przyrodnik Heinrich Rudolf Schinz nadając mu nazwę "Macacus maurus". Jako miejsce typowe odłowu holotypu Schinz wskazał południowy Celebes, w Indonezji. 
"M. maura" należy do grupy gatunkowej "silenus". "M. maura" krzyżuje się z "M. tonkeana" w obszarach w których ich zasięgi się na siebie nakładają (podstawa wyżyny Toraja; jezioro Danau Tempe). Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 46–59 cm, samców 55–69 cm; długość ogona samic 2–4 cm, samców 5–7 cm; masa ciała samic 3,8–7,6 kg, samców 8,2–10 kg. Makak czarny posiada ciemnobrązowe lub czarne futro, jasną łatą i zaróżowioną nagą skórą modzeli pośladkowych oraz szczątkowym, słabo owłosionym ogonem.
Ekologia.
Żywi się figami, nasionami bambusowymi, pąkami, kiełkami, bezkręgowcami i zbożami, które znajduje w tropikalnych lasach deszczowych. Ze względu na podobieństwo ich pysków do psich często są nazywane małpo-psami. 
Status.
Dla makaka czarnego zagrożenie stanowią głównie ludzie, których rosnąca populacja skutkuje wyrąbem lasów, co powoduje utratę naturalnego siedliska małpy.

</doc>
<doc id="1464566" url="https://pl.wikipedia.org/wiki?curid=1464566" title="Macaca maura">
Macaca maura



</doc>
<doc id="1464567" url="https://pl.wikipedia.org/wiki?curid=1464567" title="(8344) Babette">
(8344) Babette

(8344) Babette – planetoida z grupy pasa głównego asteroid okrążająca Słońce w ciągu 3 lat i 241 dni w średniej odległości 2,38 au. Została odkryta 25 stycznia 1987 roku w obserwatorium w "Ojima" przez Tsuneo Niijimę i Takeshiego Uratę. Nazwa planetoidy pochodzi od "Babette Whipple" z domu Samelson (1918-2009), żony astronoma Freda Whipple. Przed jej nadaniem planetoida nosiła oznaczenie tymczasowe (8344) 1987 BB.

</doc>
<doc id="1464568" url="https://pl.wikipedia.org/wiki?curid=1464568" title="Mieczysław Słowikowski">
Mieczysław Słowikowski

Mieczysław Zygfryd Słowikowski, właśc. Mieczysław Zygfryd Słowik, ps. „Rygor” (ur. 26 lutego 1896 w Jazgarzewie, zm. 20 lipca 1989 w Londynie) – podpułkownik dyplomowany piechoty Polskich Sił Zbrojnych. W 1972 przez władze emigracyjne awansowany na generała brygady.
Życiorys.
Studiował handel w Warszawie. W okresie od lipca 1915 do października 1917 roku działał w Polskiej Organizacji Wojskowej. Od 1 października 1917 roku do 18 lipca 1918 roku był uczniem Klasy „C” w Szkole Podchorążych w Ostrowi Mazowieckiej. Po ukończeniu szkoły został dowódcą kompanii i organizatorem batalionu w Dąbrowie Górniczej.
W grudniu 1918 roku został przyjęty do Wojska Polskiego i mianowany dowódcą plutonu w I Warszawskim batalionie garnizonowym, później przemianowanym na VI Warszawski batalion strzelców. W maju 1919 roku rozpoczął służbę w 36 pułku piechoty Legii Akademickiej, gdzie dowodził kompanią, a następnie batalionem. Walczył w wojnie polsko-bolszewickiej.
3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 2335. lokatą w korpusie oficerów piechoty. Od września 1923 do października 1925 roku słuchacz Wyższej Szkoły Wojennej, a po jej ukończeniu do kwietnia 1926 roku pracownik Oddziału IV Sztabu Generalnego Wojska Polskiego. Następnie pełnił służbę w Referacie Mobilizacyjnym Dowództwa Okręgu Korpusu Nr I w Warszawie. 19 marca 1928 roku awansował na kapitana ze starszeństwem z dniem 1 stycznia 1928 roku i 211. lokatą w korpusie oficerów piechoty. 24 lipca 1928 roku został przeniesiony służbowo do Biura Ogólno Administracyjnego Ministerstwa Spraw Wojskowych w Warszawie. Z dniem 1 kwietnia 1930 roku został przeniesiony na stanowisko oficera do zleceń Generalnego Inspektora Sił Zbrojnych. W grudniu 1932 roku został przeniesiony do 20 pułku piechoty w Krakowie. W czerwcu 1934 roku został przeniesiony do Korpusu Ochrony Pogranicza i wyznaczony na stanowisko szefa sztabu Brygady KOP „Wilno”. Na stopień majora został mianowany ze starszeństwem z 1 stycznia 1936 i 90. lokatą w korpusie oficerów piechoty. W kwietniu 1937 roku objął kierownictwo sztabu Brygady KOP „Grodno”.
W 1937 roku rozpoczął pracę dla Oddziału II Sztabu Generalnego, zajmującego się wywiadem zagranicznym. W grudniu 1937 został wysłany na placówkę do Kijowa, jako dyplomata i kierownik placówki Oddziału II, gdzie zastał go wybuch II wojny światowej. Od października do grudnia 1939 roku przebywał w Stacji Zbornej Oficerów w Paryżu, gdzie wstąpił do odradzającej się po wrześniowej klęsce polskiej armii i do lutego 1940 roku był zastępcą dowódcy 6 pułku strzelców pieszych we Francji. Następnie pracował w Oddziale II Sztabu Naczelnego Wodza.
Po upadku Francji zajął się przerzutem polskich żołnierzy do Wielkiej Brytanii. Na początek wykorzystano możliwość legalnego wyjazdu z Francji do Hiszpanii na podstawie sfałszowanych dokumentów. Równoległe rozwiązanie zakładało przejście przez zieloną granicę francusko-hiszpańską i dalej całą Hiszpanię. Po wyczerpaniu tych możliwości uruchomiono ewakuację drogą morską (od października 1940) z portu w Marsylii do portów afrykańskich. Przewiezienie żołnierza statkiem handlowym kosztowało 100 - 300 franków.
Po sukcesach Afrika Korps w walkach w Libii i Egipcie, Słowikowski otrzymał polecenie udania się do Algierii, będącej kolonią Francji Vichy, w celu zorganizowania siatki wywiadowczej. W celu organizacji działalności agenturalnej założył fabrykę produkującą płatki owsiane, która okazała się dużym sukcesem komercyjnym i objęła zasięgiem działania całą północną Afrykę, a środki pozyskane z przedsięwzięcia pozwoliły finansować działalność wywiadowczą. Do siatki Słowikowskiego zwerbowanych zostało kilka tysięcy ludzi, których informacje pozwoliły na kontrolę większości dziedzin życia kolonii. Ważną rolę w działalności Słowikowskiego odgrywała także jego żona Maria, która m.in. odbierała meldunki ze skrzynek kontaktowych, ukrywała kompromitujące materiały w wypadku kontroli i przekupywała urzędników.
Słowikowski kierował organizacją do września 1944 roku, dzięki jego działaniom Aliantom udało się bez większych strat przeprowadzić lądowanie w północno-zachodniej Afryce i zająć pozycje wyjściowe do ataku na operujące w Libii jednostki Afrika Korps.
Następnie do października 1946 roku służył w Centrum Wyszkolenia Piechoty w Szkocji, zdemobilizowany w 1947 roku. Prezydent RP na Uchodźstwie August Zaleski awansował go na pułkownika ze starszeństwem z 15 sierpnia 1964 roku w korpusie oficerów piechoty. Od 3 czerwca 1971 roku do 14 lipca 1972 roku minister informacji i dokumentacji w emigracyjnym rządzie Zygmunta Muchniewskiego. W 1972 roku awansował na generała brygady. W PRL uznany za zdrajcę i przez rządzącą partię komunistyczną z przyczyn politycznych pozbawiony został obywatelstwa polskiego. Osiadł w Londynie, gdzie pracował jako szlifierz. Tam też zmarł. Pochowany na South London Cemetery (Steatham Park Cemetery). 

</doc>
<doc id="1464584" url="https://pl.wikipedia.org/wiki?curid=1464584" title="Louis-Maria de Blignières">
Louis-Maria de Blignières

Louis-Maria de Blignières, imię świeckie Olivier de Blignières (ur. 11 kwietnia 1949 w Madrycie) – katolicki ksiądz-tradycjonalista, założyciel Bractwa Świętego Wincentego Ferrera.
Po ukończeniu studiów kapłańskich w Towarzystwie Świętego Piusa X został wyświęcony na kapłana w 1977 przez arcybiskupa Marcela Lefebvre. Po wyświęceniu biskupów przez Towarzystwo Św. Piusa X, w wyniku którego wydano wyroki ekskomuniki na jego kierownictwo, odłączył się od nich.

</doc>
<doc id="1464585" url="https://pl.wikipedia.org/wiki?curid=1464585" title="Hazardous Environment Combat Unit">
Hazardous Environment Combat Unit



</doc>
<doc id="1464589" url="https://pl.wikipedia.org/wiki?curid=1464589" title="Gundolf">
Gundolf

Gundolf — imię męskie pochodzenia germańskiego, złożone z członów "Gund-" — "walka" i "wolf" — "wilk".
Gundolf, Gundulf imieniny obchodzi:
Imię Gundolf w innych językach:
Zobacz też:

</doc>
<doc id="1464593" url="https://pl.wikipedia.org/wiki?curid=1464593" title="Thea (astronomia)">
Thea (astronomia)



</doc>
<doc id="1464595" url="https://pl.wikipedia.org/wiki?curid=1464595" title="Teoria wielkiego zderzenia">
Teoria wielkiego zderzenia

Teoria wielkiego zderzenia – aktualnie dominująca teoria naukowa opisująca pochodzenie Księżyca. Według tej teorii Księżyc powstał w wyniku kolizji między młodą Ziemią oraz planetą wielkości Marsa, nazywaną w tej teorii "Theą", rzadziej "Orfeuszem". Obydwie nazwy pochodzą z mitologii greckiej. Tytanida Teja ("Theia") była matką bogini Księżyca – Selene. Nazwę Thea hipotetycznej planecie nadali astronomowie niemieccy.
Przebieg zdarzenia.
Według tej hipotezy Thea uformowała się w punkcie libracyjnym Ziemi, to znaczy na tej samej orbicie, ale około 60° przed lub za Ziemią. Kiedy protoplaneta Thea urosła do rozmiarów Marsa, jej masa stała się za duża, aby mogła utrzymać stabilne położenie względem Ziemi. Wtedy odległość kątowa między Ziemią i Theą zaczęła podlegać coraz większym oscylacjom, aż w końcu nastąpiło zderzenie.
Zdarzyło się to 4,533 miliarda lat temu, czyli tylko 34 miliony lat po uformowaniu się Ziemi – Thea uderzyła Ziemię pod kątem (nie centralnie), ulegając zniszczeniu, oraz wyrzucając większość swojej masy i znaczną część masy płaszcza Ziemi w kosmos. Symulacje komputerowe wskazują, że około 2% masy Thei po wyrzuceniu w kosmos utworzyło orbitujący wokół Ziemi pierścień materii. W ciągu stu lat po uderzeniu około połowa masy pierścienia skumulowała się, tworząc Księżyc. Pierwotny okres obrotu i nachylenie osi proto-Ziemi uległy po uderzeniu zmianie. Dzięki powstałemu nachyleniu osi obrotu zachodzi zjawisko pór roku.
Funkcjonuje pogląd, że gdyby nie doszło do zderzenia, a Thea nie zmieniła ziemskiej orbity i kąta nachylenia osi, to znany nam typ życia mógłby nie powstać z powodu niesprzyjającego klimatu. Są to jednak niepotwierdzone spekulacje.
Być może nie cały materiał pierścienia połączył się od razu. Grubsza skorupa niewidocznej strony Księżyca sugeruje, że drugi księżyc o średnicy około tysiąca kilometrów powstał w punkcie libracyjnym Księżyca. Po kilkudziesięciu milionach lat, kiedy dwa księżyce oddaliłyby się od Ziemi, słoneczne efekty pływowe uczyniłyby orbitę mniejszego niestabilną, prowadząc do kolejnego zderzenia z małą prędkością, które rozpłaszczyłoby mniejszy księżyc na tym, co jest teraz niewidoczną stroną.
Trudności.
Nawet dominująca teoria pochodzenia Księżyca ma luki, które nie zostały jeszcze wyjaśnione. Oto kilka z nich:

</doc>
<doc id="1464602" url="https://pl.wikipedia.org/wiki?curid=1464602" title="Warzęcha czerwonolica">
Warzęcha czerwonolica

Warzęcha czerwonolica, łyżkodziób ("Platalea alba") – gatunek dużego ptaka z rodziny ibisów (Threskiornithidae). Występuje w Afryce Subsaharyjskiej i na Madagaskarze. Jej środowiskiem są błotniste tereny podmokłe z otwartą, płytką wodą, gdzie ptaki gnieżdżą się w koloniach na drzewach, krzewach albo w trzcinie. Nie jest zagrożona wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1786 roku Giovanni Antonio Scopoli w oparciu o wcześniejszy opis i ilustrację autorstwa Pierre’a Sonnerata, który błędnie przyjął, że ptak ten pochodzi z filipińskiej wyspy Luzon. Później miejsce typowe zostało skorygowane na Przylądek Dobrej Nadziei. Scopoli nadał gatunkowi nazwę "Platalea alba", która obowiązuje do tej pory. Nie wyróżnia się podgatunków.
Morfologia.
Warzęcha czerwonolica jest najbardziej charakterystycznym ptakiem dla swojego siedliska. Upierzenie czysto białe, czerwona twarz z białym okiem. Długi szary dziób rozszerzony na kształt łyżki na końcu – spłaszczenie widoczne patrząc na ptaka od frontu. Czerwone nogi. Młode mają żółty dziób i czarne nogi, nie mają czerwonej twarzy.
Gatunek nie posiada wyraźnego grzebienia w odróżnieniu od warzęchy zwyczajnej. W odróżnieniu od czapli, warzęchy lecą z wyciągniętymi szyjami.
Zasięg występowania.
Warzęcha czerwonolica jest szeroko rozprzestrzeniona w Afryce Subsaharyjskiej – występuje od Senegalu na wschód po Etiopię i Erytreę oraz na południe po RPA, także na Madagaskarze. Zabłąkane osobniki notowane na południu Jemenu i Omanu (Półwysep Arabski) oraz w Europie. W Jemenie od 1996 roku odnotowano kilka stwierdzeń i podejrzewa się, że mogło dojść do lęgów na bagnach w okolicach Adenu.
Ekologia i zachowanie.
Głównie płytkie brzegi jezior słodkowodnych. Czasami laguny na wybrzeżach.
Gniazdo w formie owalnej platformy na drzewie lub krzewie albo w trzcinie. Gniazdują w dużych koloniach do 250 par, często z innymi ptakami. Zazwyczaj nie dzielą kolonii z bocianami albo czaplami. Samica składa zwykle od dwóch do trzech jaj (czasem cztery). Wysiadywanie trwa 25–29 dni.
Gatunek żywi się rybami, żabami i innymi małymi zwierzętami żyjącymi nad wodą.
Status i ochrona.
Międzynarodowa Unia Ochrony Przyrody (IUCN) uznaje warzęchę czerwonolicą za gatunek najmniejszej troski (LC – "Least Concern"). Globalny trend liczebności oceniany jest jako stabilny, choć u niektórych populacji nie jest on znany.
Warzęcha czerwonolica jest jednym z gatunków, które obejmuje "Agreement on the Conservation of African-Eurasian Migratory Waterbirds" (AEWA).

</doc>
<doc id="1464604" url="https://pl.wikipedia.org/wiki?curid=1464604" title="Platalea alba">
Platalea alba



</doc>
<doc id="1464605" url="https://pl.wikipedia.org/wiki?curid=1464605" title="Folland Aircraft">
Folland Aircraft

Folland Aircraft – brytyjski producent samolotów i części lotniczych, założony 12 grudnia 1937 roku; jego najbardziej znanym samolotem był Folland Gnat.
Przedsiębiorstwo założył Henry Folland, główny konstruktor w Gloster Aircraft Company. Gdy Glostera przejęło przedsiębiorstwo Hawker Aircraft, Folland obawiając się, że Hawker będzie preferował konstrukcje Sydneya Camma, kupił British Marine Aircraft Limited i przemianował na Folland Aircraft. Razem z Follandem do nowego przedsiębiorstwa przeszła część zespołu konstrukcyjnego Gloster.
Przedsiębiorstwo produkowało części dziobowe samolotów Bristol Blenheim i Bristol Beaufort i ogonowe myśliwców Supermarine Spitfire. Zajęło się też obsługą techniczną łodzi latających linii Imperial Airways, które stacjonowały niedaleko siedziby Folland Aircraft w Hamble-le-Rice.
Pierwszą własną konstrukcją Folland Aircraft był Fo-108, samolot do testowania silników lotniczych (o dość fatalnych właściwościach lotnych, przez pilotów zwany „Folland Frightful”, czyli „przerażający”). Maszyny te były budowane przede wszystkim w Staverton, gdzie część zakładów przeniosła się wobec zagrożenia południowego wybrzeża przez naloty niemieckie. Folland umieścił też część produkcji w Southampton i Cheltenham (łącznie zbudowano 12 sztuk).
W 1939 w Hamble produkowano elementy Wellingtonów i Spitfire’ów, a także rozpoczęto montowanie pływaków do Spitfire’ów, na zlecenie Ministerstwa Obrony. W 1941 Folland otrzymał kontrakt na samolot torpedowy napędzany silnikiem Bristol Centaurus, ale mimo interesującego projektu, został on skasowany przez ministerstwo w 1943. Przedsiębiorstwo kontynuowało dostawę elementów do różnych typów samolotów: De Havilland Mosquito, Bristol Brigand i Buckingham, Warwick i Wellington oraz skrzydeł do myśliwców Supermarine Seafire.
Po wojnie, wobec zmniejszenia produkcji lotniczej, część zakładów została przeznaczona na produkcję cywilną, lodówek i samochodów elektrycznych. Follandowi udało się jednak pozyskać zamówienia od de Havillanda na budowę skrzydeł do samolotów Dove, Venom, Vampire i Chipmunk. Własne projekty przedsiębiorstwa, jak trójsilnikowy samolot pasażerski Fiona, nie były realizowane.
W 1951 ze względu na pogarszający się stan zdrowia Henry Folland zrezygnował z kierowania przedsiębiorstwem, zachował jednak miejsce w radzie nadzorczej. Przedsiębiorstwo kontynuowało dostawy dla de Havillanda i rozpoczęło budowę części ogonowych myśliwca Hawker Hunter. Następcą Follanda został William „Teddy” Petter, konstruktor bombowca English Electric Canberra (a wcześniej Westland Lysander). Pod jego kierunkiem Folland Aircraft zaczęła rozwijać projekt lekkiego myśliwca odrzutowego według specyfikacji ministerstwa lotnictwa (które jednak nie było zainteresowane projektami przedsiębiorstwa). Mimo to prototyp odrzutowego Folland Midge został oblatany tuż przed śmiercią założyciela przedsiębiorstwa. Po zmianie silników na mocniejsze, samolot ten stał się prekursorem udanego lekkiego myśliwca i samolotu treningowego Folland Gnat, eksportowanego do Indii i Finlandii i wykorzystywanego przez RAF jako samolot szkolenia zaawansowanego (latał też na nim akrobacyjny zespół Red Arrows).
W 1959 przedsiębiorstwo zostało przejęte przez Hawker Siddeley i w następnych latach marka Folland została zlikwidowana, aczkolwiek same zakłady kontynuowały pracę jako część Hawkera, a potem British Aerospace.

</doc>
<doc id="1464610" url="https://pl.wikipedia.org/wiki?curid=1464610" title="Hieronim Kazanowski">
Hieronim Kazanowski

 
Hieronim Kazanowski herbu Grzymała. (zm. 1635/1645) – pisarz grodzki krakowski 1615. Burgrabia krakowski 1618, chorąży sandomierski 1634,
Ufundował klasztor bernardynów w Kazanowie. Jego żoną była Regina Baranowska córka Jakuba Baranowskiego. Wdowa po Samuel Niewiarowski
Bibliografia:

</doc>
<doc id="1464614" url="https://pl.wikipedia.org/wiki?curid=1464614" title="Ośmiokąt">
Ośmiokąt

Ośmiokąt (ośmiobok, oktagon) – wielokąt o ośmiu bokach.
Szczególnym ośmiokątem jest ośmiokąt foremny. W poniższych wzorach "a" jest długością boku:
Ośmiokąt foremny można skonstruować, rysując dwie proste prostopadłe przecinające się w środku okręgu oraz dwusieczne otrzymanych kątów prostych. Punkty przecięcia się tych prostych z okręgiem są wierzchołkami ośmiokąta foremnego.

</doc>
<doc id="1464615" url="https://pl.wikipedia.org/wiki?curid=1464615" title="Juan Hartmann">
Juan Hartmann



</doc>
<doc id="1464616" url="https://pl.wikipedia.org/wiki?curid=1464616" title="Alain Roche">
Alain Roche

Alain Roche (ur. 14 października 1967 w Brive-la-Gaillarde) – piłkarz francuski grający na pozycji środkowego obrońcy.
Kariera klubowa.
Karierę piłkarską Roche rozpoczął w klubie Girondins Bordeaux. W 1985 roku Aimé Jacquet awansował go do kadry pierwszego zespołu i 20 listopada 18-letni wówczas Alain zadebiutował w Ligue 1 w wygranym 4:0 domowym spotkaniu ze Stade Brestois. Już w 1986 roku zawodnik wywalczył swój pierwszy sukces, którym było zdobycie Pucharu Francji. Mając 19 lat Roche stał się podstawowym zawodnikiem "Żyrondystów" i w 1987 roku drugi raz wywalczył krajowy puchar. Został także po raz pierwszy w karierze mistrzem kraju. W zespole z Bordeaux jesienią 1987 zadebiutował w Pucharze Mistrzów. W Girondins grał do końca sezonu 1988/1989. Następnie odszedł do Olympique Marsylia, w którym występował na środku obrony wraz z Érikiem Di Meco. Pobyt Roche'a na Lazurowym Wybrzeżu trwał jeden sezon, a Roche drugi raz w karierze wywalczył mistrzostwo kraju.
W 1990 roku Roche został zawodnikiem AJ Auxerre, prowadzonego wówczas przez legendę klubu, Guya Roux. W Auxerre, podobnie jak w poprzednich klubach, miał pewne miejsce w składzie na środku obrony i przez dwa lata rozegrał dla tego klubu wszystkie ligowe spotkania.
W 1992 roku Alain przeszedł do stołecznego Paris Saint-Germain, do którego sprowadził go portugalski szkoleniowiec Artur Jorge. W nowej drużynie Roche tworzył środek obrony z Brazylijczykiem Ricardo Gomesem. Już w 1993 roku zdobył z PSG Puchar Francji, a w 1994 roku wywalczył dla tego klubu pierwszy od 8 lat i drugi w historii tytuł mistrza Francji. W 1995 roku zdobył dwa trofea - Puchar Francji oraz Puchar Ligi Francuskiej, a w 1996 - Puchar Zdobywców Pucharów (wystąpił w wygranym 1:0 finale z Rapidem Wiedeń). W 1998 roku po raz kolejny wygrał krajowy puchar, a latem odszedł z zespołu, dla którego rozegrał 193 ligowe spotkania i strzelił 10 goli.
W 1998 roku Roche podpisał kontrakt z hiszpańską Valencią. W Primera Division zadebiutował 29 sierpnia w wygranym 1:0 spotkaniu z Atlético Madryt. w sezonie 1998/1999 był podstawowym zawodnikiem zespołu. Zajął z nim 4. miejsce w La Liga i wywalczył Puchar Hiszpanii. Jednak w kolejnym sezonie rozegrał tylko dwa spotkania, głównie z powodu urazów. W 2000 roku wrócił do Francji i ponownie występował w Girondins Bordeaux. Nie osiągnął jednak większych sukcesów i w 2002 roku w wieku 35 lat zakończył piłkarską karierę.
Kariera reprezentacyjna.
Karierę reprezentacyjną Roche rozpoczął od występów w reprezentacji Francji U-21. W 1988 roku wywalczył z nią mistrzostwo Europy na Mistrzostwach Europy U-21. W pierwszej reprezentacji kraju swój pierwszy mecz Alain zaliczył 19 listopada tego samego roku przeciwko Jugosławii (2:3). W 1996 roku został powołany przez selekcjonera Aime Jacqueta do kadry na Euro 96. Tam wystąpił w trzech spotkaniach: grupowych z Rumunią (1:0) oraz z Hiszpanią, a także w półfinale z Czechami (0:0, karne 5:6). Po tym turnieju zakończył reprezentacyjną karierę, a w drużynie narodowej rozegrał łącznie 25 spotkań, w których strzelił jednego gola.

</doc>
<doc id="1464617" url="https://pl.wikipedia.org/wiki?curid=1464617" title="(8348) Bhattacharyya">
(8348) Bhattacharyya

(8348) Bhattacharyya – planetoida należąca do wewnętrznej części pasa głównego asteroid okrążająca Słońce w ciągu 2 lat i 204 dni w średniej odległości 1,87 au. Została odkryta 26 stycznia 1988 roku w obserwatorium w "Kavalur" przez R. Rajamohan. Nazwa planetoidy pochodzi od "Jagadisha Chandry Bhattacharyya" (ur. 1930), który uczestniczył w badaniach atmosfery Ganimedesa i pierścieni Urana. Przed nadaniem nazwy planetoida nosiła oznaczenie tymczasowe (8348) 1988 BX.

</doc>
<doc id="1464620" url="https://pl.wikipedia.org/wiki?curid=1464620" title="Sergey Voynov">
Sergey Voynov

Sergey Voynov (ros. Сергей Войнов "Siergiej Wojnow"; ur. 26 lutego 1977) – uzbecki lekkoatleta specjalizujący się w rzucie oszczepem.
Mistrz świata juniorów z Sydney (1996) – wygrał z wynikiem 79,78 m. Wielokrotny medalista mistrzostw Azji oraz igrzysk azjatyckich. Trzykrotny olimpijczyk: Atlanta 1996, Sydney 2000 i Ateny 2004. Cztery razy brał udział w mistrzostwach świata. Rekord życiowy: 84,80 m (17 czerwca 2000, Villeneuve-d’Ascq).

</doc>
<doc id="1464626" url="https://pl.wikipedia.org/wiki?curid=1464626" title="Władca Missisipi">
Władca Missisipi

Władca Missisipi (ang. "The Master of the Mississippi") – opublikowany w 1992 roku komiks Dona Rosy, będący drugą częścią serii "Życie i czasy Sknerusa McKwacza".
Fabuła.
Akcja rozpoczyna się w 1880 roku. Młody Sknerus McKwacz po podróży przez ocean ląduje w Nowym Orleanie, a następnie udaje się do Louisville w stanie Kentucky, by odnaleźć swojego stryja Angusa.
Brat Fergusa jest kapitanem statku pływającego po Missisipi. Razem z bratankiem oraz niespełnionym wynalazcą Diodakiem Newtoniuszem postanawia zająć się wydobyciem złota z zatopionej 30 lat temu „Białej Damy”. Na drodze staje mu inny kapitan, Porker Hogg, który sprzymierzył się z rzecznymi piratami - Brutalnym Benkiem i jego synami. Udaje mu się zatopić okręt McKwaczów, ale sam zostaje wyrzucony ze swojego statku przez Braci Be. Rozzłoszczony porażką oszust wrzuca Angusa do studni. McKwacz prosi bratanka, by zszedł razem z nim. Okazuje się, że teren farmy był 20 lat temu korytem rzeki, dopóki ta nie zmieniła swego biegu. Przypuszczenia Angusa potwierdzają się - „Biała Dama” zostaje odnaleziona, a złoto, choć trafiło w ręce Braci Be, dzięki fortelowi Sknerusa ostatecznie wpada w ręce prawowitego właściciela.
Sknerus przez 2 lata pracował na statku stryja, a potem sam przejął okręt i przewoził nim państwowe złoto. Po raz drugi spotkał się wtedy z Braćmi Be i po raz drugi zdołał wpakować ich do więzienia. Potem, rozczarowany coraz mniejszą opłacalnością swojego zawodu, postanowił zmienić pracę: zatrudnił się jako palacz parowozu. W tym momencie (1882 rok) kończy się akcja komiksu.

</doc>
<doc id="1464628" url="https://pl.wikipedia.org/wiki?curid=1464628" title="Bursa Jerozolimska w Krakowie">
Bursa Jerozolimska w Krakowie

Bursa Jeruzalem – bursa dla studentów Uniwersytetu Krakowskiego ufundowana przez biskupa krakowskiego, kardynała Zbigniewa Oleśnickiego. W wyniku pożaru w 1841 wyburzona w 1869 roku.
Kardynał Oleśnicki miał ślubować odbycie pielgrzymki do Ziemi Świętej, ale z powodu rozlicznych zajęć politycznych nigdy nie znajdował czasu na wypełnienie przyrzeczenia. Gdy zdał sobie sprawę, że wiek i stan zdrowia nie pozwolą mu już na odbycie pielgrzymki, postanowił dokonać dosyć często w owych czasach praktykowanej zamiany ślubów. Zamiast zatem wędrować do Ziemi Świętej, zbudował bursę dla studentów Akademii Krakowskiej i nazwał ją Jeruzalem. Bursa powstała w latach 1453–1456, a nad dokończeniem fundacji po śmierci Oleśnickiego czuwał m.in. Jan Długosz. Znajdowała się na rogu obecnej ul. Gołębiej i ul. Jagiellońskiej, naprzeciwko Collegium Minus. Był to duży jednopiętrowy kamienno-ceglany budynek z wewnętrznym dziedzińcem otoczonym krużgankiem, własną kuchnią, izbą wspólną (stuba communis), biblioteką i pokojami dla 100 studentów oraz seniora, przełożonego bursy. Pierwotny budynek spłonął najprawdopodobniej już w 1462 r., odrestaurowany został dzięki staraniom Jana Długosza. W 2 poł. XVI w. bursa popadła w ruinę, z której podniósł ją dopiero bp. Jakub Zadzik, przeznaczając znaczną kwotę na jej odbudowę.
W 1818 r. w trakcie remontu obu budynków połączono Bursę Jeruzalem ze stojącą obok Bursą Filozofów. Obie bursy spłonęły w nocy z 25 na 26 czerwca 1841 r. Ostateczne wyburzenie ruin Bursy nastąpiło w 1869 r., zaś na ich miejscu w latach 1883–1887 powstało Collegium Novum. Jedynym elementem pozostałym z gmachu Bursy Jeruzalem jest jej tablica fundacyjna, której kopia wmurowana jest obecnie na dziedzicu Collegium Maius. Oryginał znajduje się w Muzeum UJ.

</doc>
<doc id="1464629" url="https://pl.wikipedia.org/wiki?curid=1464629" title="Świętosław Kazanowski">
Świętosław Kazanowski

Świętosław Kazanowski herbu Grzymała (zm. w 1658 roku) – cześnik sandomierski w latach 1634-1658, sędzia kapturowy ziemi sanockiej w 1648 roku, pułkownik wojska powiatowego ziemi sanockiej w 1648 roku.
Poseł nieznanego sejmiku na sejm nadzwyczajny 1654 roku.

</doc>
<doc id="1464640" url="https://pl.wikipedia.org/wiki?curid=1464640" title="Krzyż w koronie">
Krzyż w koronie

Krzyż w koronie, krzyż Badaczy Pisma Świętego lub krzyż badacki – herb ruchu Badaczy Pisma Świętego i jego założyciela – pastora Charlesa Taze Russella. Jego symbolika nawiązuje do wyniesienia Jezusa Chrystusa na pozycję królewską. Po raz pierwszy pojawił się na stronie tytułowej „Strażnicy” w styczniu 1891 roku.
1 stycznia 1895 roku symbolowi dodano wiązkę zieleni, która utworzyła charakterystyczny wieniec. Symbol ten jest w dalszym ciągu używany przez odłamy Badaczy Pisma Świętego powstałe po śmierci Charlesa T. Russella jako ich logo (m.in. Zrzeszenie Wolnych Badaczy Pisma Świętego i Świecki Ruch Misyjny „Epifania”) w odróżnieniu od Świadków Jehowy. Symbol ten jest często używany podczas programów konwencji organizowanych przez ugrupowania badackie oraz w nagłówkach ich pism, jednak nie powinien być uważany za przedmiot religijnej czci.
Znak ten stanowi symboliczne godło, w którym korona przedstawia obiecaną w Piśmie Świętym nagrodę, a krzyż, niejako spojony z koroną, jest symbolem cierpień, które przechodzi każdy ubiegający się o koronę. Wieniec zaś jest symbolem zwycięstwa w cierpieniach.
U Świadków Jehowy ten symbol religijny widniał na tytułowej stronie „Strażnicy” do wydania z dnia 1 października 1931 roku włącznie, a znaczek krzyża w koronie przypięty do klapy marynarki do 1928 roku wyróżniał członków tej społeczności religijnej. Na zgromadzeniu w roku 1928 w Detroit wykazano, że noszenie tego symbolu jest wręcz niewłaściwe. W roku 1933 stwierdzono, że posługiwanie się nim to bałwochwalstwo, a w roku 1934, że krzyż ma pochodzenie pogańskie. W 1936 roku Świadkowie Jehowy przyjęli pogląd, że Jezus poniósł śmierć na palu (), a nie na krzyżu.

</doc>
<doc id="1464641" url="https://pl.wikipedia.org/wiki?curid=1464641" title="Zwenihorod">
Zwenihorod



</doc>
<doc id="1464642" url="https://pl.wikipedia.org/wiki?curid=1464642" title="Léon Werth">
Léon Werth

Léon Werth (ur. 17 lutego 1878 w Remiremont, zm. 13 grudnia 1955 w Paryżu) – dziennikarz, krytyk sztuki, eseista, pisarz.
Urodził się w rodzinie żydowskiej. Studiował literaturę, pracował w wielu różnych redakcjach. W 1913 roku opublikował swoją pierwszą powieść "Biały dom", opisującą przeżycia pacjenta chorego na nowotwór mózgu. Powieść została nominowana do nagrody Goncourtów.
W 1931 roku poznał Antoine'a de Saint-Exupéry'ego, który właśnie jemu zadedykował "Małego Księcia". Oprócz tej dedykacji, także inna książka Antoine’a de Saint-Exupéry’ego – "List do zakładnika" – związana jest z Léonem Werthem. Saint-Exupéry miał bowiem napisać przedmowę do książki Leona Wertha "Trzydzieści trzy dni" opowiadającej o ucieczce Francuzów z Paryża w obliczu zbliżających się wojsk hitlerowskich. Saint-Exupéry rozpoczął przedmowę, nadając jej tytuł "List do Léona Wertha", by po licznych przeróbkach i poprawkach nazwać wstęp "Listem do przyjaciela". Planowana na wiosnę 1943 publikacja nie doszła jednak do skutku, a wstęp zaczął żyć własnym życiem. Właśnie pod tytułem "List do zakładnika" ukazał się w czerwcu 1943, podczas gdy książka Wertha opublikowana została dopiero 49 lat później w Paryżu.

</doc>
<doc id="1464643" url="https://pl.wikipedia.org/wiki?curid=1464643" title="Dźwinogród (obwód lwowski)">
Dźwinogród (obwód lwowski)

Dźwinogród (ukr. Звенигород) – wieś (dawne miasto) na Ukrainie w obwodzie lwowskim. Wieś w podmiejskiej strefie Lwowa w rejonie Pustomyckim nad rzeką Biłka-Luta, ok. 25 km na zachód od ośrodka rejonowego Pustomyty i ok. 15 km na południowy zachód od granic Lwowa.
Za II Rzeczypospolitej do 1934 roku wieś stanowiła samodzielną gminę jednostkową w powiecie bóbreckim w woj. lwowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej Podhorodyszcze w tymże powiecie i województwie.

</doc>
<doc id="1464644" url="https://pl.wikipedia.org/wiki?curid=1464644" title="Witalij Chmelnyckyj">
Witalij Chmelnyckyj



</doc>
<doc id="1464647" url="https://pl.wikipedia.org/wiki?curid=1464647" title="Ołeksandr Hładkyj">
Ołeksandr Hładkyj



</doc>
<doc id="1464649" url="https://pl.wikipedia.org/wiki?curid=1464649" title="Antoni Leszczyński">
Antoni Leszczyński

Antoni Leszczyński (ur. po 1780 w guberni wołyńskiej, zm. 6 lutego 1830 w Warszawie) – fortepianmistrz, majster cechowy, podstarszy cechu. 
W latach 1819-1830 prowadził w Warszawie przy ulicy Podwale 501 jedną z najbardziej znanych w owym czasie wytwórni fortepianów (Głębocki:1997 podaje /za: Przewodnik Warszawski na rok 1826, cz. Handel, Warszawa 1826, s. 7/ adres ul. Żabia nr hip. 955. Wcześniej praktykował przez szereg lat w Wiedniu, Paryżu i Londynie (tu u Muzio Clementiego /ur. 23 stycznia 1752 - zm. 10 marca 1832/). Po powrocie do Warszawy otrzymał pożyczkę i rozpoczął budowę instrumentów.
Produkował fortepiany gabinetowe o bogatym wzornictwie (inkrustacje z brązu w stylu angielskim). Ich jakość nie odbiegała od poziomu europejskiego. Fryderyk Chopin zarzucał instrumentom Leszczyńskiego niezadowalającą sprawność mechanizmów i niedbałe wykończenie.
W fortepianach stosował mechanikę wiedeńską, a później angielską. 31 stycznia 1822 uzyskał sześcioletni patent na budowę fortepianów stojących tzw. fortepiany – szafy. W chwili śmierci pryncypała zakład budował instrument o numerze seryjnym 175. 
Fabrykę przejęli dwaj czeladnicy Leszczyńskiego Antoni Krall i Józef Seidler, budując instrumenty ze znakiem firmowym Krall i Seidler.
Narodowy Instytut Fryderyka Chopina posiada instrument nierozpoznanego wytwórcy, który wg przekazów rodzinnych darczyńców przypisywany był Antoniemu Leszczyńskiemu.

</doc>
<doc id="1464650" url="https://pl.wikipedia.org/wiki?curid=1464650" title="Witalij Kosowskyj">
Witalij Kosowskyj



</doc>
<doc id="1464651" url="https://pl.wikipedia.org/wiki?curid=1464651" title="Rada Wojenna">
Rada Wojenna



</doc>
<doc id="1464652" url="https://pl.wikipedia.org/wiki?curid=1464652" title="Haute cuisine">
Haute cuisine

Haute cuisine (z j. fr., dosłownie "wysoka kuchnia") – określenie odnoszące się do wynalezionej we Francji sztuki kulinarnej. "Haute cuisine" jest kuchnią serwowaną w najlepszych restauracjach i hotelach na całym świecie. 
Dla restauracji serwującej "haute cuisine" charakterystyczne jest:
Kuchnia ta była określana z francuskiego "cuisine classique" (kuchnia klasyczna) do roku 1970, gdy to "cuisine classique" została wyparta przez "nouvelle cuisine" (fr. nowa kuchnia), powstała w opozycji do tej pierwszej. Podczas gdy "haute cuisine" tworzyły drogie, ekstrawaganckie i niezwykle starannie przyrządzane dania, "cuisine nouvelle" opierała się na lekkich, zdrowych i szybko przyrządzanych potrawach.
Obecnie "haute cuisine" nie ma określonego stylu, restauracje "haute cuisine" serwują zarówno dania kuchni regionalnych, jak i potrawy będące mieszanką smaków i stylów różnych kuchni. To co je łączy to pieczołowite przyrządzanie potraw z najlepszych składników, wyszukana obsługa, oraz będąca ich konsekwencją wysoka cena. Jest pozytywnie odbierana przez krytyków kulinarnych i klientów, powodując, że najlepszymi restauracjami świata są te, w których serwowane są dania "haute cuisine". 
Przewodniki kulinarne, takie jak przewodnik Michelin, pomogły zdefiniować współczesną "haute cuisine", równocześnie bardzo ją popularyzując.

</doc>
<doc id="1464653" url="https://pl.wikipedia.org/wiki?curid=1464653" title="Parafia św. Augustyna">
Parafia św. Augustyna

Parafie pod wezwaniem św. Augustyna

</doc>
<doc id="1464658" url="https://pl.wikipedia.org/wiki?curid=1464658" title="Ołeksij Polanśkyj">
Ołeksij Polanśkyj



</doc>
<doc id="1464660" url="https://pl.wikipedia.org/wiki?curid=1464660" title="Anatolij Zubryćkyj">
Anatolij Zubryćkyj



</doc>
<doc id="1464661" url="https://pl.wikipedia.org/wiki?curid=1464661" title="Przedscenie">
Przedscenie



</doc>
<doc id="1464662" url="https://pl.wikipedia.org/wiki?curid=1464662" title="Ołeh Łużnyj">
Ołeh Łużnyj



</doc>
<doc id="1464664" url="https://pl.wikipedia.org/wiki?curid=1464664" title="Tele Atlas">
Tele Atlas

Tele Atlas – holenderskie przedsiębiorstwo założone w 1984 roku, które dostarcza mapy cyfrowe do nawigacji oraz innych usług opartych na lokalizacji, w tym dla systemów osobistych i samochodowych systemów nawigacji. Również jest używana w mapach telefonii komórkowej i internetu. 30 lipca 2008 firma stała się własnością innej firmy produkującej nawigację samochodową – TomTom.
Przedsiębiorstwo oferuje mapy obejmujące 200 krajów na całym świecie. Dostarcza również dodatkowe dane jak np. POI (ang. "point of interest").
Współpraca z Google.
30 czerwca 2008 Tele Atlas ogłosił pięcioletnią umowę do dalszego dostarczania danych do systemu Google Maps. Zgodnie z nowym porozumieniem, Tele Atlas będzie miał dostęp do poprawek i aktualizacji danych dokonywanych przez społeczność Google Maps.
Przejęcie przez TomTom.
23 lipca 2007 roku Tele Atlas otrzymał ofertę kupna przez firmę TomTom za kwotę 2 mld €. Ofertę złożyła wtedy firma Garmin z kwotą 2,3 mld. TomTom odpowiedział ofertą 2,9 mld €.
Oczekiwano kolejnej oferty Garmina, jednak Garmin był już związany z firmą Navteq, największym konkurentem Tele Atlas, więc wycofał się z licytacji. 4 grudnia 2007 roku akcjonariusze TomTom zatwierdzili przejęcie.

</doc>
<doc id="1464665" url="https://pl.wikipedia.org/wiki?curid=1464665" title="Parafia św. Bonifacego">
Parafia św. Bonifacego

Parafie pod wezwaniem św. Bonifacego

</doc>
<doc id="1464670" url="https://pl.wikipedia.org/wiki?curid=1464670" title="Cerkiew Świętych Konstantyna i Michała w Wilnie">
Cerkiew Świętych Konstantyna i Michała w Wilnie

Cerkiew Świętych Konstantyna i Michała, pełna nazwa: "Cerkiew Świętego Równego Apostołom Cara Konstantyna i św. Michała Maleina", zwana potocznie "Cerkwią Romanowską" – cerkiew prawosławna z 1913 w Wilnie przy ulicy Jono Basanavičiaus, na Górze Bouffałowej, jednym z wyższych punktów Wilna. Siedziba parafii. 
Historia.
Cerkiew została wzniesiona w 1913 z okazji uroczystości trzystu lat panowania Romanowów na tronie carskiej Rosji. Fundatorem obiektu był urzędnik carski i znany dobroczyńca prawosławia, Iwan Kolesnikow. Obiekt został oddany do użytku 13 maja 1913, w obecności wielkiej księżnej Elżbiety Fiodorowny. Budowa cerkwi miała stanowić potwierdzenie rosyjskości miasta. W czasie niemieckiej okupacji Wilna podczas I wojny światowej cerkiew przejęła niemiecka policja, zamieniając ją na tymczasowy areszt dla osób, które naruszyły godzinę policyjną. W latach 1921–1926 miał miejsce generalny remont cerkwi.
Cerkiew była czynna przez cały okres przynależności Wilna do ZSRR jako świątynia parafialna.
Architektura.
Inspiracją dla budowniczych cerkwi był styl podobnych obiektów w Suzdalu i Rostowie, natomiast wnętrze obiektu utrzymanie jest w stylu staroruskim. Obiekt jest bogato zdobiony zewnątrz, przeważa tu motyw zgrupowanych po trzy kolumn przechodzących ponad półkolistymi oknami w archiwolty, wejście do cerkwi wiedzie przez utrzymany w podobnym stylu portal. Poniżej każdej z pięciu malowanych na zielono kopuł umieszczono dekorację stiukową. Świątynia wzniesiona jest z żółtej cegły na planie krzyża greckiego.
W cerkwi znajduje się 13 dzwonów przysłanych na potrzeby jej budowy z Moskwy.

</doc>
<doc id="1464675" url="https://pl.wikipedia.org/wiki?curid=1464675" title="Jares Galadeńczyk">
Jares Galadeńczyk



</doc>
<doc id="1464677" url="https://pl.wikipedia.org/wiki?curid=1464677" title="Brominy">
Brominy

Brominy – część wsi Stefanówka w Polsce, położona w województwie mazowieckim, w powiecie piaseczyńskim, w gminie Tarczyn.
W latach 1975–1998 Brominy administracyjnie należały do województwa warszawskiego.

</doc>
<doc id="1464684" url="https://pl.wikipedia.org/wiki?curid=1464684" title="Krakuska">
Krakuska



</doc>
<doc id="1464689" url="https://pl.wikipedia.org/wiki?curid=1464689" title="TomTom">
TomTom

TomTom International BV. – holenderskie przedsiębiorstwo zajmujące się produkcją systemów nawigacyjnych. Firma tworzy urządzenia do nawigacji satelitarnej, aplikacje nawigacyjne na smartfony, zegarki sportowe z GPS, kamery sportowe, systemy zarządzania flotą pojazdów oraz inne usługi oparte na geolokalizacji. Na koniec 2019 roku TomTom zatrudniał ok. 4500 pracowników; posiadał 42 biur w 30 krajach.
Historia.
Przedsiębiorstwo zostało założone w 1991 roku w Amsterdamie przez Petera-Fransa Pauwelsa, Pietera Geelena, Harolda Goddijna oraz Corinne′a Vigreux. Początkowo nosiła nazwę Palmtop Software. W 2008 roku TomTom przejął firmę Tele Atlas, producenta map cyfrowych, za 2,9 miliarda euro. W 2012 TomTom podpisał umowę z Apple na udostępnienie danych z map cyfrowych do aplikacji Apple Maps. W 2015 roku umowa została przedłużona, a ponadto podobną umowę podpisano z firmą Uber.
W 2016 roku firma wybudowała i otworzyła swój drugi biurowiec w Łodzi. W 2018 firma uruchomiła biuro w Poznaniu, które ma zajmować się opracowywaniem systemu nawigacji do pojazdów autonomicznych. W 2019 roku koncern wygenerował 701 milionów euro przychodu.

</doc>
<doc id="1464691" url="https://pl.wikipedia.org/wiki?curid=1464691" title="Marek Wiernik">
Marek Wiernik

Marek Bronisław Wiernik, ps. Wiewiór (ur. 27 kwietnia 1949) – polski dziennikarz i krytyk muzyczny, prezenter radiowy i telewizyjny, organizator koncertów oraz imprez masowych, autor wielu opracowań i książek, wydawnictw płytowych, konferansjer i moderator.
Życiorys.
Z wykształcenia jest historykiem (absolwent Uniwersytetu Warszawskiego), ma na swoim koncie liczne prace dotyczące historii muzyki rozrywkowej.
Swoją przygodę z mediami rozpoczął w magazynie "Jazz" i w Radiostacji Harcerskiej. Redagował kolumny muzyczne w gazetach codziennych i takich czasopismach, jak: "Non Stop", "Razem", "Playboy".
W Radiowej Jedynce i Radiowej Trójce prowadził wiele programów m.in. "Muzyczna Jedynka", "Radiowe kino", "Cały ten Rock" (program ten 7 sierpnia 2019 roku powrócił na antenę Trójki po 20 latach przerwy), "W tonacji Trójki", "Zapraszamy do Trójki", "Muzyczna Poczta UKF", "Muzyka nocą – Rockowy Powiernik". W latach 1995–1996, jako "druh zastępowy" poprowadził dwa wydania "Listy Przebojów Programu Trzeciego". Od 1999 roku jest dziennikarzem Polskiego Radia RDC. Był tam gospodarzem "Drugiego śniadania", "Pół żartem pół serio" (razem z Arturem Orzechem), "Wieczoru RDC" i audycji muzycznych – "Muzyka przed wieczorem", "Rocka Klasyka według Wiernika", Extra Lista RDC", "Lista Polskich Przebojów" oraz "Lista przebojów z charakterem". Od września 2013 w RDC prowadzi "Rock Wiernika", a także jest gospodarzem nadawanego w dni powszednie "Markowego programu". W sierpniu 2020 został wicedyrektorem Trójki. 
Prowadził programy muzyczne i typu show w TVP1 ("Rock Express", "Muzyczna Jedynka", "Kawa czy herbata?"), TVP2 ("Magazyn 102", "Telewizja Śniadaniowa"), TVP Polonia ("Liga Przebojów"), Polsat ("Rock Wiernik"), TV Centrum ("Muzyczny PoWiernik"). Od 3 listopada 2012 prowadził program "Hit Explorer" na antenie Tele 5.
Jest muzykiem, ex-wokalistą zespołów: Bardowie i Conglomerat, laureatem przeglądów i festiwali bluesowych. Organizował i prowadził największe w Polsce festiwale rockowe, blisko związany był z ruchem "Muzyka młodej generacji". 
Jest jednym z szefów artystycznych Big Star Festiwal i projektu Przestrzeń muzyki. Ma na swoim koncie nagrodę ZAKR "za wszechstronność zainteresowań w podejmowaniu problemów istotnych dla środowiska twórczego i polskiego przemysłu rozrywkowego". Od 2007 jest jurorem na festiwalu Rock May Festival w Skierniewicach. 
Od 2011 zasiada w Radzie Akademii Fonograficznej ZPAV w sekcji muzyki rozrywkowej.
W latach 2010-2014 był radnym warszawskiej dzielnicy Ursynów z ramienia Platformy Obywatelskiej.
Z okazji 25-lecia istnienia Radia Dla Ciebie w 2019 został odznaczony przez prezydenta Andrzeja Dudę Krzyżem Kawalerskim Orderu Odrodzenia Polski "za wybitne zasługi w upowszechnianiu kultury muzycznej, za pracę dziennikarską i radiową".

</doc>
<doc id="1464695" url="https://pl.wikipedia.org/wiki?curid=1464695" title="AD 2044">
AD 2044



</doc>
<doc id="1464698" url="https://pl.wikipedia.org/wiki?curid=1464698" title="Jelcz L100">
Jelcz L100

Jelcz L100 – autobus lokalny produkowany w latach 2000 - 2004 przez firmę Jelcz w Jelczu-Laskowicach.
Historia modelu.
Model ten stanowi 10 metrową wersję autobusu Jelcz T120 w stosunku do swojego starszego brata zastosowano w nim zmodernizowaną ścianę przednią z zaokrągloną klapą (trafiła później do T120), nową ścianę tylną z lampami ustawionymi w pionie, boczne ściany z obniżoną górną linią okien. Do napędu nowego pojazdu zastosowano polski silnik Diesla Andoria 6CT107 o mocy maksymalnej 125 kW (170 KM) współpracujący ze skrzynią biegów FPS TS5-60, drugim motorem stosowanym w tym autobusie była jednostka Iveco 8060.45 o mocy maksymalnej 152 kW (207 KM). Wersja z silnikiem Andoria nosiła oznaczenie L100A, a z silnikiem Iveco L100I.
Jeszcze w 2000 roku do produkcji skierowano podmiejską wersję tego autobusu. W stosunku do modelu lokalnego w tej kompletacji zastosowano dodatkowe środkowe drzwi przejęte z modelu 120M, przeprojektowano wnętrze dostosowując je do nowego charakteru modelu (montaż siedzeń typu miejskiego oraz poręczy). W pojazdach dla MPK Nowy Sącz zastosowano automatyczną skrzynię biegów firmy Voith.
Produkcję autobusów serii L100 zakończono w 2004 roku.

</doc>
<doc id="1464700" url="https://pl.wikipedia.org/wiki?curid=1464700" title="Ninna-ji">
Ninna-ji

 – świątynny kompleks buddyjski w Kioto, w Japonii, usytuowany w północno-zachodniej dzielnicy Ukyō-ku. 
Opis.
Kompleks został założony przez cesarza Udę (867–931), według tradycji, w 888 roku. Jest najważniejszą świątynią szkoły omuro sekty shingon. Mnisi z innych świątyń tej szkoły przybywają do Ninna-ji w celu nauki i ćwiczeń duchowych oraz aby służyć w niej . Świątynia jest słynna ze swoich drzew wiśni gatunku "omuro-sakura", które kwitną najpóźniej w całym Kioto. Świątynia była także znana jako Cesarski Pałac Omuro (御室御所 "Omuro Gosho"), albowiem jej założyciel, cesarz Uda, zbudował tu dla siebie rezydencję o nazwie Omuro, w której zamieszkał po abdykacji w 897 roku. 
Główny pawilon (金堂 "Kondō") został uznany za skarb narodowy Japonii, 14 innych obiektów jako ważne dobra kultury (Important Cultural Properties), a sanktuarium jako całość jest wpisane na listę światowego dziedzictwa UNESCO od grudnia 1994 jako część obiektu Zespół zabytkowy dawnego Kioto, Uji i Ōtsu.
Historia.
Kompleks został utworzony w okresie Heian. W 886 roku cesarz Kōkō nakazał budowę świątyni, która miała być błogosławieństwem dla kraju i służyć rozwojowi buddyzmu w Japonii. Cesarz nie dożył jednak jej ukończenia. Jego następca, cesarz Uda, ukończył budowę w 888 roku. W 897 roku Uda abdykował na rzecz swojego syna Daigo, a sam zamieszkał w świątyni i stał się pierwszym "monzeki" (księciem-kapłanem). Od tego momentu do późnego okresu Edo najważniejszy kapłan pochodził z cesarskiego rodu. W okresie wojen Ōnin (1466–1476) kompleks świątynny został zniszczony, ale wkrótce go odbudowano. Obecnie istniejące budynki pochodzą z lat 1641–1644. W czasie rekonstrukcji Pałacu Cesarskiego w Kioto (京都御所 "Kyōto-gosho") część jego budynków została przeniesiona do Ninna-ji: główny pawilon oraz część rezydencji Ninna-ji Goten (była rezydencja głównego kapłana).
Najważniejszym obiektem kompleksu jest główny pawilon (金堂 "Kondō"), który został uznany za skarb narodowy Japonii. Jest to duży parterowy budynek o wymiarach 7 x 5 ken (ok. 13 x 9 m). Jego najcenniejszą cechą jest to, że zachował charakter cesarskiego pałacu z okresu Azuchi-Momoyama (1573–1603).
Innymi ważnymi pawilonami kompleksu są m.in.: pięciopiętrowa pagoda (五重塔 "Gojū-no-Tō"), brama wejściowa Niōmon (二王門 "Niō-mon"), brama wewnętrzna (środkowa) Chūmon (中門 "Chū-mon"), dzwonnica (鐘楼 "Shōrō"), repozytorium sutr i kronik (経蔵 "Kyōzō"), pawilon bogini Kannon (観音堂 "Kannon-dō"), pawilon Mieidō (御影堂 "Miei-dō") (pawilon mieszczący święty wizerunek fundatora.

</doc>
<doc id="1464701" url="https://pl.wikipedia.org/wiki?curid=1464701" title="Pumpart">
Pumpart

Pumpart, "pumapard" – mieszaniec międzyrodzajowy pumy i lamparta plamistego. Może powstać ze skrzyżowania zarówno samca pumy i lamparcicy, jak i samicy pumy i lamparta.
Rys historyczny.
Trzy mioty pumpartów zostały wyhodowane w późnych latach 90. XIX wieku i na początku XX wieku przez Carla Hagenbecka w jego parku zoologicznym w Hamburgu. Większość zwierząt nie osiągnęła dojrzałości. Jeden został sprowadzony w 1898 do berlińskiego zoo. Uzyskiwano je również w późniejszych latach na całym świecie.
Wygląd.
Pumpart jest zbudowany podobnie do pumy, ma jednak krótsze kończyny. Jego wygląd zależy od płci i gatunku rodziców (sierść jest zróżnicowana, zwykle z brązowymi cętkami. Mają skłonność do karłowatości.

</doc>
<doc id="1464702" url="https://pl.wikipedia.org/wiki?curid=1464702" title="Alojzy Przeździecki">
Alojzy Przeździecki

Alojzy Prus-Przeździecki (ur. 21 czerwca 1886, zm. 11 czerwca 1945) – pułkownik dyplomowany piechoty Wojska Polskiego.
Życiorys.
Alojzy Gonzaga Wojciech Prus-Przeździecki urodził się w rodzinie Edwarda (zm. 1917) i Anastazji z Korytkowskich (zm. 1938). W czasie I wojny światowej walczył w Legionach Polskich. Początkowo był przydzielony do służby sanitarnej, następnie do 2 pułku piechoty. 2 listopada 1914 został mianowany chorążym piechoty, 11 listopada przeniesiony do 3 pułku piechoty. 14 marca 1915 awansował na podporucznika, a 21 marca tego roku na porucznika piechoty. W połowie czerwca 1915 przeniesiony został na stanowisko adiutanta Komendy Legionów. Od 31 stycznia do 9 marca 1917 roku był słuchaczem Kursu oficerów sztabowych i adiutantów wyższych dowództw w Warszawie. Po ukończeniu kursu powrócił do 6 pułku piechoty. 9 czerwca 1917 roku został przydzielony do Sztabu Generalnego Gubernatorstwa w Warszawie w charakterze oficera łącznikowego Wojska Polskiego. W latach 1917–1918 był adiutantem generała H. von Beselera, dowódcy Polskiej Siły Zbrojnej.
W okresie od 1 czerwca 1921 do 1 września 1923 przebywał na bezpłatnym urlopie. Z dniem 1 września 1923 przydzielony został do 81 pułku piechoty z równoczesnym odkomenderowaniem do Oddziału I Sztabu Generalnego. W listopadzie 1924 został przeniesiony z 81 pp do 32 Pułku Piechoty w Modlinie na stanowisko zastępcy dowódcy pułku. W listopadzie 1925 roku przydzielony został do Wyższej Szkoły Wojennej w Warszawie, w charakterze słuchacza II rocznika Kursu Normalnego. Z dniem 11 października 1926 roku, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Oddziału IV Sztabu Generalnego w Warszawie. W 1928 roku dowodził 72 pułkiem piechoty w Radomiu. 6 lipca 1929 r. zwolniony ze stanowiska dowódcy 72 pułku piechoty z oddaniem do dyspozycji dowódcy DOK I. W 1931 roku pełnił służbę w składzie osobowym II zastępcy szefa Sztabu Głównego WP, po czym przeniesiony został do dyspozycji szefa Biura Personalnego M.S.Wojsk. W tym samym roku mianowany został członkiem Oficerskiego Trybunału Orzekającego. Z dniem 1 maja 1932 roku przeniesiony został w stan spoczynku.
W Wielkiej Brytanii, w stopniu pułkownika, pełnił służbę na stanowisku delegata Ministra Obrony Narodowej do Rady Narodowej i szefa Wydziału Politycznego w Ministerstwie Obrony Narodowej. 16 marca 1943 roku Minister Obrony Narodowej podziękował mu za dotychczasową służbę w związku z wyznaczeniem na stanowisko delegata Ministra Obrony Narodowej przy Armii Polskiej na Wschodzie. 
Od 1919 był mężem Janiny z Sobolewskich. 
Zmarł 11 czerwca 1945 i został pochowany na cmentarzu Corstorphine Hill w Edynburgu.

</doc>
<doc id="1464703" url="https://pl.wikipedia.org/wiki?curid=1464703" title="Navigon">
Navigon

Navigon – niemiecka firma produkująca urządzenia i oprogramowanie do nawigacji GPS. 
Oferta firmy obejmuje zarówno sprzęt nawigacyjny dla klientów indywidualnych, produkowany pod marką Navigon, jak i oprogramowanie OEM dla branży nawigacyjnej, radiotelegraficznej i motoryzacyjnej. Navigon, którego siedziba mieści się w Hamburgu, posiada przedstawicielstwa w Azji, Europie i Ameryce Północnej i zatrudnia ponad 400 pracowników.
Historia.
Firma Navigon, założona w 1991 roku, dokonała kilku znaczących innowacji na rynku systemów GPS. W 2000 roku Navigon jako pierwszy w branży zaczął produkować oprogramowanie nawigacyjne dla komputerów przenośnych typu PC. Po ulepszeniu w 2002 roku standardu TMC (Traffic Message Channel) o funkcję unikania zakorkowanych tras, Navigon jako pierwszy wprowadził tę funkcję w urządzeniach dla klientów indywidualnych. 
W 2005 roku spółka typu private equity General Atlantic wykupiła mniejszościowy udział w Navigon, dostarczając kapitału na potrzeby ekspansji firmy. Większość udziałów należy nadal do Peter Scheufena. W 2006 roku Navigon przejął firmę NAVTEQ, produkującą oprogramowanie nawigacyjne. Po latach działalności głównie na rynkach europejskich, w 2007 roku Navigon wszedł również bezpośrednio na rynek Ameryki Północnej poprzez swoją filię – Navigon Inc. z siedzibą w Chicago, IL
Navigon w Europie.
Navigon AG stanowi firmę macierzystą dla wszystkich marek Navigon. Jest jedną z największych firm oferujących systemy nawigacyjne w Europie, o silnej pozycji rynkowej. Navigon AG ma w ofercie kilka modeli o identycznych numerach (zwykle zróżnicowanych końcówką xx10) jak te sprzedawane w Ameryce Północnej. Większość urządzeń ma te same rozwiązania i funkcje, co ich północnoamerykańskie odpowiedniki.
Ponadto, na rynku obecnych jest kilka starszych modeli, sprzedawanych w Europie pod marką Transonic, a wyprodukowanych przez Navigon AG. Po zaprzestaniu ich produkcji, modele te zastąpiono urządzeniami z aktualnej oferty Navigon.
Navigon Inc..
Filia firmy w Stanach Zjednoczonych, Navigon Inc., została założona w 2007 roku, aby wprowadzić serię produktów Navigon na rynek amerykański. We wrześniu 2007 roku Navigon Inc. rozpoczął sprzedaż trzech modeli: 2100 (w Kanadzie jako 2120), 5100 i 7100. W kwietniu 2008 r. Navigon Inc. rozszerzył ofertę o model 2100 Max (2120 Max w Kanadzie). Urządzenie to jest pod względem funkcjonalności podobne do oryginalnego 2100, posiada przy tym większy ekran LCD – o przekątnej 4.3" oraz dodatkową funkcję Direct Help.
13 października 2008 roku Navigon ogłosił, że Michael Roach, dotychczasowy dyrektor sprzedaży LG Electronics w USA, będzie kierował sprzedażą produktów Navigon w Ameryce Północnej. Jako prezes firmy, odpowiedzialny za rynek obu Ameryk, będzie zajmie się działaniami w zakresie marketingu i sprzedaży. Roach będzie raportować do Egona Minara, dyrektora sprzedaży w NAVIGON AG (Niemcy). Roach zastąpi Andreasa Hechta.
Nowe produkty.
Navigon wprowadza zwykle nowe produkty w Europie, zanim udostępni je na rynku w USA. Na Internationale Funkausstellung Berlin 2008, międzynarodowym pokazie elektroniki konsumenckiej w Berlinie, Navigon przedstawił swoje cztery nowe modele: 7210, 2150 Max, 2210 i 1210. Modele te przeznaczone są na rynki europejskie.
Oprogramowanie nawigacyjne.
Firma Navigon jest producentem oprogramowania nawigacyjnego MobileNavigator dla urządzeń mobilnych, przeznaczonego m.in. dla systemów Symbian, Windows Mobile, Android oraz iOS. Najnowsza wersja MobileNavigator oznaczona jest cyfra 7. Wyposażono ją m.in. w funkcje Asystenta Pasa Ruchu (Traffic Lane Assistant Pro), Rzeczywistego Wyglądu Skrzyżowań (Reality View Pro), Asystenta Prędkości (Speed Assistant) oraz informacji o korkach i radarach. Oprogramowanie zawiera mapy 40 krajów Europy i ponad 2 miliony celów specjalnych (POI).
Po raz pierwszy w oprogramowaniu nawigacyjnym Navigon dostępne są też usługi online dzięki którym można zarezerwować hotel lub sprawdzić pogodę w miejscu docelowym. Navigon udostępnia te funkcje bezpłatnie, natomiast korzystanie z nich może wiązać się z opłatami za transmisję danych, w zależności od rodzaju umowy z operatorem telefonii komórkowej. W Polsce oprogramowanie jest dostępne od listopada 2008 roku.
Navigon Fresh.
To nazwa usługi, dzięki której klienci Navigon mogą zaktualizować oprogramowanie swoich urządzeń, pobrać nowe mapy lub dokupić niektóre usługi. Aktualizacje i dodatkowe usługi wymagają uiszczenia opłaty, jednak niektóre modele Navigon sprzedawane są z bezpłatnym 2-letnim abonamentem na aktualizację map lub mają dołączone kupony zniżkowe na taki abonament. 
Wykorzystanie darmowego POI zamiast produkcji swojego.
W czerwcu 2011 Navigon wykorzystał pakiet tzw. "point of interest"(punkty zainteresowania, istotne obiekty) z projektu OpenStreetMap

</doc>
<doc id="1464709" url="https://pl.wikipedia.org/wiki?curid=1464709" title="Bergsonizm">
Bergsonizm

Bergsonizm – prąd literacki, ukształtowany na przełomie XIX i XX wieku pod wpływem filozofii Henri Bergsona (irracjonalizm, podniesienie rangi intuicji, wprowadzenie pojęcia pędu życiowego – "élan vital", rozważania na temat schematyzmu języka, który hamuje poznanie zmieniającej się dynamicznie rzeczywistości).
Bergsonizm wywarł wpływ na inny późniejszy prąd literacki – symbolizm, ale także na twórczość pierwszych awangardystów oraz na powstanie techniki strumienia świadomości. Ślady nurtu można odnaleźć m.in. w twórczości Jamesa Joyce'a oraz w powieści Marcela Prousta "W poszukiwaniu straconego czasu". W Polsce bergsonizm stanowił inspirację dla Bolesława Leśmiana (jego esej "Z rozmyślań o Bergsonie").

</doc>
<doc id="1464710" url="https://pl.wikipedia.org/wiki?curid=1464710" title="Burzyki">
Burzyki



</doc>
<doc id="1464712" url="https://pl.wikipedia.org/wiki?curid=1464712" title="Wybory parlamentarne w Tanzanii w 2005 roku">
Wybory parlamentarne w Tanzanii w 2005 roku

Wybory parlamentarne w Tanzanii odbyły się 14 grudnia 2005. Wygrała je rządząca Partia Rewolucji ("Chama Cha Mapinduzi", CCM).

</doc>
<doc id="1464716" url="https://pl.wikipedia.org/wiki?curid=1464716" title="Rodolfo Biagi">
Rodolfo Biagi

Rodolfo Biagi (ur. 14 marca 1906 w Buenos Aires, zm. 24 września 1969) – argentyński muzyk i kompozytor tanga argentyńskiego.
Jako pianista występował w kilku orkiestrach m.in. w Juan D'Arienzo od 1935 do 1938. Uważa się, że przyczynił się do wprowadzenia rytmicznego brzmienia tang D'Arienzo. Następnie założył swoją własną orkiestrę. Tworzył utwory w specyficznym, łatwo rozpoznawalnym, rytmicznym stylu.
Twórczość.
Skomponował tango "Cruz diablo" (słowa Carlos Bahr), vals "Amor y vals", "Como en un cuento" oraz tango "Humillación" (z Francisco Gorrindo) tanga "Gólgota", "Magdala" oraz "Por tener un corazón" (z Homero Manzi), milongi "Campo afuera" oraz "Por la güella" (z Rodolfo Sciammarella), tango "Dejá el mundo como está" (z Carlos Marín), tango "Oh, mama mía" (z Juan Carlos Thorry), tango "Indiferencia".

</doc>
<doc id="1464718" url="https://pl.wikipedia.org/wiki?curid=1464718" title="Deweczi">
Deweczi



</doc>
<doc id="1464719" url="https://pl.wikipedia.org/wiki?curid=1464719" title="Rejon Deweczi">
Rejon Deweczi



</doc>
<doc id="1464722" url="https://pl.wikipedia.org/wiki?curid=1464722" title="Rada Wojenna (II RP)">
Rada Wojenna (II RP)

Rada Wojenna – organ doradczy Prezydenta Rzeczypospolitej Polskiej w zakresie głównych spraw wojskowych, a w szczególności zasadniczych ustaw oraz ważnych zmian w uzbrojeniu i zaopatrzeniu oraz systemie organizacji Wojska Polskiego II RP.
Rada Wojenna została ustanowiona dekretem Naczelnego Wodza, marszałka Polski Józefa Piłsudskiego z 7 stycznia 1921 roku o Organizacji Najwyższych Władz Wojskowych (Rady Wojennej i Ministerstwa Spraw Wojskowych). Dekret określał tymczasowe, „tytułem próby”, zasady organizacji Rady Wojennej i Ministerstwa Spraw Wojskowych, i miał obowiązywać „do czasu ustawowego zatwierdzenia organizacji Najwyższych Władz Wojskowych”.
Zadaniem Rady Wojennej było nadawanie ogólnych kierunków działania w zakresie stanowienia prawa, dotykającego bezpośrednio problemów obrony Państwa oraz rozwoju Sił Zbrojnych, tak pod względem uzbrojenia, wyposażenia, jak i organizacji. Uchwały Rady Wojennej były ogólnymi wytycznymi dla działalności Ministerstwa Spraw Wojskowych. Rada Wojenna zastąpiła Radę Wojskową powołaną 6 marca 1919 roku przez Ministra Spraw Wojskowych generała Józefa Leśniewskiego.
Przewodniczącym Rady Wojennej był Prezydent RP, a członkami:
10 lipca 1921 minister spraw wojskowych powołał gen. broni Józefa Hallera oraz generałów poruczników Józefa Leśniewwskiego i Gustawa Zygadłowicza na członków Rady Wojennej.
W listopadzie 1925 roku kierownik Ministerstwa Spraw Wojskowych, generał dywizji Stefan Majewski powołał na członków Rady Wojennej, na przeciąg jednego roku, generałów dywizji: Kazimierza Sosnkowskiego, Jana Romera i Władysława Sikorskiego.
Generał przewidziany na Naczelnego Wodza w czasie wojny, będący jednocześnie I wiceprzewodniczącym Rady Wojennej, dysponował własnym organem pracy w postaci Ścisłej Rady Wojennej, której przewodniczył.
Ścisła Rada Wojenna była ośrodkiem kierowniczym w zakresie „przygotowań wojennych, planów operacyjnych i obrony kraju”, a także ciałem opiniującym dowódców – od dowódców pułków wzwyż.
Do 14 grudnia 1922 roku przewodniczącym Rady Wojennej i Ścisłej Rady Wojennej był marszałek Polski Józef Piłsudski, który urząd Naczelnika Państwa łączył z funkcją Naczelnego Wodza. Po wyborze Gabriela Narutowicza na urząd Prezydenta RP, Józef Piłsudski zachował funkcje generała przewidzianego na Naczelnego Wodza w czasie wojny, I wiceprzewodniczącego Rady Wojennej i przewodniczącego Ścisłej Rady Wojennej. Od połowy 1923 roku, kiedy marszałek wycofał się z życia publicznego, stanowisko pozostawało nieobsadzone .
Członkami Ścisłej Rady Wojennej, poza przewodniczącym, byli szef Sztabu Generalnego i generałowie przewidziani na dowódców armii w czasie wojny, i funkcjonujący w czasie pokoju jako inspektorzy armii oraz II zastępca szefa Sztabu Generalnego, jako szef Biura Ścisłej Rady Wojennej, lecz bez prawa głosu decydującego. W posiedzeniach Ścisłej Rady Wojennej mógł uczestniczyć Minister Spraw Wojskowych, według swojego uznania i potrzeby.
Organem pracy przewodniczącego było Biuro Ścisłej Rady Wojennej.

</doc>
<doc id="1464723" url="https://pl.wikipedia.org/wiki?curid=1464723" title="Dolina Wodącej">
Dolina Wodącej

Dolina Wodącej lub Dolina Wodąca – dolina położona na Wyżynie Krakowsko–Częstochowskiej w pobliżu Pilicy, pomiędzy wsią Smoleń (województwo śląskie) a wsią Domaniewice (województwo małopolskie). Cechą charakterystyczną wyróżniającą tę dolinę spośród innych dolin jurajskich jest brak cieku wodnego. Dolinę Wodącej otaczają liczne wzgórza z wapiennymi ostańcami. Orograficznie lewe zbocza tworzą wzniesienia: wzgórze bezimienne, Pociejówka, Oparanica, Zegarowe Skały, Strzegowa Skała, Grodzisko Chłopskie i Grodzisko Pańskie, prawe zbocza tworzy Góra Zamkowa, na której znajdują się ruiny Zamku w Smoleniu i ciąg biegnących od niej w południowym kierunku bezimiennych wzniesień.
Najbardziej charakterystyczne miejsca to Zegarowe Skały (z Jaskinią Zegarową i Jaskinią Jasną), skała Biśnik (z Jaskinią na Biśniku i Jaskinią Psią), Grodzisko Pańskie i Grodzisko Chłopskie. Od strony Smolenia nad doliną górują ruiny gotyckiego zamku. U wylotu doliny od strony Domaniewic znajduje się niewielkie Źródło Tarnówki.
W dolinie znaleziono najstarsze w Polsce ślady obecności człowieka, pochodzące sprzed 150–120 tys. lat, a nawet dawniej. Wciąż trwają badania archeologiczne w Jaskini na Biśniku. Na Grodzisku Pańskim, a także Grodzisku Chłopskim istniały w średniowieczu fortyfikacje obronne.
Dolina została przygotowana dla ruchu turystycznego. Przecinają ją liczne szlaki jurajskie.

</doc>
<doc id="1464725" url="https://pl.wikipedia.org/wiki?curid=1464725" title="Rejon Kazach">
Rejon Kazach



</doc>
<doc id="1464726" url="https://pl.wikipedia.org/wiki?curid=1464726" title="Tommi Viskari">
Tommi Viskari

Tommi Viskari (ur. 3 lutego 1971 w Lappeenranta) – fiński lekkoatleta specjalizujący się w rzucie oszczepem.
Jedynym sukcesem tego skandynawskiego sportowca było wywalczenie tytułu mistrza świata juniorów 1990 podczas zawodów w bułgarskim Płowdiw. Uzyskał wówczas wynik 73,88 m pokonując o ponad metr reprezentanta Polski Dariusza Trafasa.

</doc>
<doc id="1464727" url="https://pl.wikipedia.org/wiki?curid=1464727" title="Rejon Neftczała">
Rejon Neftczała



</doc>
<doc id="1464728" url="https://pl.wikipedia.org/wiki?curid=1464728" title="Bilasuwar">
Bilasuwar



</doc>
<doc id="1464729" url="https://pl.wikipedia.org/wiki?curid=1464729" title="Rejon Bilasuwar">
Rejon Bilasuwar



</doc>
<doc id="1464730" url="https://pl.wikipedia.org/wiki?curid=1464730" title="Cieśle (Rembertów)">
Cieśle (Rembertów)

Cieśle – przysiółek wsi Rembertów w Polsce, położony w województwie mazowieckim, w powiecie piaseczyńskim, w gminie Tarczyn.
Wieś szlachecka Ciesle położona była w drugiej połowie XVI wieku w powiecie tarczyńskim ziemi warszawskiej województwa mazowieckiego.
W latach 1975–1998 przysiółek administracyjnie należał do województwa warszawskiego.

</doc>
<doc id="1464732" url="https://pl.wikipedia.org/wiki?curid=1464732" title="Rejon Zakatały">
Rejon Zakatały



</doc>
<doc id="1464733" url="https://pl.wikipedia.org/wiki?curid=1464733" title="Stronnictwo Wielkiej Polski">
Stronnictwo Wielkiej Polski

Stronnictwo Wielkiej Polski – partia polityczna o charakterze narodowo-radykalnym, istniejąca w pierwszej połowie 1934.
Tworzenie ugrupowania rozpoczął we wrześniu 1933 Michał Howorka, były działacz Ruchu Młodych, który po delegalizacji OWP nie wstąpił do Stronnictwa Narodowego.
4 marca 1934 w Poznaniu odbył się zjazd 300 zwolenników Howorki, na którym powołano Stronnictwo Wielkiej Polski.
Było to pierwsze w Polsce ugrupowanie narodowo-radykalne i zrywające wspólnotę organizacyjną z innymi ugrupowaniami narodowymi. W szeregach organizacji działali m.in. Michał Howorka, Przemysław Warmiński, Stanisław Nycz i Edward Budniak. Przystąpiło do niego też działające od 1933 r. w Toruniu Stowarzyszenie Wielkiej Polski. 
Program polityczny ugrupowania zawarł Michał Howorka w broszurze "Walka o Wielką Polskę" (1934). W programie swoim, SWP głosiło m.in., iż stronnictwo opiera się na robotnikach i chłopach, nie obejmuje natomiast bogatych warstw społeczeństwa. "Nie żądajmy od klas posiadających – pisał Howorka – aby otwarcie i jasno stali w naszych szeregach, ale mamy zupełne prawo powiedzieć, że tych szkodników społecznych, którzy prawo własności nadużywają ze szkodą dla obozu narodowego mamy prawo zlikwidować i zlikwidujemy". W programie znalazły się elementy antyniemieckie, antysemickie, przeciwstawiające się ówczesnej dyktaturze sanacyjnej, masonerii, socjalistom i komunistom.
Organami prasowymi SWP były "Nowa Polska" i "Szczerbiec".
Stronnictwo Wielkiej Polski posiadało kilkanaście oddziałów na terenie ówczesnego powiatu poznańskiego, skupiających w sumie około 500 osób.
3 maja 1934 władze SWP podjęły decyzję o połączeniu z Obozem Narodowo-Radykalnym.

</doc>
<doc id="1464735" url="https://pl.wikipedia.org/wiki?curid=1464735" title="Pułkownik Chabert">
Pułkownik Chabert

Pułkownik Chabert (oryg. fr. "Le colonel Chabert") – krótka powieść Honoriusza Balzaka z 1844, publikowana we wcześniejszych wersjach w 1832 (pod tytułem "Transakcja") oraz w 1847 jako powieść w odcinkach. Stanowi część "Scen z życia paryskiego".
Powieść tę na język polski przełożył Tadeusz Boy-Żeleński. Przekład ukazał się w 1926 r. w jednym tomie wraz z opowiadaniem "Msza ateusza". W publikowanych przez wydawnictwo Czytelnik przekładach "Komedii ludzkiej" tekst ten został zamieszczony w tomie VI, Warszawa 1958, s. 5-70.
Treść.
Akcja utworu toczy się w roku 1817. Dowiadujemy się, że 10 lat wcześniej, w bitwie pod Pruską Iławą zostaje ranny Hiacynt Chabert, pułkownik armii napoleońskiej. Podczas oczyszczania pola bitwy zostaje uznany za zmarłego i wrzucony do rowu z trupami. Przypadkowo zostaje uratowany przez miejscową kobietę a następnie przetransportowany do Heilsberga celem dalszego leczenia. Po względnym odzyskaniu zdrowia Chabert postanawia wyruszyć w podróż do Paryża. Po drodze doznaje wszelkich możliwych upokorzeń, zaś jedyną pomoc otrzymuje od równie biednych byłych towarzyszy broni. Dowiedziawszy się o tym, że jego żona, Róża Chapotel, którą poślubił mimo jej wątpliwej reputacji, wyszła ponownie za mąż za hrabiego de Ferraud i spieniężyła większą część domniemanego spadku po mężu, udaje się do adwokata Derville'a z prośbą o pomoc w odzyskaniu noszonych ongiś tytułów, utraconego majątku, a być może także małżonki (z tego ostatniego szybko rezygnuje). Poruszony historią starca Derville zgadza się podjąć sprawę mimo jej fantastycznego wręcz charakteru. Adwokat, zdając sobie sprawę z zawiłości potencjalnego procesu sądowego, postanawia spróbować załatwić sprawę polubownie. Po rozmowach z hrabiną przygotowuje projekt ugody, w której pułkownik zrzeka się swojej tożsamości w zamian za spełnienie jego roszczeń finansowych. Chabert jednak, będąc o krok od jej podpisania pod wpływem sztucznej uprzejmości hrabiny, unosi się honorem i rezygnuje ze wszystkiego, widząc obłudę swojej żony, którą mimo wszystko nadal kocha. Odmawia przyjmowania dalszej pomocy od Derville'a. Po wielu latach adwokat spotyka go ponownie, jako anonimowego mieszkańca przytułku dla bezdomnych, mającego za sobą pobyt w zakładzie dla chorych psychicznie. Doświadczenie to przepełnia go obrzydzeniem wobec paryskiego wielkiego świata i skłania do usunięcia się ze stolicy. 

</doc>
<doc id="1464737" url="https://pl.wikipedia.org/wiki?curid=1464737" title="Rejon Kurdamir">
Rejon Kurdamir



</doc>
<doc id="1464739" url="https://pl.wikipedia.org/wiki?curid=1464739" title="Drozdy (województwo mazowieckie)">
Drozdy (województwo mazowieckie)

Drozdy – osada w Polsce, położona w województwie mazowieckim, w powiecie piaseczyńskim, w gminie Tarczyn.
W latach 1975–1998 osada administracyjnie należała do województwa warszawskiego.

</doc>
<doc id="1464740" url="https://pl.wikipedia.org/wiki?curid=1464740" title="Cioski (Ochotnickie)">
Cioski (Ochotnickie)

Cioski, Cioski Ochotnickie – polana w Gorcach. Znajduje się na południowych, opadających do Przełęczy Knurowskiej zboczach Kiczory, poniżej polany Hala Młyńska, od której oddzielona jest wąskim tylko pasmem drzew. Jest jedną z kilku polan tworzących ciąg na południowym grzbiecie Kiczory. Z góry na dół są to: Hala Młyńska, Cioski, Hala Nowa (Cioski Łopuszańskie), Zielenica i Rąbaniska. Nazewnictwo tych polan jest bardzo mylne i niejednoznaczne; różne przewodniki i mapy podają różne nazwy dla tych polan, niektóre z polan są pomijane, na mapach zaś ich granice są błędnie zaznaczone. Na mapie Compassu i na tablicach informacyjnych GPN jako Cioski Ochotnickie, na Geoportalu jako Cioski. W 2003 miała powierzchnię 4,72 ha.
Nazwa polany Cioski pochodzi od pasterskiego przyrządu "cioski", służącego do rozdrabniania sera w kotle. Istniała na mapach już w 1780 r.
Znajduje się na obszarze Gorczańskiego Parku Narodowego i należy do wsi Ochotnica Górna w województwie małopolskim, w powiecie nowotarskim, w gminie Ochotnica Dolna. Dawniej tętniła życiem pasterskim, po zaprzestaniu pasterstwa stopniowo zarasta lasem. Park narodowy chcąc zapobiec jej całkowitemu zarośnięciu przewiduje w swoich zadaniach jej mechaniczne i ręczne koszenie.

</doc>
<doc id="1464742" url="https://pl.wikipedia.org/wiki?curid=1464742" title="Rejon Łaczyn">
Rejon Łaczyn



</doc>
<doc id="1464744" url="https://pl.wikipedia.org/wiki?curid=1464744" title="Slobodan">
Slobodan

Slobodan, Słobodan, cyr. Слободан - męskie imię słowiańskie popularne w Serbii i Macedonii (mac. Слободан, wymowa: Słobodan) oraz Chorwacji, Słowenii i Czechach. Wersja bułgarska Свободан/Swobodan. Wykazuje podobieństwo do staropolskich imion, jednoczłonowych-imiesłowowych jak np. Poznan, Stojan, Ciechan, Kochan, Chocian. "Slobod-an" „swobodny, wolny” od serb. слобода (transliteracja "sloboda") macedońskie "слободата"/"слобода" (transkrypcja "słobodata"/"słoboda"), porównaj polskie "swoboda", staropolskie "słoboda", w XV wieku również "świeboda" (zobacz też szczegółowe omówienie rzeczownika "swoboda" w: Pochodzenie nazwy „Słowianie”).
We wczesnej serbskiej literaturze imię Slobodan było używane jako zamiennik (odpowiednik znaczeniowy) greckiego Eleuterego, które pochodziło od Ελευθεριος „wolny, niezależny” (podobnie jak w Polsce za odpowiednik znaczeniowy łacińskiego imienia Ignacy od "ignis" „ogień” traktowano Żegotę, od "żec" „palić”, od psł. "*žekti", "*žьgǫ").
U południowych Słowian imię wskrzesił i na nowo spopularyzował Vladimir Jovanović (1833-1922), serbski liberalny myśliciel, który swoim dzieciom dał na imię, synowi Slobodan w 1869 r. i córce Pravda w 1871 r.
Serbskie zdrobnienia: "Sloba", "Slobo", "Boban", "Boba", "Bobi" lub "Cobi", wersja żeńska: Slobodanka
Znane osoby:

</doc>
<doc id="1464747" url="https://pl.wikipedia.org/wiki?curid=1464747" title="Drozdy">
Drozdy



</doc>
<doc id="1464748" url="https://pl.wikipedia.org/wiki?curid=1464748" title="Bejlagan">
Bejlagan



</doc>
<doc id="1464749" url="https://pl.wikipedia.org/wiki?curid=1464749" title="Rejon Bejlagan">
Rejon Bejlagan



</doc>
<doc id="1464752" url="https://pl.wikipedia.org/wiki?curid=1464752" title="Duki">
Duki

Duki – część wsi Marianka w Polsce, położona w województwie mazowieckim, w powiecie piaseczyńskim, w gminie Tarczyn.
Prywatna wieś duchowna położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="1464756" url="https://pl.wikipedia.org/wiki?curid=1464756" title="Europejski Festiwal Lekkoatletyczny">
Europejski Festiwal Lekkoatletyczny

Europejski Festiwal Lekkoatletyczny – międzynarodowy mityng lekkoatletyczny organizowany od 2001 (pierwsze dwie edycje pod nazwą "Europejski Festiwal Sztafet") w Bydgoszczy na Stadionie im. Zdzisława Krzyszkowiaka. 
Do sezonu 2012 impreza znajdowała się w kalendarzu European Athletics Outdoor Premium Meetings w związku z czym należała do grona najważniejszych mityngów organizowanych w Europie pod egidę Europejskiego Stowarzyszenia Lekkoatletycznego. Do 2009 impreza była zaliczana do cyklu IAAF World Athletics Tour i posiadała rangę Area Permit Meetings. Impreza gromadziła czołowych lekkoatletów świata oraz Polski. Wśród uczestników mityngu znaleźli się m.in. Blanka Vlašić, Tim Lobinger, Virgilijus Alekna, Marek Plawgo czy Kōji Murofushi. 
Podczas zawodów 6 czerwca 2010 Polka Anita Włodarczyk poprawiła własny rekord świata w rzucie młotem (78,30 m).
Od 2019 roku zawody zostały zastąpione przez Memoriał Ireny Szewińskiej.

</doc>
<doc id="1464759" url="https://pl.wikipedia.org/wiki?curid=1464759" title="Julianów (gmina Tarczyn)">
Julianów (gmina Tarczyn)

Julianów – dawna wieś w Polsce położona w województwie mazowieckim, w powiecie piaseczyńskim, w gminie Tarczyn. Miejscowość zniesiona 1 stycznia 2017.
W latach 1975–1998 miejscowość administracyjnie należała do województwa warszawskiego.

</doc>
<doc id="1464761" url="https://pl.wikipedia.org/wiki?curid=1464761" title="Balakan">
Balakan



</doc>
<doc id="1464762" url="https://pl.wikipedia.org/wiki?curid=1464762" title="Rejon Balakan">
Rejon Balakan



</doc>
<doc id="1464763" url="https://pl.wikipedia.org/wiki?curid=1464763" title="Kod zombie">
Kod zombie



</doc>
<doc id="1464764" url="https://pl.wikipedia.org/wiki?curid=1464764" title="El Bulli">
El Bulli

El Bulli – restauracja, uhonorowana 3 gwiazdkami przez Przewodnik Michelin. Znajduje się ona w Roses, na Costa Brava w Hiszpanii, a jej szefem kuchni był Ferran Adria. W restauracji podawana była kuchnia molekularna.
Jest to niewielka restauracja z widokiem na zatokę, ale została określona jako „obdarzony największą wyobraźnią twórca haute cuisine na tej planecie” (oryg. "the most imaginative generator of haute cuisine on the planet"). Znane czasopismo „Restaurant” uhonorowało El Bulli tytułem najlepszej restauracji na świecie ("The San Pellegrino World's 50 Best Restaurants") 5 razy (rekord) w 2002, 2006, 2007, 2008 i 2009 roku.
Restauracja była otwarta wyłącznie w sezonie od kwietnia do września. Rezerwacje były przyjmowane tylko w jednym dniu w roku, w październiku roku poprzedzającego rezerwację. Liczba ta była ograniczona do 8000 posiłków w sezonie, przy 800 000 chętnych do rezerwacji ok. 400 chętnych na stolik. Średnia cena posiłku to 250 euro. Na kwiecień 2008 roku, restauracja zatrudniała 42 kucharzy.
Historia.
Teren pod restaurację El Bulli został wyznaczony w 1961 roku przez Niemca, dr. Hansa Schillinga, i jego żonę, którzy chcieli zbudować restaurację na ziemi, którą niewiele wcześniej zakupili. Nazwa „El Bulli” pochodzi od francuskich buldogów będących własnością Schillingów.
Pierwsza restauracja została otwarta w 1964 roku. Zdobyła ona swoją pierwszą gwiazdkę Michelin w 1976 roku, kiedy szefem kuchni był Francuz Jean-Louis Neichel. Ferran Adria dołączył do obsługi w 1984 roku, a 3 lata później został szefem kuchni. Drugą gwiazdkę Michelin restauracja otrzymała w 1990 roku, zaś trzecią (najwyższe z możliwych wyróżnień) w 1997 roku.
W 2011 roku restauracja została zamknięta, zaplanowano otwarcie w nowej formule w 2014 roku.

</doc>
<doc id="1464765" url="https://pl.wikipedia.org/wiki?curid=1464765" title="Nowe Racibory (województwo mazowieckie)">
Nowe Racibory (województwo mazowieckie)

Nowe Racibory – wieś w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464767" url="https://pl.wikipedia.org/wiki?curid=1464767" title="Hadżigabul">
Hadżigabul



</doc>
<doc id="1464769" url="https://pl.wikipedia.org/wiki?curid=1464769" title="Shanghai Golden Grand Prix">
Shanghai Golden Grand Prix

Shanghai Golden Grand Prix – mityng lekkoatletyczny organizowany w Szanghaju. Pierwsze zawody odbyły się w 2005 roku. Pierwotnie Shanghai Golden Grand Prix odbywał się w drugiej połowie września, a punkty, które zdobywali wówczas zawodnicy liczone były do klasyfikacji cyklu Grand Prix na kolejny sezon (tzn. punkty zdobyte np. w roku 2006 liczone były do punktacji WAT na sezon 2007). Od 2010 mityng odbywa się wiosną i znajduje się w kalendarzu Diamentowej Ligi.

</doc>
<doc id="1464770" url="https://pl.wikipedia.org/wiki?curid=1464770" title="Hiszpańskie Posiadłości w Afryce Północnej">
Hiszpańskie Posiadłości w Afryce Północnej



</doc>
<doc id="1464771" url="https://pl.wikipedia.org/wiki?curid=1464771" title="Pamiątka (Kopana)">
Pamiątka (Kopana)

Pamiątka – część wsi Kopana w Polsce, położona w województwie mazowieckim, w powiecie piaseczyńskim, w gminie Tarczyn.
W latach 1975–1998 Pamiątka administracyjnie należała do województwa warszawskiego.

</doc>
<doc id="1464772" url="https://pl.wikipedia.org/wiki?curid=1464772" title="Popielarze (powiat piaseczyński)">
Popielarze (powiat piaseczyński)

Popielarze – dawna wieś w Polsce położona w województwie mazowieckim, w powiecie piaseczyńskim, w gminie Tarczyn. Miejscowość zniesiona 1 stycznia 2017.
W latach 1975–1998 miejscowość administracyjnie należała do województwa warszawskiego.

</doc>
<doc id="1464773" url="https://pl.wikipedia.org/wiki?curid=1464773" title="Flaga Oławy">
Flaga Oławy



</doc>
<doc id="1464779" url="https://pl.wikipedia.org/wiki?curid=1464779" title="Yara-ma-yha-who">
Yara-ma-yha-who

Yara-ma-yha-who – w mitologii aborygenów australijskich stworzenie przypominające małego, czerwonego człowieczka o olbrzymiej głowie i wielkich, bezzębnych ustach. Na dłoniach i stopach ma przyssawki. 
Zamieszkuje drzewa figowe. Zamiast polować, czeka, aż ktoś usiądzie pod drzewem - wtedy go chwyta i wysysa krew swoimi przyssawkami, osłabiając ofiarę, którą potem zjada, popija wodą i kładzie się spać. Kiedy Yara-ma-yha-who wstanie, zwraca pożartego – nieco niższego i czerwieńszego niż był wcześniej. 

</doc>
<doc id="1464783" url="https://pl.wikipedia.org/wiki?curid=1464783" title="Wyderka orientalna">
Wyderka orientalna

Wyderka orientalna, wydra karłowata ("Aonyx cinerea") – gatunek drapieżnego ssaka z rodziny łasicowatych (Mustelidae). Najmniejsza wydra na świecie.
Wyderka orientalna jest spotykana na bagnach namorzynowych i podmokłych, słodkowodnych terenach Bangladeszu, południowych Indii, Chin, Tajwanu, Indochin, Malezji, Indonezji i Filipin. Preferują środowisko wodne.
Dorosłe wyderki orientalne mierzą około 0,9 m (od nosa do ogona) i mogą ważyć do 5 kg. Żywią się rybami, żabami, krabami, rakami i skorupiakami.
Dzięki nietypowemu ułożeniu pazurów przednich łap, wydra karłowata może rozłupywać pancerze, skorupy i żywić się skorupiakami i mięczakami.
Wyderki orientalne żyją w rodzinach, w wielopokoleniowych grupach. Jedynie para alfa może się rozmnażać, a jej poprzednie potomstwo pomaga w wychowaniu młodych.
Z powodu utraty siedliska, zanieczyszczenia i polowań, na niektórych obszarach, wydra karłowata jest zaliczana przez IUCN do gatunków „podwyższonego ryzyka”.
Dawniej gatunek klasyfikowano w rodzaju "Amblonyx", jednak obecnie umieszcza się go w rodzaju "Aonyx".

</doc>
<doc id="1464785" url="https://pl.wikipedia.org/wiki?curid=1464785" title="Aonyx cinerea">
Aonyx cinerea



</doc>
<doc id="1464787" url="https://pl.wikipedia.org/wiki?curid=1464787" title="Grzywaczówka">
Grzywaczówka

Grzywaczówka – nieoficjalna nazwa części wsi Komorniki w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464788" url="https://pl.wikipedia.org/wiki?curid=1464788" title="Aonyx cinereus">
Aonyx cinereus



</doc>
<doc id="1464789" url="https://pl.wikipedia.org/wiki?curid=1464789" title="Kolonia Jeziorzany">
Kolonia Jeziorzany

Kolonia Jeziorzany – nieoficjalny przysiółek wsi Jeziorzany w Polsce położony w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464791" url="https://pl.wikipedia.org/wiki?curid=1464791" title="Kolonia Świętochów">
Kolonia Świętochów

Kolonia Świętochów – nieoficjalna część wsi Świętochów w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464792" url="https://pl.wikipedia.org/wiki?curid=1464792" title="Wydra orientalna">
Wydra orientalna



</doc>
<doc id="1464794" url="https://pl.wikipedia.org/wiki?curid=1464794" title="Komorniki-Kolonia">
Komorniki-Kolonia

Komorniki-Kolonia – nieoficjalny przysiółek wsi Komorniki w Polsce położony w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464801" url="https://pl.wikipedia.org/wiki?curid=1464801" title="Michrów (Świętochów)">
Michrów (Świętochów)

Michrów (leśniczówka) – nieoficjalna nazwa leśniczówki należącej do wsi Świętochów w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464805" url="https://pl.wikipedia.org/wiki?curid=1464805" title="Nowa Wieś (Jeżewice)">
Nowa Wieś (Jeżewice)

Nowa Wieś – nieoficjalna część wsi Jeżewice w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464806" url="https://pl.wikipedia.org/wiki?curid=1464806" title="Parcele-Jeżewice">
Parcele-Jeżewice

Parcele-Jeżewice – nieoficjalna część wsi Świętochów w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464808" url="https://pl.wikipedia.org/wiki?curid=1464808" title="Obwersja">
Obwersja

Obwersja (łac. - "obversio") — wnioskowanie polegające na dodaniu negacji do orzecznika zdania z jednoczesną zmianą jego jakości, innymi słowy zgodnie z następującymi prawami logiki tradycyjnej: 
Na przykład:

</doc>
<doc id="1464810" url="https://pl.wikipedia.org/wiki?curid=1464810" title="Berlengas">
Berlengas

Berlengas – archipelag małych wysepek na Oceanie Atlantyckim, położonych w odległości 10 do 15 km od portugalskiego wybrzeża, na wysokości miasta Peniche. Archipelag składa się z trzech grup wysp: 
Na największej wyspie archipelagu (Berlenga Grande) znajduje się twierdza i latarnia morska.
Obecnie na archipelagu nie ma stałych mieszkańców. Twierdza jest częściowo przekształcona w kurort wypoczynkowy. Od kiedy archipelag został objęty rezerwatem przyrody (z uwagi na występującą tu lokalną faunę, przede wszystkim ptaki morskie), odwiedzany jest głównie przez naukowców, a latem także przez niewielką liczbę turystów.
Latarnia morska.
Latarnia morska na wyspie Berlenga Grande została wybudowana w 1841 roku i nosi nazwę Duque de Bragança (Książę Bragança). 
Korzysta z energii słonecznej przetwarzanej w ciągu dnia przez kilka ogniw słonecznych. Jej światło jest widoczne w promieniu około 50 km.
Twierdza Berlengas.
Na wyspie Berlenga Grande, w czasie panowania Jana IV (1640-1656) powstała twierdza im. św. Jana Chrzciciela (port. "Forte de São João Baptista das Berlengas") na planie nieregularnego wielokąta. Została opuszczona w połowie XIX wieku.
Berlengas w kulturze popularnej.
Wyspy Berlengas są głównym tematem portugalskiego filmu komediowego z 1978 roku pt. "O Rei das Berlengas" (Król Berlengas) w reżyserii Artura Semedo. Główny bohater filmu, grany przez Mário Viegasa, ogłasza się królem archipelagu i toczy walkę o niepodległość z Portugalią.

</doc>
<doc id="1464811" url="https://pl.wikipedia.org/wiki?curid=1464811" title="Stara Wieś (Jeżewice)">
Stara Wieś (Jeżewice)

Stara Wieś – nieoficjalna część wsi Jeżewice w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464814" url="https://pl.wikipedia.org/wiki?curid=1464814" title="Tarnówka (Borowiec)">
Tarnówka (Borowiec)

Tarnówka – nieoficjalna część wsi Borowiec w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="1464818" url="https://pl.wikipedia.org/wiki?curid=1464818" title="Parafia Pierwszych Męczenników Polski w Międzyrzeczu">
Parafia Pierwszych Męczenników Polski w Międzyrzeczu

Parafia pw. Pierwszych Męczenników Polski w Międzyrzeczu – rzymskokatolicka parafia w Międzyrzeczu, należąca do dekanatu Pszczew, diecezji zielonogórsko-gorzowskiej, metropolii szczecińsko-kamieńskiej.
Historia.
Powstanie parafii.
Parafia pw. Pierwszych Męczenników Polski w Międzyrzeczu została erygowana przez biskupa Adama Dyczkowskiego w 1999 r. Prowadzenie parafii powierzono księżom pallotynom (Stowarzyszenie Apostolstwa Katolickiego SAC). Wiosną 2000 r. rozpoczęto budowę kościoła parafialnego.15 czerwca 2003 r. z okazji milenium śmierci Pięciu Braci Męczenników Dekretem Papieskiej Kongregacji Kultu Bożego i Dyscypliny Sakramentów; św. Benedykt, św. Jan, św. Mateusz, św. Izaak i św. Krystyn, zostali ogłoszeni patronami Międzyrzecza.
Historia kultu.
Pierwszi Męczennicy Polski zwani także Męczennikami Międzyrzeckimi albo Pięcioma Braćmi Męczennikami zginęli w nocy z 10 na 11 listopada 1003 r. najprawdopodobniej na terenie dzisiejszej wsi Święty Wojciech, nieopodal ówczesnego grodu Międzyrzecz.Kustoszami relikwii znajdujących się w międzyrzeckim sanktuarium są Księża pallotyni.
Zasięg parafii.
Miejscowości: Gorzyca, Święty Wojciech oraz ulice i osiedla w Międzyrzeczu:

</doc>
<doc id="1464822" url="https://pl.wikipedia.org/wiki?curid=1464822" title="Popielarze">
Popielarze



</doc>
<doc id="1464823" url="https://pl.wikipedia.org/wiki?curid=1464823" title="Clair Patterson">
Clair Patterson

Clair Cameron Patterson (ur. 2 czerwca 1922 w Mitchellville, zm. 5 grudnia 1995 w Sea Ranch) – amerykański geochemik znany głównie z oszacowania wieku Ziemi na 4,5 miliarda lat i działalności przeciwko stosowaniu ołowiu w benzynie.
Życiorys.
Patterson ukończył studia z chemii w Grinnell College w 1943. Na studiach poznał swoją żonę Laurie, która także była naukowcem. Następnie ukończył studia magisterskie na University of Iowa z zakresu spektroskopii molekularnej. Podczas II wojny światowej pracował przy projekcie Manhattan. W 1948 rozpoczął badania laboratoryjne na University of Chicago w ramach studiów doktoranckich. Podjął się wówczas badań nad ołowiem. W 1952 przeniósł się do California Institute of Technology. Pracował tam w Zakładzie Geologii, który potem został przekształcony w Zakład Nauk Geologicznych i Planetologii.
W celu oszacowania wieku Ziemi Patterson postanowił zbadać ilość uranu i ołowiu zawartego w skałach. Pomiary okazały się niedokładne, ze względu na zanieczyszczenie powietrza wynikłe z powszechnego stosowania benzyny ołowiowej. Dlatego postanowił zbadać meteoryty. W tym celu w 1953 r. wykorzystał do badań spektrograf masowy. Na konferencji naukowej ogłosił wynik swojej pracy określając wiek Ziemi na 4550 milionów lat (z marginesem błędu równym 70 milionów lat).
Patterson odkrył przy tym wzmożone wartości ołowiu w atmosferze i zwrócił uwagę opinii publicznej na to zanieczyszczenie, co doprowadziło do eliminacji dodatku tetraetyloołowiu w benzynie. Naukowiec uznał tę kwestię za swoją życiową misję.
Patterson zmarł 5 grudnia 1995 w Sea Ranch w Kalifornii w wieku 73 lat z powodu ostrego ataku astmy.

</doc>
<doc id="1464825" url="https://pl.wikipedia.org/wiki?curid=1464825" title="Protestantyzm w Tadżykistanie">
Protestantyzm w Tadżykistanie

Protestantyzm w Tadżykistanie – wyznawany jest przez mniej niż 1% społeczeństwa. Większość protestantów (ok. 3 tysięcy) to ewangeliczni chrześcijanie (w tym baptyści i zielonoświątkowcy).
Kościoły protestanckie w Tadżykistanie.
Kościół luterański posiada parafię w Duszanbe. W Tadżykistanie działają zarówno zbory baptystów, jak i zielonoświątkowców. Liczba ewangelicznych protestantów w tym kraju wynosi ok. 3 tysięcy, z czego większość przybyła tu z Rosji. Pozostałymi wyznaniami protestanckimi działającymi w Tadżykistanie są Kościół Adwentystów Dnia Siódmego oraz Koreański Kościół Metodystyczny.
Baptyści.
Dzieje Kościoła baptystycznego w Tadżykistanie sięgają w 1929 r. Braterstwo Baptystów Tadżykistanu (oficjalnie: Unia Ewangelicznych Kościołów Chrześcijan Baptystów w Tadżykistanie) liczy obecnie 23 zbory zrzeszające około tysiąca baptystów żyjących w tym kraju. Przewodniczącym Unii jest pastor Alexandr Vervai. Unia jest członkiem Europejskiej Federacji Baptystycznej. Miejscowi baptyści są także znani z prowadzenia aktywnych misji wśród Tadżyków.
Prześladowania.
Mimo iż Konstytucja Tadżykistanu akceptuje ideę wolności religijnej, prześladowania protestantów są w tym kraju częstym zjawiskiem. 1 października 2000 r. protestancki zbór w Duszanbe (stolicy kraju) został zbombardowany, wskutek czego życie straciło 7 osób, a wielu innych odniosło poważne obrażenia. Większość ofiar bombardowania było z pochodzenia Koreańczykami. Urzędnicy państwowi kraju postrzegają protestantów i innych chrześcijan w takim samym świetle, co muzułmańscy fundamentaliści.

</doc>
<doc id="1464826" url="https://pl.wikipedia.org/wiki?curid=1464826" title="Guitar Gangsters &amp; Cadillac Blood">
Guitar Gangsters &amp; Cadillac Blood

Guitar Gangsters &amp; Cadillac Blood – trzeci album studyjny duńskiego zespołu Volbeat wydany w 2008.
Lista utworów.
Wszystkie utwory poza coverami napisane przez Michaela Poulsena.

</doc>
<doc id="1464828" url="https://pl.wikipedia.org/wiki?curid=1464828" title="Nowe Racibory">
Nowe Racibory

2 miejscowości w Polsce:

</doc>
<doc id="1464830" url="https://pl.wikipedia.org/wiki?curid=1464830" title="Matti Breschel">
Matti Breschel

Matti Breschel (ur. 31 sierpnia 1984 w Ballerup) – duński kolarz szosowy.
Największym jego sukcesem jest srebrny medal mistrzostw świata w Geelong i Melbourne (Australia) w 2010 i medal brązowy na mistrzostwach świata w Varese (2008) oraz zwycięstwo na ostatnim etapie w Vuelta a España 2008. 

</doc>
<doc id="1464832" url="https://pl.wikipedia.org/wiki?curid=1464832" title="Kolisty Staw">
Kolisty Staw

Kolisty Staw (słow. "Okrúhle pleso", niem. "Döllersee", węg. "Döller-tó") – staw w słowackich Tatrach Wysokich. Znajduje się w najwyższej części Doliny Młynickiej, powyżej Capiego Stawu, pod Szczyrbską Przełęczą.
Jest typowym jeziorem polodowcowym, wypełniającym dno głębokiego kotła lodowcowego. Położony jest na wysokości 2100 m n.p.m. i otoczony złomami granitowych głazów. Nazwa stawu pochodzi od jego kolistego kształtu. Należy do grupy tzw. zmarzłych stawków i jest jednym z najpóźniej rozmarzających tatrzańskich stawów, lód często znajduje się na nim przez całe lato. Według starszych pomiarów Józefa Szaflarskiego z 1935 miał powierzchnię 0,746 ha, głębokość 10,2 m i rozmiary 108 × 88 m. Według pomiarów TANAP-u z lat 1961-67 ma powierzchnię 0,718 ha, głębokość 8,5 i rozmiary 110 × 85 m.
Obok Kolistego Stawu nie prowadzi szlak turystyczny. Staw widoczny jest z podejścia na przełęcz Bystra Ławka, z żółtego szlaku prowadzącego przez Dolinę Młynicką i Bystrą Ławkę do Doliny Furkotnej. Prowadzi też obok niego nieznakowana ścieżka na Hruby Wierch (przejście dopuszczalne tylko z uprawnionym przewodnikiem).
Niemiecka i węgierska nazwa stawu upamiętniają działacza MKE, Antona Döllera.

</doc>
<doc id="1464833" url="https://pl.wikipedia.org/wiki?curid=1464833" title="Chicago Gaylords">
Chicago Gaylords

Chicago Gaylords – jeden z najstarszych i najznaczniejszych chicagowskich gangów ulicznych, sprzymierzony z People Nation. Gang został założony przez weteranów II wojny światowej, działał głównie w latach 70. i 80. Większość członków była pochodzenia irlandzkiego, greckiego, włoskiego oraz meksykańskiego. 

</doc>
<doc id="1464835" url="https://pl.wikipedia.org/wiki?curid=1464835" title="Parafia Świętej Rodziny w Chrzanowie">
Parafia Świętej Rodziny w Chrzanowie

Parafia Świętej Rodziny – rzymskokatolicka parafia znajdująca się w Chrzanowie, na osiedlu Młodości. Parafia należy do archidiecezji krakowskiej i dekanatu Chrzanów.
Parafia liczy około 7 tysięcy wiernych, mieszkających na osiedlu Młodości oraz osiedlu Stella.
Historia.
Budowa kościoła parafialnego na chrzanowskim Osiedlu Młodości rozpoczęła się w 1990 r. wysiłkiem księży i parafian z parafii św. Jana Chrzciciela w Chrzanowie, która w tym czasie skupiała około 12 tysięcy wiernych dysponując niewielkim kościołem w Kościelcu. Przygotowaniem do rozpoczęcia prac oraz pierwszą fazą budowy kierował ks. Rafał Domagała.
Parafia została erygowana w 1995 r. poprzez oddzielenie dotychczasowej zachodniej części parafii w Kościelcu. Już od początku lat 80. XX wieku dla Osiedla Młodości prowadzono osobne księgi parafialne, które trafiły do nowego kościoła wraz z powołaniem parafii św. Rodziny. Pierwszym proboszczem został ks. Andrzej Kopicz, który kierował dalszymi pracami przy budowie i urządzeniu nowego kościoła.
Kościół parafialny.
W kościele parafialnym od 30 września 2007 r. znajdują się relikwie św. Joanny Beretty Molli.
Duszpasterstwo.
Z dniem 1 lipca 2006 r. dotychczasowy proboszcz parafii ks. Andrzej Kopicz został przeniesiony do Sanktuarium Bożego Miłosierdzia w Krakowie-Łagiewnikach w charakterze dyrektora administracyjnego PAT, a nowym proboszczem został ks. mgr Edward Kwarciak.
Grupy parafialne.
W parafii działają następujące grupy: Rada Duszpasterska, Róże Różańcowe, Ruch Światło-Życie, schola, ministranci, lektorzy, szczep "Cisowy Dworek" (Związek Harcerstwa Rzeczypospolitej).

</doc>
<doc id="1464839" url="https://pl.wikipedia.org/wiki?curid=1464839" title="Monarchia feudalna">
Monarchia feudalna

Monarchia feudalna – ustrój, w którym panuje tzw. system feudalny. Całość władzy formalnie jest w rękach monarchy, którego władza jest dziedziczna albo elekcyjna.
Zmiany.
Z monarchii feudalnej na końcu XV w. zaczęły wykształcać się inne ustroje. W różnych państwach wykształciły się różne systemy ustrojowe:

</doc>
<doc id="1464846" url="https://pl.wikipedia.org/wiki?curid=1464846" title="Niwacja">
Niwacja



</doc>
<doc id="1464847" url="https://pl.wikipedia.org/wiki?curid=1464847" title="Erozja śnieżna">
Erozja śnieżna

Erozja śnieżna lub: niwacja, erozja niwalna, erozja śniegowa – proces geologiczny degradacji powierzchni ziemi obejmujący przeobrażenie rzeźby terenu, pokrywy glebowej i stosunków wodnych, zachodzący w warunkach naturalnych, wyłącznie pod wpływem mechanicznego, niszczącego działania topniejącego i osuwającego się śniegu. Zamarzanie i rozmarzanie z towarzyszącymi temu zjawisku zmianami objętości, plastyczność oraz ześlizgiwanie się rozmarzniętych powierzchni po nierozmarzniętych we współdziałaniu z ciążeniem ziemskim (soliflukcja) są podstawą mechanizmu erozji śnieżnej. Towarzyszy temu rozdrabianie nasiąkniętego wodą materiału skalnego pod wpływem zamarzania (gelifrakcja) oraz wypłukiwanie drobin podłoża przez wodę z roztopów. W najbardziej widocznej formie zjawisko zachodzi głównie w wysokich górach i w krajach polarnych. Niwację powodują:

</doc>
<doc id="1464848" url="https://pl.wikipedia.org/wiki?curid=1464848" title="Eforzy">
Eforzy



</doc>
<doc id="1464849" url="https://pl.wikipedia.org/wiki?curid=1464849" title="Efor">
Efor

Efor ( "éphoros" – nadzorca) – jeden z pięciu najwyższych urzędników w spartańskiej polis, reprezentujących żywioł oligarchiczny w jej ustroju. Pochodzenie urzędu eforatu nie jest bliżej znane, choć przypuszcza się, że pięciu eforów powołano w końcu VII wieku p.n.e. Istnieje hipoteza, że pierwotnie reprezentowali oni pięć osad, z których składała się Sparta i służyli pomocą królowi. Milczy o nich Wielka Rhetra oraz poprawka do niej, Arystoteles wprowadzenie eforów przypisuje królowi Teopompowi, który, wedle Plutarcha miał być też jednym z pomysłodawców owej poprawki. Od VI w. p.n.e. byli wybierani przez obywateli spośród ich grona (sposób głosowania znacznie utrudniał rzeczywisty wybór). Prawdopodobnie w jakimś związku z wojnami meseńskimi w ich ręce przeszła władza administracyjna, kierowanie polityką zagraniczną oraz sądownictwo. Mieli prawo zwoływania zgromadzenia ludowego, tak zwanej "apelli" i to do nich należało interpretowanie wyników jej głosowania. Przewodzili także geruzji. Po objęciu urzędu wypowiadali wojnę helotom, aby zabijanie przez krypteję było „legalne. Urząd swój piastowali przez jeden rok. Po zakończeniu kadencji, ze swojej działalności składali sprawozdanie i w razie nadużyć mogli zostać pociągnięci do odpowiedzialności.
Kleomenes III zniósł eforat, ogłaszając, że jest on instytucją nie opartą na tradycji Likurga.

</doc>
<doc id="1464854" url="https://pl.wikipedia.org/wiki?curid=1464854" title="Pchnąć W Tę Łódź Jeża">
Pchnąć W Tę Łódź Jeża

Pchnąć W Tę Łódź Jeża - polski zespół folkowy. Nazwa zespołu to fragment pangramu „pchnąć w tę łódź jeża lub ośm skrzyń fig”.

</doc>
<doc id="1464856" url="https://pl.wikipedia.org/wiki?curid=1464856" title="Burg (Saksonia-Anhalt)">
Burg (Saksonia-Anhalt)

Burg (łuż. "Bor") – miasto powiatowe położone w Niemczech, w kraju związkowym Saksonia-Anhalt, siedziba powiatu Jerichower Land, nad kanałem Łaba-Hawela, ok. 25 km na północny wschód od Magdeburga.
25 maja 2002 przyłączono do miasta gminę Ihleburg, a 1 lipca 2009 gminę Reesen.
Nazwa.
Według niemieckiego językoznawcy Heinricha Adamy’ego wcześniejszą od niemieckiej nazwy miejscowości była nazwa "Bor" oznaczającą po łużycku oraz w staropolszczyźnie las iglasty - bór. W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Bor" podając jej znaczenie "Schwarzwald" czyli po polsku "Czarny las, bór".
Historia.
Pierwsza wzmianka o Burg pochodzi z 948, kiedy to dawna osada słowiańska została wcielona w obszar arcybiskupstwa magdeburskigo. Założono wówczas dzisiejsze Górne Miasto. Wraz z biskupem Magdeburga Wichmannem, na te tereny przybyli osadnicy z sąsiedniej krainy historycznej Fläming. Stworzyli w założonym ok. 1150 roku Dolnym Mieście "(Unterstadt)" zaplecze gospodarcze i handlowe, pomiędzy nowo powstałą przez Albrechta Niedźwiedzia, Marchią Brandenburską (który także rościł sobie wpływy nad nowo powstałym ośrodkiem), a Magdeburgiem. Z tego czasu pochodzi kościół pw. Św. Mikołaja "(Nicolaikirche)" na Dolnym Mieście. W XIII wieku miasto otrzymało nowe obwarowania, dwa niegdyś odrębne ośrodki – Dolne i Górne Miasto
(osada powstała w XIII w. wokół kościoła NMP "Unser Lieben Frauen") stały się odtąd jednym organizmem miejskim.
Po pokoju westfalskim, Fryderyk Wilhelm I (Wielki Elektor) wcielił miasto w obręb Brandenburgii.
Od 1846 przez Burg przebiega linia kolejowa łącząca Magdeburg z Berlinem.
W mieście przebywał Theodor Fontane pracował tu jako farmaceuta, w tym miejscu napisał też kilka swoich noweli i opowiadań. 
W 1780 urodził się tutaj pruski teoretyk wojny, generał i pisarz Carl von Clausewitz.
W dobie NRD nieopodal tej miejscowości znajdowała się siedziba radia Wołga, stacji radiowej wojsk sowieckich okupujących wschodnią część Niemiec.
Zabytki.
Burg jest jednym z miejsc północnej trasy tzw. Traktu Romańskiego, trasy turystycznej łączącej X-XIII wieczne zabytki w obrębie Saksonii-Anhalt.
Gospodarka.
W mieście rozwinął się przemysł maszynowy, skórzany, drzewny oraz włókienniczy.
Współpraca.
Miejscowości partnerskie:

</doc>
<doc id="1464857" url="https://pl.wikipedia.org/wiki?curid=1464857" title="Bitwa pod Otumba">
Bitwa pod Otumba

Bitwa pod Otumba – starcie zbrojne, które miało miejsce dnia 7 lipca 1520 r. w trakcie Podboju Meksyku przez Hiszpanów. W 1519 r. gubernator Kuby – Diego Velázquez de Cuéllar zorganizował wyprawę, której celem miał być rekonesans Jukatanu i ziem nad Zat. Hondurasu. Na jej czele postawił Hernána Cortésa.
Wyprawa w nieznane.
Wyprawa miała dostarczyć Hiszpanom nowych terenów do zasiedlenia, złota i niewolników. Cortés, człowiek dość zamożny, a przy tym przyjaciel gubernatora odniósł się do tego planu z entuzjazmem i sam wyposażył ekspedycję. Velázque pozazdrościł Cortésowi pomyślnego werbowania drużyny i zaczął odnosić się do niego podejrzliwie, a następnie zapragnął odebrać mu dowództwo. Cortés w tej sytuacji wypowiedział mu posłuszeństwo i 18 lutego 1519 r. wypłynął z Santiago na Kubie wbrew rozkazom zwierzchnika. Prowadził ze sobą 100 marynarzy oraz około 500 żołnierzy (w tym trzydziestu kuszników i 12 arkebuzerów). 
Cortés skierował się w stronę wybrzeży Jukatanu. Pierwszą potyczkę z tubylcami z plemienia Tabasco stoczono zaraz po przybiciu do wybrzeża. Hiszpanie sterroryzowali Indian końmi, których ci nie znali i obawiali się. Tabaskowie poddali się i ofiarowali Cortésowi dary, a Hiszpanie ruszyli dalej zakładając pierwsze miasto Nowej Hiszpanii – Veracruz. Następnie zatopiono potajemnie okręty, żeby zapobiec dezercji. Cortés dowiedział się również wtedy o niezadowoleniu wśród plemion wchodzących w skład państwa Azteków, gotowych sprzymierzyć się z każdym, z którym mogliby walczyć z ciemięzcami.
Hiszpanie w Tenochtitlán.
Aztekowie (Mexica) przybyli do doliny Meksyku w XIII wieku. W 1427 roku zawiązali federację plemienną, do której obok ich stolicy – Tenochtitlánu weszły także Tezcoco (Texcoco) oraz Tlacopan. Na czele hierarchicznie zbudowanego państwa stał władca będący jednocześnie najwyższym kapłanem boga wojny i Słońca – Huitzilopochtli.
Władcą Azteków był w owym czasie Montezuma II. Gdy dowiedział się, że Cortés zbliża się do Tenochtitlán (jego siedziby) wysłał posłów niosących mu liczne dary i poprosił o opuszczenie kraju w pokoju. Cortés polecił przekazać Montezumie, że postanawia odwiedzić jego stolicę. Po drodze, walczył z niezależnym państwem Tlaxcalla, które przyłączyło się do przymierza przeciw Mexica i wspomogło Hiszpanów swymi oddziałami. Montezuma wiedział już, że przybycie Cortésa jest nieuniknione. Kolejna para posłów przybyła, aby doprowadzić gości do stolicy usytuowanej na wyspie pośrodku jeziora Xaltocan. Montezuma przyjął go z honorami, dał do dyspozycji jeden z pałaców. Cortés nie był natarczywy i traktował Azteka jak równego, próbował jednak rządzić przez niego państwem Azteków sprowadzając go do swej kwatery i trzymając jako zakładnika.
W maju 1520 r. Cortés zmuszony był wrócić na wybrzeże, gdyż Velazquez, wściekły na Cortésa wysłał za nim ekspedycję, żeby go aresztować. Ten ostatni wykazując się dużym sprytem przeciągnął ludzi gubernatora na swoją stronę Tym samym miał do swej dyspozycji około 1 200 wojaków. W Tenochtitlán pozostawił swoich ludzi pod wodzą Pedra de Alvarado, który grabieżami i morderstwami sprowokował Azteków do powstania. Kiedy Cortés wrócił do miasta zastał wrogą atmosferę.
Hiszpanie postanowili się wycofać do Tlaxcalli. Cortés zarządził ewakuację z 30 czerwca na 1 lipca 1520 r. Jednak plan się nie powiódł: zaatakowani przez Indian Hiszpanie ponieśli ogromne straty. Szacuje się, że w czasie tej tzw. smutnej nocy (Noche Triste) Cortés stracił co najmniej trzy czwarte ludzi (według różnych obliczeń od 600 do 1 000) oraz kilka tysięcy indiańskich sojuszników. Przepadła też cała artyleria i amunicja. Z ponad 100 koni ocalały zaledwie 23.
Ku przeznaczeniu.
Po wyjściu z miasta poturbowani Hiszpanie szli zachodnim brzegiem jeziora. Za kolumną posuwały się bez przerwy oddziały indiańskie, które jednak nie atakowały. Panował głód, doskwierało pragnienie. Dowódcy azteccy doskonale wiedzieli, że kierują się oni do Tlaxcallan – dlatego też, nie rezygnując z nękania uciekinierów, koncentrowali znaczne siły w pobliżu miasta Otumba, niedaleko granic tlaxcalteckich. 
Siódmego lipca Hiszpanie zeszli na równinę Tonan znajdującej się niedaleko Otumby. Zewsząd nadciągały tłumy indiańskich wojowników. Dysproporcja sił była miażdżąca. Jeden z kronikarzy wyprawy Lopez de Gomara przytoczył opinię, iż armia przeciwników liczyła 200 tys. ludzi. Jego szacunki są mało wiarygodne. Prawdopodobnie armia aztecka liczyła nie więcej niż 10 – 20 tys. ludzi. Wojownicy indiańscy uzbrojeni byli we włócznie, drewnianych mieczy o krawędziach nabijanych silnie tnącymi ostrzami z obsydianu (macuahuitl) lub jego odmiany szerszej i dwuręcznej (macuahuitzoctli). Dzierżyli okrągłe lub owalne tarcze z twardej trzciny. Korpus chronili pancerzem-kaftanem z pikowanej bawełny grubym na dwa palce. Na głowy założyli drewniane hełmy w kształcie głów zwierząt. 
Hiszpanie, których było naprawdę niewielu, (200–600) z piechoty uformowali szyk obronny z chorymi i rannymi w centrum, jeźdźcy otrzymali zadanie rozpraszania atakujących i torowania drogi reszcie. Sprzymierzeńcem Hiszpanów okazała się taktyka stosowana przez tubylczych wojowników. Otoczyli Hiszpanów, ale do walki wchodziły stosunkowo małe oddziały, które ponosiły straty w starciu z hiszpańskim szykiem, a częściowo rozbijane były przez kawalerię. Mimo wszystko trwający 5 godzin napór powodował zaciskanie się pierścienia, tak że pozbawione możliwości ruchu konie stawały się tylko dodatkową osłoną. Walczyli wszyscy ranni, chorzy, a nawet towarzyszące Europejczykom kobiety. Cudów dokonywali nieliczni Tlaxcaltecy. Wielokrotnie ranny Cortés starał się podtrzymać nadzieję, wśród omdlewających żołnierzy. Wobec niemożliwości powstrzymania ataków coraz to nowych oddziałów, rozkazał uderzyć na dowódców łatwych do rozpoznania po barwnych strojach i wysokich pióropuszach. W pewnym momencie on sam z paroma jeźdźcami znalazł się w pobliżu głównodowodzącego wojsk azteckich Cihuacatzina, który otoczony dostojnikami stał na szczycie pagórka. Cortés natarł na niego z takim impetem, iż zdołał przewrócić wodza. Śpieszący z pomocą Juan de Salamanca przebił Azteka włócznią. Na widok śmierci dowódcy wojownicy zmniejszyli napór, a po chwili zaczęli się wycofywać. Hiszpanie przez krótki czas ścigali uciekających, po czym pośpiesznie udali się w stronę gór oddzielających ich od kraju sojusznika.
Epilog.
Hiszpanie ogłosili wielkie zwycięstwo, choć tak naprawdę bitwa była nierozstrzygnięta. Źródła milczą jakie straty poniosły obie strony, choć pewnie musiały być spore. Aztecy stracili ostatnią szansę na zakończenie hiszpańskiej konkwisty pozwalając Cortésowi na wycofanie się. Kilka miesięcy później wróci do kraju Mexica na czele potężnej armii hiszpańsko-indiańskiej i zakończy żywot imperium Azteków.
Bitwę pod Otumbą zalicza się do największych sukcesów wojennych Cortesa. Nazwa ta dekoruje jego pomnik na głównym placu w Medellin. 

</doc>
<doc id="1464859" url="https://pl.wikipedia.org/wiki?curid=1464859" title="Agrippa">
Agrippa



</doc>
<doc id="1464860" url="https://pl.wikipedia.org/wiki?curid=1464860" title="Agryppa">
Agryppa



</doc>
<doc id="1464861" url="https://pl.wikipedia.org/wiki?curid=1464861" title="Jeep M715">
Jeep M715

Jeep M715 – amerykański lekki wojskowy terenowy samochód ciężarowy o ładowności 1¼ tony, produkowany w latach 1967-1969 przez firmę Kaiser-Jeep, używany przez Armię USA. M715 był podstawowym modelem wojskowym z nadwoziem pick-up, istniały jeszcze inne warianty pochodne. 
Historia.
M715 był wojskową wersją samochodu pick-up Jeep Gladiator, produkowaną przez firmę Kaiser Jeep (taką nazwę nosiła firma Jeep w latach 1963-1970). Rozwój samochodu rozpoczął się w 1965. Była to pierwsza próba zamówienia przez siły zbrojne USA komercyjnego pojazdu opracowanego na rynek cywilny ("commercial, off-the-shelf" - COTS), z niewielkimi modyfikacjami, w celu zmniejszenia kosztów. W latach 1967-1969 zbudowano ponad 33 000 samochodów M715 i pochodnych, w fabryce w Toledo, stan Ohio. Wersja podstawowa M715 miała dwumiejscową otwartą kabinę załogi, ze składaną do przodu na maskę szybą przednią i rozpinanym brezentowym dachem, a z tyłu miała skrzynię ładunkową, z ławkami wzdłuż burt, przykrywaną brezentową plandeką na stelażu. 
Samochody M715 i pochodne używane były przez Armię USA m.in. podczas wojny w Wietnamie. Popularnie nazywane były: "five quarters" - "pięć ćwiartek" (tony). Od lat 1976-1977 zaczęły być zastępowane przez nowe komercyjne pick-upy programu CUCV ("Commercial Utility Cargo Vehicle"), głównie M880.
Za wadę M715 uważano niedobór mocy i mniejszą odporność na trudne warunki, w porównaniu z samochodami rodziny Dodge M37, które zastąpił. Amerykański autor Fred Crismon określił M715 jako modyfikację Jeepa Gladiatora "posiadającą wszystkie jego wady plus problemy wywołane przez wymagania armii": przeciążenie podwozia (projektowanego dla samochodu o ładowności ½-¾ t), małą sztywność kabiny pozbawionej dachu oraz niewygodną pozycję kierowcy i pasażera. Samochód ten został jednak wybrany jako propozycja tańsza od konkurencyjnego Chevrolet XM434.
Południowokoreańska firma Kia produkuje nadal opracowany na licencji amerykańskiej zbliżony samochód Kia KM450, dla armii Korei Południowej.

</doc>
<doc id="1464862" url="https://pl.wikipedia.org/wiki?curid=1464862" title="Almighty Saints">
Almighty Saints

Almighty Saints czyli Wszechmocni Święci – gang uliczny założony w latach 60. przez polską młodzież z chicagowskiej dzielnicy "Back of the Yards". Dzisiaj członkowie są z pochodzenia Latynosami, w większości Meksykanami. Należą do People Nation.

</doc>
<doc id="1464865" url="https://pl.wikipedia.org/wiki?curid=1464865" title="Zamość">
Zamość

Zamość (, , , ) – miasto na prawach powiatu w Polsce w południowej części województwa lubelskiego, siedziba władz powiatu zamojskiego i gminy wiejskiej Zamość. Jest jednym z większych ośrodków kulturalnych, edukacyjnych i turystycznych województwa, a zwłaszcza Zamojszczyzny. Za sprawą unikalnego zespołu architektoniczno-urbanistycznego Starego Miasta bywa nazywany „perłą renesansu”, „miastem arkad” i „Padwą północy”. Pod względem powierzchni plasuje się na 10. miejscu w województwie. W 1992 r. zamojskie Stare Miasto zostało wpisane na Listę Światowego Dziedzictwa UNESCO.
Według danych GUS z 31 grudnia 2020 r., Zamość liczył 62 785 mieszkańców i był pod względem liczby ludności drugim (po Lublinie) miastem w województwie lubelskim, a także 63. spośród najludniejszych miast w Polsce.
Zamość leży na historycznej Rusi Czerwonej, w dawnej ziemi chełmskiej stanowiącej od XIV wieku część Królestwa Polskiego. Prywatne miasto szlacheckie, założone w oparciu o prawo lokacyjne w 1580 roku, położone było w XVI wieku w województwie ruskim.
Położenie.
Zgodnie z podziałem fizycznogeograficznym Polski J. Kondrackiego, Zamość leży w obniżeniu Padołu Zamojskiego, w mezoregionie stanowiącym południowy fragment Wyżyny Lubelskiej (makroregion). Na północ i południe od miasta znajdują się tereny o nieco większej wysokości – Działy Grabowieckie i Roztocze.
Środowisko naturalne.
Miasto w większości położone jest na wysokości od ok. 210 do 220 m n.p.m. Najniżej, bo ok. 204 m n.p.m., usytuowane są okolice Łabuńki i Czarnego Potoku (północna część Zamościa), zaś na Os. Słoneczny Stok we wschodniej części miasta znajdują się miejsca położone najwyżej, ok. 237 m n.p.m. (przy ul. Hrubieszowskiej).
Rzeźba terenu nie jest zbytnio zróżnicowana. Wyraźne, większe nachylenia i spadek wysokości widoczne są jedynie w kierunku rzeki Łabuńki, szczególnie na Nowym Mieście (na południe od ulic Partyzantów i Hrubieszowskiej) i Os. Promyk, oraz w zachodniej części Os. Orzeszkowej-Reymonta. Wyraźnie niżej położone są także południowe i zachodnie fragmenty miasta.
Wody.
Od południowego wschodu w kierunku północnym przez Zamość przepływa będąca dopływem Wieprza rzeka Łabuńka. Do niej, jeszcze w obrębie miasta, wpada płynąca od południowego zachodu Topornica (oraz jej stare koryto) i płynąca przez Osiedle Karolówka Świnia. Płynący od wschodu wzdłuż północnej granicy Czarny Potok łączy się z Łabuńką już poza miastem. W granicach miasta płynie także Rów Kryniczny, który jest dopływem Czarnego Potoku i jest nazywany „Majdanką”, ponieważ przepływa przez Osiedle Majdan.
W południowej części Zamościa, na os. Zamczysko znajduje się zalew zbudowany w latach 1961–1963, o powierzchni ok. 18 ha. Został podzielony groblą na dwa osobne zbiorniki, z których południowy przeznaczony jest do hodowli ryb i wędkarstwa, a północny, położony bliżej centrum miasta, jest wykorzystywany jako sezonowe kąpielisko.
Klimat.
Klimat umiarkowany wyróżnia się tu większym stopniem kontynentalizmu, na co wskazuje dość wysoka roczna amplituda temperatury – najchłodniejszym miesiącem jest styczeń (–4,4 °C), natomiast najcieplejszym lipiec (+17,4 °C). Średnia temperatura roczna wynosi ok. 7,2 °C.
Roczna suma opadów, przeważających w ciepłym półroczu (maj – sierpień), nie przekracza 600 mm. Na rok przypada tu spora liczba dni bezchmurnych (ok. 55, jedna z największych w kraju) oraz ok. 25–30 dni z burzami.
Przyroda.
W obrębie miasta za pomniki przyrody uznano 11 zespołów drzew. Południowo-wschodnia część Zamościa pokrywa się z fragmentem obszaru specjalnej ochrony ptaków Natura 2000 o nazwie „Dolina Górnej Łabuńki”. Spośród występujących tam ponad 20 gatunków ptaków, 3 posiadają ostoje w obszarze miasta. Tereny zielone to w większości łąki, zajmujące głównie obszary przy granicach miasta oraz ogrody działkowe skupiające się w jego południowej części.
Zieleń miejską stanowią położone w bezpośrednim sąsiedztwie Starego Miasta: od strony północno-zachodniej Park Miejski ze stawem (założony w okresie międzywojennym), skwery od południa i zachodu (dawny „Małpi Gaj”) oraz słabiej zadrzewione „Planty” (głównie skwery) położone po wschodniej i północnej stronie. Większe skupiska zieleni, poza centrum miasta, znajdują się ponadto w Koszarach, przy jednostce wojskowej oraz przy ul. Dzieci Zamojszczyzny, wzdłuż której ciągnie się szeroki pas drzew. Niewielkim parkiem jest także tzw. Ogródek Jordanowski położony między Starym a Nowym Miastem.
Duży obszar (ok. 45–50 ha) zajmuje jedyny miejski las komunalny, położony między zalewem a południową granicą miasta. Można tam spotkać chronione gatunki zwierząt, takie jak: rzekotka drzewna, traszki, ślimak żółtawy oraz różnego rodzaju storczyki. W zamojskim ogrodzie zoologicznym od niedawna jest także niewielka część botaniczna, poświęcona roślinności.
Do terenów zielonych zalicza się również skwery przebiegające wzdłuż rzeki Łabuńki, na których wyznaczono bulwary Miast Partnerskich Zamościa (są to bulwary Loughborough, Schwäbisch Hall oraz Żółkiewski).
W bezpośrednim sąsiedztwie miasta (na południowy zachód od jego granic) znajdują się rezerwaty „Hubale” (z susłami perełkowanymi) i „Wieprzec” (niskie torfowiska). Nieco dalej, w tym samym kierunku położony jest Roztoczański Park Narodowy, a bliżej na północ Skierbieszowski Park Krajobrazowy.
Historia.
Zamość prawa miejskie uzyskał w 1580 r., na mocy przywileju lokacyjnego wystawionego przez kanclerza i hetmana wielkiego koronnego Jana Zamoyskiego. W 1589 r. miasto zostało stolicą założonej przez jego właściciela Ordynacji Zamojskiej.
XVII wiek był okresem największego i najszybszego rozwoju miasta. Osiedlała się tu nie tylko ludność polska, ale również wielu innych narodowości. Miasto musiało się jednak zmagać z licznymi najazdami, m.in. Kozaków pod dowództwem Bohdana Chmielnickiego w 1648 r. oraz podczas potopu w 1656 r. przez wojska szwedzkie, którym podobnie jak Kozakom nie udało się zdobyć miasta. Dopiero podczas wielkiej wojny północnej Zamość został zajęty przez wojska szwedzkie i saskie.
W połowie XVIII w. przeprowadzono reformę założonej już w 1594 r. Akademii Zamojskiej (wykładał na niej m.in. Stanisław Staszic), ale po zajęciu miasta przez Austriaków w wyniku I rozbioru (1772 r.) została zamknięta (1784 r.).
W 1809 r. Zamość przyłączono do Księstwa Warszawskiego, a po kongresie wiedeńskim do Królestwa Polskiego, uzależnionego od Rosji. W 1821 r. rząd ówczesnego królestwa odkupił miasto i zmodernizował zamojską twierdzę. Dokonano wówczas przebudowy wielu budynków, przez co utraciły one w dużym stopniu swój pierwotny wygląd i styl. Zmodernizowana Twierdza Zamość odegrała dużą rolę w trakcie powstania listopadowego i skapitulowała jako ostatni polski punkt oporu. Po stwierdzeniu nieprzydatności twierdz z działami obronnymi, w 1866 r. skasowano twierdzę zamojską, co dało początek przestrzennemu rozwojowi miasta.
W okresie I wojny światowej do Zamościa doprowadzono linię kolejową (1916 r.). Po odzyskaniu niepodległości Polski, w 1918 r. doszło tu do komunistycznej rewolty stłumionej przez oddziały wojskowe pod dowództwem majora Lisa-Kuli, a dwa lata później miasto okrążyła sowiecka armia. W trzydniowej bitwie w sierpniu 1920 r. wojska polskie i ukraińskie powstrzymały wszystkie ataki bolszewików.
Dwudziestolecie międzywojenne to okres rozwoju miasta, poszerzano jego granice, powstawało wiele nowych instytucji i ośrodków, szczególnie związanych z życiem kulturalnym i oświatowym. W Zamościu stacjonował 9 Pułk Piechoty Legionów, z którego utworzeniem związana była wizyta w 1922 r. marszałka Józefa Piłsudskiego. Dowódcą 9 Pułku Piechoty Legionów od 1937 r. był (późniejszy generał) płk Stanisław Sosabowski znany z czasów II wojny światowej z obrony Warszawy (odcinek Grochów) oraz bitwy o Arnhem z udziałem 1 Samodzielnej Brygady Spadochronowej.
W czasie kampanii wrześniowej 9 i 12 września 1939 niemieckie samoloty zbombardowały Zamość. Zginęło ponad 250 osób, wiele było rannych, przede wszystkim cywilów. 13 września wojska niemieckie wkroczyły do Zamościa. Dotrzymując Paktu Ribbentrop-Mołotow, 25 września Niemcy opuścili Zamość a ich miejsce zajęła Armia Czerwona. Na mocy Traktatu o granicach i przyjaźni III Rzesza – ZSRR wojska sowieckie opuściły Zamość 6 października. Od 8 października 1939 do lipca 1944 miasto znalazło się w rękach Niemiec hitlerowskich. Podczas II wojny światowej na Rotundzie utworzono obóz zagłady, gdzie zginęło ponad 8 tysięcy ludzi, oraz obozy jeńców radzieckich i obóz tymczasowy dla wysiedlonych mieszkańców Zamojszczyzny (w tym dla licznych dzieci Zamojszczyzny). W czasie okupacji niemieckiej na Zamojszczyźnie miała miejsce masowa akcja wysiedleńcza i pacyfikacyjna Aktion Zamość prowadzona przez Niemców, dążących do stworzenia tu niemieckiego osadnictwa jako przyczółka do germanizacji Wschodu, dlatego okolice Zamościa były terenem wielu walk partyzantów AK, BCh, GL/AL (powstanie zamojskie). Zamość został zdobyty przez wojska radzieckie i przez współdziałających z nimi żołnierzy Armii Krajowej w lipcu 1944 r.
W 1946 r. został odznaczony Orderem Krzyża Grunwaldu III klasy.
Po wojnie nastąpił dynamiczny rozwój miasta, w latach 1975–1998 Zamość był stolicą województwa zamojskiego, a od 1999 r. ponownie stał się miastem powiatowym w województwie lubelskim.
Historia Żydów w Zamościu.
Kahał zamojski powstał w 1588 r., gdy Jan Zamoyski wyraził zgodę na osiedlanie się Żydów w obrębie miasta. Początkowo osiedlali się Żydzi sefardyjscy z Włoch, Hiszpanii, Portugalii i Turcji. W XVII w. dołączyli do nich Żydzi aszkenazyjscy i wkrótce zdobyli w mieście przewagę liczebną. W 1684 r. przywilej Jana Zamoyskiego dla gminy żydowskiej jeszcze raz potwierdził Marcin Zamoyski.
Na przełomie XVIII i XIX w. silne wpływy miał tutaj nurt oświecenia żydowskiego – Haskala. W końcu XIX w. zaczął rozprzestrzeniać się chasydyzm. W Zamościu istniała synagoga, 2 domy modlitwy oraz szpital żydowski.
W 1827 roku mieszkało tu 2874 Żydów, w 1921 r. – 9383 (49,3% ludności miasta).
W Zamościu żył i tworzył poeta Salomon Ettinger (1799–1855), pisarz Icchak Lejb Perec (1852–1915), urodziła się też przyszła rewolucjonistka Róża Luksemburg (1870–1919).
Przed wojną ukazywało się czasopismo "Zamoscer Sztyme". W drugiej połowie lat 30. w mieście rozpoczęła się akcja antyżydowska. Kierował nią gen. Bruno Olbrycht - dowódca 3 Dywizji Piechoty Legionów. Do akcji wciągnięto całe wojsko i znaczną część społeczności cywilnej miasta. Wojskowym rozkazem ogłoszono bojkot sklepów żydowskich. Młodzież gimnazjalna organizowała pikiety przed sklepami żydowskimi nie dopuszczając do nich klientów. Generał w związku ze swą walką z mniejszością żydowską oraz patronatem nad miejscowych harcerstwem zyskał dużą popularność w mieście i otrzymał honorowe obywatelstwo Zamościa.
Tuż przed wybuchem wojny mieszkało w Zamościu około 12 000 Żydów. W październiku 1939 r. Niemcy powołali Judenrat, a wiosną 1941 r. utworzyli getto. Od kwietnia do września 1942 r. około 4 tys. osób wywieźli do obozu zagłady w Bełżcu. W październiku 1942 r. na miejscu rozstrzelali 500 osób, pozostałe 4 tys. poprzez punkt etapowy w Izbicy wywieźli także do Bełżca. Przewożonych Żydów zamykano w nieogrzewanych, towarowych wagonach, z reguły nie dawano im jeść i pić, a w czasie mrozów często polewano wodą. Bywało, że przejazd kilkudziesięciu kilometrów zajmował 3 dni, a transportowane osoby przybywały już martwe.
Architektura i urbanistyka.
Układ przestrzenny.
Większość zwartej zabudowy Zamościa skupia się w postaci klinów ciągnących się na północ i wschód od położonego w centrum Starego Miasta. Sama starówka, dzięki otaczającej ją zieleni (Park Miejski, Planty, dawny „Małpi Gaj”) w dużym stopniu zachowała swą odrębność, co jest związane z jej pierwotnie naturalnym odizolowaniem, głównie terenami zalewowymi i fosami, niesprzyjającymi dawniej nowemu osadnictwu.
Znacznie mniej powierzchni zajętej zabudową występuje w zachodniej części miasta (os. Karolówka) oraz położonym na południe od centrum os. Zamczysko, gdzie zdecydowanie przeważają tereny zielone – ogrody działkowe, las, łąki, trawiaste nieużytki oraz zalew.
Obecnie miasto ma układ osadnictwa w znacznym stopniu zgodny z jego „klinowym” modelem, w którym od centrum po niemal granice występują tereny o konkretnym typie zabudowy i użytkowania, związanymi ściśle z ciągami komunikacyjnymi.
Biorąc jednak pod uwagę osiedla Karolówka i Zamczysko, które wciąż zachowują odrębność od pozostałych części miasta (ze względu na nisko położone tereny, w dalszym ciągu oddzielające je od centrum) oraz oddalone na wschód Nowe Miasto (dawniej odrębna osada), z położonym w jego centrum Nowym Rynkiem, wskazywałoby to na „policentryczny” model miasta. Było to charakterystyczne i wyraźnie widoczne w okresie pod zaborem rosyjskim (XIX w.), jednak warunki tej części miasta nie stwarzały problemów dla dalszego rozwoju osadnictwa, co wpłynęło na to, iż układ taki nie został w pełni zachowany.
W zabudowie miasta, osiedla domów jednorodzinnych zajmują w przybliżeniu podobny obszar jak osiedla z zabudową wielorodzinną. Bloki znacznie gęściej występują w południowo-wschodnim fragmencie Zamościa (na Nowym Mieście), zwłaszcza na północ od ul. Partyzantów, gdzie położonych jest wiele osiedli z zabudową przede wszystkim wielorodzinną (w tym liczne wieżowce), natomiast na południe od tej ulicy przeważają domy jednorodzinne. Na północ od centrum podobnie; pasem wzdłuż ul. J. Piłsudskiego (od zachodu ograniczonego rzeką Łabuńką) występują osiedla z blokami wielorodzinnymi (os. Planty, os. Orzeszkowej, os. Kilińskiego, os. Reymonta), zaś dalej na północ i północny wschód (ul. Lubelska – ul. Wojska Polskiego – ul. Powiatowa) już znacznie większy obszar zajmują domy jednorodzinne, przy których występują jeszcze osiedla z blokami, ale znacznie mniejsze. Wspomniane południowe i zachodnie fragmenty Zamościa (Os. Karolówka, Os. Zamczysko) to tereny, na których zabudowa mieszkalna składa się niemal wyłącznie z domów jednorodzinnych.
Największe tereny przemysłowe i magazynowo-składowe skupiają się we wschodniej części miasta, w obrębie os. Kilińskiego, gdzie sięgają po niezabudowane tereny przy wschodniej granicy. Podobne, ale mniejsze, są także na Os. Karolówka (zachodnia część Zamościa), ciągnące się wzdłuż ul. Szczebrzeskiej. Sporo nieużytków i gruntów ornych znajduje się na wschód od obwodnicy miasta oraz na zachód i południe od zabudowy na Os. Karolówka.
Charakterystyczny, promienisty przebieg mają także główne ulice miasta, które zbliżają się do centrum, lecz go nie przecinają: ulice J. Piłsudskiego i Lubelska (na jednej linii) zapewniają komunikację w kierunku północnym, ulice Partyzantów i S. Wyszyńskiego na wschód i południowy wschód, a ulice Lipska i Szczebrzeska na południowy zachód.
Normalnotorowa linia kolejowa na kierunku wschód-zachód przebiega przez centrum miasta i ma szereg bocznych odgałęzień do zakładów w dzielnicy przemysłowej. Przy północnej granicy miasta przebiega także linia szerokotorowa (LHS).
Zabytki.
Najwięcej obiektów zabytkowych skupia się na Starym Mieście. Główne cechy, wyróżniające zamojskie Stare Miasto, to: zachowany od czasu powstania układ urbanistyczny, regularny Rynek Wielki o wymiarach 100 × 100 metrów z ratuszem i tzw. kamienicami ormiańskimi, a także fragmenty umocnień obronnych wraz z pochodzącymi z okresu zaboru rosyjskiego nadszańcami.
Pierwszy „Pan na Zamościu”, Jan Zamoyski, zlecił zaprojektowanie miasta architektowi Bernardo Morando, który nawiązał do koncepcji antropomorficznych. Głową miał być pałac Zamoyskich, kręgosłupem ulica Grodzka, przecinająca Rynek Wielki ze wschodu na zachód w kierunku pałacu, a ramiona to ulice poprzeczne, z głównymi jakie stanowią położone na jednej linii ul. Solna (na północ od Rynku Wielkiego) oraz ul. B. Moranda (na południe od Rynku). Przy tych ulicach wyznaczono także inne rynki: Rynek Solny i Rynek Wodny, uchodzące jako organy wewnętrzne miasta. Bastiony to z kolei ręce i nogi służące do obrony.
Układ ten przetrwał do dzisiaj w stanie praktycznie nie zmienionym. To on stanowi główną atrakcję dla odwiedzających licznie Zamość urbanistów i architektów, jest dowodem jak starano się zrealizować koncepcję miasta idealnego.
Rosyjski zaborca w 1866 r. wysadził większość umocnień obronnych, które wcześniej poważnie rozbudował. Pozostał jedynie bastion VII z fragmentem murów oraz dwa nadszańce, dające wyobrażenie o ówczesnych umocnieniach. W jednym z nadszańców władze rosyjskie utworzyły więzienie, w którym był więziony Walerian Łukasiński (przy ul. W. Łukasińskiego).
W 1992 r. zamojskie Stare Miasto, stanowiące przykład renesansowej zabudowy miejskiej, zostało wpisane na listę Światowego Dziedzictwa Kultury UNESCO.
Wśród wielu zabytków, do których zaliczane są budynki świeckie (Biblioteka Akademii Zamojskiej), kościoły i dawne budynki sakralne, budynki dawnej ludności żydowskiej oraz fragmenty dawnej Twierdzy Zamość, na uwagę zasługują m.in. manierystyczno-barokowy ratusz, symbol miasta, kilkakrotnie przebudowywany, ze schodami wachlarzowymi z XVIII w. oraz kamienice z podcieniami przy Rynku Wielkim (m.in. kamienice ormiańskie z XVII w. z attykami).
Większe budynki to Pałac Zamoyskich, z końca XVI w., licznie przebudowywany w kolejnych stuleciach, oraz Akademia Zamojska (obecnie liceum i szkoła wyższa) z XVII w. Wśród zabytkowych kościołów znajduje się katedra pw. Zmartwychwstania Pańskiego i św. Tomasza Apostoła (z końca XVI w.) w stylu renesansowym, wraz z odrębną dzwonnicą, pełniącą także funkcję wieży widokowej. Inne to barokowe kościoły z XVII w.: św. Katarzyny i franciszkanów Zwiastowania NMP oraz dawna, renesansowo-barokowa cerkiew greckokatolicka (kościół św. Mikołaja).
O obecności i historii Żydów w Zamościu najwyraźniej przypomina dawna późnorenesansowa synagoga z pocz. XVII w., a o umocnieniach obronnych miasta zachowane fragmenty zamojskiej twierdzy, w tym nadszańce z XIX wieku, jedyny bastion VII spośród siedmiu powstałych na przełomie XVI i XVII wieku, 5 bram (Lubelska, Lwowska, Szczebrzeska), Rotunda Zamojska oraz wiele innych.
Nieliczne zabytki występują także poza Starym Miastem, a są to głównie budynki z przełomu XIX i XX w., kiedy po likwidacji twierdzy miasto otrzymało możliwość rozwoju i rozbudowy na nowych terenach.
Turystyka.
Zamojskie Stare Miasto, z racji dużego znaczenia dla kultury i dziedzictwa ludzkości, wpisano na prestiżową Listę Światowego Dziedzictwa Kulturowego UNESCO.
26 czerwca 2004 r., na „II Forum Polskich Miast i Miejsc UNESCO”, miasta i obiekty w Polsce, znajdujące się na Liście Światowego Dziedzictwa Kulturowego UNESCO, w celu przekazywania informacji, współpracy i promocji skupiły się w Ligę Polskich Miast i Miejsc UNESCO.
Zabytkowe Stare Miasto i pobliski pas wzniesień Roztocze sprawiają, że rolę odgrywa tu turystyka, jaka rozwinęła się w mieście po tym wydarzeniu. Miasto dysponuje rozwiniętą infrastrukturą turystyczną, posiada wiele obiektów noclegowych (11 hoteli, liczne motele, pokoje gościnne, zajazdy i inne) i gastronomicznych oraz przeznaczony zwłaszcza dla turystów, Zamojskie Centrum Informacji Turystycznej i Historycznej (w dwóch obiektach: w ratuszu i na Plantach), ułatwiający pobyt i zwiedzanie miasta. Zamość stanowi też bazę wypadową na Roztocze.
Mieści się tu również oddział Polskiego Towarzystwa Turystyczno-Krajoznawczego (na Starym Mieście).
Oprócz zabytkowego Starego Miasta i Rotundy z muzeami oraz galeriami, ciekawa atrakcja miasta to także jedyny w województwie lubelskim (jeden z trzech po wschodniej stronie Wisły, poza Warszawą i Płockiem) ogród zoologiczny.
Na stacji kolejowej bierze początek Szlak Turystyczny im. Władysławy Podobińskiej prowadzący przez Roztocze Środkowe: Krasnobrodzki Park Krajobrazowy, Krasnobród, wzniesienie Wapielnia, do Suśca, przy którym znajduje się Park Krajobrazowy Puszczy Solskiej. Na Starym Mieście zaczyna się szlak rowerowy czerwony, jakim można dojechać do Nielisza, gdzie przebiega Wschodni Szlak Rowerowy Green Velo.
Atrakcyjność Zamościa podkreśla także uznanie Starego Miasta, jako jednego z „Siedmiu cudów Polski”, wybieranych w 2007 r. w plebiscycie ogłoszonym przez dziennik „Rzeczpospolita”, spośród 27 obiektów nominowanych w Polsce.
Kultura i sztuka.
Życie kulturalne.
Kultura była dziedziną życia miasta od jego założenia, podobnie jest współcześnie – Zamość stanowi także ośrodek kulturalny regionu. Jego funkcję kulturotwórczą podkreślają działające tu różne organizacje i instytucje kultury, dzięki którym odbywają się liczne imprezy krajowe i międzynarodowe, związane z teatrem, folklorem, muzyką, historią czy innymi dziedzinami sztuki. Bardziej znane w mieście, odbywające się cyklicznie co rok, to m.in.: Zamojskie Lato Teatralne, ze spektaklami m.in. na Rynku Wielkim (od 1976 r.), Międzynarodowy Festiwal Sztuk Intuitywnych „Fortalicje”, Międzynarodowy Festiwal Folklorystyczny „Eurofolk”, „Jazz na Kresach”, nowy (od 2007 r.) Zamojski Festiwal Kultury, Międzynarodowe Dni Filmu Religijnego „Sacrofilm” (festiwal filmowy), czy „Szturm Twierdzy Zamość”, podczas którego przedstawiana jest inscenizacja zwycięstwa w bitwie z Tatarami i Kozakami w 1648 r.
Wśród organizacji związanych zwłaszcza z muzyką, istnieją tu Zespół Pieśni i Tańca „Zamojszczyzna” oraz Orkiestra Symfoniczna im. K. Namysłowskiego (dawniej Polska Orkiestra Włościańska). Zamość to ponadto ośrodek utrwalania miejscowej kultury ludowej (Zamojszczyzny), o czym świadczą lokalne stowarzyszenia i wydarzenia, m.in. „Jarmark Hetmański”, jaki promuje także regionalną kuchnię, typową dla Zamojszczyzny i Lubelszczyzny.
Obiekty kulturalne.
W Zamościu znajdują się liczne ośrodki utrzymujące życie kulturalne miasta, takie jak domy kultury, muzea, galerie, kino i biblioteki. Głównym ośrodkiem kultury jest funkcjonujący od 1964 r. Zamojski Dom Kultury, prowadzący działalność w wielu dziedzinach kultury. Ponadto są tu Młodzieżowy Dom Kultury im. K. Makuszyńskiego, przeznaczony głównie dla dzieci i młodzieży, Osiedlowy Dom Kultury „Okrąglak” działający przy osiedlach jednej ze spółdzielni mieszkaniowych oraz Klub Garnizonowy przy jednostce wojskowej.
Wśród muzeów są tu dostępne: Muzeum Zamojskie, które zajmuje Kamienice Ormiańskie (obok ratusza, w północnej pierzei Rynku Wielkiego), jego oddział Muzeum Fortyfikacji i Broni „Arsenał” z pawilonem wystawowym ze sprzętem bojowym, Muzeum Sakralne Katedry Zamojskiej w dwóch budynkach - w domu wikariuszy oraz Infułatce koło katedry, Muzeum Diecezjalne przy kurii biskupiej, Muzeum Martyrologii „Rotunda”, niewielkie, ale jedno z nielicznych w Polsce, Okręgowe Muzeum Techniki Drogowej i Mostowej Okręgu Lubelskiego oraz związane z tematyką wojskową Muzeum 3 Dywizji Piechoty Legionów. W 2011 r. miasto wzbogaciło się o kolejne – Centrum „Synagoga” z Multimedialnym Muzeum Żydów Zamościa i Okolic, mieszczące się w dawnej synagodze, która w ostatnich latach została objęta rewitalizacją. Kolejne nowe muzeum, jakie otwarto w Zamościu w 2020 roku to Roztoczańskie Muzeum PRL.
Po pracach remontowych można zwiedzać także wnętrze bastionu VII, przyległego do niego nadszańca oraz połączonej z nimi kurtyny, przez które dostępne jest przejście łączną trasą turystyczną – w samym nadszańcu mieści się ponadto bogata wystawa dotycząca „rozwoju fortyfikacji”. Nową trasę turystyczną utworzono także w podziemiach oficyny ratusza.
Galerie to przede wszystkim „Biuro Wystaw Artystycznych – Galeria Zamojska” na Starym Mieście, niewielka Galeria Fotografii „Ratusz” oraz Galeria Liceum Plastycznego „Pod Madonną” i Galeria Młodych „Okrąglak”, prezentujące prace głównie dzieci i młodzieży. Ponadto w 2014 r. otwarto unikatową wystawę prywatnej kolekcji szachów „Szachy Świata”.
Miasto posiada obecnie tylko jedno kino, ale z czterema salami projekcyjnymi – jest to Centrum Kultury Filmowej „Stylowy” (oddane do użytku w 2010 r.), zastępujące dotychczasowe kino o tej samej nazwie, jakie mieściło się w Klubie Garnizonowym, gdzie z kolei dawniej było wojskowe kino „Dedal”. Przy kinie dodatkowo działa dyskusyjny klub filmowy. Wśród wydarzeń związanych z filmografią w Zamościu, kręcono tu film "Przypadek" "Pekosińskiego" o Bronisławie Pekosińskim – zamościaninie, który zagrał w nim siebie samego.
Funkcjonuje tu kilka bibliotek, w tym Książnica Zamojska im. Stanisława Zamoyskiego, która poza głównym budynkiem (przejętym przez miasto z sąsiednich Koszar) posiada jeszcze 6 filii na terenie Zamościa. Inne to Biblioteka Pedagogiczna, Archiwum Państwowe oraz niewielka biblioteka w Klubie Garnizonowym.
Lokalne media.
Wśród miejscowych gazet wydawane są takie jak Tygodnik Zamojski, Kronika Tygodnia oraz bezpłatny tygodnik Nowy Kurier Zamojski. Działa tu także zamojski oddział Dziennika Wschodniego, a co 3 miesiące wydawany jest Zamojski Kwartalnik Kulturalny. Lokalne stacje radiowe to Katolickie Radio Zamość, Radio Eska Zamość (na zasadzie franczyzy) oraz Radio Złote Przeboje Zamość, a telewizyjne to Telewizja Zamość Tele-Top oraz Telewizja Zamość „zamosc.tv”. Funkcjonują też miejscowe portale internetowe (m.in. roztocze.net, ezamosc.pl, zamosconline.pl, portalzamojski.pl, gazetamiasta.pl, zamosc.naszemiasto.pl, zyciezamoscia.pl).
Wspólnoty wyznaniowe.
Kościół Adwentystów Dnia Siódmego.
zbór Kościoła Adwentystów Dnia Siódmego
Kościół Ewangelicznych Chrześcijan.
zbór Kościoła Ewangelicznych Chrześcijan
Ruch zielonoświątkowy.
2 zbory:
Świadkowie Jehowy.
4 zbory korzystające z Sal Królestwa przy ul. Korczaka 6 i przy ul. Granicznej 5A:
Pozostałe.
Dawniej znajdował się w Zamościu kościół ormiański, w miejscu obecnego hotelu „Renesans” na Starym Mieście, przy ul. Greckiej. Powstał pod koniec XVI wieku, ale w okresie zaborów (w I połowie XIX wieku) został rozebrany.
Zachowane dawne synagogi (na Starym i Nowym Mieście) nie są już używane jako domy modlitwy dla wyznawców judaizmu.
W mieście znajduje się również ośrodek buddyzmu Diamentowej Drogi.
Cmentarze.
Wśród cmentarzy, największy, z najstarszymi nagrobkami i pomnikami to parafialny cmentarz rzymskokatolicki przy ul. Peowiaków, powstały na pocz. XIX wieku. Łącznie z kaplicą, domem grabarza i drzewostanem znajduje się na liście zamojskich zabytków.
Pozostałe to: cmentarz komunalny przy ul. Braterstwa Broni (założony w 1978 r.), niewielki cmentarz prawosławny i rzymskokatolicki przy ul. M. Bołtucia (wraz z niewielką cerkwią), cmentarz wojenny z II WŚ żołnierzy AK, żołnierzy radzieckich i ludności żydowskiej na Rotundzie oraz mały Cmentarz Żołnierzy Radzieckich przy ul. Szwedzkiej.
Przed II wojną światową znajdował się tu także stary cmentarz żydowski (na północ od ul. Partyzantów). Nowy cmentarz żydowski w Zamościu założono w 1907 roku. Ostatni znany pochówek odbył się tam w 1941 roku – podczas wojny został zdewastowany. W 1950 roku wybudowano w jego miejscu lapidarium zwieńczone tablicą z napisem: „Nie zabijaj”.
Administracja i samorząd.
Urzędy i instytucje.
Skupiają się tu liczne urzędy i instytucje o skali lokalnej, co jest też związane z dawnym statutem Zamościa jako miasta wojewódzkiego (województwo zamojskie). Są tu m.in. delegatury Lubelskiego Urzędu Wojewódzkiego oraz urzędu marszałkowskiego, sądy oraz prokuratury okręgowe i rejonowe, Obwodowy Urząd Miar, powiatowy urząd pracy oraz filia wojewódzkiego. W związku z bliskim położeniem miasta do granicy państwa, znajduje się tu urząd celny wraz z oddziałem.
Ponadto w Zamościu funkcjonuje Wojewódzki Ośrodek Ruchu Drogowego oraz wiele pozostałych, głównie filii bądź ośrodków zamiejscowych innych instytucji wojewódzkich (Urząd Statystyczny, Urząd Kontroli Skarbowej), a także lokalnych (inspektoraty KRUS i ZUS, Urząd Skarbowy, Urząd Gminy Zamość, Starostwo Powiatowe, Stacja Sanitarno-Epidemiologiczna, 10 urzędów pocztowych).
Samorząd.
Rada Miasta Zamościa składa się obecnie z 23 radnych.
Organem wykonawczym w Zamościu jest prezydent miasta, mimo iż liczba ludności nie przekracza 100 tys. – jest to związane z poprzednim statutem miasta (i miastami posiadającymi historycznie przyjęte nazewnictwo). Obecnie funkcję tę pełni Andrzej Wnuk, który w wyborach samorządowych w roku 2014 wygrał z poprzednim prezydentem Marcinem Zamoyskim, związanym z założycielem miasta, a w wyborach samorządowych w 2018 roku otrzymał reelekcję.
Dzielnice i osiedla Zamościa.
Zamość podzielony jest oficjalnie na 16 dzielnic o statusie osiedli, czyli na jednostki pomocnicze miasta (I–XVI). W granicach niektórych jednostek znajduje się kilka osiedli mieszkaniowych (o tej samej nazwie bądź innej; 1–26), nieposiadających statusu jednostki pomocniczej.
Południowo-wschodni, dość rozległy fragment Zamościa, jest powszechnie określany przez mieszkańców jako Nowe Miasto, stanowiące niejako odrębną dzielnicę czy też część miasta. Jednak obejmuje ono nie tylko jednostkę o tej samej nazwie – Osiedle Nowe Miasto – ale także graniczące z nią i pobliskie Osiedla Świętego Piątka, Partyzantów, Słoneczny Stok i Zamoyskiego.
Do podmiejskich osiedli z zabudową jednorodzinną można zaliczyć niektóre, sąsiednie wsie, o charakterze miejsko-wiejskim (strefa podmiejska, suburbia), jakie bardziej przypominają fragment miasta aniżeli typową wieś. Są to m.in.: Skokówka, Kalinowice, fragmenty wsi Mokre, Płoskie oraz Sitaniec.
Demografia.
Okres szczególnie szybkiego, dynamicznego wzrostu liczby mieszkańców to przełom lat 70. i 80. XX wieku, kiedy to Zamość uzyskał status miasta wojewódzkiego.
Do 1982 roku przyrost naturalny rósł i wynosił 15,46‰, aby w kolejnych latach zacząć stopniowo maleć do 1,69‰ w 2004 roku.
W 1999 roku faktyczna liczba mieszkańców miasta spadła o ponad 1000, mimo dodatniego przyrostu rzeczywistego. Od tego roku ujemne jest również saldo migracji (-4; zanotowane po raz pierwszy od lat 50. XX wieku), jakie nasilało się w kolejnych latach, a od 2002 roku decydujące o ujemnym przyroście rzeczywistym, mimo stale dodatniego przyrostu naturalnego. Po wspomnianym spadku w 1999 roku liczba zamościan stale się waha, ale nieznacznie, na zbliżonym poziomie (ok. 64–67 tys.).
Do takiej sytuacji prowadziło wiele czynników, wśród których można wymienić opuszczanie miasta głównie przez ludzi młodych, m.in. w poszukiwaniu lepszego miejsca pracy. Jest to jednak związane również z licznymi przeprowadzkami mieszkańców miasta do podmiejskich wsi (suburbia), gdzie obecnie powstaje dużo nowych domów jednorodzinnych.
Wśród ogółu zatrudnionej ludności większość pracuje tu w usługach – 72,1% (z niewielką przewagą usług rynkowych), natomiast w przemyśle i budownictwie ok. 19,4%; pozostałe 8,5% to zatrudnieni w rolnictwie i leśnictwie.
Edukacja.
Podobnie jak kultura, oświata również stanowiła jedną z głównych funkcji miasta już po kilku latach od jego założenia – w 1594 roku założyciel miasta utworzył tu trzecią w Polsce uczelnię wyższą, Akademię Zamojską, otwartą rok później. Pomimo jej niefortunnego losu, obecnie Zamość jest jednym z ośrodków edukacyjnych w województwie, o czym świadczą 3 szkoły wyższe – 1 publiczna i 2 prywatne (działające od lat 90. XX wieku):
Dawniej funkcjonowały tu inne uczelnie publiczne, jednak z powodu zbyt małej liczby kandydatów i studentów zakończyły działalność:
Uczelnie te kształcą obecnie około 2300 studentów zarówno na kierunkach technicznych, jak i humanistycznych.
Rozwinięta jest także sieć szkół ponadpodstawowych (przed likwidacją gimnazjów w 2019 roku "ponadgimnazjalnych"), którą tworzą:
Znajduje się tu również 10 szkół podstawowych: 9 publicznych (nr: 2, 3, 4, 6, 7, 8, 9, 10 i Katolicka) oraz 1 niepubliczna (Społeczna SP). Przed zmianą w systemie edukacji z 2017 roku (likwidacja gimnazjów) w Zamościu funkcjonowało 10 gimnazjów: 8 publicznych (od nr 1 do 7 i Katolickie) oraz 2 niepubliczne (CKZiU i Społeczne).
Wśród pozostałych szkół funkcjonują takie jak m.in. szkoły artystyczne (wspomniane Liceum Plastyczne oraz Państwowa Szkoła Muzyczna I i II stopnia im. K. Szymanowskiego), szkoły specjalne (Specjalny Ośrodek Szkolno-Wychowawczy kształcący od szkoły podstawowej po zawodową), a także wiele innych, w tym policealnych: Centrum Kształcenia Zawodowego i Ustawicznego, Medyczne Studium Zawodowe, czy Zakład Doskonalenia Zawodowego.
Sport.
Kluby sportowe.
W Zamościu działają liczne kluby sportowe różnych dyscyplin. Najpopularniejsze z nich to m.in. KS Agros z zawodnikami lekkiej atletyki, kolarstwa i łucznictwa, Klub Tenisowy Return oraz szczypiorniści MKS Padwa Zamość. Do 2010 roku w rozgrywkach ligowych piłki nożnej brał udział założony w 1934 r. KS Hetman Zamość, jaki obecnie zmaga się z problemami finansowo-organizacyjnymi. Inną drużyną w tej dyscyplinie sportu, grającą w IV lidze, jest AMSPN Hetman Zamość, wywodzący się spośród zespołów młodzieżowych. W przeszłości istniał również klub piłkarski "KS Technik Zamość", grający w III lidze w 1953 roku oraz w Pucharze Polski w sezonie 1952.
Klub w 1968 roku połączył się z Hetmanem.
Miejscowe kluby innych dyscyplin to także bokserski zespół ASB Hetman, oraz kluby walk karate – Zamojski Klub Karate Tradycyjnego oraz ZKK Kyokushin.
Wśród zespołów szkolnych i młodzieżowych popularne są m.in. UKS Duet (tenis ziemny), UKS III LO Zamość (siatkówka juniorów), UKS Kiko (badminton) czy UKS Orka (pływanie).
Obiekty sportowe.
Najwięcej obiektów sportowych znajduje się w Ośrodku Sportu i Rekreacji przy ul. Królowej Jadwigi (w pobliżu Starego Miasta). Są tam dostępne: stadion z nową bieżnią (odbywają się tu m.in. mecze Hetmana Zamość), hale sportowe (duża i mniejsza), strzelnica dla łuczników, siłownia oraz baza noclegowa. Do niedawna ośrodek posiadał także odkryte baseny, w miejscu których powstało nowe boisko, przeznaczone dla wielu dyscyplin (m.in. tenis). W jego pobliżu planowane jest także utworzenie nowego basenu oraz boisk.
Wśród innych, większych i odpowiednio zagospodarowanych obiektów sportowych na terenie Zamościa, dostępne są boiska: w pobliżu OSiR-u przy ul. Królowej Jadwigi i przy Parku Miejskim oraz na zachód od Rotundy, gdzie znajduje się dodatkowo strzelnica.
W mieście nie brakuje kortów tenisowych; obok parku mieszczą się korty Klubu Tenisowego „Return”, a niedaleko OSiR-u (przy ul. Królowej Jadwigi) w ośrodku „Duet”. W ośrodku tym dostępny jest również niewielki kryty basen, ale wśród kąpielisk i pływalni większe wymiary posiada kryta pływalnia (przy ul. J. Zamoyskiego) z pełnowymiarowym basenem sportowym (25 m długości) i innymi obiektami. W okresie wakacji dodatkowe kąpielisko czynne jest w zalewie miejskim z wypożyczalnią pływającego sprzętu wodnego.
Miasto posiada także 3 popularne wśród młodzieży skateparki, położone przy osiedlach nad rzeką Łabuńką (os. Orzeszkowej i os. Promyk) i na terenie Szkoły Podstawowej nr 2 (os. Słoneczny Stok).
Dodatkowymi obiektami, lepiej wyposażonymi i wykorzystywanymi do zawodów oraz zajęć pozaszkolnych, dysponują ponadto niektóre szkoły; są to m.in. hale sportowe (III LO, Zespół Szkół Ponadgimnazjalnych nr 5), boiska (szkoły podstawowe nr 4 i 6) czy odkryte korty tenisowe (III LO). Liczne są także siłownie.
Zawody sportowe.
Z działalnością zamojskich klubów związane są także różne zawody i imprezy sportowe, organizowane w Zamościu. Jedną z większych jest m.in. Bieg Pamięci Dzieci Zamojszczyzny, składający się z czterech etapów (trzy poza Zamościem: Zamość – Zwierzyniec, Zwierzyniec – Krasnobród, Krasnobród – Zamość oraz jeden w Zamościu). Często odbywają się tu inne zawody lekkoatletyczne, zwłaszcza dzieci i młodzieży, popularne są także odbywające się co roku pokazy i imprezy związane ze sztukami walki, turnieje tenisowe oraz Memoriał im. Jerzego Suchodoła w boksie.
Gospodarka.
Pod koniec lipca 2012 liczba zarejestrowanych bezrobotnych w Zamościu obejmowała ok. 4,4 tys. mieszkańców, co stanowi stopę bezrobocia na poziomie 14,3% do aktywnych zawodowo.
W 2009 r. ustanowiono podstrefę Zamość – Specjalnej Strefy Ekonomicznej Euro-Park Mielec, która obejmuje 3 kompleksy o łącznej powierzchni 53,53 ha. Na terenie podstrefy znajdują się zakłady produkujące m.in. blachodachówki, pokrycia dachowe; ponadto firma zajmującą się produkcją energii elektrycznej z biomasy oraz prowadząca usługi logistyczne. Przedsiębiorcy podejmujący działalność gospodarczą na terenie podstrefy ekonomicznej mogą skorzystać ze zwolnienia z części podatku dochodowego CIT lub części dwuletnich kosztów pracy.
Przemysł.
Dominują tu liczne małe i średnie przedsiębiorstwa, ale działa także kilka większych zakładów produkcyjnych, wśród których większość to przedsiębiorstwa i zakłady przemysłu spożywczego, co jest związane z dominacją rolnictwa w tym regionie. Są to m.in. Zamojskie Zakłady Zbożowe (jeden z największych zakładów w mieście), wytwórnia pasz „Agri Plus”, chłodnia „Mors”, oraz zakład Okręgowej Spółdzielni Mleczarskiej Krasnystaw (w miejscu dawnej Zamojskiej Spółdzielni Mleczarskiej). Miasto stanowi jednocześnie ośrodek obsługi dla rolnictwa, jest miejscem skupu różnych produktów rolnych.
Oprócz tego działają tu zakłady przemysłu metalowo-drzewnego, wśród których największy, zajmujący tereny dawnych Zamojskich Fabryk Mebli, to fabryka Black Red White. Przemysł metalowy obejmuje mniejsze firmy prowadzące działalność produkcyjną, takie jak Spomasz Zamość SA, SipMot oraz Stalprodukt (dawny Metalplast).
Usługi.
Większe firmy w Zamościu, prowadzące działalność w zakresie usług, to PKP Linia Hutnicza Szerokotorowa Sp. z o.o., operator kolejowy jedynego szerokiego toru poza obszarem d. ZSRR oraz Zamojska Korporacja Energetyczna SA, zajmująca się dystrybucją energii w 11 powiatach województw lubelskiego i podkarpackiego, od Włodawy po Przemyśl.
Wśród usług rozwinięta jest tu sieć handlowa, którą tworzą hipermarkety (Carrefour, Castorama, Kaufland) oraz liczne supermarkety i markety (Aldik, Biedronka, E.Leclerc, Intermarché, Jysk, Lidl, Stokrotka, PSS Społem „Lux”). Czynne są tu ponadto centra handlowe (CH E. Leclerc, CH Galeria Revia Park, CH Galeria Twierdza, CH HopStop Hrubieszowska, CH HopStop Sadowa, CH Lwowska) i kilka większych domów handlowych (DH Agora, DH Hetman, DH Łukasz, DH Sezam, DH Tomasz).
Nadal działają tu targowiska, m.in. na Nowym Rynku (os. Nowe Miasto) i na osiedlu Orzeszkowej.
Wiele specjalistycznych sklepów, m.in. znanych marek (obuwie, odzież, perfumerie), poza centrami i domami handlowymi, czynnych jest zwłaszcza na Starym Mieście. Wśród obiektów usługowych dostępne są tu liczne banki (szczególnie przy ul. Partyzantów, łączącej Stare i Nowe Miasto) oraz inne placówki z usługami finansowymi.
W gospodarce Zamościa znaczenie odgrywa także turystyka, jaka rozwinęła się po wpisaniu zamojskiego Starego Miasta na Listę Światowego Dziedzictwa Kultury UNESCO, z czym związana jest działalność licznych obiektów usługowych koniecznych dla takiej gałęzi gospodarki (m.in. biura podróży i turystyczne, obiekty noclegowe i gastronomiczne). Istotną rolę w rozwoju gospodarki miasta odgrywa także jego położenie blisko wschodniej granicy Unii Europejskiej.
Gospodarka komunalna.
Główne ujęcie wody dostarczanej w mieście znajduje się przy ul. Kruczej, na terenie bazy miejskiego Przedsiębiorstwa Gospodarki Komunalnej (os. Janowice), którego działalność obejmuje także funkcjonowanie mechaniczno-biologicznej oczyszczalni ścieków, z podwyższonym usuwaniem biogenów (al. 1 Maja, os. Janowice). Z kolei śmieci wywożone są z miasta na składowisko odpadów w miejscowości Kolonia Dębowiec (na północ od Zamościa). Prowadzone jest tu także odpowiednie gospodarowanie odpadami – na osiedlach rozmieszczone są pojemniki na odpady różnego rodzaju (papier, szkło, tworzywa sztuczne, aluminium), wykorzystywane do recyklingu. W przypadku ciepła, jego głównym dostawcą jest Ciepłownia „Szopinek”, położona przy wschodniej granicy miasta (ul. Hrubieszowska, os. Kilińskiego).
Bezpieczeństwo.
Ochrona zdrowia.
W Zamościu czynne są dwa szpitale. Zamojski Szpital Niepubliczny, powszechnie nazywany „starym szpitalem”, do niedawna był publicznym ośrodkiem opieki zdrowotnej, przekształcony w prężnie działający ośrodek, którego właścicielem jest miasto. Drugi to Szpital Wojewódzki im. Jana Pawła II, tzw. „nowy szpital”, znacznie większy, o statusie wojewódzkim, jaki działalność rozpoczął na początku lat 90. XX wieku. Funkcjonuje tu także Stacja Pogotowia Ratunkowego (ul. Starowiejska, os. Kilińskiego) oraz liczne przychodnie i apteki zapewniające mieszkańcom miasta i okolic opiekę zdrowotną.
Służby mundurowe.
O bezpieczeństwo i porządek w mieście dbają określone jednostki organizacyjne. Mieści się tu Komenda Miejska Policji z dzielnicowymi dla dwunastu rejonów miasta, Komenda Miejska Państwowej Straży Pożarnej wraz z Jednostką Ratowniczo-Gaśniczą oraz odpowiedzialna za porządek publiczny Straż Miejska z komisariatem w ratuszu.
Jednostki wojskowe.
W Zamościu funkcjonuje 3 Batalion Zmechanizowany, który jest podporządkowany 1 Brygadzie Pancernej w Wesołej (w obrębie Śląskiego Okręgu Wojskowego). Do 1995 roku była to Techniczna Szkoła Wojsk Lotniczych, następnie przekształcona w 3 Zamojską Brygadę (wcześniej Batalion) Obrony Terytorialnej, a od 2011 roku działa jako obecna jednostka. Położona jest na terenie, gdzie na początku XX wieku powstały koszary ówczesnych wojsk rosyjskich. Obecnie fragment koszar (z zabudową mieszkalną, usługową i zielenią), pomiędzy zamkniętym obszarem jednostki a ulicą J. Piłsudskiego, znajduje się już w posiadaniu miasta Zamość. O dawnej szkole lotniczej przypomina ustawiony dziobem do góry, przy głównym wjeździe do Koszar, samolot TS-11 Iskra. 
Zamość jest również od 2017 roku miejscem dyslokacji 25 Batalionu Lekkiej Piechoty Wojsk Obrony Terytorialnej z 2 Lubelskiej Brygady OT imienia mjr. Hieronima Dekutowskiego "Zapory".
Transport.
Drogi.
Zamość stanowi węzeł drogowy o znaczeniu krajowym w województwie lubelskim. Przebiegają tędy dwie drogi krajowe:
Ponadto z Zamościa wychodzą 3 drogi wojewódzkie:
Miasto posiada trzy obwodnice:
Projektowane są także:
W pobliżu będą trzy węzły drogowe:
Z ruchem drogowym związane są także liczne stacje paliw, m.in. Lotos (2), PKN Orlen (3), Shell, Circle K (2), których brakuje na ostatnim oddanym do ruchu odcinku Obwodnicy Hetmańskiej (od ul. Lubelskiej do ul. Starowiejskiej), jednak w najbliższym czasie można spodziewać się zmiany tej sytuacji w związku z aktywizacją gospodarczą tych terenów.
W mieście dostępne są ponadto drogi rowerowe (chodniki pieszo-rowerowe, drogi dla rowerów), przede wszystkim wzdłuż niektórych głównych ulic miasta, ale również na osiedlach. Ich długość wzrasta, co jest obecnie związane również z remontami ulic, pozwalając tym sposobem na bezpieczniejsze poruszanie się rowerem po mieście. Władze miasta planują także wybudowanie obwodnicy południowej jednak nie jest ona priorytetem miasta na ten moment
Transport kolejowy.
Przez Zamość przebiegają dwie linie kolejowe:
Do niedawna równolegle do toru LHS biegła linia kolejowa nr 83 (Zawada – Jarosławiec), rozebrana w latach 1999–2003 na odcinku między stacją Zamość Bortatycze a posterunkiem Jarosławiec. W 2004 roku rozebrano łącznicę kolejową, przebiegającą od wschodu między os. Majdan a Ciepłownią Szopinek.
W układzie torowym Zamościa funkcjonują lub funkcjonowały następujące stacje i przystanki:
Powyższe stacje i przystanki wraz z węzłową stacją w Zawadzie, przystankiem osobowym w Mokrem i posterunkiem odgałęźnym Jarosławiec tworzą "Węzeł Zamość".
Przed I wojną światową z Zamościa wychodziły gospodarcze kolejki wąskotorowe do cukrowni w Nieledwi (od 1905) oraz w Klemensowie (od 1907), natomiast podczas I wojny światowej, w latach 1915–1916 na terenie miasta znajdowała się stacja Zamość Wąskotorowy położona na linii Bełżec-Trawniki, przeznaczonej dla celów militarnych.
Transport zbiorowy.
Zamość ma połączenia autobusowe (przewoźników prywatnych) i kolejowe, zapewniające bezpośredni dojazd do miast w kraju oraz za granicą, a także do pobliskich miejscowości wypoczynkowych na Roztoczu (jak Józefów, Krasnobród, Susiec, Zwierzyniec). Od 2014 r. przywrócono kursowanie z Zamościa pociągów pospiesznych do Wrocławia, od 2017 r. do Hrubieszowa, a od czerwca 2019 r. do Warszawy. W czerwcu 2015 r. uruchomiono dwa przystanki kolejowe: Zamość Starówka (ul. Peowiaków) i Zamość Wschód (ul. Jana Zamoyskiego).
Funkcjonuje tu również komunikacja miejska (Miejski Zakład Komunikacji), która obsługuje 25 linii, w tym linie podmiejskie.
Transport lotniczy.
W miejscowości Mokre znajduje się lotnisko Zamość-Mokre. Jest to lotnisko sportowe Aeroklubu Ziemi Zamojskiej, w którym można skorzystać z lotów turystycznych m.in. nad Zamościem. Obecnie samorządy miasta, gminy i powiatu współpracują nad jego rozbudową dla ruchu pasażerskiego, dla mniejszych samolotów. W 2014 przy ul. Aleje Jana Pawła II oddano do użytku sanitarne lądowisko Zamość-Szpital.
Współpraca międzynarodowa.
Miasta i gminy partnerskie:

</doc>
<doc id="1464870" url="https://pl.wikipedia.org/wiki?curid=1464870" title="Jacques de La Palice">
Jacques de La Palice

Jacques II de Chabannes de La Palice lub la Palisse (ur. w roku 1470, zm. 24 lutego 1525) był francuskim arystokratą i oficerem. Jego pełne nazwisko brzmiało "Jacques II de Chabannes, seigneur de La Palice". W roku 1511 otrzymał tytuł Grand Maître de France.
Jako jeden z dowódców polowych za panowania Ludwika XII i marszałek Franciszka I, uczestniczył w wojnach włoskich: w roku 1500 przyczynił się do odbicia Mediolanu, w trakcie bitwy pod Rawenną w roku 1512 objął dowództwo armii po śmierci Gastona de Foix. W 1515 odznaczył się w bitwie pod Marignano, a w 1522 pod Bicoccą. 
Zginął podczas bitwy pod Pawią. Żołnierze na jego cześć napisali pieśń, która do dziś jest przykładem zbioru truizmów i tautologii.
Chanson de La Palisse / Pieśń na cześć La Palice'a.
"Z francuskiej Wikipedii"

</doc>
<doc id="1464871" url="https://pl.wikipedia.org/wiki?curid=1464871" title="Franciszek Paulik">
Franciszek Paulik

Franciszek Daniel Paulik (ur. 13 sierpnia 1866 w Čimelicach, zm. 1940 we Lwowie) – pułkownik cesarskiej i królewskiej armii, dowódca 8 pułku piechoty Legionów w wojnie polsko-ukraińskiej 1918-1919 oraz w wojnie polsko-bolszewickiej, tytularny generał dywizji Wojska Polskiego, ofiara zbrodni katyńskiej.
Życiorys.
Był synem Wincentego i Marii z Jansonów. Uczęszczał do jednego z praskich gimnazjów, w latach 1881–1885 kształcił się w tamtejszym Korpusie Kadetów i w 1885 wstąpił jako kadet do armii austriackiej. W 1888 awansowany został na podporucznika, w 1912 na kapitana. Od 1914 uczestniczył w walkach I wojny światowej, dowodząc początkowo baonem, a od 1915 roku 19 pułkiem strzelców Lwowskich. W stopniu podpułkownika w 1916 otrzymał od zwierzchnictwa najwyższe pochwalne uznanie za swoją służbę.
W listopadzie tegoż roku przeszedł do Wojska Polskiego. Do lutego 1919 był dowódcą rezerwy oficerskiej we Lwowie, następnie dowodził Grupą Operacyjną w Grupie pułkownika Sikorskiego w Małopolsce Wschodniej i walczył w obronie Lwowa. W maju 1919 został dowódcą 8 pułku piechoty Legionów i VI Brygady Piechoty Legionów. W czasie walk nad Dźwiną w październiku 1919 postawa Paulika, który poderwał do ponownego ataku cofające się pod naporem przeciwnika oddziały 9 pułku piechoty Legionów, zapobiegła okrążeniu jego żołnierzy; za czyn ten odznaczony został Krzyżem Orderu Virtuti Militari V klasy.
Od kwietnia 1920 do września 1921 dowodził 13 Dywizją Piechoty (m.in. w czasie operacji kijowskiej). 8 sierpnia 1920 zatwierdzony został w stopniu generała podporucznika z dniem 1 kwietnia tego roku. We wrześniu 1921 objął dowództwo 24 Dywizji Piechoty w Jarosławiu. 3 maja 1922 zweryfikowany został w stopniu generała brygady ze starszeństwem z dniem 1 czerwca 1919. W lipcu 1924 mianowany został zastępcą dowódcy Okręgu Korpusu Nr IV w Łodzi.
31 października 1925 został mianowany przez Prezydenta RP generałem dywizji, wyłącznie z prawem do tytułu, z dniem przeniesienia w stan spoczynku, tj. 30 listopada 1925.
W 1921 stał się właścicielem majątku w Wielopolu koło Zagórza i tam zamieszkał wraz z rodziną. Generał źle się jednak czuł na wsi. W 1928 roku odsprzedał posiadłość Władysławowi Łepkowskiemu z Żeglec, a sam zamieszkał we Lwowie. Na przełomie lat 20. i 30. został konsulem honorowym Republiki Peru na obszar województw lwowskiego, stanisławowskiego i tarnopolskiego z siedzibą we Lwowie.
Po wybuchu II wojny światowej i agresji ZSRR na Polskę 17 września 1939 na tereny wschodnie II Rzeczypospolitej został aresztowany przez Sowietów w listopadzie 1939. Był osadzony w więzieniu na Brygidkach we Lwowie. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/2-98 oznaczony numerem 2235). Został pochowany na otwartym w 2012 Polskim Cmentarzu Wojennym w Kijowie-Bykowni.
Ordery i odznaczenia.
austro-węgierskie
Życie prywatne.
Jego pierwszą żoną była Zofia Winiarz (zm. 18 marca 1911), a drugą żoną została Wanda Winiarz, z którą ożenił się we Lwowie w listopadzie 1912. Miał czworo dzieci: synów Romana (ur. 1898), Adama (ur. 1914), Juliusza (ur. 1917) oraz córkę Jadwigę (ur. 1901). Potomkowie generała Paulika zamieszkali w Poznaniu.

</doc>
<doc id="1464873" url="https://pl.wikipedia.org/wiki?curid=1464873" title="Gleby murszowate">
Gleby murszowate

Gleby murszowate - typ gleb hydrogenicznych, należący do rzędu gleb pobagiennych. Przyczyną ich powstawania jest murszenie płytkich (do 30 cm miąższości) utworów torfiastych, torfowych albo mułowych.
Gleby murszowate składają się z materii organicznej, która nie przekracza 20% (w odróżnieniu do gleb murszowych, które zawierają powyżej 20% związków organicznych). Jakość gleb murszowatych zależy od:
Najlepsze jakościowo gleby tego typu powstają podczas umiarkowanego osuszania, z niskiego torfu oraz przy udziale składników ilastych. Są to gleby słabe, a najniższą jakość mają te, które w procesie murszenia powstały przy przewadze mineralizacji nad humifikacją oraz przy współudziale piasku (powoduje to brak połączenia organiczno-mineralnego wpływającego na lepszą strukturę gleby).
Zazwyczaj przeznaczone są na użytki zielone.

</doc>
<doc id="1464874" url="https://pl.wikipedia.org/wiki?curid=1464874" title="Witold Ścibor-Rylski">
Witold Ścibor-Rylski

Witold Ścibor-Rylski herbu Ostoja (ur. 12 lutego 1871 w Wielopolu, zm. 26 lutego 1926 w Boerne) – oficer austro-węgierski, ochotnik w II wojnie burskiej, legionista, pułkownik piechoty Wojska Polskiego, pośmiertnie awansowany na generała brygady, działacz polonijny w Stanach Zjednoczonych, społecznik.
Życiorys.
Był wnukiem Wincentego Ścibora-Rylskiego (zm. 1885, powstaniec listopadowy, właściciel ziemski). Urodził się 27 lipca 1867 jako syn Augusta (1841-1902, powstaniec styczniowy, właściciel ziemski, urzędnik) i Ludmiły z domu Leszczyńskiej; jego rodzeństwem byli Maria (ur. 1866), Edmund (1867-1914, urzędnik, kapitan C. K. Armii poległy w I wojnie światowej), Kazimiera (1869–1871), Olga (1873-1898), Stanisław (1875-1916, kapitan C. K. Armii poległy w I wojnie światowej), Józef Stefan wzgl. Stefan (ur. 1877). 
W roku szkolnym 1881/1882 ukończył I klasę w C. K. Gimnazjum w Sanoku. Do lat 80. rodzina zamieszkiwała w majątku Wielopole pod Zagórzem, po czym przeprowadziła się do Lwowa, gdzie rodzeństwo podjęło naukę szkolną. Po zakończeniu gimnazjum Witold Ścibor-Rylski rozpoczął służbę w cesarskiej i królewskiej Armii. Ukończył szkołę kadetów. Jego oddziałem macierzystym był Czeski Pułk Piechoty Nr 102. Na stopień kadeta piechoty został mianowany ze starszeństwem z 1 września 1890, a na stopień podporucznika ze starszeństwem z 1 maja 1893. W 1895 wyjechał do Transwalu, gdzie został urzędnikiem kolejowym, a jako porucznik cywilnej milicji wziął udział w bitwie pod Johannesburgiem.
Będąc urzędnikiem prywatnym uchwałą Rady Miejskiej w Sanoku z 1900 został uznany przynależnym do gminy Sanok. Miał córkę Olgę Ludmiłę Marię (ur. 1907, pod koniec lat 20. stenotypistka).
Po klęsce Burów wyjechał do Stanów Zjednoczonych. W latach 1910-1914 był prezesem Polskiego Towarzystwa Gimnastycznego „Sokół” w USA. Druh Rylski był jednak odosobniony w swoich poglądach opowiadając się za militarnym udziałem sokolstwa amerykańskiego w czynie zbrojnym Legionów.
Ostatecznie wraz z grupą ochotników przypłynął do Europy i zaciągnął się do Legionów Polskich. Walczył w szeregach I Brygady Legionów. W grudniu 1914 roku został dowódcą V batalionu 2 pułku piechoty Legionów Polskich i wziął udział w Bitwie pod Łowczówkiem. 28 lipca 1915 został organizatorem i pierwszym dowódcą 6 pułku piechoty Legionów Polskich. Obowiązki dowódcy pułku pełnił do 2 października 1915. W grudniu 1916 uzyskał stopień podpułkownika. W 1917, po kryzysie przysięgowym dowodził 2 pułkiem piechoty Legionów Polskich (26-27 lipca) i 6 pułkiem piechoty Legionów Polskich (28 lipca - 20 sierpnia).
W listopadzie 1918 został przyjęty do odrodzonego Wojska Polskiego, w stopniu pułkownika dowodząc 11 pułkiem piechoty, a potem 38 pułkiem piechoty Strzelców Lwowskich, kolejno w wojnie polsko-ukraińskiej i polsko-bolszewickiej. Po ustaniu działań wojennych powrócił do USA.
Zmarł 26 lutego 1926 w Boerne. Został pochowany na miejscowym cmentarzu.

</doc>
<doc id="1464877" url="https://pl.wikipedia.org/wiki?curid=1464877" title="Gleby murszowe">
Gleby murszowe

Gleba murszowa – typ gleb hydrogenicznych, należący do rzędu gleb pobagiennych, powstający wskutek zmurszenia płytkiego utworu organicznego, zalegającego na mineralnym podłożu, ponad poziomem wody gruntowej w warunkach tlenowych. Gleba typowa dla okresowo zalewanych siedlisk łąkowych. Składa się z resztek roślinnych i kwasów humusowych przyswajalnych przez rośliny i tworzących bazę gleby. Zawiera ponad 20% związków organicznych.
Mursz jest glebą stanowiącą rodzaj przejściowy od gleb bagiennych do mineralnych. Charakteryzuje się widocznym brunatnoczarnym poziomem murszowym. Występuje głównie obok gleb torfowych albo zajmuje stanowiska wyżej położone (tylko okresowo znajduje się w warunkach nadmiernego uwilgotnienia, które decyduje o tworzeniu się torfu, stąd też w murszach obok torfu występują również warstwy próchnicy właściwej).
Gleby murszowe dzielą się na: torfowo-murszowe (powstające z torfów niskich, przy udziale materiału ilastego), mułowo-murszowe, gytjowo-murszowe oraz namurszowe.
Głównie są one siedliskiem lasów bagiennych. Przy uregulowanym stosunku wodnym (bez przesuszenia) stanowią dobre gleby przeznaczone pod użytki zielone (np. łąki). W mniejszym stopniu są wykorzystywane na pastwiska ze względu na małą odporność na ugniatanie. Ze względu na zawartość azotu wykorzystywane są w niektórych uprawach polowych. Przy uprawie zbóż zalecane jest dodatkowe nawożenie miedzią.
Występują w wielu regionach Polski, głównie na obszarze Pojezierza Mazurskiego i Pojezierza Pomorskiego.

</doc>
<doc id="1464878" url="https://pl.wikipedia.org/wiki?curid=1464878" title="The Cure (album)">
The Cure (album)

The Cure – dwunasty studyjny album zespołu The Cure, który został wydany w dniu 28 czerwca 2004 roku.
Historia płyty.
Po wydaniu w 2000 roku poprzedniej studyjnej płyty pt. "Bloodflowers" oraz po uwiecznionych na filmie "Trilogy" koncertach w Berlinie w 2002 roku Robert Smith poważnie myślał o zakończeniu działalności The Cure. Jednak m.in. pod wpływem spotkania z entuzjastycznie nastawionym do twórczości zespołu Rossem Robinsonem, Smith postanowił kontynuować projekt i zgodził się na podpisanie kolejnego kontraktu płytowego z firmą Robinsona, I Am Recordings. Ówcześnie zespół nie był bowiem związany kontraktem z żadną wytwórnią, a firma Fiction Records, z którą The Cure współpracowali od 1979 roku, zawiesiła działalność w 2001 roku. Na mocy tego kontraktu w 2003 zespół przystąpił do nagrywania nowego materiału w londyńskich Olympic Studios. Nagrywanie płyty przebiegało w trudnej atmosferze, gdyż część członków zespołu nie była przekonana do kierunku rozwoju artystycznego zespołu oraz do metod pracy Robinsona. Prawdopodobnie konflikty ujawnione podczas tej sesji zaowocowały w końcu wyrzuceniem z zespołu Bamonte'a i O’Donnella w 2005 roku.
Lista utworów.
Amerykańska, złożona z 11 utworów, wersja albumu nie zawiera utworu "Going Nowhere".
Brytyjska, złożona z 13 utworów, wersja albumu zawiera dodatkowo "Truth Goodness and Beauty".
Japońska, złożona z 14 utworów, wersja albumu zawiera dodatkowo "Truth Goodness and Beauty" i "Fake".
Została wydana także wersja na winylu, zawierająca 15 utworów: poza wszystkimi wyżej wymienionymi także "This Morning". Za oficjalną, "właściwą" wersję albumu Smith uznaje europejską wersję z 12 utworami na liście powyżej.

</doc>
<doc id="1464879" url="https://pl.wikipedia.org/wiki?curid=1464879" title="Mursz (gleba)">
Mursz (gleba)

Mursz – brunatny lub czarny materiał organiczny, powstały z torfu, na skutek działalności organizmów żywych, w procesie murszenia zachodzącym w górnych poziomach gleb bagiennych.

</doc>
<doc id="1464887" url="https://pl.wikipedia.org/wiki?curid=1464887" title="Litewska Partia Chłopska">
Litewska Partia Chłopska

Litewska Partia Chłopska (lit. "Lietuvos valstiečių partija", LVP) – litewska partia polityczna, reprezentująca nurt agrarny, działająca w latach 1990–2001, formalnie wyrejestrowana w 2005.
Historia.
Ugrupowanie zostało zarejestrowane w 1990 jako Litewski Związek Chłopski (lit. "Lietuvos valstiečių sąjunga"), którego przewodniczącym został profesor Petras Bėčius. W wyborach do Sejmu w 1992 przedstawiciele ruchu startowali z list Litewskiego Związku Liberałów, nie uzyskując jakichkolwiek mandatów.
W 1994 dokonano przerejestrowania ugrupowania, tworząc na bazie LVS Litewską Partię Chłopską, na której czele stanął postkomunista Albinas Vaižmužis, wybrany do parlamentu jako kandydat niezależny. W 1996 LVP otrzymała 1,66% głosów, nie przekraczając progu wyborczego i wprowadzając tylko swojego lidera z okręgu jednomandatowego. W 1998 przewodniczącym partii został Ramūnas Karbauskis.
Cztery lata później partia ponownie nie osiągnęła wymaganych 5% (wynikiem 4,08%), wygrała jednocześnie w czterech okręgach większościowych. W tym samym roku LVP podwoiła swój stan posiadania w samorządach, wprowadzając ponad 200 radnych. Po wyborach parlamentarnych posłowie chłopscy przystąpili do koalicji rządowej skupionej wokół Rolandasa Paksasa.
W 2001 stronnictwo nawiązało bliską współpracę z Partią Nowej Demokracji byłej premier Kazimiery Prunskienė, co skutkowało utworzeniem wspólnej frakcji w Sejmie kadencji 2000–2004. Wkrótce oba ugrupowania zawiązały federację pod nazwą Związek Partii Chłopskiej i Nowej Demokracji, przekształconą w 2005 w jednolitą partię – Litewski Ludowy Związek Chłopski.

</doc>
<doc id="1464889" url="https://pl.wikipedia.org/wiki?curid=1464889" title="Supralapsarianizm">
Supralapsarianizm

Supralapsarianizm (od łac. "supra" – „przed” i "lapsus" – „upadek”; „przed upadkiem”) – jest w chrześcijańskiej teologii reformowanej, jednym z dwóch możliwych i ortodoksyjnych (obok infralapsarianizmu) poglądów doktrynalnych odnośnie do teoretycznej kolejności Bożych postanowień podejmowanych przed założeniem świata w kwestii predestynacji.
W odróżnieniu od infralapsarianizmu jest poglądem radykalniejszym. Głosi, iż postanowienie Boże dotyczące suwerennego wyboru i predestynacji jednych ludzi do zbawienia, a innych na potępienie poprzedzało jego postanowienie o stworzeniu człowieka i dopuszczeniu do jego upadku. Teoretyczne implikacje supralapsarianizmu prowadzą zatem do przekonania, iż nawet gdyby Bóg nie pozwolił w późniejszym czasie na upadek pierwszych ludzi (są to dywagacje czysto teoretyczne) i tak jedna grupa ludzi byłaby przeznaczona do zbawienia, podczas gdy druga – na wieczne potępienie. Należy jednak przy tym podkreślić, że lapsarianizm jest nauką dotyczącą kolejności decyzji powziętych w umyśle Boga, co nie pokrywa się czasowo z realizacją tychże dekretów w historii zbawienia (gdyż dotyczy czasu "przed założeniem świata").
Według supralapsarian pierwszym i ostatecznym celem Boga jest wywyższenie siebie bardziej przez zbawienie jednych i potępienie innych, a dopiero później przez samo stworzenie świata.
Supralapsarianami było większość szesnastowiecznych reformatorów m.in. Huldrych Zwingli, Marcin Luter, John Knox i Teodor Beza.

</doc>
<doc id="1464893" url="https://pl.wikipedia.org/wiki?curid=1464893" title="Infralapsarianizm">
Infralapsarianizm

Infralapsarianizm (od łac. "infra" – „po” i "lapsus" – „upadek”; „po upadku”) – jest w chrześcijańskiej teologii reformowanej, jednym z dwóch możliwych i ortodoksyjnych (obok supralapsarianizmu) poglądów doktrynalnych odnośnie do teoretycznej kolejności Bożych postanowień podejmowanych przed założeniem świata w kwestii predestynacji.
W odróżnieniu od supralapsarianizmu jest poglądem mniej radykalnym, choć nadal pozostaje doktryną ortodoksyjną z reformowanego punktu widzenia. Głosi, iż postanowienie Boże dotyczące suwerennego wyboru i predestynacji jednych ludzi do zbawienia, a innych na potępienie zostało przez Boga powzięte dopiero po wydaniu postanowienia dopuszczającego ich upadek.
A zatem pierwszym i ostatecznym celem Boga jest wywyższenie siebie bardziej przez stworzenie świata i ludzi, a dopiero w następnej kolejności przez przeznaczenie jednych do zbawienia, a innych na potępienie.
Infralapsarianinem był m.in. Jan Kalwin (wbrew temu Karl Barth dostrzega w nim tendencję do supralapsarianizmu) oraz François Turretin.

</doc>
<doc id="1464894" url="https://pl.wikipedia.org/wiki?curid=1464894" title="Gregorio de Suburra">
Gregorio de Suburra



</doc>
<doc id="1464897" url="https://pl.wikipedia.org/wiki?curid=1464897" title="Estelas">
Estelas

Wyspy Estelas (port. "Ilhas Estelas") – grupa malutkich skalistych wysepek na Oceanie Atlantyckim w archipelagu Berlengas, na północny zachód od głównej wyspy archipelagu Berlenga Grande. Administracyjnie należą do Portugalii. Wyspy nie są zamieszkane.
Największe wysepki to:

</doc>
<doc id="1464898" url="https://pl.wikipedia.org/wiki?curid=1464898" title="Wyspy Estelas">
Wyspy Estelas



</doc>
<doc id="1464899" url="https://pl.wikipedia.org/wiki?curid=1464899" title="Partia Nowej Demokracji (Litwa)">
Partia Nowej Demokracji (Litwa)

Partia Nowej Demokracji (lit. "Naujosios demokratijos partija", NDP) – litewska centrolewicowa partia polityczna, działająca w latach 1995–2001, formalnie wyrejestrowana w 2005.
Ugrupowanie powstało w 1995 jako Litewska Partia Kobiet (lit. "Lietuvos moterų partija"), zostało założone przez byłą premier Kazimierę Prunskienė, która po kilku latach zdecydowała się powrócić do bieżącej polityki. W 1996 LMP otrzymała 3,67% głosów, nie przekraczając wynoszącego 5% progu wyborczego i wprowadzając tylko swoją liderkę z okręgu jednomandatowego. W 1998 ugrupowanie zmieniło nazwę na Nowa Demokracja – Partia Kobiet (lit. "Naujoji demokratija – Moterų partija"), od 2000 funkcjonowało jako Partia Nowej Demokracji.
W 2000 NDP przystąpiła do „Socjaldemokratycznej Koalicji Algirdasa Brazauskasa”, opartej na LSDP i LDDP. Blok zajął w wyborach parlamentarnych pierwsze miejsce z wynikiem 31,08%, uzyskując 51 mandatów w 141-osobowym Sejmie, z czego 3 przypadły przedstawicielom partii byłej premier.
W 2001 stronnictwo nawiązało bliską współpracę z Litewską Partią Chłopską, co skutkowało utworzeniem wspólnej frakcji w Sejmie kadencji 2000–2004. Wkrótce oba ugrupowania zawiązały federację pod nazwą Związek Partii Chłopskiej i Nowej Demokracji, przekształconą w 2005 w jednolitą partię – Litewski Ludowy Związek Chłopski.

</doc>
<doc id="1464900" url="https://pl.wikipedia.org/wiki?curid=1464900" title="Obelisk Egipski w Stambule">
Obelisk Egipski w Stambule



</doc>
<doc id="1464901" url="https://pl.wikipedia.org/wiki?curid=1464901" title="Beniamin Wajsblech">
Beniamin Wajsblech

Beniamin Wajsblech (ur. 22 grudnia 1908, zm. 13 marca 1991 w Warszawie) – wiceprokurator Generalnej Prokuratury PRL, oskarżyciel w procesach politycznych w czasach stalinizmu.
Życiorys.
Syn Hersza. Pochodził z zamożnej żydowskiej rodziny kupieckiej. We wrześniu 1939 udał się do Związku Radzieckiego. Po agresji ZSRR na Polskę (17 września 1939) został we Lwowie prokuratorem.
Po wojnie był prokuratorem w Polsce. Był przesłuchującym i oskarżycielem generała Augusta Emila Fieldorfa ps. „Nil”, dla którego zażądał kary śmierci. O ten sam wymiar kary wnioskował oskarżając Jana Stachniuka. Po zwolnieniu ze służby pracował jako radca prawny.
Pochowany na wojskowych Powązkach (kwatera A2-10-16).
Odznaczenia.
Uchwałą Rady Państwa z 6 lipca 1954 odznaczony Krzyżem Kawalerskim Orderu Odrodzenia Polski.

</doc>
<doc id="1464902" url="https://pl.wikipedia.org/wiki?curid=1464902" title="Andrzej Kołodziej">
Andrzej Kołodziej

Andrzej Roman Kołodziej (ur. 18 listopada 1959 w Zagórzu) – polski działacz polityczny, sygnatariusz Porozumień Sierpniowych, działacz „Solidarności” oraz Solidarności Walczącej.
Życiorys.
Był trzecim dzieckiem Tadeusza i Emilii z Kruczków; miał osiem sióstr: dwie starsze, sześć młodszych oraz brata. Dzieciństwo spędził w rodzinnym domu w Wielopolu. Ojciec Andrzeja – Tadeusz – był urzędnikiem kolejowym, matka Emilia pracowała na pogotowiu ratunkowym. Ojciec matki Andrzeja – Michał Kruczek, żołnierz 6 Pułku Strzelców Podhalańskich – brał udział w Kampanii Obronnej we wrześniu 1939, potem był żołnierzem Armii Krajowej. W domu regularnie słuchano polskojęzycznych rozgłośni radiowych nadających z Zachodu.
W 1977 ukończył Zasadniczą Szkołę Zawodową w Sanoku i w wieku 18 lat wyjechał na Wybrzeże. W latach 1978–1980 był uczniem Techników Budowy Okrętów w Gdańsku. W latach 1977–1980 pracownik Stoczni Gdańskiej, od sierpnia 1980 Stoczni im. Komuny Paryskiej w Gdyni. W latach 1978–1980 działacz ROPCiO oraz Wolnych Związków Zawodowych Wybrzeża, drukarz „Robotnika Wybrzeża”, kolporter prasy i wydawnictw niezależnych na terenie Stoczni; w 1979 sygnatariusz Karty Praw Robotniczych; w styczniu 1980 zwolniony z pracy w SG.
 15 sierpnia 1980, w pierwszy dzień pracy w Stoczni im. Komuny Paryskiej był współorganizatorem strajku i w ten sam dzień został przewodniczącym Komitetu Strajkowego. Na skutek jego zdecydowanej postawy nie doszło do wygaszenia strajków na Wybrzeżu, choć Lech Wałęsa nalegał na szybkie zakończenie protestów. Sygnatariusz Porozumień Sierpniowych, następnie wiceprzewodniczący Międzyzakładowego Komitetu Strajkowego w Stoczni Gdańskiej; w „S” od września 1980; w latach 1980–1981 wiceprzewodniczący MKZ w Gdańsku odpowiedzialny za budowę struktur regionalnych związku.
W lipcu 1981 na Zjeździe Regionalnym NSZZ „S” w Gdyni sprzeciwił się nadaniu większych uprawnień Lechowi Wałęsie, oskarżając go publicznie o "zdradę robotników w 1970 roku". Oświadczył również, "iż nie zamierza być długopisem w ręku agenta" i zrezygnował z funkcji zastępcy przewodniczącego NSZZ „Solidarność”.
Od stycznia 1981 z własnej inicjatywy organizator przerzutu wydawnictw niezależnych do Czechosłowacji; w październiku 1981 aresztowany przez czechosłowackie służby wewnętrzne podczas nielegalnego przekraczania granicy; w kwietniu 1982 skazany przez sąd w Ostrawie na rok i 9 miesięcy pozbawienia wolności; osadzony w więzieniach w Pradze i Litomierzycach; w lipcu 1983 przekazany władzom polskim i uwolniony. Był więziony także w areszcie w Sanoku oraz w Warszawie przy ul. Rakowieckiej
W 1984 współzałożyciel, m.in. z Ewą Kubasiewicz i Romanem Zwiercanem Solidarności Walczącej Oddział Trójmiasto, członek Komitetu Wykonawczego SW; w listopadzie 1987, po aresztowaniu Kornela Morawieckiego, przewodniczący SW; w styczniu 1988 aresztowany i podstępem nakłoniony do wyjazdu z Polski na leczenie do Włoch (wraz z Kornelem Morawieckim). We wrześniu 1988 opublikował w paryskiej „Kulturze” artykuł "Współrządzić czy konspirować", w którym podważył konieczność zasiadania do rozmów przy Okrągłym Stole. W 1990 powrócił do Polski.
W latach 1994–1998 pełnił funkcję przewodniczącego Rady Osiedla w rodzinnym Wielopolu, potem powrócił na Wybrzeże. W 2005 tworzył w Sopocie honorowy komitet poparcia Lecha Kaczyńskiego, kandydata na prezydenta RP. Kandydował do Rady Miasta Gdyni w wyborach samorządowych w 2010 z listy komitetu Wojciecha Szczurka „Samorządność”. Obecnie mieszka w Gdyni. Od lipca 2010 pełni funkcję prezesa Fundacji Pomorska Inicjatywa Historyczna.
W czerwcu 2016 był kandydatem Platformy Obywatelskiej na członka Kolegium Instytutu Pamięci Narodowej z ramienia Senatu RP, jednakże jego kandydatura nie uzyskała wymaganego poparcia właściwej komisji senackiej. Potem przystąpił do założonej przez Kornela Morawieckiego partii Wolni i Solidarni.

</doc>
<doc id="1464903" url="https://pl.wikipedia.org/wiki?curid=1464903" title="Farilhões">
Farilhões

Farilhões (port. "Farilhões" lub "Farilhões-Forcadas") – grupa skalistych wysepek na Oceanie Atlantyckim w archipelagu Berlengas, ok. 3,5 mili na północny zachód od głównej wyspy archipelagu Berlenga Grande. Administracyjnie należą do Portugalii. Wyspy nie są zamieszkane.
Największe wysepki to:

</doc>
<doc id="1464904" url="https://pl.wikipedia.org/wiki?curid=1464904" title="Stowarzyszenie Mechaników Polski z Ameryki">
Stowarzyszenie Mechaników Polski z Ameryki



</doc>
<doc id="1464908" url="https://pl.wikipedia.org/wiki?curid=1464908" title="RCL">
RCL



</doc>
<doc id="1464909" url="https://pl.wikipedia.org/wiki?curid=1464909" title="Wojciech Czemplik">
Wojciech Czemplik

Wojciech Czemplik (ur. 25 czerwca 1959 w Ostrowie Wielkopolskim) – polski skrzypek, grający również na altówce, mandolinie, cymbałach, lirze korbowej, pile muzycznej, a także na skrzypotrąbie; w wybranych utworach można usłyszeć jego wokal.
Życiorys.
Ukończył Wyższą Szkołę Morską w Szczecinie. Na początku muzykowanie było jego pasją i hobby, później stało się jego zawodem. W latach 1986–2012 członek zespołu Stare Dobre Małżeństwo. Do września 2018 grał m.in. w zespole U Studni, następnie odszedł do zespołu Stanisławy Celińskiej. Grał również z takimi zespołami, jak: Bez Jacka, PASS, Wyspa, a także z Karolem Płudowskim, Olą Kiełb, Pawłem Orkiszem, Piotrem Bakalem, Oliverem Shanti oraz z Agatą Budzyńską. W 1981 roku dołączył do zespołu Do Góry Dnem, którego członkiem jest do dzisiaj. Jest zapalonym podróżnikiem i miłośnikiem natury.
Nagrał 3 płyty solowe: „Świętogórskiej Pani”, „Modlitewnik na skrzypce i organy” oraz „Medytacje na 4 struny świata”. Wziął gościnny udział w nagraniu płyty „Słonecznik” Wolnej Grupy Bukowina i „Cienie” Jerzego Filara.
Animator wielu imprez artystycznych. Jest między innymi pomysłodawcą i dyrektorem artystycznym Festiwalu Muzyki Oratoryjnej „Musica Sacromontana” w bazylice na Świętej Górze w Gostyniu.
6 lipca 2011, podczas uroczystości w Ministerstwie Kultury i Dziedzictwa Narodowego odebrał z rąk wiceministra Piotra Żuchowskiego Brązowy Medal „Zasłużony Kulturze Gloria Artis”.

</doc>
<doc id="1464911" url="https://pl.wikipedia.org/wiki?curid=1464911" title="Cauchy">
Cauchy



</doc>
<doc id="1464913" url="https://pl.wikipedia.org/wiki?curid=1464913" title="Katarzyna Domanska">
Katarzyna Domanska

Kasia Domanska, właśc. Katarzyna Domańska (ur. 15 lutego 1972 w Warszawie) – polska malarka.
Życiorys.
W latach 1990–1995 studiowała w Akademii Sztuk Pięknych w Warszawie na Wydziale Malarstwa w pracowni prof. Zbigniewa Gostomskiego oraz w pracowni rzeźby prof. Gustawa Zemły. Dyplom uzyskała w 1995 r.
Brała udział w licznych wystawach w Polsce i za granicą (Nowy Jork, Londyn, Florencja). Dwa razy została laureatką konkursu „The Painting of the Year“. Wybrano ją do udziału w Międzynarodowym Biennale Sztuki we Florencji (Biennale Internazionale dell’Arte Contemporanea), trzy razy była finalistką Narodowego Festiwalu „The Supermaket of Art“.
Ma na swoim koncie wystawy indywidualne w takich galeriach, jak: Bochenska Gallery, Fabryka Trzciny, Flying Gallery. Jej obrazy były publikowane w wielu mediach: „Elle”, „Artinfo”, „Sztuka”, „Warsaw Business Journal”, „Rzeczpospolita”, „Twój Styl”. Informacje o wystawach oraz wywiady były emitowane w głównych telewizyjnych programach informacyjnych takich jak m.in.: TVN24, Wiadomości, Panorama.
Kolorowe zdjęcia i slajdy wykonane w czasie jej podróży zastępują wstępne szkice. Powiększone przenosi na płótna i maluje w skali 1:1. Częstą tematyką jej twórczości jest też "podwodny świat miasta", tzn. stylizowane na hiperrealistyczne obrazy zdjęcia kobiet w basenie.
Według recenzenta z czasopisma "Europa":

</doc>
<doc id="1464914" url="https://pl.wikipedia.org/wiki?curid=1464914" title="Thomas Marshburn">
Thomas Marshburn

Thomas Henry Marshburn (ur. 29 sierpnia 1960 w Statesville w stanie Karolina Północna) – amerykański lekarz, członek korpusu astronautów NASA.

</doc>
<doc id="1464918" url="https://pl.wikipedia.org/wiki?curid=1464918" title="Uwielbienie (nabożeństwo)">
Uwielbienie (nabożeństwo)

Uwielbienie – w wielu ewangelikalnych kościołach protestanckich z nurtu zielonoświątkowego lub charyzmatycznego, jak również w odnowach charyzmatycznych działających w łonie niektórych kościołów tradycyjnych, terminem tym określa się jedną z dwóch części głównych nabożeństwa, obok kazania, czyli zwiastowania Słowa Bożego, bądź też oddzielne spotkania modlitewne (np. noce chwały), podczas których wierni w sposób spontaniczny wyrażają Bogu chwałę i wdzięczność poprzez modlitwy, pieśni i inne praktyki religijne. Za wzór uwielbienia stawiane są często praktyki uwielbienia opisywane w biblijnej Księdze Psalmów. Nie istnieją żadne regulacje liturgiczne dotyczące dokładnego kształtu tej części nabożeństwa (jako że ma ona się charakteryzować autentycznością osobistych przeżyć z Bogiem), jakkolwiek najczęściej spotyka się:
Najczęściej uwielbienie podczas nabożeństwa prowadzone jest przez zborową grupę uwielbieniową, której przewodzi lider uwielbienia.

</doc>
<doc id="1464919" url="https://pl.wikipedia.org/wiki?curid=1464919" title="Berlenga Grande">
Berlenga Grande

Berlenga Grande – mała portugalska wysepka na Oceanie Atlantyckim, ok. 10 km od wybrzeży kontynentalnej Portugalii, największa w archipelagu Berlengas. Na wyspie znajduje się latarnia morska i twierdza z XVII wieku. Wyspa nie ma stałych mieszkańców, nie licząc latarników.
Geografia.
Berlenga Grande lub Ilha de Berlenga położona jest ok. 10 km od wybrzeży kontynentalnej Portugalii, na wysokości miasta Peniche (ok. 92 km na północ od Lizbony). Jest największą wyspą w archipelagu Berlengas. Zbudowana z granitowych skał ma 1500 m długości i 800 m szerokości, z maksymalnym wzniesieniem 88 m n.p.m. i powierzchnią wynoszącą 0,788 km². Jest otoczona dużą liczbą podwodnych skał i skalistych wysepek jak: Cerro da Velha, Ilhéu Maldito, Ilhéu da Ponta, Pedra Negra, Ilhéu da Lagoa, Ilhéu da Quebrada, Ilhéu dos Soldados. Trochę dalej na zachód znajduje się grupa wysepek Ilhas Estelas, a jeszcze dalej na północny zachód grupa Farilhões.
W wyspie znajdują się systemy jaskiń. Jej wschodnia, mniejsza część, zajmująca około jednej trzeciej powierzchni, została w przeszłości częściowo odseparowana na skutek działań procesów o charakterze erozyjnym; jest połączona tylko wąskim przesmykiem z resztą wyspy i nosi nazwę "Ilha Velha" (Stara Wyspa).
Latarnia morska.
W centralnej części wyspy, na jej największym wzniesieniu stoi latarnia morska. Została wybudowana w 1841 roku i nosi nazwę "Duque de Bragança" (Książę Bragança). Wysoka na 29 metrów korzysta z energii słonecznej przetwarzanej w ciągu dnia przez kilka ogniw słonecznych zamontowanych u jej podstawy. Jej światło jest widoczne w promieniu około 50 km. W latarni przebywa stale, na cotygodniowych zmianach dwóch latarników.
Historia.
Na wyspie, jako jedynej z archipelagu, występowało osadnictwo ludzkie. Zachowały się na niej ślady obecności człowieka od około tysiąca lat p.n.e. W starożytności znana była jako "Wyspa Marzeń" lub "Wyspa Saturna". W różnych okresach docierali tutaj wikingowie, Maurowie oraz piraci angielscy i francuscy.
Klasztor Hieronimitów.
W 1513 roku, przy wsparciu królowej Eleonory, osiedlili się tu mnisi z zakonu hieronimitów, wznieśli oni tu klasztor "Mosteiro da Misericórdia da Berlenga" (Klasztor Miłosierdzia z Belerenga), celem niesienia pomocy w nawigacji i ratowania rozbitków, częstych na tym odcinku wybrzeża. Niemniej jednak, na skutek szeregu niekorzystnych czynników: izolacji, trudnego dostępu do pożywienia, szerzących się chorób i ataków pirackich, niszczących wybrzeża Półwyspu Iberyjskiego, klasztor nie przetrwał zbyt długo i wkrótce został opuszczony. Z budynku klasztornego przetrwało zaledwie kilka ścian i luźnych kamieni, w 1953 roku na miejscu tym wybudowano restaurację (obecnie nosi nazwę "Mar e Sol").
Twierdza św. Jana Chrzciciela.
W czasie wojny restauracyjnej, podczas trwania rządów króla Jana IV (1640–1656), portugalska rada wojenna zarządziła rozbiórkę opuszczonych ruin klasztornych i wykorzystanie pozyskanych kamieni jako budulca do budowy twierdzy (port. "Forte de São João Baptista das Berlengas", pol. "Twierdza św. Jana Chrzciciela"). Miała ona na celu obronę tutejszego odcinka wybrzeża, ważnego z punktu widzenia strategicznego. Twierdza powstała na sąsiadującej z wyspą skale, połączonej za pomocą kamiennego mostu. Już w 1655, kiedy twierdza była jeszcze ciągle w budowie, załoga z powodzeniem odparła atak i bombardowanie trzech okrętów tureckich. Ostatecznie budowa została ukończona w 1676 roku.
W 1666 roku, w związku z próbą porwania francuskiej księżniczki Marii Franciszki Sabaudzkiej, małżonki Alfonsa VI (1656–1667), oddziały hiszpańskie w sile tysiąca pięciuset żołnierzy na piętnastu okrętach przeprowadziły szturm na twierdzę, bronioną przez zaledwie ok. dwudziestu Portugalczyków pod dowództwem Antonio Avelar Persona. W wyniku szturmu lądowego, połączonego z ostrzałem artyleryjskim z morza, atakujący stracili pięciuset żołnierzy w ciągu zaledwie dwóch dni (czterystu żołnierzy na lądzie i stu na statkach, wobec jednego zmarłego i czterech rannych wśród obrońców). Zatopiono statek "Covadonga" i poważnie uszkodzono dwa inne. Ostatecznie w wyniku wyczerpania się materiałów i zapasów amunicji, załoga twierdzy skapitulowała. W wyniku bitwy twierdza uległa w dużym stopniu zniszczeniu. Odbudowana kilkadziesiąt lat później traciła stopniowo na znaczeniu wojskowym, została ostatecznie porzucona w 1847 roku. 
W połowie XX wieku została częściowo odrestaurowana i udostępniona turystom. Obecnie działa jedynie jako schronisko w ramach Stowarzyszenia Przyjaciół Berlengas ("Associação dos Amigos das Berlengas").

</doc>
<doc id="1464923" url="https://pl.wikipedia.org/wiki?curid=1464923" title="Point of interest">
Point of interest

Point of interest (w skrócie POI) – punkt w przestrzeni, najczęściej na powierzchni Ziemi, który może być użyteczny lub wart uwagi. Przykładem punktu może być kino, teatr, apteka, szczyt górski, stacja kolejowa, niebezpieczne miejsce w nawigacji morskiej itp. POI jest stosowany w szczególności w aplikacjach nawigacyjnych odbiorników GPS lub systemach GIS
Tłumaczony jako:
Minimalna informacja zawarta w POI to długość i szerokość geograficzna. Punkt taki zawiera również najczęściej typ i nazwę (np. kino "Wenus"). Pozostałe informacje, takie jak wysokość nad poziomem morza lub numer telefonu również mogą być dołączone. Przy wizualizacji (wyświetlaniu) informacji o POI np. w urządzeniach GPS używane są znaki graficzne – ikony reprezentujących różne kategorie punktów (kina, stacje benzynowe, pogotowie itd).
Kolekcjonowanie POI.
Mapy cyfrowe dla nowoczesnych urządzeń GPS zwykle zawierają podstawowy wybór POI dla obszaru mapy.
Jednakże istnieją strony internetowe, które specjalizują się w zbieraniu, weryfikacji, zarządzaniu i dystrybucji POI, które użytkownicy mogą pobrać i załadować na swoje urządzenia w celu zastąpienia lub uzupełnienia bazy POI. Podczas gdy niektóre z tych witryn są ogólne i gromadzą POI tylko dla jednego urządzenia, inne są bardziej wyspecjalizowane w danej kategorii. Użytkownicy mają również możliwość tworzenia własnych kolekcji niestandardowych.
Formaty POI.
Oto niektóre z formatów plików wykorzystywanych przez różnych dostawców oprogramowania i urządzeń do zapisu POI:
Linki zewnętrzne.
Przykładowe strony gdzie można znaleźć punkty POI:

</doc>
<doc id="1464925" url="https://pl.wikipedia.org/wiki?curid=1464925" title="Użyteczne miejsce">
Użyteczne miejsce



</doc>
<doc id="1464926" url="https://pl.wikipedia.org/wiki?curid=1464926" title="DeVotchKa">
DeVotchKa

DeVotchKa – amerykański kwartet wokalno-instrumentalny, łączący w swej twórczości, muzykę różnych kultur, m.in. grecką, słowiańską, rumuńską, oraz wiele innych.
Grupa powstała w mieście Denver w stanie Kolorado. Nazwa zespołu jest transkrypcją rosyjskiego słowa: „девочка”, czyli dziewczyna. Utwory kwartetu zostały wykorzystane w amerykańskim komediodramacie z 2006 roku "Mała Miss" ("Little Miss Sunshine"). Ponadto utwór „How it Ends” został wykorzystany w Grze „Gears of War II” oraz w zwiastunie do filmu "Wszystko jest iluminacją" ("Everything is Illuminated").

</doc>
<doc id="1464930" url="https://pl.wikipedia.org/wiki?curid=1464930" title="Waldemar Sorychta">
Waldemar Sorychta

Waldemar Sorychta (ur. 1967 w Zabrzu) – polski muzyk, kompozytor, multiinstrumentalista i producent muzyczny. W latach 80. XX w. wyemigrował z Chorzowa wraz z rodziną do Niemiec. Działalność artystyczną rozpoczął w 1986 w dortmundzkim zespole thrash-metalowym Despair, w którym grał na gitarze oraz produkował nagrania. W tym samym czasie pracował jako producent również poza Despair. Wśród pierwszych płyt wyprodukowanych przez Sorychtę znalazły się: debiut szwedzkiej formacji Unleashed pt. "Where No Life Dwells" (1991) oraz drugi album Tiamat – "The Astral Sleep" (1992).
W 1993 wraz z perkusistą Dave’em Lombardo, znanym z występów w thrash-metalowym Slayerze, założył grupę Grip Inc.. Z tym zespołem nagrał cztery albumy: "Power of Inner Strength" (1995), "Nemesis" (1997), "Solidify" (1999) oraz "Incorporated" (2004). W 1994 Sorychta wziął udział w nagraniach albumu "Jesus Killing Machine" supergrupy Voodoocult pod kierownictwem niemieckiego wokalisty popowego Phillipa Boa. Również w 1994 wyprodukował nagrania zespołów Tiamat i Samael.
W 1995 był nominowany do nagrody Grammy w Szwecji jako „Producent roku” za nagranie "Wildhoney" zespołu Tiamat. W 1999 z grecką grupą blackmetalową Rotting Christ nagrał sesyjnie album "Sleep of the Angels". Po zakończeniu działalności Grip Inc. w 2006 założył gothic-metalowy zespół Eyes of Eden, z którym nagrał wydany rok później album pt. "Faith". Również w 2006 założył thrash-metalową grupę Enemy of the Sun, z którą nagrał album pt. "Shadows" wydany w 2007.
Jako producent muzyczny Sorychta współpracował ponadto z takimi zespołami jak: Moonspell, The Gathering, Sentenced, Alastis, Borknagar, Lacuna Coil, Therion, Dismal Euphony, Flowing Tears, Tristania, Exumer i Sodom.

</doc>
<doc id="1464933" url="https://pl.wikipedia.org/wiki?curid=1464933" title="Port Aszdod">
Port Aszdod

Port Aszdod (hebr. נמל אשדוד) (UN/LOCODE: ILASH) – międzynarodowy port morski położony w mieście Aszdod, u ujścia rzeki Lachisz do Morza Śródziemnego, w odległości około 25 km na południe od Tel Awiwu. Jest to największy port towarowy w Izraelu, przeładowujący około 60% izraelskiego ładunku morskiego.
Historia.
We wczesnych latach istnienia niepodległego państwa Izraela, pojawiła się pilna potrzeba posiadania nowego portu morskiego, który nie byłby ograniczony w swoim rozwoju tak jak istniejące już porty Hajfa i Ejlat. Dlatego rząd Izraela podjął decyzję o budowie nowego portu. Postawiono przy tym następujące warunki: port miał powstać w południowej części kraju razem z utworzeniem przyległego nowego miasta; port miał skrócić drogę transportu lądowego z południowej części kraju; odległość od plantacji cytrusów w Rechowot miała być krótsza niż do Hajfy; odległość od zakładów potasu nad Morzem Martwym miała być krótsza niż do Hajfy; port miał znajdować się przy głównych drogach Izraela oraz w pobliżu aglomeracji miejskiej Gusz Dan.
W 1953 rzeczoznawcy budowlani i projektanci wybrali okolicę arabskiej wioski Aszdod pod budowę nowej elektrowni ("Eszkol") i nowego portu morskiego. W 1958 ukończono budowę elektrowni "Eszkol A", która składa się z trzech bloków energetycznych: dwa po 50 MW i jeden 45 MW. Tuż obok powstał zakład odsalania morskiej wody. Natomiast projektowanie portu rozpoczęło się na przełomie 1957–1958. Port Aszdod miał być jednym z nielicznych portów na świecie, który wybudowano na otwartym morzu, bez wykorzystania naturalnych zatok morskich. Jego budowa była wielkim wyzwaniem dla inżynierii. W kwietniu 1961 rozpoczęto budowę od skonstruowania falochronów. Następnie, w pierwszym etapie wybudowano nabrzeża 1 i 3, na których obsługiwano głównie eksport cytrusów i innych produktów rolniczych. Kolejne części portu powstawały stopniowo w następnych latach. Oficjalne otwarcie portu Aszdod nastąpiło w listopadzie 1963. Pierwszy zagraniczny statek wpłynął do portu 21 listopada 1965 (był to szwedzki statek "„Wiengelgad”"). Od 1975 port w Aszdod obsługuje statki pasażerskie, utrzymując głównie połączenia z Egiptem.
W lutym 2005 rząd po przeprowadzeniu reformy strukturalnej izraelskiego przemysłu portowego, utworzył niezależne przedsiębiorstwo "Ashdod Port Company Ltd." W 2005 w porcie uruchomiono pierwszy w Izraelu w pełni skomputeryzowany terminal kontenerowy "„Port Eitan”". Był to największy izraelski projekt infrastrukturalny i obejmował budowę nowego odcinka falochronu (długość 1 150 m) oraz nabrzeży o długości 1 700 m. Koszt inwestycji wyniósł 3 mld nowych szekli.
Nawigacja.
Kotwicowisko znajduje się w odległości 1-2 mili morskiej od brzegu. Na południe od portu znajduje się wzniesiona w 1966 latarnię morską Aszdod. Podejście do portu jest od kierunku północno-zachodniego. W odległości 0,2 i 0,5 mili morskiej od portu są zacumowane dwie boje świetlne oznaczające wejście do portu. Przy wchodzeniu do portu obowiązuje korzystanie z pomocy pilota. W porcie jest dostępny 1 holownik.
Struktura portu.
Port Aszdod obejmuje rozległy obszar i posiada 14 nabrzeży:
Port wojenny.
W porcie znajduje się baza marynarki wojennej. W bazie stacjonują lekkie łodzie patrolowe, których głównym zadaniem jest zapewnienie bezpieczeństwa południowej części izraelskiego wybrzeża Morza Śródziemnego. Aszdod jest blisko położone Strefy Gazy i w związku z tym jest szczególnie narażone na niebezpieczeństwo ataków terrorystycznych. Z tego powodu łatwo zrozumieć duże znaczenie istnienia tutaj morskiej jednostki wojskowej, która zapewnia bezpieczeństwo portowi i statkom.
Statystyka.
W 2007 przeładowano tutaj 808 700 kontenerów (dla porównania w 2006 było 693 000, wzrost o 17%), w tonażu przeładowano 16,2 mln t towarów (w 2006 było 15 mln t., wzrost o 7,2%) W 2007 uzyskano dochód w wysokości 1 mld nowych szekli.
Przeładunek kontenerów w Porcie Aszdod (w TEU):
Dochód Portu Aszdod (w mln nowych szekli):
Plany rozwoju.
Zarząd Portu Aszdod postawił sobie ambitny plan zwiększenia przepustowości terminalu kontenerowego. W tym celu planuje się zainwestować 700 mln nowych szekli w rozbudowę infrastruktury i zakup nowego zautomatyzowanego wyposażenia, które zredukuje czas oczekiwania statków. Zainwestowano także 10 mln nowych szekli w rozbudowę terminalu pasażerskiego.
Komunikacja.
W bezpośrednim sąsiedztwie portu przebiega droga ekspresowa nr 41 (Aszdod-Gedera). Port posiada także połączenie kolejowe Rakewet Jisra’el z całym krajem.
Przedsiębiorstwa armatorskie.
Z portu w Aszdod korzystają następujące przedsiębiorstwa żeglugowe:

</doc>
<doc id="1464935" url="https://pl.wikipedia.org/wiki?curid=1464935" title="Pitchfork">
Pitchfork

Pitchfork, dawniej jako Pitchfork Media – anglojęzyczny portal muzyczny poświęcony głównie recenzjom płytowym, nowościom i wywiadom z artystami. Pitchfork zajmuje się różnymi gatunkami muzyki, takimi jak rock, electronic, pop, rap, dance, folk, jazz, metal, a także muzyką eksperymentalną.
Strona koncentruje się na nowej muzyce, jednak dziennikarze z Pichfork Media recenzują także wznowienia płyt i box sety. Strona zajmuje się również publikacją list typu „best-of” – takimi jak wybór najlepszych albumów czy singli z poszczególnych lat czy dekad.
Historia.
Pitchfork został stworzony w Minneapolis w stanie Minnesota pod koniec 1995 roku przez Ryana Schreibera, zaraz po ukończeniu przez niego szkoły średniej. Zainspirowany przez fanowskie ziny i lokalną stację radiową KUOM, Schreiber, który nie miał wcześniej doświadczenia z dziennikarstwem, miał zamiar dostarczać do internetu regularnie aktualizowane wiadomości o muzyce niezależnej. Początkowo strona nosiła nazwę Turntable i była aktualizowana co miesiąc o nowe recenzje i wywiady. W maju 1996 roku strona zaczęła publikować codziennie nowe informacje, a jej nazwa została zmieniona na „Pitchfork” (od nazwy tatuażu Tony’ego Montany z filmu Scarface z 1983 roku).
Na początku roku 1999 Schreiber usunął Pitchfork z bazy w Minneapolis i przeniósł go do Chicago w stanie Illinois. Po tym fakcie strona rozwinęła się i zaczęła publikować po cztery recenzje albumów dziennie, a także sporadyczne wywiady i felietony. Wyrobiła także własny styl pisarski, który był wcześniej często krępowany przez konwencję dziennikarstwa drukowanego. W październiku 1999 roku strona dodała codzienne aktualizacje nowości ze świata muzyki. Schreiber tak mówi o pierwszych latach serwisu:
Rozmiar i oglądalność.
Pitchfork w 2008 był odwiedzany przez ponad 240 tys. czytelników dziennie i ponad 1,5 miliona nowych osób miesięcznie, co czyniło go najbardziej popularną internetową stroną muzyczną skoncentrowaną na muzyce niezależnej.
23 października 2003 roku autor Pitchformula.com ogłosił, że Pitchfork opublikował 5,5 tys. recenzji 158 różnych autorów, łącznie 2,9 miliona słów. Jednakże te dane pochodzą z 2003 roku, a od tego czasu strona kontynuowała codzienne publikacje recenzji (wyłączając weekendy i tzw. „wakacje” – czas wolny dla wszystkich członków redakcji).
Opiniotwórczość.
Opinie Pitchforka zaczęły być powszechnie używane w ostatnich kilku latach; niektóre z mainstreamowych mediów ukazują stronę jako barometr niezależnej sceny muzycznej, a cytaty z jej recenzji są coraz częściej używane w publikacjach prasowych, a także dołączane na przednich okładkach albumów muzycznych.
Od odrodzenia muzyki niezależnej w 2004 roku niektóre publikacje cytują Pitchforka, wypowiadając się na temat nowych zespołów, takich jak Arcade Fire, Sufjan Stevens, Clap Your Hands Say Yeah, Interpol, The Go! Team, Junior Boys, The Books, Broken Social Scene, Cold War Kids, Wolf Parade, Tapes 'n Tapes i Titus Andronicus, chociaż prawdziwy wpływ strony na ich popularność jest często dyskusyjny.
Pitchfork jest także widziany jako vortal mający negatywny wpływ na niektórych artystów niezależnych. Jak zasugerowano w The Washington Post w artykule z kwietnia 2006 roku, recenzje Pitchforka mogą mieć ogromny wpływ na popularność albumu, szczególnie jeśli był wcześniej dostępny tylko dla niewielkiej części słuchaczy lub był wydany poprzez niezależną wytwórnię płytową. Po miażdżącej recenzji płyty Travistan byłego lidera zespołu The Dismemberment Plan – Travisa Morrisona album odnotował bardzo duży spadek sprzedaży i przestał być odtwarzany w radio. Z drugiej strony The Washington Post pisze, że poparcie przez Pitchfork wysokimi ocenami jest niezaprzeczalnie bardzo wartościowe.
Krytyka.
Wraz ze zdobywaną popularnością Pitchfork doczekał się też krytyki.
Powszechny zarzut mówi, że dziennikarstwo strony cierpi na jednostronny widok na muzykę niezależną, faworyzując lo-fi i mało znany indie rock, a powierzchownie traktując inne gatunki muzyczne. Kolejny mówi, że opinie strony wyglądają na „hipsterowskie”, mające na celu zmieniać muzyczne trendy, często mówiąc otwarcie czytelnikom o tym, co jest „cool” i „uncool”, i pozwala kreować duży szum wokół wybranych scen muzycznych (takich jak „dance punk” czy „freak folk”), a także wykonawców (takich jak Sufjan Stevens i Arcade Fire). Niektórzy krytycy sugerują, że albumy określonych artystów i z wybranych scen muzycznych uzyskują przychylniejsze oceny, kiedy muzyka na nich zawarta zyskuje większą popularność.
Jednakże największy zarzut stawiany pod adresem Pitchfork jest wycelowany w styl recenzji serwisu. Krytycy zarzucają autorom, że recenzje często mają niewiele wspólnego z opisywaną muzyką, czasami nawet nie opisując albumu, a krytykując jego twórcę całościowo. Pitchfork jest także znany z dawania ocen „0.0” albumom uznanym przez serwis za całkowicie nic nie warte. Jeden z krytyków napisał, że Pitchforkowa ocena „0.0” wybranych albumów to nic więcej niż „tani publiczny chwyt” dla strony, która „prosperuje dzięki kontrowersji”. Krytyk także pyta hipotetycznie, jak przy standardach Pitchforka zostałoby ocenione nagranie punkowe i jednocześnie neonazistowskie.
System oceniania.
Recenzje muzyczne Pitchforka używają dwóch różnych systemów oceniania:
24 października 2003 roku serwis Pitchformula.com zrobił badanie 5575 recenzji dostępnych w tym czasie na Pitchforku, pokazujące że:
Recenzja albumu In Rainbows zespołu Radiohead wygląda na satyryczne uznanie dla metody płacenia za swój album, jaką przyjął zespół. Pozwala ona użytkownikowi wytypować swoją własną ocenę. Po wpisaniu swojej oceny i kliknięciu znaku zapytania pojawiał się napis „It’s up to you” (ang: „to zależy od ciebie”). Po ponownym kliknięciu napis zmieniał się na „No really, it’s 9.3" („tak naprawdę nie, ocena to 9.3"). Album Do You Like Rock Music? zespołu British Sea Power dostał ocenę „U.2".
Według założyciela serwisu Ryana Schreibera, dwie najczęściej oglądane recenzje w historii serwisu dotyczą Kid A Radiohead z 2000 roku (ocena 10.0) oraz Shine On grupy The Jet z 2006 roku (ocena 0.0).

</doc>
<doc id="1464936" url="https://pl.wikipedia.org/wiki?curid=1464936" title="Zmory">
Zmory



</doc>
<doc id="1464938" url="https://pl.wikipedia.org/wiki?curid=1464938" title="Latarnia morska Aszdod">
Latarnia morska Aszdod

Latarnia morska Aszdod – latarnia morska położona na południe od portu Aszdod w mieście Aszdod, w Izraelu. Latarnia wskazuje położenie portu Aszdod we wschodniej części Morza Śródziemnego.
Budynek latarni został wybudowany w 1966 roku. Jest to walcowata betonowa wieża z latarnią. Wieża nie jest malowana i ma szary kolor betonu, natomiast górna połowa latarni jest pomalowana w biało czerwony wzór szachownicy. Latarnia jest uznana za obiekt wojskowy i zamknięta dla dostępu osób nieupoważnionych.
Dane techniczne.
ARLHS ISR-001
Admiralicja E5967
NGA 113-21260

</doc>
<doc id="1464939" url="https://pl.wikipedia.org/wiki?curid=1464939" title="Ulica Piekarska w Warszawie">
Ulica Piekarska w Warszawie

Ulica Piekarska – ulica na Starym Mieście w Warszawie, biegnąca od ul. Piwnej do ul. Podwale.
Historia.
Po raz pierwszy została wzmiankowana w 1435 jako (z łac.) "Platea Pistorum" – miano, jakie otrzymała z racji zamieszkiwania przy niej piekarzy, i które zachowało swoją trwałość do dzisiaj. Takie zapewne było najprawdopodobniej pochodzenie nazwy, jako że w XVI wieku stały tu młyny miejskie, znajdujące się na tyłach posesji parzystych.
Pierwotnie ulica Piekarska zaczynała swój bieg na Rynku Starego Miasta. Od roku 1770 do dziś, ten odcinek ulicy nosi nazwę Zapiecek.
Niegdyś kończyła się na murach obronnych; połączenie z ulicą Podwale otrzymała dopiero po ich częściowej rozbiórce w 1772.
Pierwszą zabudową były drewniane kamieniczki wznoszone od XVI wieku, spalone w pożarze w 1669 – świadectwa przekazują, że "ulica Piekarska wszystka zgorzała". Na podstawie źródeł o ich wyglądzie niczego nie można powiedzieć, poza tym, że zapewne były skromnymi domostwami.
Po owym pożarze, do połowy XVIII wieku, wznoszono jedynie zabudowania murowane.
Cała zabudowa ulicy została zniszczona w 1944. Powojenna odbudowa z lat 1959–1961 nie objęła dwóch ostatnich domów od strony ulicy Podwale – pierwotnie pod numerami 7 i 9. Dla badaczy dziejów zabudowy ulicy ważna była powojenna zmiana numeracji oraz niekonsekwencja, polegająca na wznoszeniu jednego domu w miejsce dwóch wcześniej istniejących – na przykład kamienica nr 5 zastąpiła dwie odrębne, znajdujące się pod numerami 11 i 13.
Pozostałe domy odbudowano z licznymi zmianami, czasem zachowując jedynie liczbę kondygnacji i układ osiowy fasady. Uproszczono wystrój i zmieniono wykrój otworów – okien i drzwi. W okresie odbudowy w kamienicy nr 4 (dawniej nr 10) zniszczono zachowane kolebkowe sklepienia piwnic sprzed 1562.

</doc>
<doc id="1464940" url="https://pl.wikipedia.org/wiki?curid=1464940" title="Zmory (film)">
Zmory (film)

Zmory – polski film, oparty na powieści "Zmory" Emila Zegadłowicza, w reżyserii Wojciecha Marczewskiego z roku 1978.
Opis fabuły.
Mikołaj Srebrny, zwany przez najbliższych Mikiem, mieszka razem z ojcem, emerytowanym nauczycielem, we dworze w Porębie Murowanej. Matka, młoda i piękna Zofia cierpiąca na suchoty, mieszka oddzielnie. Gdy Mik zostaje przyjęty do gimnazjum, zamieszkuje u wujostwa Komendów i na co dzień jest świadkiem pijackich wybryków wuja. W szkole chłopiec nie czuje się najlepiej. Sadystyczni nauczyciele znęcają się nad dziećmi fizycznie i psychicznie. Wrażliwy i samodzielnie myślący Mik często im podpada.

</doc>
<doc id="1464942" url="https://pl.wikipedia.org/wiki?curid=1464942" title="Kolorowy wiatr">
Kolorowy wiatr

Kolorowy wiatr (oryginał: Colors of the Wind) – soundtrack z filmu Disneya pt. "Pocahontas", śpiewany przez Edytę Górniak. W oryginale utwór ten wykonuje Vanessa Williams ("Colors of the Wind"), a w filmie "Pocahontas" śpiewała go Judy Kuhn. Piosenka została wydana na singlu mieszanym. Gościła na licznych listach przebojów m.in. na SLIP-ie oraz Liście 30 ton.

</doc>
<doc id="1464945" url="https://pl.wikipedia.org/wiki?curid=1464945" title="RE J1034+396">
RE J1034+396

RE J1034+396 – galaktyka położona ok. 500 milionów lat świetlnych od Ziemi, należąca do galaktyk Seyferta typu 1. Wewnątrz RE J1034+396 znajduje się duża czarna dziura o masie pośredniej odkryta w 2008. Czarna dziura została odkryta przez satelitę rentgenowskiego XMM-Newton w ramach programu współfinansowanego przez Science and Technology Facilities Council, Europejską Agencję Kosmiczną i polskie Ministerstwo Nauki i Szkolnictwa Wyższego.

</doc>
<doc id="1464946" url="https://pl.wikipedia.org/wiki?curid=1464946" title="Witold Ścibor Rylski">
Witold Ścibor Rylski



</doc>
<doc id="1464950" url="https://pl.wikipedia.org/wiki?curid=1464950" title="(8724) Junkoehara">
(8724) Junkoehara

(8724) Junkoehara – planetoida należąca do wewnętrznej części pasa głównego asteroid okrążająca Słońce w ciągu 3 lat i 256 dni w średniej odległości 2,39 au. Została odkryta 17 września 1996 roku w obserwatorium w "Kiyosato" przez Satoru Ōtomo. Nazwa planetoidy pochodzi od "Junko Ehary" (ur. 1957), japońskiej wiolonczelistki. Nazwa została zaproponowana przez "S. Horiuchi". Przed jej nadaniem planetoida nosiła oznaczenie tymczasowe (8724) 1996 SK8.

</doc>
<doc id="1464952" url="https://pl.wikipedia.org/wiki?curid=1464952" title="Lawrence Parsons">
Lawrence Parsons

Lawrence Parsons (ur. 17 listopada 1840, zm. 29 sierpnia 1908) – brytyjski astronom. Syn innego brytyjskiego astronoma Williama Parsonsa. Odkrył szereg obiektów NGC.

</doc>
<doc id="1464953" url="https://pl.wikipedia.org/wiki?curid=1464953" title="Laurence Parsons">
Laurence Parsons



</doc>
<doc id="1464954" url="https://pl.wikipedia.org/wiki?curid=1464954" title="(8739) Morihisa">
(8739) Morihisa

(8739) Morihisa – planetoida należąca do wewnętrznej części pasa głównego asteroid okrążająca Słońce w ciągu 5 lat i 186 dni w średniej odległości 3,11 au. Została odkryta 30 stycznia 1997 roku w obserwatorium w Ōizumi przez Takao Kobayashiego. Nazwa planetoidy pochodzi od Morihisy Suzuki (ur. 1944), profesora geologii Uniwersytetu w Hiroszimie. Przed jej nadaniem planetoida nosiła oznaczenie tymczasowe (8739) 1997 BE3.

</doc>
<doc id="1464955" url="https://pl.wikipedia.org/wiki?curid=1464955" title="Andrij Nesmacznyj">
Andrij Nesmacznyj



</doc>
<doc id="1464957" url="https://pl.wikipedia.org/wiki?curid=1464957" title="Brenham">
Brenham

Brenham – miasto w Teksasie, w hrabstwie Washington. Według spisu w 2020 roku liczy 17,4 tys. mieszkańców.
Miejscowość była znana początkowo jako Hickory Grove ale w 1843 nazwa ta została zmieniona na Brenham na cześć Richarda Brenhama. W mieście znajdują się zakłady Blue Bell Creameries – trzeciego pod względem wielkości wytwórcy lodów w Stanach Zjednoczonych.
Demografia.
Według spisu w 2020 roku 70,2% populacji to biali (w tym 20,2% to Latynosi), 22,2% to czarnoskórzy lub Afroamerykanie. 3,0% populacji deklaruje polskie pochodzenie.

</doc>
<doc id="1464958" url="https://pl.wikipedia.org/wiki?curid=1464958" title="Serra Amarela">
Serra Amarela

Serra Amarela (pol. "Góry Żółte") – masyw górski znajdujący się na Półwyspie Iberyjskim, w północnej Portugalii, na pograniczu z hiszpańską Galicią, na obszarach gmin Ponte da Barca i Terras de Bouro. Najwyższy szczyt Louriça sięga 1362 m n.p.m. Stanowi część systemu górskiego Peneda–Gerês. Częściowo objęty jest Parkiem Narodowym Peneda-Gerês.

</doc>
<doc id="1464959" url="https://pl.wikipedia.org/wiki?curid=1464959" title="Droga sześciu strun">
Droga sześciu strun

Droga sześciu strun (ang. "Six-String Samurai") – komedia science-fiction (postapokaliptyczna) z 1998 roku w reżyserii Lance'a Mungii. W roli głównej wystąpił Jeffrey Falcon. Film emitowany był w polskiej stacji telewizyjnej TV 4.
Fabuła.
W roku 1957 radziecki atak atomowy obrócił Stany Zjednoczone w pustynię. Związek Radziecki zajął prawie całe terytorium USA z wyjątkiem Lost Vegas, którego królem został Elvis Presley.
Po śmierci Elvisa, mieszkańcy Lost Vegas czekają na jego następcę, który zdoła powalić ich talentem gry na gitarze. Główny bohater, Buddy (wzorowany na pionierze rock'n'rolla, Buddym Hollym), podobnie jak wielu innych gitarzystów, zmierza do Vegas z zamiarem przejęcia schedy po Królu. Podczas walk z licznymi przeciwnikami na pustyni posługuje się wschodnimi sztukami walki, zwłaszcza z użyciem katany.
Po drodze spotyka sierotę, która przyłącza się do niego wbrew jego woli.

</doc>
<doc id="1464960" url="https://pl.wikipedia.org/wiki?curid=1464960" title="(9128) Takatumuzi">
(9128) Takatumuzi

(9128) Takatumuzi – planetoida należąca do wewnętrznej części pasa głównego asteroid okrążająca Słońce w ciągu 3 lat i 102 dni w średniej odległości 2,21 j.a. Została odkryta 30 kwietnia 1998 roku w obserwatorium w "Nanyo" przez Tomimaru Ōkuniego. Nazwa planetoidy pochodzi od góry Takatumuzi (693 m n.p.m.), położonej we wschodniej części miasta Nanyo, prefektura Yamagata. Przed nadaniem nazwy planetoida nosiła oznaczenie tymczasowe (9128) 1998 HQ52.

</doc>
<doc id="1464962" url="https://pl.wikipedia.org/wiki?curid=1464962" title="Takatsumuji">
Takatsumuji

 – góra w Japonii (693 m n.p.m) położona na wschód od Nan’yō w prefekturze Yamagata. Jest popularnym miejscem do odbywania lotów na lotniach.

</doc>
<doc id="1464963" url="https://pl.wikipedia.org/wiki?curid=1464963" title="Paw (gwiazdozbiór)">
Paw (gwiazdozbiór)



</doc>
<doc id="1464965" url="https://pl.wikipedia.org/wiki?curid=1464965" title="Niciarniana">
Niciarniana

Niciarniana – obszar we wschodniej części Łodzi, na Widzewie.
W 2005 dla potrzeb Systemu Informacji Miejskiej Łódź podzielono na 56 obszarów. Południowo-zachodnią część osiedla administracyjnego Stoki, nazywaną przez mieszkańców Grembachem vel Grynbachem, opisywaną na większości współczesnych planów miasta po polsku jako osiedle Podgórze, nazwano obszarem Niciarniana. Nazwę tę zaczerpnięto prawdopodobnie od: fabryki nici, stacji kolejowej oraz ulicy Niciarnianej (zaczynającej się i przechodzącej przez to osiedle).
Nazwa obszaru, mimo pewnego związku historycznego z okolicą, nie odzwierciedla zachowanej wśród ludności tradycji i nie jest powszechnie utożsamiana przez mieszkańców ze wszystkimi terenami tego osiedla, a co najwyżej, z pewną tylko częścią całego Grembachu.

</doc>
<doc id="1464966" url="https://pl.wikipedia.org/wiki?curid=1464966" title="Stary Widzew">
Stary Widzew

Stary Widzew – obszar Systemu Informacji Miejskiej w środkowo-wschodniej Łodzi, na Widzewie.
Obszar stanowi wschodnią część osiedla administracyjnego Stary Widzew (zachodnia część tego osiedla to obszary SIM: Fabryczna Widzew i Księży Młyn).

</doc>
