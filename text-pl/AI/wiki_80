<doc id="1464968" url="https://pl.wikipedia.org/wiki?curid=1464968" title="HMS Warrior (1860)">
HMS Warrior (1860)

HMS Warrior (ang. "Wojownik") – pierwszy brytyjski okręt pancerny (fregata pancerna) zbudowany w odpowiedzi na francuski "Gloire". "Warrior" był pierwszym żelaznym okrętem pancernym oraz największym, najszybszym, najsilniej uzbrojonym i najciężej opancerzonym okrętem w chwili powstania.
Opis konstrukcji.
"Warrior" został zaprojektowany w odpowiedzi na wodowany w 1859 roku "Gloire", gdyż ówczesna brytyjska doktryna morska zakładała, że Royal Navy musi mieć najnowocześniejsze okręty na świecie i zawsze pilnie śledzono postępy w technice okrętowej oraz okręty wodowane przez inne państwa. Po wejściu do służby "Gloire" (który był opancerzony, ale miał konstrukcję drewnianą), Królewska Marynarka zamówiła u Isaaca Wattsa i Johna Russela okręt o żelaznej konstrukcji, który miał pod każdym względem przewyższać okręt francuski.
"Warrior" i powstały w tym samym czasie HMS "Black Prince" były konstrukcji całkowicie żelaznej i o mieszanym napędzie żaglowo-parowym. Przy projektowaniu tych okrętów nie zastosowano żadnych nowinek technicznych, ale po raz pierwszy połączono takie rozwiązania jak silniki parowe, żelazna konstrukcja, żelazne opancerzenie, śruby napędowe i gwintowane, ładowane odtylcowo działa. W momencie wejścia do służby okręty te były uzbrojone w dziesięć armat 110-funtowych (waga odnosi się do przybliżonej masy pocisku), dwadzieścia osiem armat 68-funtowych (ładowanych odprzodowo) oraz cztery armaty 70-funtowe. Załogę stanowiło 705 marynarzy i żołnierzy piechoty morskiej uzbrojonych w armaty polowe, muszkiety i kordelasy.
"Warrior" i "Black Prince" były eleganckimi, trzymasztowymi i dwukominowymi okrętami. Prędkość maksymalna przy żaglach wynosiła ok. 13 węzłów, a przy dodatkowym użyciu silników parowych wzrastała do 17 węzłów. Długie, smukłe kadłuby (stosunek długości do szerokości wynosił 6,5:1) dawały im znakomite właściwości manewrowe przy dużych szybkościach.
Wycofanie ze służby.
Ani "Warrior", ani "Black Prince" nie były użyte bojowo. Rozwój ówczesnej techniki okrętowej był na tyle szybki, że oba okręty zostały wycofane ze służby już w 1875 roku. "Warrior" został przekazany do "Fleet Reserve", a 31 maja 1883 roku został wykreślony ze spisu Royal Navy. Sprzedano wówczas na złom armaty oraz maszty, kadłub służył jako magazyn, a w latach 1902–04 jako baza dla flotylli niszczycieli. W 1904 roku imię okrętu zostało zmienione na "Vernon III". Okręt stał się częścią szkoły torpedowej Vernon, która mieściła się na kadłubach kilku jednostek. W 1923 roku szkoła została przeniesiona do budynku na lądzie, a w roku 1924 Royal Navy przeznaczyła okręt do sprzedaży.
Okręt-muzeum.
Ponieważ nie znaleziono na "Warriora" kupców, po pięciu latach kadłub okrętu został przeholowany do Milford Haven, gdzie służył jako zbiornik oleju napędowego znany jako "Oil Fuel Hulk C77" przez następne 50 lat.
W 1968 roku specjalny komitet pod kierownictwem księcia Filipa ustanowił nową organizację pod nazwą Maritime Trust, której zadaniem było zachowanie dla przyszłych pokoleń znaczących i historycznych okrętów Royal Navy. Pierwszym okrętem ocalonym przez Maritime Trust był właśnie "Warrior", prace nad jego restauracją rozpoczęły się w 1979 roku i zakończyły się w roku 1987. Odnowiony okręt otrzymał nową nazwą "HMS "Warrior" (1860)" w celu uniknięcia pomyłki (1860 odnosi się do roku wodowania okrętu) z HMS "Warrior" – kwaterą wojsk brytyjskich (lądowe bazy Royal Navy także otrzymują oznaczenia "HMS").
Okręt-muzeum eksponowany jest w Portsmouth.

</doc>
<doc id="1464969" url="https://pl.wikipedia.org/wiki?curid=1464969" title="Deletionpedia">
Deletionpedia

Deletionpedia – serwis internetowy gromadzący artykuły usuwane z anglojęzycznej wersji Wikipedii. W serwisie dostępne są strony usunięte z Wikipedii zarówno przez tak zwane , jak i z powodu niespełniania (w 2009 roku było to ponad 63 tysiące artykułów).
W serwisie nie ma stron usuniętych z powodu złamania praw autorskich ani takich, na których doszło do zniesławienia.
W roku 2008 planowane było również uruchomienie niemieckojęzycznej wersji językowej serwisu, jednak ostatecznie powstały niezależne organizacyjnie od tego serwisu, oparte na oprogramowaniu MediaWiki, portale Pluspedia i Marjorie-Wiki, gromadzące artykuły usuwane z niemieckojęzycznej Wikipedii.

</doc>
<doc id="1464970" url="https://pl.wikipedia.org/wiki?curid=1464970" title="BD +20 307">
BD +20 307

BD +20 307 – gwiazda spektroskopowo podwójna znajdująca się w gwiazdozbiorze Barana, ok. 391 lat świetlnych od Słońca.
Charakterystyka.
Składa się z dwóch gwiazd o rozmiarach podobnych do Słońca, które okrążają wspólny środek masy układu w ciągu 3,42 dnia. Układ ten otoczony jest nietypową chmurą pyłową o temperaturze 100 kelwinów, najprawdopodobniej powstałą w wyniku kolizji dwóch dużych obiektów.
Początkowo sądzono, że jest to pojedyncza, bardzo młoda gwiazda, której wiek nie przekracza kilkuset milionów lat, na co wskazywałaby olbrzymia ilość materiału pyłowego krążącego wokół niej (ponad milion razy więcej niż ilość pyłu wokół Słońca).
Zderzenie planet.
Przeprowadzone w 2007 roku badania wykazały, że nie jest to samotna gwiazda, lecz para gwiazd. Ponadto okazało się, że są to gwiazdy liczące miliardy lat. Wokół tak starych gwiazd nie powinno krążyć tyle materiału, gdyż nie zgadza się to ze współczesnymi teoriami powstawania planet. Materiał ten powinien wejść w skład planet albo zostać wypchnięty w przestrzeń kosmiczną poprzez grawitacyjne oddziaływanie samych gwiazd.
Na tej podstawie astronomowie z Uniwersytetu Kalifornijskiego w Los Angeles doszli do wniosku, że po raz pierwszy w historii znaleźli ślady kolizji dwóch planet, która miała miejsce ok. 1000 lat temu, a ów materiał to pozostałość, która wytworzyła się po tej kolizji. Planety, które się zderzyły, dla obrazowego porównania, wielkościami przypominały znane z Układu Słonecznego Wenus i Ziemię.

</doc>
<doc id="1464971" url="https://pl.wikipedia.org/wiki?curid=1464971" title="Richard Garriott">
Richard Garriott

Richard Allen Garriott, pseud. „Lord British” (ur. 4 lipca 1961 w Cambridge) – amerykański twórca, projektant i programista gier komputerowych, m.in. serii "Ultima". Syn amerykańskiego naukowca i astronauty Owena Garriotta.
Garriott jest szóstym turystą kosmicznym. Za możliwość lotu kosmicznego zapłacił ponad 30 milionów dolarów.
Start statku kosmicznego Sojuz TMA-13 odbył się 12 października 2008 z kosmodromu Bajkonur w Kazachstanie. Kosmicznemu turyście towarzyszyli Amerykanin Edward Fincke i Rosjanin Jurij Łonczakow – członkowie 18 ekspedycji. Na Międzynarodową Stację Kosmiczną (ISS) przybył wraz z resztą załogi 14 października. Na Ziemię powrócił 24 października 2008, w kapsule Sojuza TMA-12 razem z dwoma członkami 17 ekspedycji: Siergiejem Wołkowem oraz Olegiem Kononienką. 
Spędził w kosmosie 11 dni, 20 godzin, 35 minut i 17 sekund.

</doc>
<doc id="1464972" url="https://pl.wikipedia.org/wiki?curid=1464972" title="Kosmiczny turysta">
Kosmiczny turysta



</doc>
<doc id="1464974" url="https://pl.wikipedia.org/wiki?curid=1464974" title="Jan Nestroy">
Jan Nestroy



</doc>
<doc id="1464975" url="https://pl.wikipedia.org/wiki?curid=1464975" title="Nestroy">
Nestroy



</doc>
<doc id="1464978" url="https://pl.wikipedia.org/wiki?curid=1464978" title="Obszary chronione w Portugalii">
Obszary chronione w Portugalii

Obszary chronione w Portugalii podzielone są przez portugalskie prawodawstwo na pięć kategorii:

</doc>
<doc id="1464981" url="https://pl.wikipedia.org/wiki?curid=1464981" title="Wiener Kongress">
Wiener Kongress



</doc>
<doc id="1464983" url="https://pl.wikipedia.org/wiki?curid=1464983" title="Johannes Actuarius">
Johannes Actuarius

Johannes Actuarius (ur. ok. 1275, zm. ok. 1328) – grecki lekarz na dworze w Konstantynopolu. Napisał rozprawę o urynoskopii ("Περί Ουρω"ν, łac. "De Urinis" – O moczu) i o chorobach umysłowych.

</doc>
<doc id="1464985" url="https://pl.wikipedia.org/wiki?curid=1464985" title="Urynoskopia">
Urynoskopia

Urynoskopia (z gr. "uron" – mocz i "skopeo" – patrzę, oglądam) – dział dawnej wiedzy medycznej, diagnozowanie chorób na podstawie cech moczu. Mocz chorego oglądano w przeźroczystych naczyniach i oceniano jego cechy: wygląd (barwę, mętność), osad, kolor, zapach i smak. Autorem znanej rozprawy o urynoskopii był Johannes Actuarius. Urynoskopię praktykowano od starożytności, jednak najbardziej rozbudowano tę gałąź wiedzy w średniowieczu.

</doc>
<doc id="1464986" url="https://pl.wikipedia.org/wiki?curid=1464986" title="Bohosiewicz">
Bohosiewicz

Bohosiewicz – polskie nazwisko pochodzenia ormiańskiego. W Polsce nosi je ok. 70 osób. Wywodzi się ono od ormiańskiego imienia Poghos (Paweł). Jego odpowiednikiem w Armenii jest nazwisko "Poghosyan".
Osoby noszące to nazwisko:

</doc>
<doc id="1464988" url="https://pl.wikipedia.org/wiki?curid=1464988" title="Puchar (gwiazdozbiór)">
Puchar (gwiazdozbiór)



</doc>
<doc id="1464990" url="https://pl.wikipedia.org/wiki?curid=1464990" title="Malarz (gwiazdozbiór)">
Malarz (gwiazdozbiór)



</doc>
<doc id="1464995" url="https://pl.wikipedia.org/wiki?curid=1464995" title="Kompas (gwiazdozbiór)">
Kompas (gwiazdozbiór)



</doc>
<doc id="1464997" url="https://pl.wikipedia.org/wiki?curid=1464997" title="Powiat Görlitz (Śląsk)">
Powiat Görlitz (Śląsk)

Powiat Görlitz (niem. "Landkreis Görlitz", pol. powiat zgorzelecki) – istniejący w okresie od 1816 do 1947. Do 1945 należał do pruskiej Prowincji Śląsk, do 1952 bez miejscowości na wschód od Nysy Łużyckiej należał do Regionu Saksonii.
Terytorium.
Powiat Görlitz 1 stycznia 1945 obejmował 87 gmin i majątków ziemskich görlitzkich terenów leśnych. Siedziba władz powiatu znajdowała się w mieście na prawach powiatu Görlitz.
Po 1945.
W 1945 roku Polsce przypadła północno-wschodnia część Landkreis Görlitz z m.in. miejscowościami Pieńsk, Ruszów i Węgliniec. Mniejsza południowo-zachodnia część powiatu zgorzeleckiego (z m.in. miejscowoścami Reichenbach/O.L. i Nickrisch "(Hagenwerder)") pozostała w Niemczech. Siedziba powiatu – Görlitz, która nie wchodziła w jego skład (stanowiła oddzielny powiat miejski) została przedzielona granicą państwową. Z polskiej części powiatu zgorzeleckiego utworzono polski powiat zgorzelecki, który wszedł w skład woj. wrocławskiego (1946).

</doc>
<doc id="1464998" url="https://pl.wikipedia.org/wiki?curid=1464998" title="Ormond Stone">
Ormond Stone

Ormond Stone (ur. 11 stycznia 1847 w Pekinie w stanie Illinois, zm. 17 stycznia 1933 w Centreville) – amerykański astronom, matematyk i pedagog. Kierownik obserwatorium astronomicznego Cincinnati Observatory, a w późniejszym czasie pierwszy kierownik McCormick Observatory przy University of Virginia. Redaktor naczelny pisma naukowego „Annals of Mathematics”. Odkrył szereg obiektów NGC.
Zginął, potrącony przez samochód.

</doc>
<doc id="1465003" url="https://pl.wikipedia.org/wiki?curid=1465003" title="Pylony">
Pylony



</doc>
<doc id="1465009" url="https://pl.wikipedia.org/wiki?curid=1465009" title="Alfred Marcin Sokołowski">
Alfred Marcin Sokołowski



</doc>
<doc id="1465016" url="https://pl.wikipedia.org/wiki?curid=1465016" title="Franciszek Białokur">
Franciszek Białokur

Franciszek Białokur (ur. 29 stycznia 1869 w Fedorówce, zm. 5 maja 1942 w Warszawie) – doktor medycyny, tytularny generał brygady Wojska Polskiego.
Życiorys.
Urodził się we wsi Fedorówka, w gminie Antoniny ówczesnego powiatu zasławskiego guberni wołyńskiej, w rodzinie Piotra i Faustyny z Dergimanów. Kształcił się w Warszawie. W 1897 ukończył studia. W 1914 powołany do służby wojskowej w armii rosyjskiej - pełnił służbę w Jałcie. Radca stanu z 1915. 
W grudniu 1918 przyjęty został do Wojska Polskiego, w stopniu kapitana, i wyznaczony został na stanowisko ordynatora w Szpitalu Ujazdowskim. 7 lutego 1920 przeniesiony został do garnizonu Kowel na stanowisko zastępcy komendanta Szpitala Wojskowego i zastępcy szefa sanitarnego Ekspozytury Kowel. 24 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w Korpusie Lekarskim, w grupie oficerów byłych Korpusów Wschodnich i byłej armii rosyjskiej.
3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 63. lokatą w korpusie oficerów sanitarnych, grupa lekarzy, a jego oddziałem macierzystym była Kompania Zapasowa Sanitarna Nr 1. W 1923 roku był komendantem Szpitala Okręgowego Nr VIII w Toruniu, pozostając oficerem nadetatowym 8 Batalionu Sanitarnego w Toruniu. Od 1924 naczelny lekarz Oficerskiej Szkoły Inżynierii w Warszawie. 8 lutego 1926 roku Prezydent RP Stanisław Wojciechowski nadał mu z dniem 30 kwietnia 1926 roku stopień generała brygady, wyłącznie z prawem do tytułu, a Minister Spraw Wojskowych generał broni Lucjan Żeligowski przeniósł go w stan spoczynku z dniem 30 kwietnia 1926 roku. 
Praktykował w Wilnie i w Warszawie. 
Podczas okupacji hitlerowskiej działał razem z żoną w komórce „Iko” Komendy Głównej Armii Krajowej w Warszawie. Aresztowani w kwietniu 1942 przez Niemców, osadzeni na Pawiaku. Zamordowany 5 maja 1942 roku po torturach. Żona Anna Białokurowa popełniła samobójstwo. Pochowany na cmentarzu Powązkowskim, kwatera 31-5-29.
Franciszek Białokur był żonaty z Matyldą Sokołowską, z którą miał troje dzieci: Witolda (1898–1939) lekarza, Wacława (1903–1966) dyplomatę i Wandę Elizę (ur. 1904). W 1925 roku, po śmierci żony, generał zawarł związek małżeński z nauczycielką Anną Gilewicz (1887–1942).
10 listopada 1923 roku w Warszawie Wanda Eliza Białokur zawarła związek małżeński z Wacławem Czosnowskim (ur. 8 października 1897 roku), porucznikiem rezerwy kawalerii ze starszeństwem z 1 czerwca 1919 roku, w 1923 roku przydzielonym do 26 Pułku Ułanów Wielkopolskich.

</doc>
<doc id="1465019" url="https://pl.wikipedia.org/wiki?curid=1465019" title="Raszewski">
Raszewski

Raszewski, Raszewska – polskie nazwisko, pierwsza wzm. w 1394, od nazw miejscowych Raszewo, Raszewy, Raszów (kilka wsi). Herbarze wymieniają kilka rodów szlacheckich o tym nazwisku, byli to Raszewscy herbu: Grabie, Grzymała II, Ostoja i Wąż. Nazwisko to nosi w Polsce przez ponad 2100 osób.
Osoby noszące to nazwisko:

</doc>
<doc id="1465020" url="https://pl.wikipedia.org/wiki?curid=1465020" title="Raszewska">
Raszewska



</doc>
<doc id="1465023" url="https://pl.wikipedia.org/wiki?curid=1465023" title="Jakow Zilberman">
Jakow Zilberman

Jakow Zilberman, ros. Яков Зильберман (ur. 26 maja 1954) – izraelski szachista, reprezentant Związku Radzieckiego do 1990, arcymistrz od 1998 roku.
Kariera szachowa.
Do czasu emigracji do Izraela startował wyłącznie w turniejach rozgrywanych w Związku Radzieckim. Sukcesy międzynarodowe zaczął odnosić na początku lat 90. XX wieku. W 1991 podzielił I miejsce (wspólnie z Urielem Zakiem) w turnieju B w Tel Awiwie, natomiast w 1992 zwyciężył w Ramat ha-Szaron, zajął IV miejsce (za Ilią Smirinem, Igorem Chenkinem i Leonidem Gofshteinem) w Tel Awiwie oraz jedyny raz w karierze wystąpił na szachowej olimpiadzie.
W 1993 ponownie zwyciężył w Ramat ha-Szaron oraz podzielił II miejsce (za Joną Kosaszwilim, wspólnie z Nigelem Daviesem i Walerijem Beimem) w Riszon Le-Cijon. W 1998 odniósł duży sukces, zwyciężając (wspólnie z Robertem Hübnerem i Ivanem Moroviciem Fernandezem) w rozegranym w Hawanie memoriale Jose Raula Capablanki. W tym samym roku podzielił również I miejsce (wspólnie z m.in. Lotharem Vogtem) w otwartym turnieju w Zurychu. W 2005 zwyciężył w turnieju "Maccabiah GM" w Jerozolimie, natomiast w 2006 podzielił II miejsce (za Maximem Rodshteinem, wspólnie z Konstantinem Lernerem i Dovem Zifronim) w mistrzostwach Izraela oraz zwyciężył (wspólnie z Markiem Cejtlinem) w memoriale Dowa Porata w Giwatajim. W 2008 podzielił III miejsce (za Konstantinem Lernerem i Danem Zolerem, wspólnie z m.in. Borysem Kanclerem) w Herclijji.
Najwyższy ranking w karierze osiągnął 1 lipca 1997 r., z wynikiem 2560 punktów zajmował wówczas 8. miejsce wśród izraelskich szachistów.

</doc>
<doc id="1465024" url="https://pl.wikipedia.org/wiki?curid=1465024" title="Aleksander Michałowski (generał)">
Aleksander Michałowski (generał)

Aleksander Michałowski (ur. 15 kwietnia 1870 w Novo Mesto, zm. 12 czerwca 1934 w Kołomyi) – lekarz weterynarii, tytularny generał brygady Wojska Polskiego
Życiorys.
Aleksander Michałowski urodził się 15 kwietnia 1870 roku w miejscowości Novo Mesto w Słowenii, która ówcześnie nazywała się Rudolfswerth. Był synem Stanisława i Emilii z Ernerów. Ukończył gimnazjum w Kołomyi i Akademię Weterynarii w Wiedniu. 1 października 1894 roku został urzędnikiem cesarskiej i królewskiej armii. W czasie I wojny światowej był naczelnym lekarzem weterynarii armii na froncie włoskim. W czasie służby w c. i k. Armii awansował na kolejne stopnie:
1 listopada 1918 roku przyjęty został do Wojska Polskiego i przydzielony do Inspektoratu Koni w Dowództwie Okręgu Generalnego „Kraków”. 2 lutego 1919 roku został referentem weterynarii w tym dowództwie. 31 lipca 1919 roku został komendantem Okręgowego Szpitala Koni Nr 5 w Kobierzynie. 19 lipca 1919 roku otrzymał przeniesienie ze stanowiska pełniącego obowiązki inspektora weterynarii przy Głównym Kwatermistrzostwie WP do Dowództwa Okręgu Generalnego „Kraków” na stanowisko komendanta Szpitala dla Koni Nr 7. Na tym stanowisku 29 maja 1920 został zatwierdzony z dniem 1 kwietnia 1920 w stopniu pułkownika, w Korpusie Weterynaryjnym, w grupie oficerów byłej armii austriacko-węgierskiej.
1 marca 1922 roku został wyznaczony na stanowisko szefa weterynarii w Dowództwie Okręgu Korpusu Nr VI we Lwowie. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 8. lokatą w korpusie oficerów weterynaryjnych, grupa lekarzy weterynarii. Pełniąc służbę w DOK VI pozostawał oficerem nadetatowym Kadry Okręgowego Szpitala Koni Nr VI we Lwowie. 25 października 1925 roku został przydzielony do Komisji Remontów Nr 3 w Krakowie. Później znajdował się w dyspozycji dowódcy Okręgu Korpusu Nr VI. 5 lutego 1927 roku Prezydent RP mianował go generałem brygady, wyłącznie z prawem do tytułu, z dniem przeniesienia w stan spoczynku - 30 kwietnia 1927 roku. Osiadł we Lwowie. Zmarł 12 czerwca 1934 roku w Kołomyi.
Aleksander Michałowski był żonaty z Józefą Momidlowską, z którą miał córkę Marię (ur. 1912).

</doc>
<doc id="1465026" url="https://pl.wikipedia.org/wiki?curid=1465026" title="Zilberman">
Zilberman



</doc>
<doc id="1465027" url="https://pl.wikipedia.org/wiki?curid=1465027" title="Aleksander Michałowski">
Aleksander Michałowski



</doc>
<doc id="1465028" url="https://pl.wikipedia.org/wiki?curid=1465028" title="Johann Gottlob Leidenfrost">
Johann Gottlob Leidenfrost

Johann Gottlob Leidenfrost (ur. 27 listopada 1715 w Rosperwenda; zm. 2 grudnia 1794 w Duisburgu) – niemiecki lekarz i teolog z wykształcenia. Zajmował się również fizyką i chemią. Jako pierwszy opisał i wyjaśnił zjawisko fizyczne nazwane od jego imienia zjawiskiem Leidenfrosta. 
Życiorys.
Studia rozpoczął na Uniwersytecie w Gießen na wydziale teologii, ale szybko zmienił swoje zainteresowania i zajął się medycyną, kontynuując studia na Uniwersytecie w Lipsku i Halle. W roku 1741 uzyskał doktorat z medycyny za pracę na temat współzależności ruchów ludzkiego ciała. Po studiach podczas wojen śląskich pracował jako lekarz. W 1743 został profesorem uniwersytetu w Duisburgu. W 1756 stał się członkiem Berlińskiej Akademii Nauk.

</doc>
<doc id="1465036" url="https://pl.wikipedia.org/wiki?curid=1465036" title="Stara Kopana">
Stara Kopana

Stara Kopana – część wsi Kopana w Polsce, położona w województwie mazowieckim, w powiecie piaseczyńskim, w gminie Tarczyn. 
W latach 1975–1998 Stara Kopana administracyjnie należała do województwa warszawskiego.

</doc>
<doc id="1465043" url="https://pl.wikipedia.org/wiki?curid=1465043" title="Zjawisko Leidenfrosta">
Zjawisko Leidenfrosta

Zjawisko Leidenfrosta – zjawisko dotyczące opóźnionego parowania cieczy, opisane i wyjaśnione przez niemieckiego lekarza, fizyka i chemika Johanna Leidenfrosta w roku 1756.
Efekt przejawia się np. w tym, że kropla cieczy, upadając na rozgrzane podłoże, nie wyparowuje od razu. Zamiast tego zachowuje przez pewien czas kulisty kształt i wykonuje gwałtowne ruchy. W pewnym zakresie temperatur czas potrzebny na całkowite odparowanie kropli o zadanej (stałej) masie i temperaturze początkowej jest tym większy, im wyższa jest temperatura gorącego podłoża. Jest to spowodowane różnicą pomiędzy szybkością transportu masy a szybkością przewodzenia ciepła: wywołana parowaniem utrata wierzchnich warstw cieczy od spodu kropli następuje szybciej, niż przekaz ciepła do jej wnętrza. Ponadto wytworzona w ten sposób para tworzy poduszkę izolującą kroplę od podłoża, jeszcze bardziej ograniczając dopływ ciepła. Brak tarcia i wyrzuty pary umożliwiają kropli gwałtowne ruchy.
Innym aspektem tego zjawiska jest to, że przy zanurzaniu w cieczy gorącego obiektu o temperaturze znacznie przekraczającej jej temperaturę wrzenia, początkowo obserwuje się gwałtowne wrzenie, później chwilę ciszy i ostatnią gwałtowną falę wrzenia. Przykładem może być zanurzanie przedmiotu o temperaturze pokojowej w dewarze z ciekłym azotem.
Efekt jest wywołany tym, że na początku procesu powstaje warstwa pary cieczy otaczająca przedmiot. Kiedy różnica pomiędzy temperaturą powierzchni przedmiotu a cieczą zbliża się do punktu Leidenfrosta, warstwa pary staje się stabilna i w znacznym stopniu ogranicza przepływ ciepła – etap ten objawia się jako „cisza”. Ponowne gwałtowne wrzenie spowodowane jest przejściem poniżej punktu Leidenfrosta. Wtedy następuje przerwanie filmu parowego i dochodzi do bezpośredniego kontaktu cieczy z przedmiotem (a przez to zwiększenie przepływu ciepła od przedmiotu do cieczy) – rozpoczyna się wrzenie w fazie przejściowej, a następnie wrzenie bąbelkowe.
Efekt ten może być niebezpieczny, gdyż może doprowadzić do rozpryskiwania się cieczy. By tego uniknąć, należy elementy zanurzane w cieczy opuszczać powoli, tak by przedmiot ochładzał się poniżej temperatury Leidenfrosta fragmentami.
Zjawisko to obserwuje się również dla innych cieczy, na przykład ciekłego tlenu kapiącego na stół o temperaturze pokojowej.

</doc>
<doc id="1465047" url="https://pl.wikipedia.org/wiki?curid=1465047" title="Ignacy Lipczyński (generał)">
Ignacy Lipczyński (generał)

Ignacy Piotr Karol Lipczyński (ur. 8 marca 1870 w Jołtuszkowie, zm. 9 grudnia 1932 w Warszawie) – tytularny generał brygady Wojska Polskiego.
Życiorys.
Ignacy Piotr Karol Lipczyński urodził się 8 marca 1870 roku w Jołtuszkowie, w powiecie mohylowskim, w rodzinie Ignacego i Karoliny z Żółcińskich. Kształcił się w Kijowie, gdzie ukończył gimnazjum. 30 marca 1891 roku rozpoczął służbę w Armii Imperium Rosyjskiego. W latach 1892-1894 był słuchaczem Jelizawietgradzkiej Szkoły Junkrów Kawalerii w Jelizawietgradzie (ros. Елисаветградское кавалерийское юнкерское училище). W latach 1909-1911 był sztabsrotmistrzem w 12 Achtyrskim Pułku Huzarów stacjonującym w Międzybożu na Ukrainie pod dowództwem pułkownika Mikołaja Konstantego Benua. Rotmistrz i dowódca szwadronu z 1911 roku. 7 stycznia 1913 roku, na własną prośbę, został przeniesiony do rezerwy w stopniu podpułkownika. W czasie I wojny światowej reaktywowany. Pełnił służbę do 6 kwietnia 1917 roku, ostatnio na stanowisku dowódcy pułku chorych koni.
5 maja 1919 roku został przydzielony z Rezerwy Oficerskiej do Wojskowej Straży Granicznej. Dowodził I dywizjonem 4 Pułku Strzelców Granicznych. Na tym stanowisku 15 lipca 1920 roku został zatwierdzony w stopniu majora z dniem 1 kwietnia 1920 roku, w kawalerii, „w grupie byłych Korpusów Wschodnich i byłej armii rosyjskiej”. 15 listopada 1920 roku został zastępcą dowódcy Strzelców Granicznych i jednocześnie członkiem Komisji Likwidacyjnej tej formacji. Od 1921 roku kierownik Oddziału Gospodarczego w Naczelnej Kontroli Wojskowej. Jego oddziałem macierzystym był wówczas 14 Pułk Ułanów Jazłowieckich we Lwowie. 3 maja 1922 roku został zweryfikowany w stopniu podpułkownika Korpusu Kontrolerów ze starszeństwem z 1 czerwca 1919 roku. W latach 1923-1927 pełnił służbę w IX, IV, i ponownie IX Grupie Naczelnej Kontroli Wojskowej. 31 marca 1924 roku awansował na pułkownika ze starszeństwem z 1 lipca 1923 roku i 4. lokatą w korpusie oficerów kontrolerów. 30 kwietnia 1927 roku został przeniesiony w stan spoczynku z prawem do tytułu generała brygady. Mieszkał w Warszawie przy ulicy Koszykowej 19 m. 6. Zmarł 9 grudnia 1932 roku w Warszawie. Pochowany na cmentarzu Powązki Wojskowe w Warszawie (kwatera B17-8-18).

</doc>
<doc id="1465052" url="https://pl.wikipedia.org/wiki?curid=1465052" title="Domachowski">
Domachowski

Domachowski, Domachowska - polskie nazwisko, w Polsce nosi je ponad 1300 osób.
Osoby noszące to nazwisko:

</doc>
<doc id="1465055" url="https://pl.wikipedia.org/wiki?curid=1465055" title="Zoran Janković">
Zoran Janković



</doc>
<doc id="1465056" url="https://pl.wikipedia.org/wiki?curid=1465056" title="Coenocharopa yessabahensis">
Coenocharopa yessabahensis

Coenocharopa yessabahensis − słabo znany gatunek mięczaka.
Występowanie.
Żyje w Australii. Jest to zwierzę lądowe.
Status.
W 1994 gatunek uznano za rzadki (rare, Groombridge 1994).

</doc>
<doc id="1465057" url="https://pl.wikipedia.org/wiki?curid=1465057" title="Wodospad Skok">
Wodospad Skok

Wodospad Skok (, , ) – wodospad na potoku Młynica w Dolinie Młynickiej w słowackich Tatrach Wysokich. Znajduje się powyżej równi Pośrednia Polana, a poniżej Zadniej Polany. Nazwa wodospadu pochodzi od słowa "skok", które w języku słowackim i w gwarze podhalańskiej oznacza wodospad, w językach południowosłowiańskich próg skalny, uskok, spiętrzenie. Znajduje się on na wysokim progu skalnym przegradzającym środkową część tej doliny. Ma wysokość około 25 m. Przy dużej wodzie na górnej krawędzi progu wodospad załamuje się, wyrzucając do przodu wodny prysznic (od tego właśnie pochodzi niemiecka nazwa tego wodospadu "Schleierwasserfall"). Wodospad najbardziej efektowny jest na początku lata tatrzańskiego, czyli w czerwcu, wyrzuca on wówczas średnio 880 litrów wody na sekundę. Ilość spływającej nim wody jest bardzo zmienna, w marcu na przykład jest to zaledwie 54 l/s. Przerażające wrażenie wywierał wodospad podczas wielkiej powodzi w 1958, gdy spływało nim ok. 30 tys. litrów wody na sekundę, a woda ta toczyła duże kamienie.
W bezpośrednim sąsiedztwie wodospadu znajdują się dwa stawy; powyżej progu Staw nad Skokiem, z którego wypływa woda zasilająca wodospad, poniżej progu znajduje się Staw pod Skokiem. Obok wodospadu prowadzi żółty szlak turystyczny. Pokonuje on stromy próg skalny; miejsca najbardziej eksponowane zabezpieczone są łańcuchami.

</doc>
<doc id="1465058" url="https://pl.wikipedia.org/wiki?curid=1465058" title="Denis Verduga Zavala">
Denis Verduga Zavala

Denis Verduga Zavala (ur. 14 marca 1953, zm. 9 grudnia 2014) – meksykański szachista i trener szachowy, reprezentant Ekwadoru do 1985, mistrz międzynarodowy od 1975 roku.
Kariera szachowa.
W czasie swojej kariery dwukrotnie (1974, 1978) wystąpił w barach Ekwadoru na szachowych olimpiadach&lt;. W 2000 był zgłoszony do olimpijskiej drużyny Meksyku, ale nie rozegrał żadnej partii. Oprócz tego, w 1971 r. reprezentował narodowe barwy na drużynowych mistrzostwach państw panamerykańskich.
W 1987 odniósł największy sukces w karierze, zwyciężając (wspólnie z Carlosem Garcia Palermo) w memoriale Jose Raula Capablanki w Camaguey. W 1988 zajął IV miejsce (za Wolfgangiem Unzickerem, Peterem Lukacsem i Julianem Hodgsonem) w kolejnym międzynarodowym turnieju, rozegranym w Almadzie.
Najwyższy ranking w karierze osiągnął 1 stycznia 1981 r., z wynikiem 2480 punktów zajmował wówczas 1. miejsce wśród ekwadorskich szachistów.

</doc>
<doc id="1465059" url="https://pl.wikipedia.org/wiki?curid=1465059" title="Denis Verduga">
Denis Verduga



</doc>
<doc id="1465060" url="https://pl.wikipedia.org/wiki?curid=1465060" title="Julio González">
Julio González



</doc>
<doc id="1465062" url="https://pl.wikipedia.org/wiki?curid=1465062" title="Młynica">
Młynica



</doc>
<doc id="1465064" url="https://pl.wikipedia.org/wiki?curid=1465064" title="Ser plamiński">
Ser plamiński

Ser plamiński – rodzaj serbskiego sera, który produkowany jest z krowiego mleka. Ser ten zalicza się do serów dojrzewających, podpuszczkowych oraz miękkich.

</doc>
<doc id="1465065" url="https://pl.wikipedia.org/wiki?curid=1465065" title="Elachistodon westermanni">
Elachistodon westermanni

Elachistodon westermanni – gatunek jajożernego węża z rodziny połozowatych.
Opis.
Posiada specjalne przystosowania do jajożerności. Są to specjalne wyrostki kręgów sterczące w przełyku, które pozwalają mu na przedziurawianie skorupek jaj.
Występowanie.
Bangladesz, Indie, Nepal.
Niedawne badania z Maharashtra i Gujarat sugerują, że może on być szeroko rozpowszechniony.

</doc>
<doc id="1465068" url="https://pl.wikipedia.org/wiki?curid=1465068" title="Friedrich Schultze">
Friedrich Schultze

Friedrich Schultze (ur. 12 sierpnia 1848 w Rathenow, zm. 14 października 1934) – niemiecki lekarz neurolog. W 1871 roku w Heidelbergu został doktorem medycyny, następnie spędził kilka lat jako asystent Nikolausa Friedreicha. W 1887 roku otrzymał katedrę na Uniwersytecie w Dorpacie. Niedługo później został dyrektorem kliniki i polikliniki Uniwersytetu w Bonn, gdzie pozostał przez resztę swojej kariery naukowej.
Schultze pamiętany jest za swoje prace neuropatologiczne i neuroanatomiczne. Przypisuje mu się pierwszy opis (w 1884 roku) choroby, nazwanej później chorobą Charcota-Mariego-Tootha. Przedstawił też jeden z pierwszych opisów akroparestezji. W 1891 roku razem z Wilhelmem Heinrichem Erbem i Adolphem Strümpllem założył czasopismo "Deutsche Zeitschrift für Nervenheilkunde".

</doc>
<doc id="1465069" url="https://pl.wikipedia.org/wiki?curid=1465069" title="National Autonomous University of Mexico">
National Autonomous University of Mexico



</doc>
<doc id="1465070" url="https://pl.wikipedia.org/wiki?curid=1465070" title="(60001) Adélka">
(60001) Adélka

(60001) Adélka – planetoida z pasa głównego asteroid okrążająca Słońce w ciągu 5 lat i 175 dni w średniej odległości 3,11 j.a. Została odkryta 4 października 1999 roku w obserwatorium astronomicznym w Ondřejovie przez Lenkę Šarounovą. Nazwa planetoidy pochodzi od Adélki Kotkovej (ur. 2006), córki odkrywczyni. Przed nadaniem nazwy planetoida nosiła oznaczenie tymczasowe (60001) 1999 TG5.

</doc>
<doc id="1465075" url="https://pl.wikipedia.org/wiki?curid=1465075" title="Piotr Niezgoda">
Piotr Niezgoda

Piotr Niezgoda (ur. 24 grudnia 1875 w Bukowej, zm. 24 marca 1955 w Krakowie) – polski duchowny rzymskokatolicki, dziekan generalny Wojska Polskiego.
Życiorys.
Piotr Niezgoda urodził się 24 grudnia 1875 we wsi Bukowa, w ówczesnym powiecie pilzneńskim Królestwa Galicji i Lodomerii, w rodzinie Wojciecha, rolnika, właściciela 36 morgów ziemi, i Katarzyny z Pacanów. Miał dziesięciorga rodzeństwa. Młodszy brat został profesorem gimnazjum w Jaśle.
W 1886 ukończył naukę w szkole ludowej. W 1894 zdał z odznaczeniem egzamin dojrzałości w C. K. Gimnazjum w Jaśle (w jego klasie był Emil Gaweł). Działał w organizacjach niepodległościowych (Związek Żuawów). W 1898 ukończył Seminarium Duchowne w Przemyślu. 6 czerwca 1898 został wyświęcony na kapłana przez biskupa ks. Łukasza Soleckiego. Pracę duszpasterską rozpoczął w Parafii św. Marcina w Błażowej.
1 października 1903 roku rozpoczął służbę w cesarskiej i królewskiej Armii w charakterze kapelana wojskowego. W październiku 1912 został kapelanem Szpitala Garnizonowego Nr 3 w Przemyślu. W czasie I wojny światowej od 2 sierpnia 1914 był proboszczem c. i k. 2 Dywizji Piechoty na froncie rosyjskim. 20 marca 1917 został referentem w Oddziale Metryk Wojennych () c. i k. Ministerstwa Wojny w Wiedniu. 25 października 1916 został starszym kapelanem Szpitala Rezerwowego Nr 6/IV. 20 listopada 1917 roku proboszczem c. i k. 24 Dywizji Piechoty na froncie włoskim. Od 13 czerwca do 31 października 1918 pełnił służbę w Dowództwie Miasta Udine na stanowisku proboszcza garnizonu.
W Wojsku Polskim od listopada 1918. Był dziekanem generalnym przy Naczelnym Dowództwie Wojska Polskiego. 14 kwietnia 1921, na wniosek Kurii Biskupiej Wojsk Polskich, został formalnie przyjęty do Wojska Polskiego. 16 grudnia 1921 roku został zatwierdzony z dniem 1 kwietnia 1920 roku w stopniu dziekana generalnego z 3. lokatą wśród kapelanów wyznania rzymskokatolickiego. W latach 1921–1930 był szefem duszpasterstwa wyznania rzymskokatolickiego w Dowództwie Okręgu Korpusu Nr V w Krakowie. 3 maja 1922 został zweryfikowany w stopniu dziekan generalnego ze starszeństwem z 1 czerwca 1919 roku i 64. lokatą w korpusie generałów, a jego oddziałem macierzystym był Oddział V Sztabu Generalnego. W 1923 roku zajmował 63. lokatę wśród generałów brygady, za Antonim Niewiarowskim (31. lokata) i Karolem Boguckim (45. lokata). W następnym roku zajmował wśród generałów brygady 34. lokatę, za Antonim Niewiarowskim (9. lokata) i Karolem Boguckim (16. lokata). W 1928 roku zajmował 5. lokatę na liście starszeństwa generałów. W 1934 roku zajmował 2. lokatę na liście starszeństwa duchowieństwa wojskowego stanu spoczynku za Karolem Boguckim. Z dniem 31 grudnia 1930 przeniesiony został w stan spoczynku. 
W Krakowie był czynny na polu społecznym. W 1922 otrzymał godność podkomorzego Jego Świątobliwości Ojca św. Piusa XI. Pracował w duszpasterstwie cywilnym. W 1931 otrzymał tytuł członka honorowego Polskiego Towarzystwa Opieki nad Grobami Bohaterów. Był autorem rozpraw teologicznych i na tematy społeczne oraz autorem wspomnień szkolnych, opublikowanych w książce pt. "Księga pamiątkowa 70-lecia Państwowego Gimnazjum imienia króla Stanisława Leszczyńskiego w Jaśle 1868–1938".
Podczas II wojny światowej w trakcie okupacji niemieckiej włączył się do konspiracji Związku Walki Zbrojnej i Armii Krajowej jako dziekan Obszaru Krakowsko-Śląskiego. W latach 1947–1952 był kapelanem Zakładu Psychiatrycznego w Kobierzynie, a później kierował domem wczasowym dla księży w Krynicy.
Zmarł 24 marca 1955 w Państwowym Szpitalu Klinicznym Akademii Medycznej im. Mikołaja Kopernika w Krakowie. Został pochowany na tamtejszym cmentarzu Rakowickim.

</doc>
<doc id="1465077" url="https://pl.wikipedia.org/wiki?curid=1465077" title="Antaresia maculosa">
Antaresia maculosa

Antaresia maculosa – gatunek węża z rodziny pytonów. Występuje na terenie prawie całej Australii. Osiąga rozmiary od 80 cm do 140 cm. Żywią się nietoperzami i małymi kręgowcami, w niewoli jedzą myszy i małe gryzonie. Jest jajorodny, samica składa do 15 jaj. Występuje kilka mutacji: granite, albino.

</doc>
<doc id="1465079" url="https://pl.wikipedia.org/wiki?curid=1465079" title="Pole (film)">
Pole (film)

Pole ("The Field") – irlandzki dramat z 1990 roku na podstawie sztuki Johna B. Keane'a.
Główne role.
i inni
Fabuła.
Rodzina McCabe’a od lat dzierżawi ziemię. McCabe chce ją kupić, żeby zadbać o przyszłość syna. Wdowa, do której należy ziemia ogłasza licytację. Wydaje się, że McCabe osiągnie cel, ale pojawia się bogaty Amerykanin. Chce on wybudować drogę i również potrzebuje tej ziemi.
Nagrody i nominacje.
Oscary za rok 1990

</doc>
<doc id="1465080" url="https://pl.wikipedia.org/wiki?curid=1465080" title="Friedrich Schauta">
Friedrich Schauta

Friedrich Schauta (ur. 15 lipca 1849 w Wiedniu, zm. 10 stycznia 1919 tamże) – austriacki ginekolog. Studiował w Wiedniu, Innsbrucku i Würzburgu. 
Od 1876 do 1881 roku pracował w klinice położniczej i ginekologicznej w Wiedniu u Spätha. W 1881 roku został privatdozentem i podjął praktykę w Innsbrucku. W 1883 oku został profesorem nadzwyczajnym, a rok później profesorem zwyczajnym.

</doc>
<doc id="1465082" url="https://pl.wikipedia.org/wiki?curid=1465082" title="Ion Moța">
Ion Moța

Ion I. Moța (ur. 5 lipca 1902 w Orăștie, zm. 13 stycznia 1937 w Majadahondzie) – rumuński działacz i bojówkarz faszystowski.
W latach 1920–1921 studiował prawo na uniwersytecie w Paryżu. W następnych latach studiował też na uniwersytetach w Klużu-Napoce, Jassach i Grenoble. Okres studiów zakończył w 1932 r. W międzyczasie na uniwersytecie w Klużu-Napoce założył nacjonalistyczną grupę studencką Akcja Rumuńska ("Acțiunea Românească"). Odwoływała się ona do myśli Charles’a Maurrasa i działalności Action Française. W tym czasie Ion I. Moța spotkał na antysemickim zjeździe studentów Corneliu Zelea Codreanu. Opracowali oni plan zabicia głównych rumuńskich polityków i przywódców rumuńskich Żydów jako zdrajców narodu i korumpujących życie polityczne. Obaj zostali jednak aresztowani 8 października 1923 r. w Bukareszcie i uwięzieni. Po wyjściu na wolność Ion I. Moţa zastrzelił w marcu 1924 r. jednego z członków konspiracji za zdradę. Otrzymał za to karę 2 lat w więzieniu w Gałaczu, ale został zwolniony już 29 września tego roku. Następnie został przez C. Z. Codreanu mianowany przywódcą bojówek "Frăția de Cruce". We wrześniu 1925 r. wziął udział w Światowym Kongresie Antysemickim. Po utworzeniu Legionu Michała Archanioła 24 czerwca 1927 r., został zastępcą C. Z. Codreanu. W 1934 r. reprezentował organizację na Międzynarodowym Zjeździe Faszystowskim w Montreux. Objął funkcję wiceprzewodniczącego politycznego skrzydła Żelaznej Gwardii.
Pod koniec 1936 r. wraz z kilkoma innymi działaczami wyjechał do ogarniętej wojną domową Hiszpanii, gdzie wstąpił do wojsk nacjonalistycznych gen. Francisco Franco. Zginął pierwszego dnia walki 13 stycznia 1937 r. pod Majadahonda na froncie madryckim. 13 lutego tego roku w Bukareszcie odbył się jego uroczysty pogrzeb, w którym uczestniczyli ministrowie z III Rzeszy i Włoch oraz frankistowska delegacja z Hiszpanii, przedstawiciele Portugalii, Japonii i Polski. 13 stycznia 1938 r. na cześć Iona I. Moțy i Vasile Marina C. Z. Codreanu utworzył specjalny elitarny Moța-Marin Korpus pod dowództwem Alexandru Cantacuzino. 13 września 1970 r. w Majadahonda z inicjatywy generała F. Franco został wybudowany pomnik, na którym widnieje m.in. nazwisko Iona I. Moțy.

</doc>
<doc id="1465083" url="https://pl.wikipedia.org/wiki?curid=1465083" title="Flaga powiatu oławskiego">
Flaga powiatu oławskiego



</doc>
<doc id="1465089" url="https://pl.wikipedia.org/wiki?curid=1465089" title="(29456) Evakrchová">
(29456) Evakrchová

(29456) Evakrchová – planetoida z pasa głównego asteroid okrążająca Słońce w ciągu 3 lat i 252 dni w średniej odległości 3,12 j.a. Została odkryta 24 września 1997 roku w "Obserwatorium w Ondřejovie" przez Lenkę Šarounovą. Nazwa planetoidy pochodzi od "Evy Krchovej" (ur. 1953), słowackiej astronom amator. Nazwa została zaproponowana przez "J. Grygar". Przed jej nadaniem planetoida nosiła oznaczenie tymczasowe (29456) 1997 SN2.

</doc>
<doc id="1465092" url="https://pl.wikipedia.org/wiki?curid=1465092" title="Maria Wysłouchowa">
Maria Wysłouchowa

Maria Wysłouch z domu Bouffał (Maria "Wysłouchowa"; ur. w 1858, zm. 20 marca 1905 we Lwowie) – polska nauczycielka, działaczka oświatowa i społeczna, wydawczyni broszur i czasopism dla kobiet wiejskich. Współorganizowała ruch ludowy w Galicji. Jej mężem był Bolesław Wysłouch.
Młodość i studia.
Pochodziła ze zubożałej szlachty, jej rodzicom skonfiskowano majątek za udział ojca Marii w powstaniu styczniowym. Po jego śmierci matka wraz z całą rodziną przeniosła się do Witebska, a następnie do Pskowa. Po osiągnięciu pełnoletniości wyjechała do Petersburga i tam rozpoczęła naukę na „wyższych kursach dla kobiet”. Po ich ukończeniu przeprowadziła się do Warszawy i podjęła pracę jako nauczycielka. Bywając w czytelni dla kobiet, poznała Kasyldę Kulikowską, z którą współtworzyła tajne Kobiece Koło Oświaty Ludowej. Celem Koła była edukacja kobiet wiejskich oraz pomoc w zakładaniu źródeł dochodu, to znaczy sklepów i gospód.
Zaangażowanie w ruchu ludowym.
Po ślubie z Bolesławem Wysłouchem przeniosła się do Lwowa, gdzie – wraz z mężem – poświęciła się tworzeniu niezależnego stronnictwa chłopskiego. Od kwietnia 1889 oboje rozpoczęli wydawanie dwutygodnika „Przyjaciel Ludu”. 21 maja 1890 Wysłouchowie stworzyli Towarzystwo Przyjaciół Oświaty, które rozpoczęło organizowanie czytelni wiejskich, wykładów i pogadanek oraz rozprowadzanie broszur o charakterze oświatowym. W latach 1882–1899 powstało na wsiach około 300 bibliotek i 100 czytelni.
Zaangażowanie w ruchu emancypacyjnym.
Równolegle Maria Wysłouchowa angażowała się w pierwsze ruchy emancypacyjne; wraz ze Stefanią Wekslerową założyła czytelnię dla kobiet. Z jej inicjatywy w 1886 powstało we Lwowie Towarzystwo Oszczędnościowe Kobiet, z którego część funduszy przekazywano dla poszkodowanym w powodziach mieszkańcom wsi. W 1892, razem z Antoniną Machczyńską i Stefanią Wekslerową, założyła Stowarzyszenie Nauczycielek, które walczyło o równe prawa pracy i płacy dla kobiet uczących na wsi. 27 sierpnia 1894 odbył się we Lwowie Wielki Wiec Włościański, podczas którego Bolesław Wysłouch był jednym z inicjatorów powstania Stronnictwa Ludowego. Maria była autorką wielu wygłaszanych przez niego przemówień, ulotek i materiałów propagandowych.
Po śmierci Kasyldy Kulikowskiej Wysłouchowa założyła fundusz jej mienia, którego celem było publikowanie broszur edukacyjnych przeznaczonych dla kobiet wiejskich. Była jedną z inicjatorek zjazdu kobiet, który odbył się 15 sierpnia 1899 w Zakopanem. Po odczytach na temat życia kobiet na wsi postanowiła, aby celem funduszu im. Kulikowskiej było wydawanie miesięcznika dla kobiet wiejskich „Przodownica”; jego pierwszy numer ukazał się 1 grudnia 1899. Redakcję, poza Marią, tworzyły Maria Siedlecka i Gabriela Balicka. Brak zgodności w kwestiach treści czasopisma spowodował, że Wysłouchowa po czterech miesiącach zrezygnowała z pracy w redakcji. Postanowiła stworzyć gazetę o treściach edukacyjnych, którą nazwała „Zorza”. Po trzech latach postępująca choroba serca zmusiła Marię do zaprzestania pracy redakcyjnej.
Mało znanym faktem jest praca Marii jako tłumaczki z serbskiego, czeskiego, słoweńskiego i rosyjskiego na polski.

</doc>
<doc id="1465093" url="https://pl.wikipedia.org/wiki?curid=1465093" title="Kolista Turnia">
Kolista Turnia

Kolista Turnia (, , , 2321 m, według wcześniejszego pomiaru 2323 m) – turnia w głównej grani odnogi Krywania. Znajduje się pomiędzy Młynicką Turnią, oddzielona od niej Przełączką nad Wielkim Ogrodem (2315 m), a Szczyrbską Turniczką, oddzielona Przełączką nad Małym Ogrodem (2261 m). Turnia ma dwa wierzchołki, z których wyższy jest zachodni. W stronę Przełączki nad Małym Ogrodem schodzi grań z kilkoma garbami i siodełkami. Mniej więcej w jej połowie znajduje się krótki poziomy odcinek, zwany Przechodem nad Małym Ogrodem. Z grani poniżej przechodu opadają w stronę Capiego Kotła w Dolinie Młynickiej ściany o wysokości dochodzącej do około 120 metrów. Do 2008 r. były dziewicze – bez żadnej drogi wspinaczkowej. Z przechodu do Małego Ogrodu w Dolinie Hlińskiej opada potężny żleb, a z wszystkich siodełek wschodniej grani Kolistej Turni żleby i żlebki będące odgałęzieniem tego żlebu.
Niepozorny wierzchołek wschodni jest zwornikiem dla odchodzącej na północ szerokiej grzędy rozdzielającej Wielki Ogród od Małego Ogrodu. Prowadzi nią najłatwiejsza droga (nieznakowana) na Hruby Wierch od strony Doliny Hlińskiej. Znana była ona przewodnikom zakopiańskim już przed rokiem 1880. Grzęda ta ma charakter grani tylko w najwyższej części, niżej pocięta jest kilkoma żlebami, żeberkami i depresjami. Wszystkie są łatwe do przejścia. Podstawa grzędy w Dolinie Hlińskiej ma szerokość około 300 m i urywa się pasem ścianek o wysokości około 30 m. Ściana grzędy opadająca do Wielkiego Ogrodu ma ukośną podstawę, wysokość dochodzącą do 200 m i przecięta jest dwoma zachodami.
Kolista Turnia ma grań o długości okołu 100 m. Charakter szczytu ma głównie od strony Doliny Hlińskiej. Z Doliny Młynickiej niczym się nie wyróżnia i widoczne jest głównie jej długie i szerokie żebro.

</doc>
<doc id="1465095" url="https://pl.wikipedia.org/wiki?curid=1465095" title="Antoni Niewiarowski">
Antoni Niewiarowski

Antoni Niewiarowski herbu Półkozic (ur. 26 września 1874 w Kowlu, zm. 2 marca 1927 w Warszawie) – polski prezbiter katolicki, dziekan generalny Wojska Polskiego, działacz niepodległościowy, prałat domowy Jego Świątobliwości, kanonik honorowy Kolegiaty Ołyckiej, radca Kurii Biskupiej WP.
Życiorys.
Urodził się 26 września 1874 roku w Kowlu, ówczesnym mieście powiatowym guberni wołyńskiej. Ukończył cztery klasy progimnazjum w Brześciu i Seminarium Duchowne w Żytomierzu (kurs pięcioletni). Pełnił posługę jako kapłan w diecezji łucko-żytomierskiej. Za sympatie do idei Legionów Polskich zesłany do Ufy. Od 17 października 1917 do 25 czerwca 1918 był dziekanem 3 Dywizji Strzelców Polskich. Nominację na to stanowisko otrzymał od ks. biskupa Jana Cieplaka, administratora archidiecezji mohylewskiej. W czerwcu 1918 przyjechał do Warszawy.
28 stycznia 1919 kierownik Ministerstwa Spraw Wojskowych mianował go czasowo kapelanem wojskowym na stanowisku dziekana Okręgu Generalnego Warszawskiego i administratora kościoła garnizonowego na Placu Saskim z poborami pułkownika od 13 listopada 1918. Od 1921 na stanowisku szefa duszpasterstwa katolickiego Dowództwa Okręgu Korpusu Nr I w Warszawie. 22 marca 1921 został mianowany reprezentantem duchowieństwa byłych Korpusów Wschodnich w Komisji Weryfikacyjnej dla Duchowieństwa Wyznania Katolickiego.
16 grudnia 1921 roku został zatwierdzony z dniem 1 kwietnia 1920 roku w stopniu dziekana generalnego wśród kapelanów wyznania katolickiego. 3 maja 1922 roku został zweryfikowany dziekana generalnego ze starszeństwem z 1 czerwca 1919 roku i 30. lokatą w korpusie generałów
Czynny na polu społecznym i charytatywnym. Zmarł 2 marca 1927 roku w Szpitalu Ujazdowskim w Warszawie, po długiej i ciężkiej chorobie nowotworowej. 5 marca 1927 roku w kościele garnizonowym w Warszawie odbył się pogrzeb ks. Niewiarowskiego. Został pochowany na Cmentarzu Wojskowym na Powązkach w Warszawie (kwatera A16-1-1/2).

</doc>
<doc id="1465102" url="https://pl.wikipedia.org/wiki?curid=1465102" title="Instrukcja wyrażeniowa">
Instrukcja wyrażeniowa

Instrukcja wyrażeniowa to instrukcja zdefiniowana w składni określonego języka programowania, której działanie polega na wykonaniu określonego wyrażenia.
Podstawowe zasady.
Instrukcja wyrażeniowa należy do kategorii instrukcji prostych. W kodzie źródłowym instrukcja taka składa się z wyrażenia, zapisanego zgodnie z zasadami danego języka oraz separatora bądź terminatora instrukcji.
Ogólnie w językach programowania:
Pewne konstrukcje językowe, typowe, występujące w większości języków programowania wysokiego poziomu, mogą być w nomenklaturze każdego z tych języków zaliczone do odrębnej konstrukcji – instrukcji. Przykładem jest proceduralne wywołanie podprogramu (tj. takie w którym rezultat, o ile w ogóle występuje, jest odrzucony – ignorowany). W języku C takie wywołanie jest po porostu wyrażeniem składającym się w tym specyficznym przypadku z wywołania funkcji, co implikuje zaliczanie takiej instrukcji do instrukcji wyrażeniowej. Natomiast w innych językach, np. Pascal, PL/I, Visual Basic i in., zdefiniowane jest odrębne pojęcie instrukcji wywołania.
Instrukcje wyrażeniowe w językach programowania.
Język C.
W języku C instrukcja wyrażeniowa jest jedną z podstawowych konstrukcji i obejmuje takie przypadki szczególne jak:
Przykładowe instrukcje wyrażeniowe:
a=1; /* znak = jest operatorem, a przypisanie wyrażeniem */
a++; /* rezultat wyrażenia jest ignorowany, ale występuje efekt uboczny */
printf("a=%d",a); /* wywołanie podprogramu również jest wyrażeniem */
Algol 68, Icon.
Mimo że te języki znacząco się od siebie różnią, w rozpatrywanym kontekście ich idea jest jednolita: każda poprawna i zdefiniowana w danym języku konstrukcja jest wyrażeniem, a każde wyrażenie może stanowić samodzielną konstrukcję – instrukcję wyrażeniową, lub może być oczywiście częścią innego większego wyrażenia.
Przykład w języku Icon:
 while(read(plik,a)) do write(a)

</doc>
<doc id="1465107" url="https://pl.wikipedia.org/wiki?curid=1465107" title="If I Were a Boy">
If I Were a Boy

If I Were a Boy – piosenka amerykańskiej rhythm and bluesowej wokalistki Beyoncé Knowles, pochodząca z jej trzeciego albumu solowego, "I Am… Sasha Fierce".
Singel odniósł duży sukces komercyjny, a także stał się najpopularniejszym utworem Knowles w Wielkiej Brytanii, gdzie rozszedł się w ponad 588.000 kopii. „If I Were a Boy” był również 58. najlepiej sprzedającym się singlem dekady w tymże kraju.
Geneza utworu.
Autorką większości tekstu piosenki była początkująca piosenkarka BC Jean, którą do napisania „If I Were a Boy” zainspirował rozpad jej związku. Jean oraz producent muzyczny Toby Gad spacerowali po Times Square, kiedy zobaczyli budkę z hot dogami. Według "Del Mar Times", „Jean narzekała, że starała się trzymać jak najdalej od niej i uznała, że gdyby była facetem, mogłaby prawdopodobnie zjeść hot doga bez żalu. Doprowadziło ją to do rozważań, że gdyby nim się stała, na pewno byłaby lepsza od swojego eks.” Gad zaproponował, aby „powtórzyła i zarejestrowała swoje słowa”. Powrócili do studia, gdzie w 15 minut napisali piosenkę, a Jean nagrała jej własną wersję. Beyoncé stworzyła własną wersję po tym, jak wykonanie BC Jean zostało odrzucone przez wytwórnię.
Hiszpańskojęzyczne wykonanie piosenki, „Si Yo Fuera un Chico”, dostępna jest na hiszpańskiej wersji albumu w iTunes. Wersja ta posiada własny wideoklip, zmontowany w sposób podobny do „Irreemplazable”.
Remiks „If I Were a Boy” został nagrany z udziałem R. Kelly’ego, który odpowiada w nim na słowa śpiewane przez Knowles. Wersja ta ma formę konwersacji.
Kontrowersje.
Knowles została posądzona przez dziennikarza Rogera Friedmana z FoxNews.com o kradzież „If I Were A Boy” BC Jean. W artykule opublikowanym 14 października 2008 roku przedstawił sprawę z perspektywy Jean, pisząc:
Ona nie miała pojęcia, że Beyoncé w ogóle nagrała jej piosenkę, dopóki nie dostała telefonu od nieznajomego, który ją o tym poinformował. Według źródeł, wraz z matką/menedżerką [Lori Carlson] były otoczone przez ludzi Beyoncé oraz innych, którzy widzieli w „If I Were A Boy” złoto i chcieli za wszelką cenę pozyskać utwór. Wielu ludzi znało agresywną pogoń Mathew Knowlesa za regulacją praw autorskich potencjalnych hitów. Jego celem było zdobyć prawa do piosenki i umieścić Beyoncé na liście jej autorów.
Ostatecznie Knowles nie została jednak wymieniona jako współautorka utworu.
Friedman obwinił za zaistniałą sytuację Toby’ego Gada:
Wiem, że BC Jean napisała i nagrała masę piosenek, a Gad miał wyprodukować jej album. Jednak gdy umowa została zerwana Gad, który był wymieniany jako współautor ponad 300 utworów, zabrał je i zaczął oferować ścieżki znanym artystom. Wśród tychże piosenek jest m.in. „Big Girls Don’t Cry” Fergie.
Fox News poinformowała, że Knowles i BC Jean doszły do porozumienia, a ich umowa zakłada prawdopodobnie, że Beyoncé nagra z Jean wspólny utwór na debiutancki album BC.
Popularność.
„If I Were a Boy” zadebiutował 2 października 2008 roku na 100. pozycji "Billboard" Hot 100, wyłącznie w oparciu o emisję w stacjach radiowych. Tydzień później singel awansował na 68. miejsce, a w trzecim tygodniu, dzięki sprzedaży w wysokości 190.000 kopii, dotarł na 3. miejsce. W następnym tygodniu spadł na 5. pozycję, po czym ponownie powrócił na 3. miejsce. Jednocześnie utwór uplasował się na szczycie Hot Digital Songs, rozchodząc się w 170.000 egzemplarzy. Siedem dni później na 1. pozycji zastąpił go inny singel Knowles, „Single Ladies (Put a Ring on It)” z 204.000 kopii, podczas gdy wynik „If I Were a Boy” wyniósł kolejne 160.000 kopii. W ciągu pięciu tygodni od premiery piosenka rozeszła się w 974.000 kopii. 13 października 2009 roku „If I Were a Boy” pokrył się dwukrotną platyną w Stanach Zjednoczonych ze sprzedażą powyżej 2.000.000 kopii. Beyoncé stała się siódmą wokalistką w historii, której dwa single przebywały jednocześnie w pierwszej piątce listy.
26 października 2008 roku „If I Were a Boy” stał się najwyższym debiutem tygodnia oraz drugim najwyższym debiutem w twórczości Beyoncé w Australii, gdy uplasował się na 12. miejscu Australian Singles Chart w oparciu o sprzedaż digital download. W następnym tygodniu singel awansował na szczyt listy. W Nowej Zlenadii piosenka zadebiutowała na 8. pozycji, po czym awansowała na 2. miejsce. „If I Were a Boy” pokryła się w tym kraju platyną za sprzedaż powyżej 15.000 kopii. W Wielkiej Brytanii singel zadebiutował na 2. pozycji UK Singles Chart, rozchodząc się w pierwszym tygodniu w 64.554 kopii. Tydzień później spadł na miejsce 3. z 57.917 kopii, a w trzecim tygodniu „If I Were a Boy” dotarł na szczyt notowania, sprzedając się w 47.949 egzemplarzy. Był tym samym czwartym solowym singlem numer jeden Knowles w tym kraju. „If I Were A Boy” była 16. najlepiej sprzedającą się piosenką 2008 roku w Wielkiej Brytanii. Singel spędził również 5 tygodni na 1. pozycji UK R&amp;B Chart, a został zastąpiony przez inną ścieżkę wokalistki, „Single Ladies (Put a Ring on It)”. „If I Were a Boy” stał się najlepiej sprzedającym utworem Knowles w Wielkiej Brytanii, gdzie rozszedł się w sumie w ponad 588.000 kopii. Poza tym singel był 58. najlepiej sprzedającym się singlem dekady w tymże kraju.
Teledysk.
Wideoklip do „If I Were a Boy”, który został wyreżyserowany przez Jake’a Navę, nakręcony został w trybie monochromatycznym i ukazuje zwyczajny dzień pary, w której następuje zamiana ról, co zostaje wyjaśnione dopiero na końcu teledysku. Początkowo Knowles wciela się w rolę policjantki, a jej mąż jest pracownikiem biurowym. Teledysk rozpoczyna się sceną, w której mężczyzna przygotowuje śniadanie, jednak Beyoncé śpiesząc się do pracy, szybko wychodzi z domu. Na ulicy czeka na nią policyjny partner (zagrał go model Ryan Locke). Podczas gdy Knowles spędza wieczór w barze z kolegami z pracy, jej mąż wybiera dla niej prezent przez Internet. Postanawia zostać w pracy, odmawiając znajomym wspólnego wyjścia do restauracji. W międzyczasie dzwoni do żony, jednak jest ignorowany, ponieważ jest ona zajęta spotkaniem. Tego wieczora wspólnie wychodzą na przyjęcie, na którym Knowles tańczy ze swoim partnerem z pracy. Po powrocie do domu mąż konfrontuje się z nią na temat jej zachowania. W tym momencie role się odwracają i okazuje się, że to Beyoncé pracuje w biurze, a jej mąż jest policjantem, którego partnerką jest kobieta.
Wideoklip umieszczony został na 72. miejscu listy BET: Notarized Top 100 Videos of 2008 oraz 29. miejscu listy BET J Last Call 2008! Top 50 Countdown.

</doc>
<doc id="1465108" url="https://pl.wikipedia.org/wiki?curid=1465108" title="Cmentarz żydowski w Uchaniach">
Cmentarz żydowski w Uchaniach

Cmentarz żydowski w Uchaniach – kirkut, którego data powstania jest nieznana. Ma powierzchnię 0,6 ha. Znajduje się przy ulicy Podgórze, w czasie II wojny światowej był wykorzystywany jako miejsce masowych egzekucji i uległ dewastacji. Zachowały się fragmenty ogrodzenia. Obecnie na jego terenie znajduje się jedynie kilka odzyskanych nagrobków.

</doc>
<doc id="1465113" url="https://pl.wikipedia.org/wiki?curid=1465113" title="Wielkie Morze Zachodu">
Wielkie Morze Zachodu



</doc>
<doc id="1465114" url="https://pl.wikipedia.org/wiki?curid=1465114" title="Alfons Edler von Rosthorn">
Alfons Edler von Rosthorn

Alfons Edler von Rosthorn (ur. 19 września 1857 w Oed, zm. 9 sierpnia 1909 w Seckau) – austriacki lekarz ginekolog.
Studiował w Wiedniu, początkowo zoologię, potem medycynę. W 1885 roku został doktorem medycyny, od 1890 roku "privatdozent" w Wiedniu, od 1892 profesor nadzwyczajny w Pradze, od 1894 roku profesor zwyczajny. W 1898 roku po śmierci Rokitansky'ego otrzymał katedrę w Grazu. Razem z Chrobakiem napisał rozdział do podręcznika Nothnagela "Die Erkrankungen der weibl. Geschl.-Organe".

</doc>
<doc id="1465115" url="https://pl.wikipedia.org/wiki?curid=1465115" title="Alfons von Rosthorn">
Alfons von Rosthorn



</doc>
<doc id="1465116" url="https://pl.wikipedia.org/wiki?curid=1465116" title="Single Ladies (Put a Ring on It)">
Single Ladies (Put a Ring on It)

Single Ladies (Put a Ring on It) – piosenka amerykańskiej wokalistki rhythm and bluesowej Beyoncé Knowles, pochodząca z jej trzeciego albumu solowego, "I Am... Sasha Fierce". Utwór zyskał dużą popularność głównie ze względu na chwytliwy refren oraz tematykę związaną z empowermentem kobiet.
Wśród wielu nagród, jakie zdobył "Single Ladies (Put a Ring on It)" znajdują się m.in. trzy statuetki Grammy dla piosenki roku, najlepszej piosenki R&amp;B oraz najlepszego kobiecego wykonania R&amp;B. "Single Ladies (Put a Ring on It)" uplasował się na szczycie listy "Billboard" Hot 100, zaś RIAA przyznała jej status czterokrotnej platyny, za sprzedaż 4.7 milionów kopii na terenie Stanów Zjednoczonych.
"Single Ladies (Put a Ring on It)" umieszczona została na 1. miejscu listy najlepszych piosenek 2008 roku według magazynu "Rolling Stone", a także na 2. pozycji tej samej listy sporządzonej przez MTV. "Single Ladies (Put a Ring on It)" zajął również 2. miejsce na liście najlepszych utworów dekady, skompletowanej na podstawie ankiety, którą wśród czytelników zorganizował "Rolling Stone". Z kolei krytycy współpracujący z magazynem stworzyli własne zestawienie, w którym piosenka zajęła 50. pozycję. Josh Tyrangiel z magazynu "Time" wybrał "Single Ladies (Put a Ring on It)" jako 7. najlepszy utwór 2008 roku.
Równie duży sukces, co sama piosenka, odniósł nakręcony do niej wideoklip, opierający się wyłącznie na tańcu. Teledysk był wielokrotnie imitowany oraz parodiowany i, według "Toronto Star", rozpoczął pierwsze "taneczne szaleństwo" w nowym millenium oraz w historii Internetu. Wideoklip do "Single Ladies (Put a Ring on It)" otrzymał dziewięć nominacji do nagród MTV Video Music Awards 2009, wygrywając trzy, w tym najważniejszą, dla teledysku roku. Poza tym otrzymał statuetkę w tej samej kategorii na BET Awards, MOBO Awards oraz MTV Europe Music Awards.
Wydanie i promocja.
"Single Ladies (Put a Ring on It)", wraz z "If I Were a Boy", miały pierwotnie zadebiutować w stacjach radiowych 7 października 2008 roku. Jednakże ich premiera odbyła się dzień później na antenie Power 105.1.
9 listopada 2008 roku Beyoncé wykonała piosenkę na gali World Music Awards, a 15 listopada w programie "Saturday Night Live". Tego wieczora wystąpiła również w parodii teledysku "Single Ladies (Put a Ring on It)", w której zamiast dwóch tancerek z wideoklipu, pojawiło się trzech mężczyzn. Był wśród nich wokalista Justin Timberlake oraz dwóch członków obsady "SNL", Andy Samberg i Bobby Moynihan. 16 listopada Knowles zaśpiewała utwór podczas finałowego odcinka "Total Request Live", a 18 listopada w programie "106 &amp; Park" BET. 23 listopada wokalistka wykonała "Single Ladies (Put a Ring on It)" na gali American Music Awards. 25 listopada zaśpiewała go również w "The Ellen DeGeneres Show". 26 listopada Knowles wykonała utwór w Rockefeller Center podczas programu "The Today Show". Poza tym zaśpiewała piosenkę w ramach wizyty w programie "The Tyra Banks Show".
"Single Ladies (Put a Ring on It)" wykorzystana została w wielu serialach telewizyjnych, w tym m.in.: ', ' oraz co najmniej trzykrotnie w "Glee".
Sukces komercyjny.
"Single Ladies (Put a Ring on It)" zadebiutował na 78. miejscu "Billboard" Hot 100. 29 listopada singel dotarł na 28. pozycję, a w kolejnym tygodniu awansował na 2. miejsce listy. Ze sprzedażą 204 000 kopii, piosenka uplasowała się na szczycie Hot Digital Songs, spychając na 2. pozycję inny utwór Knowles, "If I Were a Boy", którego tygodniowa sprzedaż wyniosła wtedy 160 000 kopii. Tydzień później sprzedaż "Single Ladies (Put a Ring on It)" wzrosła o 12% i wyniosła 228 000 egzemplarzy, co pozwoliło na pozostanie na 1. miejscu Hot Digital Songs. W czwartym tygodniu siedmiodniowa sprzedaż wyniosła 382 000 kopii, co stanowiło wzrost o 157%. "Single Ladies (Put a Ring on It)" przez cztery tygodnie zajmował 1. pozycję Hot 100, a także przez pięć tygodni pozostawał na szczycie Hot 100 Airplay. Utwór był piątym singlem numer jeden na Hot 100 w solowej karierze wokalistki. "Single Ladies (Put a Ring on It)" uzyskał w Stanach Zjednoczonych status poczwórnej platyny za sprzedaż powyżej 4 000 000 kopii.
Knowles oraz Rihanna są artystkami z największą liczbą singli na szczycie Hot 100 w dekadzie. "Single Ladies (Put a Ring on It)" był również 2. utworem artystki, który zajmował 1. miejsce listy w trakcie Bożego Narodzenia oraz Nowego Roku (wcześniej, na przełomie 2006/2007 roku, dokonał tego "Irreplaceable"). Poza Hot 100, piosenka zajęła szczyty innych notowań "Billboardu", Hot Dance Club Play, Hot R&amp;B/Hip-Hop Songs, Pop 100 oraz Hot Dance Airplay.
Na arenie międzynarodowej piosenka odniosła nieco mniejszy sukces niż w Stanach Zjednoczonych. W Kanadzie zadebiutowała na 81. miejscu Canadian Hot 100, jednak w następnym tygodniu awansowała na 17. pozycję, ostatecznie docierając do 2. miejsca. W Wielkiej Brytanii "Single Ladies (Put a Ring on It)" nie został wydany jako singel, tylko b-side "If I Were a Boy". Jednakże utwór odniósł duży sukces, debiutując 23 listopada na 67. pozycji UK Singles Chart, w oparciu wyłącznie o sprzedaż w formie digital download. Następnie singel zaczął przesuwać się w górę, po czym dotarł do 7. miejsca listy, a także na szczyt UK R&amp;B Chart, na którym pozostawał przez trzy tygodnie. "Single Ladies (Put a Ring on It)" spędził 60 tygodni na UK Singles Chart, najwięcej ze wszystkich utworów Knowles. Singel uzyskał złoty status w Wielkiej Brytanii za sprzedaż powyżej 400.000 kopii.
24 listopada "Single Ladies (Put a Ring on It)" zadebiutował na 15. miejscu australijskiego zestawienia ARIA Singles Chart, docierając ostatecznie na 5. pozycję. Za sprzedaż powyżej 210 000 kopii singel uzyskał w tym kraju status trzykrotnej platyny. 16 listopada 2009 roku minął rok, w trakcie którego utwór obecny był w każdym wydaniu listy. W Nowej Zelandii utwór uplasował się na 2. miejscu, na którym pozostawał przez trzy tygodnie, a także pokrył się platyną. Jest również jednym z dwóch singli, które nieprzerwanie pozostają w notowaniu od co najmniej 3 lat. Na początku 2010 roku zajmował bowiem 36. pozycję listy.
Wideoklip.
Teledysk do "Single Ladies (Put a Ring on It)" został nakręcony niemal równocześnie z "If I Were a Boy", gdyż oba single wydane zostały jednocześnie, aby podkreślić dualizm wokalistki oraz jej bardziej agresywne alter ego, Sashę Fierce. Knowles przyznała, że budżet został praktycznie w całości wykorzystany na "If I Were a Boy", a producenci musieli obniżyć koszt "Single Ladies (Put a Ring on It)". Podobnie jak "If I Were a Boy", "Single Ladies (Put a Ring on It)" nakręcony został w monochromatycznym formacie oraz wyreżyserowany przez Jake'a Navę. Według Navy stylizacja inspirowana była sesją fotograficzną do magazynu "Vogue".
Autorami choreografii, którą Knowles wykonuje jako Sasha Fierce, byli Frank Gatson oraz JaQuel Knight. Wokalistka ma na sobie asymetryczny trykot oraz buty na wysokich obcasach. Na planie towarzyszą jej dwie tancerki, Ebony Williams i Ashley Everett, ubrane w podobne stroje. Beyoncé tańczy w tzw. infinity cove, czyli wyłącznie białej przestrzeni, w której nie ma np. rogów ścian, zaprojektowanej, aby sprawiać wrażenie, że tło zmierza ku nieskończoności. Infinity cove miała skupić widza na kompleksowej choreografii, najważniejszym elemencie teledysku. Taneczny układ składa się z wielu stylów, a wśród nich: jazzu, hip hopu oraz stepowania. Ponadto wideoklip wymieniany jest jako popularyzator J-Setting, tańca, w którym jedna osoba prowadzi inne. Styl ten jest popularny w wielu afroamerykańskich klubach gejowskich w Atlancie. Pod koniec wideoklipu na dłoni Beyoncé widoczny jest jej wart 5 milionów dolarów pierścionek zaręczynowy zaprojektowany przez Lorraine Schwartz, ukryty pod charakterystyczną rękawiczką, również projektu Schwartz.
Premiera teledysku odbyła się w programie "Total Request Live" MTV. Po jego wydaniu wielu blogerów internetowych zauważyło podobieństwa między choreografią w "Single Ladies (Put a Ring on It)" a tańcem Gwena Verdona w programie "The Ed Sullivan Show" w 1969 roku. Autorem choreografii Verdona był słynny broadwayowski reżyser Bob Fosse. Podczas promowania wideoklipu w programie "106 &amp; Park" BET, Knowles potwierdziła, że była zainspirowana choreografią Fosse'a po tym jak zobaczyła występ Gwena na YouTube i chciała przekonać się, czy sama potrafiłaby to zatańczyć. W wywiadzie dla "Entertainment Weekly" wokalistka powiedziała również, że posiada starą kasetę Verdona i używała jej jako inspiracji podczas kręcenia teledysku. Choreografia "Single Ladies (Put a Ring on It)" czerpie także z układu "There's Gotta Be Something Better Than This" Fosse'a z musicalu "Sweet Charity".
Reakcje i wyróżnienia.
Mimo że "Single Ladies" był najmniej kosztownym i jednocześnie najszybciej wyprodukowanym wideoklipem Beyoncé, sama wokalistka przyznała po zakończeniu prac, że będzie to "najbardziej ikoniczny" teledysk w jej twórczości, charakteryzując go jako "coś specjalnego". Wideoklip wywołał taneczne szaleństwo w Internecie, inspirując ludzi z całego świata do nagrywania jego własnych wersji. Knowles wypowiedziała się na temat internetowej popularności teledysku w wywiadzie dla MTV: "To cudowne uczucie wiedzieć, że poruszyłeś ludzi i dzięki wideoklipowi nadałeś piosence nowe życie.". Beyoncé przyznała ponadto, że spędziła dużo czasu na oglądaniu amatorskich filmików wykonań choreografii z "Single Ladies (Put a Ring on It)". Jake Nava wyraził zaskoczenie tak pozytywnym przyjęciem klipu, przypisując jego sukces zasadzie "mniej znaczy więcej". W wywiadzie dla "Eye Weekly", reżyser Scott Cudmore stwierdził, że era Internetu wpłynęła na to, w jaki sposób kręci się wideoklipy, a także na to, w jaki sposób są one postrzegane przez odbiorców. Cudmore uznał, że mimo iż rola teledysków jako medium "zanika z mainstreamu", wyróżnił "Single Ladies" za "pewnego rodzaju odrodzenie", a także dodał, że po tym, jak wideoklip pojawił się w Internecie, ludzie zaczęli "świadomie poszukiwać wideoklipów ze względu na ich artystyczny przekaz".
Wideoklip zdobył szereg wyróżnień i nagród. Czytelnicy witryny Popjustice przyznali mu tytuł najlepszego układu tanecznego 2008 roku. "Single Ladies (Put a Ring on It)" zdobył trzy statuetki na gali MTV Video Music Awards 2009, w kategoriach: wideoklip roku, najlepsza choreografia oraz najlepszy montaż. "Single Ladies (Put a Ring on It)" wygrał również nagrody dla najlepszego wideoklipu na galach MTV Europe Music Awards 2009 i BET Awards. Teledysk otrzymał ponadto wiele nominacji: dla najlepszego wideoklipu 2009 roku według czytelników Popjustice (zajął 4. miejsce); dziewięć nominacji (w tym trzy wygrane) do MTV Video Music Awards 2009, nominację do nagrody MuchMusic Video Award w kategorii najlepszy międzynarodowy wideoklip, a także nominację dla najlepszego wideoklipu na gali NAACP Image Awards.
Teledysk do "Single Ladies (Put a Ring on It)" znalazł się na 4. miejscu listy 100 najlepszych wideoklipów 2008 roku według BET, a także na 3. pozycji zestawienia 40 najlepszych teledysków 2009 roku według VH1. Czytelnicy strony internetowej MUZU TV wybrali "Single Ladies (Put a Ring on It)" najlepszym wideoklipem dekady 2000-2009; z kolei czytelnicy "Billboardu" uznali teledysk Knowles za 5. najlepszy wideoklip tego samego okresu. "Entertainment Weekly" również umieścił wideoklip na liście najlepszych teledysków dekady, pisząc: "Przykro nam, Taylor. Kanye miał rację. Z choreografią, która sprawiła, że każdy świecił swoimi pozbawionymi pierścionków palcami, dziki, kobiecy hymn Beyoncé jest naprawdę jednym z najlepszych teledysków wszech czasów." Claire Suddath z "Time" wyróżniła "Single Ladies (Put a Ring on It)" w swoim zestawieniu 30 najlepszych wideoklipów wszech czasów, pisząc: "Czasami najlepsze kreacje są jednocześnie tymi najprostszymi.".
"Kanyegate".
"Single Ladies (Put a Ring on It)" wygrał nagrodę dla najlepszego teledysku roku na gali BET Awards. Otrzymał również dziewięć nominacji do MTV Video Music Awards 2009, ostatecznie zdobywając trzy statuetki, w tym najważniejszą, dla wideoklipu roku. Wśród nominacji była m.in. kategoria najlepszy żeński teledysk, w której wygrała Taylor Swift z "You Belong with Me", co doprowadziło do kontrowersyjnej sytuacji; przemówienie Swift zostało przerwane przez rapera Kanye Westa. Wkroczył on na scenę i odebrał wokalistce mikrofon, po czym zadeklarował, że to Beyoncé zasłużyła na wygraną, a "Single Ladies" to "jeden z najlepszych wideoklipów w historii". Po tym, jak Knowles otrzymała statuetkę dla teledysku roku, powiedziała: "pamiętam, jak mając 17 lat zdobyłam pierwszą nagrodę MTV z Destiny's Child i był to jeden z najbardziej ekscytujących momentów w moim życiu", a następnie zwróciła się do Swift, aby ta "wróciła na scenę i miała swój moment".
Wpływ na kulturę.
Piosenka zdobyła szeroką popularność ze względu na chwytliwy refren oraz tematykę empowermentu kobiet, przez co krytycy porównywali ją do "Respect" Arethy Franklin i "I Will Survive" Glorii Gaynor. Z kolei wideoklip stał się słynny poprzez swoją skomplikowaną choreografię, opisaną jako "pierwsze prawdziwe taneczne szaleństwo w nowym millenium oraz w historii Internetu". Billy Johnson z Yahoo! Music napisał, że wideoklip do "Single Ladies" był największym muzycznym hitem Internetu 2009 roku. Z kolei James Montgomery z MTV News stwierdził: "Wydaje się, że [ten teledysk] został stworzony dla generacji YouTube, co prawdopodobnie tłumaczy, dlaczego kręcenie własnych filmików stało się światowym fenomenem." Teledysk pobudził ponadto zainteresowanie J-Setting, czyli stylem tańca, który choreograf JaQuel Knight naświetlił w wideoklipie; z tego powodu uznaje się, że Knowles miała duży wpływ na wprowadzenie J-Setting do mainstreamu. W jednym z wywiadów Knight wyraził ekscytację, że popularność "Single Ladies (Put a Ring on It)" sprawiła, iż coraz więcej osób zaczęło uczyć się tańca.
Parodie i domowe wykonania.
Teledysk został sparodiowany po raz pierwszy 15 listopada 2008 roku w programie "Saturday Night Live", a udział w niej, oprócz Knowles, wziął Justin Timberlake oraz Andy Samberg i Bobby Moynihan. Pierwotnie wokalistka nie miała w planach pojawić się na scenie, jednak zgodziła się na udział w parodii za namową Timberlake'a. 3 czerwca 2009 roku Joe Jonas z Jonas Brothers zamieścił na oficjalnym profilu grupy na YouTube film, jak wykonuje układ taneczny z "Single Ladies". Irlandzki duet Jedward sparodiował kroki z "Single Ladies" w swoim wideoklipie do coveru utworu "All the Small Things". 20 listopada 2009 roku prezenterki BBC News, a w tym Fiona Bruce, Sophie Raworth, Kate Silverton i Susanna Reid, wykonały "Single Ladies" w czarnych, militarnych strojach; następnie na scenie pojawili się również ich męscy współpracownicy. Występ ten miał na celu zebranie środków na kampanię charytatywną Children in Need.
Wideoklip zainspirował wielu amatorskich imitatorów, którzy publikowali widea z własnymi wykonaniami choreografii na YouTube. Autorem jednego z najpopularniejszych był Shane Mercado, który zatańczył w programie "The Bonnie Hunt Show", a także osobiście poznał Beyoncé. Wokalistka wykorzystała popularność wideoklipu podczas trasy koncertowej I Am... Tour; w trakcie wykonywania "Single Ladies (Put a Ring on It)" na ekranach w tle pokazywane były fragmenty choreografii w wersjach fanów. W serwisie YouTube znalazł się szereg filmików, na których dzieci w różnym wieku imitowały układ taneczny z "Single Ladies". Uwagę mediów przyciągnął zwłaszcza klip, na którym Cory Elliott, mały chłopiec z Nowej Zelandii, ogląda w telewizji teledysk Knowles, próbując naśladować jej ruchy. Dan Fletcher z magazynu "Time" określił ten filmik mianem 4. najlepszego internetowego klipu 2009 roku, komentując: "Małe dzieci uwielbiają piosenki z dobrym rytmem i dużą liczbą powtórzeń, a 'Single Ladies' z pewnością ma obie te cechy.".
Wokalista John Legend nagrał film, na którym widać, jak Prezydent Stanów Zjednoczonych Barack Obama tańczy wraz ze swoją żoną Michelle część choreografii "Single Ladies". Obama wykonał ponadto charakterystyczny gest kręcenia dłonią zaczerpnięty z wideoklipu podczas swojej prezydenckiej inauguracji. Amerykański aktor Tom Hanks wymienił "Single Ladies" jako swoją ulubioną piosenkę 2009 roku, a także podjął się próby odtworzenia układu z teledysku. Z kolei Tom Cruise zatańczył z Knowles do "Single Ladies" podczas występu wokalistki w Los Angeles, 16 lipca 2009 roku.
W Londynie, 20 kwietnia 2009 roku, 100 tancerzy ubranych w trykoty podobne do tych z teledysku Knowles, promowało Trident Unwrapped, producenta gum do żucia. Katy Brand, ubrana w czarny trykot i złotą rękawiczkę, w towarzystwie dwóch pobocznych tancerek, wykonała choreografię "Single Ladies" podczas finału akcji charytatywnej BBC One, "Let's Dance for Comic Relief", 12 marca 2010 roku. Jenna Ushkowitz, Chris Colfer i Heather Morris regularnie wykonywali "Single Ladies" w ramach trasy koncertowej Glee Live! w czerwcu 2011 roku. Odpowiedzialni za aspekt muzyczny w kościele Baptystów Geyer Springs First Baptist Church w Little Rock, w stanie Arkansas, uznali, że "doskonałym pomysłem", by zachęcić ludzi do aktywności w chórze będzie odśpiewanie remiksu "Single Ladies", wraz z pełną choreografią taneczną. 29 sierpnia 2011 roku wideo z tego występu zostało zamieszczone w Internecie; filmik ukazuje członków chóru, którzy śpiewają: "All the singing ladies, all the singing fellas... If you like the choir, then won't you come and sing in it."
Wykorzystanie w mediach.
W wydaniu magazynu "People" zawierającym podsumowanie wydarzeń z 2009 roku, siostry Khloé, Kim i Kourtney Kardashian zajęły 9. miejsce na liście 25 najbardziej intrygujących postaci show-biznesu; w przeprowadzonej z tej okazji sesji zdjęciowej wzięły udział w trykotowych strojach, imitujących charakteryzacje z wideoklipu do "Single Ladies". Piosenka wykorzystana została w kilku serialach telewizyjnych, wśród których były: ', ', ' oraz "Glee". "Single Ladies" oraz jego choreografia wykonywane są przez The Chipettes w filmie animowanym "Alvin i wiewiórki 2". Wersja ta zdołała zająć miejsca na niektórych listach przebojów, a także została wydana na ścieżce dźwiękowej obrazu, '. Tytuł utworu stanowił inspirację dla nazwy serialu z Queen Latifah w roli głównej, "Single Ladies". W jednym z wydań komiksu "Stone Soup", Val Stone ogląda na YouTube wideo mające nauczyć ją kroków "Single Ladies (Put a Ring on It)". W reakcji na to jej córka Holly mówi, że "nigdy więcej nie pokaże jej nic na YouTube". Cover piosenki na ścieżkę dźwiękową filmu "Seks w wielkim mieście 2" nagrała amerykańska aktorka i wokalistka Liza Minnelli. Motyw "Single Ladies" pojawił się również w grze komputerowej "", w której goblinki wykonują układ taneczny z wideoklipu utworu. Wers "Put a Ring on It" był hasłem przewodnim kampanii w ramach Wspólnego Programy Narodów Zjednoczonych ds. HIV/AIDS, mającej podnieść świadomość kobiet w kwestii używania kondomów.
Covery.
Artyści reprezentujący różne gatunki muzyczne tworzyli covery "Single Ladies (Put a Ring on It)" w ich własnych stylach. Szkocki zespół Marmaduke Duke wykonał swoją wersję piosenki podczas programu "Live Lounge" na antenie BBC Radio 1, w kwietniu 2009 roku. W październiku tego samego roku utwór ten został wydany na albumie kompilacyjnym "Radio 1's Live Lounge – Volume 4". Australijski wokalista Stan Walker zaśpiewał "Single Ladies" w jazzowej aranżacji podczas jednego z odcinków 7. serii programu "Australian Idol", w październiku 2009 roku. W trakcie broadwayowskiej rewii "All About Me", w marcu 2010 roku, Dame Edna Everage wykonywała "Single Ladies" i jego choreografię ze wsparciem dwóch pobocznych tancerzy: Gregory'ego Butlera oraz Jon-Paula Mateo. Covery utworu stworzyli ponadto Jeff Tweedy, a także Alan Pownall. Według Simona Vozick-Levinsona z "Entertainment Weekly", Tweedy zaśpiewał zaledwie kilka wersów oryginalnej wersji; zamiast tego, nadał utworowi charakter akustyczny, pomijając resztę tekstu. Jednocześnie Tweedy wykonał charakterystyczne ruchy dłoni, które towarzyszyły Knowles w wideoklipie.
Podczas koncertu w nowojorskim Madison Square Garden, Prince wykonał miks swoich piosenek z 1984 roku: "Pop Life" i "I Would Die For You", włączając w to sample "Single Ladies". W trakcie występu w Melbourne, 13 sierpnia 2010 roku, Katy Perry zaśpiewała "Single Ladies" i podjęła próbę odtańczenia oryginalnej choreografii. Sara Bareilles stworzyła cover "Single Ladies" w ramach sekcji Mashup Mondays magazynu "Billboard", a następnie wykonywała go regularnie podczas swojej trasy koncertowej Lilith Fair Tour w 2010 roku. Jej wersja określona została mianem piano popu i scharakteryzowana jako "wolna, jazzowa ścieżka". Amerykański zespół rockowy A Rocket to the Moon wydał cover "Single Ladies" na swoim minialbumie "The Rainy Day Sessions" w październiku 2010 roku.
26 września 2010 roku grupa Kharizma zaśpiewała "Single Ladies" w drugiej serii australijskiej wersji programu "X Factor", zaś 31 maja 2011 roku Matthew Raymond-Barker wykonał utwór w drugiej edycji francuskiego "X Factora". Podczas finałowego odcinka dziesiątego sezonu "American Idol", 25 maja 2011 roku, wszystkie żeńskie uczestniczki wykonały wspólnie "Single Ladies" oraz część choreografii z wideoklipu do piosenki. 18 października 2011 roku grupa Young Men Society zaśpiewała "Single Ladies" w trzeciej serii australijskiej wersji programu "X Factor".
"Single Ladies" oraz choreografia wykonywane są przez The Chipettes w filmie animowanym "Alvin i wiewiórki 2". Wersja ta zdołała zająć miejsca na niektórych listach przebojów, a także została wydana na ścieżce dźwiękowej obrazu, "". Billy Johnson z Yahoo! Music skomentował, że "film po raz pierwszy zawierał występ, jaki chciał obejrzeć", a także dodał: "to zdecydowanie jedna z najlepszych parodii 'Single Ladies'. Warto jest zobaczyć chociażby śpiewające ten utwór wiewiórki.". Cover piosenki na ścieżkę dźwiękową filmu "Seks w wielkim mieście 2" nagrała amerykańska aktorka i wokalistka Liza Minnelli.

</doc>
<doc id="1465119" url="https://pl.wikipedia.org/wiki?curid=1465119" title="Bronisław Michalski">
Bronisław Michalski

Bronisław Janusz Michalski (ur. 24 czerwca 1892 w Rogozinie, zm. 28 listopada 1968 w Londynie) – polski ksiądz, dziekan Polskich Sił Zbrojnych.
Życiorys.
Urodził się w rodzinie Teofila i Julianny Franciszki z Żochowskich. Uczęszczał do progimnazjum Polskiej Macierzy Szkolnej w Płocku. Jako uczeń uczestniczył w strajku szkolnym. W latach 1909–1911 kontynuował naukę w liceum przy Seminarium Duchownym w Płocku. W latach 1911–1915 studiował w płockim Seminarium Duchownym. Święcenia kapłańskie otrzymał z rąk biskupa płockiego Antoniego Juliana Nowowiejskiego. 20 czerwca 1915 został mianowany wikariuszem w Dobrzyniu nad Wisłą. 20 września 1916 został wikariuszem w Ciechanowie. W latach 1916–1918 współpracował z Polską Organizacją Wojskową, za co w 1918 był aresztowany przez Niemców i więziony w twierdzy modlińskiej.
1 stycznia 1919 objął stanowisko kapelana Wojska Polskiego garnizonie Ciechanów. W listopadzie 1919 został przeniesiony do służby frontowej. Kolejno sprawował funkcję kapelana I Brygady Jazdy, szpitali polowych nr 107 i 303, 24. pułku piechoty oraz Grupy Operacyjnej podpułkownika Adama Koca.
W grudniu 1920 został kapelanem Komendy m. st. Warszawy. Od czerwca 1921 służył w Kurii Polowej WP do lutego 1933. Starszy kapelan z 1 stycznia 1930, 1 stycznia 1933 r. awansował na starszego kapelana, a 1 stycznia 1935 otrzymał stopień proboszcza. W 1933 r. nowo mianowany Biskup Polowy WP Józef Gawlina powołał go na stanowisko oficjała Sądu Biskupa Polowego. W marcu 1939 był administratorem parafii Warszawa I. 1 – 21 września 1939 dziekan DOK I Warszawa.
Po kampanii wrześniowej 21 września przekroczył granicę węgierską. Na Węgrzech natychmiast przystąpił do zorganizowania duszpasterstwa dla internowanych żołnierzy polskich. W styczniu 1940 uciekł z Węgier i dotarł do Francji. 3 czerwca 1940 awansował na stopień dziekana. W czerwcu 1940 r. ewakuował się z Kurią Biskupią do Wielkiej Brytanii. We wrześniu 1946 został zdemobilizowany. Kierował służbą duszpasterską w Polskim Korpusie Przysposobienia i Rozmieszczenia. Dekretem Stolicy Apostolskiej z 9 maja 1947 został mianowany naczelnym kapelanem obozów dla Polaków.
Był Szambelanem Jego Świątobliwości i kanonikiem honorowym Kapituły Kolegiackiej Pułtuskiej. 22 lutego 1948 Pius XII mianował go protonotariuszem apostolskim. Po demobilizacji, dziekan generalny z 1 czerwca 1964 – rozkaz Naczelnego Wodza na Zachodzie, pełnił dalej obowiązki duszpasterskie jako wikariusz generalny dla Polaków w Anglii. Spoczywa na St. Patrick Cemetery.

</doc>
<doc id="1465120" url="https://pl.wikipedia.org/wiki?curid=1465120" title="Tlenek obojętny">
Tlenek obojętny



</doc>
<doc id="1465121" url="https://pl.wikipedia.org/wiki?curid=1465121" title="Tlenek zasadowy">
Tlenek zasadowy



</doc>
<doc id="1465124" url="https://pl.wikipedia.org/wiki?curid=1465124" title="Tlenki amfoteryczne">
Tlenki amfoteryczne



</doc>
<doc id="1465126" url="https://pl.wikipedia.org/wiki?curid=1465126" title="Tlenek kwasowy">
Tlenek kwasowy



</doc>
<doc id="1465127" url="https://pl.wikipedia.org/wiki?curid=1465127" title="Görlitz (ujednoznacznienie)">
Görlitz (ujednoznacznienie)

Polska.
dawne nazwy miejscowości:

</doc>
<doc id="1465128" url="https://pl.wikipedia.org/wiki?curid=1465128" title="Szpital żydowski w Jarosławiu">
Szpital żydowski w Jarosławiu

Szpital żydowski w Jarosławiu – jest budynkiem parterowym z użytkowym poddaszem nakrytym czterospadowym dachem. Znajduje się przy obecnej ulicy Spytka. Został wzniesiony najprawdopodobniej na przełomie XIX i XX wieku. Obecnie mieści się w nim hurtownia artykułów papierniczych.
Linki zewnętrzne.
Zdjęcia obiektu

</doc>
<doc id="1465130" url="https://pl.wikipedia.org/wiki?curid=1465130" title="Nadzieja i chwała">
Nadzieja i chwała

Nadzieja i chwała (ang. "Hope and Glory") − brytyjski komediodramat wojenny z 1987 roku w reżyserii Johna Boormana. Film nominowano w pięciu kategoriach do Oscara oraz w trzynastu do nagrody BAFTA.
Opis fabuły.
Bombardowania Londynu w pierwszych latach II wojny światowej widziane oczami kilkuletniego chłopca, dla którego jest to wielce ekscytująca przygoda. Jednak rodzina chłopaka nie podziela jego fascynacji, gdyż wszyscy pragną przede wszystkim przeżyć wojnę. Gdy siostra chłopca zakochuje w kanadyjskim lotniku, rodzina odkrywa, co jest tak naprawdę najważniejsze w życiu.
Obsada.
i inni

</doc>
<doc id="1465134" url="https://pl.wikipedia.org/wiki?curid=1465134" title="Actiones mixtae">
Actiones mixtae

Actiones mixtae – powództwa mieszane, penalno-odszkodowawcze. W prawie rzymskim grupa powództw, w których żądanie powoda obejmowało zarówno uzyskanie świadczenia (ewentualnie odszkodowania) jak i ukaranie pozwanego grzywną.
Cechy charakterystyczne.
Powództwa mieszane występują w trójpodziale powództw obok powództw odszkodowawczych ("actiones rei persecutoriae") i powództw karnych ("actiones poenales"). W tego rodzaju powództwach powód dochodził kwoty będącej wielokrotnością szkody ("duplum", "triplum", "quadruplum").
Powództwami mieszanymi dochodzono przeważnie roszczeń z deliktów i uzyskana w ten sposób kara pieniężna miała charakter prywatny (przypadała powodowi a nie skarbowi państwa). Przez zapłacenie zasądzonej kary pozwany zwalniał się z zapłaty odszkodowania, co odróżniało "actiones mixtae" od "actiones poenales".
"Actiones mixtae" a "actiones divisoriae".
W niektórych źródłach łacińskich (np. u Ulpiana) przez powództwa mieszane rozumie się takie, w których obie strony procesu zajmują mieszaną pozycję (powoda i pozwanego). Są to powództwa o rozgraniczenie nieruchomości, podział spadku i podział wspólnego majątku. W nauce polskiej - dla odróżnienia od powództw penalno-odszkodowawczych - przyjęło się określać te powództwa jako skargi działowe ("actiones divisoriae").

</doc>
<doc id="1465136" url="https://pl.wikipedia.org/wiki?curid=1465136" title="Kościół św. Pawła w Odessie">
Kościół św. Pawła w Odessie

Kościół św. Pawła w Odessie – eklektyczna świątynia luterańska znajdująca się w Odessie przy ul. Nowosilskiego 68. 
Budynek wzniesiono w 1895 lub 1897 według projektu architekta Hermanna Scheurembrandta w najwyższym punkcie miasta na miejscu starej świątyni. Jego bryle nadano kształt stylu neoromańskiego. Dekoracje elewacji były inspirowane stylem neoromańskim. 
W 1975 kościół uległ pożarowi. W latach 90. zbudowano obok niego ośrodek administracyjny kościoła ewangelicko-luterańskiego.

</doc>
<doc id="1465138" url="https://pl.wikipedia.org/wiki?curid=1465138" title="Trichomonadoza gołębi">
Trichomonadoza gołębi



</doc>
<doc id="1465140" url="https://pl.wikipedia.org/wiki?curid=1465140" title="Kościół ewangelicko-augsburski w Łucku">
Kościół ewangelicko-augsburski w Łucku

Kościół ewangelicko-augsburski w Łucku – luterańska świątynia, dziś należąca do wspólnoty baptystów – to zabytek architektury, mieści się przy ulicy Luterańskiej w Łucku.
Świątynia została ufundowana w 1906 roku ze środków społeczności luterańskiej. Pełniła rolę jednego z głównych miejsc kultu dla kolonistów niemieckich na Wołyniu. Po II wojnie światowej kościół podupadł. W czasach radzieckich należała do różnych instytucji, między innymi mieściło się tam główne archiwum. Po upadku Związku Radzieckiego budynek kirchy został przekazany baptystom, którzy poddali kościół gruntownej renowacji. Dziś jest to zabytek architektury, którego sylwetka zajmuje istotne miejsce w kompozycyjnym tle Łucka.
Kościół Karmelitów.
W 1741 roku przy ulicy Karaimskiej rozpoczęto przy klasztorze karmelitów budowę kościoła Najświętszej Maryi Panny. Kościół ten został ufundowany przez Anatola Bazalskiego, który przekazał zakonowi wieś Borochiw oraz dziewiętnaście tysięcy złotych na pokrycie kosztów budowy.
Kilkanaście lat później budowę kościoła ukończono w stylu barokowym. Ściany i sufit wewnątrz budowli pokrywały kunsztowne polichromie. W roku 1764, po pożarze, świątynia została odbudowana przez Stanisława Maneckiego. Niestety w 1845 roku kościół ponownie spłonął i nie był już odrestaurowywany. Kilkadziesiąt lat budowla pozostawała w stanie ruiny, a następnie została rozebrana.
W momencie gdy Wołyń znalazł się w jurysdykcji Imperium Rosyjskiego władze sprzyjały rozpowszechnieniu osadnictwa niemieckiego. Z pomocą Niemców spodziewano się uzdrowić gospodarkę rolną i przemysł. Rozkwit kolonii niemieckich przypada na lata siedemdziesiąte i osiemdziesiąte ХІХ wieku. W 1899 roku utworzono adiunkturę w Łucku, co wiązało się potrzebą budowy kościoła. Niebawem decyzją władz miejskich pohost kościoła karmelitów został oddany pod budowę niemieckiej świątyni ewangelickiej, która miała służyć luteranom z Łucka i okolicznych wiosek.
Okres niemiecki: od początku do upadku.
W Imperium Rosyjskim.
Dwa miasta pretendowały do budowy świątyni gminy ewangelickiej – Łuck i Torczyn. Chociaż na terenie Torczyna znajdowało się ponad sto osad niemieckich, to ostatecznie prace zlokalizowano w Łucku. Decyzję tę motywowano bliskością kolei oraz innych organów administracyjnych, w których należało załatwić formalności związane z budową świątyni.
Uroczystość wbudowania kamienia węgielnego w fundamentach przyszłej kirchy miała miejsce 24 czerwca 1905 roku. Świątynia w stylu neogotyckim została zaprojektowana przez architekta Christiana Beutelspachera. Na czele komisji budowlanej stanął pastor W. Szlupp. Budowa kościoła trwała piętnaście miesięcy. Członkowie wspólnoty ewangelickiej chętnie wykonywali prace pomocnicze.
Na głównej wieży zamocowano znacznych rozmiarów dzwon przywieziony z Bochum w Niemczech. Wewnątrz świątyni umieszczono organy z szesnastoma registrami wykonane w fabryce Gebruder Rieger (obecnie Rieger Orgelbau). Zgodnie z tradycją nawa główna w świątyni protestanckiej to przestronna sala z szerokim chórem i wysokimi strzelistymi oknami. Trzy wnęki ołtarzowe były pokryte malowidłami. Na środkowej przedstawiono Chrystusa. Prace dekoracyjne wewnątrz ukończono dopiero w 1911 roku.
W czasie I wojny światowej Kościół luterański uległ zniszczeniom.
Czasy II Rzeczypospolitej.
W 1921 roku nowym pastorem w Łucku został A. Kleindinst. W tym czasie, na podstawie zawartego Traktatu ryskiego 1921, Wołyń znalazł się na terytorium Polski i gmina luterańska w Łucku została podporządkowana Konsystorzowi w Warszawie. W 1927 roku obok kościoła ewangelickiego wzniesiono plebanię i szkołę. Dwa lata później kościół odwiedził prezydent Polski Ignacy Mościcki.
Czas upadku i odrodzenia.
Podczas II wojny światowej, na skutek wspólnych ustaleń władz niemieckich i radzieckich, koloniści niemieccy zostali przesiedleni do Polski. W związku z tymi wydarzeniami kościół ewangelicki bezpowrotnie stracił swoich gospodarzy. W 1951 roku budynek został przekazany Archiwum Państwowemu Obwodu Wołyńskiego. W 1960 roku przez Wołyń przetoczyła się wielka wichura, która zerwała iglicę z najwyższej wieży oraz uszkodziła wieże boczne. W 1972 roku na skutek pożaru niszczeniom uległ dach. Niektóre elementy dekoracji zewnętrznej zostały rozebrane.
W 1991 roku rozpoczęto gruntowną renowację świątyni. Cegły wyczyszczono, uszkodzone w czasie działań wojennych, zamieniono na nowe. Odnowiono wieże oraz elementy dekoracji zewnętrznej. Na centralnej kopule dzwonnicy zamontowano krzyż. Wewnątrz wstawiono nowy ołtarz, rzeźbione meble, balkony, mównicę. Restaurowano zamurowane w absydzie okna, wstawiono nowe witraże autorstwa Witalija Jurczenka.
Architektura.
Kościół ewangelicki został zbudowany w stylu neogotyckim z nieotynkowanej cegły. W oblicówce zastosowano żółtą cegłę klinkierową wysokiej jakości, o wymiarach 27х13х7 cm. Cegłę wykonano w zmechanizowanej cegielni «Łuczanin» Abrama Hliklicha. Jest to jednonawowa budowla z wysoką dzwonnicą nad wejściem. Wewnątrz zastosowano tradycyjny podział na kruchtę, chór, nawę i absydę. Po lewej stronie od ołtarza na podwyższeniu znajduje się ambona. Ołtarz umieszczony w absydzie przypomina amfiteatr z miejscem na chór. W świątyni nie ma organów.
Wejście z zewnątrz jest ozdobione portalem o formie strzelistej, górną część zwieńczono frontonem. Wysoka na 24 m iglica kościoła podkreśla kompozycję pionową, boczne wieże z iglicami, nieco mniejsze, umieszczone są nad kruchtą. Strzelista dzwonnica oraz iglica kościoła ewangelickiego górują na tle panoramy Starego Miasta.

</doc>
<doc id="1465142" url="https://pl.wikipedia.org/wiki?curid=1465142" title="Budynek Stowarzyszenia Rękodzielników Żydowskich Jad Charuzim w Jarosławiu">
Budynek Stowarzyszenia Rękodzielników Żydowskich Jad Charuzim w Jarosławiu



</doc>
<doc id="1465144" url="https://pl.wikipedia.org/wiki?curid=1465144" title="Wacław Drojanowski">
Wacław Drojanowski

Wacław Ignacy Drojanowski (ur. 1896, zm. 8 lutego 1981 w Warszawie) – polski samorządowiec i urzędnik II Rzeczypospolitej.
Życiorys.
Urodził się w 1896. Ukończył studia prawa na Wydziale Prawa Uniwersytetu Poznańskiego (według innego źródła był magistrem nauk politycznych). W okresie II Rzeczypospolitej pracował w służbie samorządowej. Sprawował stanowisko starosty powiatu włodzimierskiego, następnie wicewojewody lwowskiego od 21 lutego 1930, z którego 27 listopada 1931 został wybrany przez Radę Miasta Lwowa na urząd Prezydenta Lwowa (31 grudnia 1931 ogłoszono jego przeniesienie ze stanowiska wicewojewody we Lwowie na naczelnika wydziału w Głównym Urzędzie Statystycznym); pełnił funkcje komisarycznego prezydenta Lwowa (wyznaczony na to stanowisko przez Związek Miast Polskich) oraz dyrektora Okręgowej Izby Skarbowej w Warszawie. Członek zarządu Związku Miast Polskich w 1932 roku. Po wybuchu antysemickich zamieszek we Lwowie w listopadzie 1932 roku doprowadził do przyjęcia przez radę miejską proklamacji potępiającej rozruchy. W odwecie zwolennicy endecji wybili szyby w oknach jego mieszkania.
Z urzędu prezydenta Lwowa zrezygnował w marcu 1936 po tym, jak otrzymał nominację na stanowisko dyrektora departamentu w Ministerstwie Skarbu. W 1937 był protektorem honorowym klubu sportowego LKS Pogoń Lwów.
Podczas II wojny światowej działał w konspiracji. Działał wówczas na rzecz wsparcia osób z kręgów inteligencji, pozostających bez środków do życia. Po wojnie pracował w Obserwatorium Astronomicznym w Warszawie
Zmarł 8 lutego 1981 w Warszawie. Został pochowany w rodzinnej Mławie.
Jego żoną była Barbara, do 1936 przewodnicząca Miejskiego Komitetu Pomocy Pozaszkolnej we Lwowie.

</doc>
<doc id="1465145" url="https://pl.wikipedia.org/wiki?curid=1465145" title="Bitwa pod Hlobane">
Bitwa pod Hlobane

Bitwa pod Hlobane – starcie zbrojne, które miało miejsce 28 marca 1879 roku pomiędzy siłami brytyjskimi a armią Zulusów. Bitwa ta była jednym z nielicznych zwycięstw Zulusów w wojnie z Brytyjczykami.
Wstęp.
Pułkownik Wood dowiedziawszy się, że Zulusi opuścili swoją stolicę (Ulundi) i zamierzają zaatakować któryś z brytyjskich fortów (w grę wchodziły Kambula i Utrecht) postanowił zagrodzić drogę wrogowi zajmując pozycję na Górze Hlobane (ukształtowanie terenu tworzyło dwa niewielkie płaskowyże dość łatwe do obrony) i zmusić w ten sposób Zulusów do ataku na tę umocnioną pozycję.
Bitwa.
27 marca grupa żołnierzy pod dowództwem majora Russella zdołała zająć pozycje na niższym płaskowyżu. Druga grupa, kawalerzyści pod dowództwem pułkownika Bullera, zajęła pozycje na wyższym płaskowyżu, jednak nieporozumienia i brak współpracy z osadnikami, którzy tworzyli ochotniczą kawalerię nadgraniczną (tzw. Border Horse), uniemożliwiły ulokowanie na szczycie wszystkich sił.
Tymczasem przed południem, podczas objazdu pozycji, Wood dostrzegł idące na południowy wschód główne siły zuluskie. Były one podzielone na 5 kolumn, zwanych impi. Brytyjczycy nie spodziewali się tak szybkiego nadejścia wroga i Wood zorientował się, że zarówno grupa Russela, jak i oddział Bullera mają odciętą ewentualną drogę odwrotu.
Buller postanowił przedostać się do Russella, gdyż zdawał sobie sprawę, że ma zbyt małe siły do odparcia Zulusów. Russell jednak otrzymał w tym czasie rozkaz Wooda o wycofaniu się na inne pozycje, 6 kilometrów na zachód. Oddział Russella zastosował się do rozkazu i Buller pozostał sam na Hlobane.
Osamotnionemu Bullerowi pozostała tylko jedna droga odwrotu – Diabelski Wąwóz (Devil's Pass). Była to jednak wąska i niebezpieczna droga, zwłaszcza dla koni. Niebezpieczeństwo potęgowały jeszcze ataki lokalnych plemion zuluskich, które widząc nadejście pobratymców stały się jeszcze zuchwalsze (rano, w jednym z ataków, Brytyjczycy stracili oficera sztabowego kapitana Cambella i agenta politycznego Lloyda) i przez całą drogę w dół musiano z nimi walczyć. Pomimo strat w ludziach i koniach Buller zdołał jednak dotrzeć na równinę, skąd rozpoczął natychmiastowy odwrót do Kambuli. Jego siły były wykrwawione i zdezorganizowane, ale wycofały się do celu.
Zulusi z kolei przez 12 mil starali się ścigać Brytyjczyków, doprowadzając kilka razy do wymiany ognia.
Skutki.
Bitwa była porażką Brytyjczyków. Zginęło w niej kilkunastu oficerów i ponad 200 żołnierzy (w tym ok. 100 regularnych). Odcięty oddział kawalerii granicznej (Border Horse) znalazł się w pułapce i został rozgromiony. Bezpośrednim następstwem była rozegrana następnego dnia (29 marca) bitwa pod Kambulą.
Pułkownik Buller został odznaczony Krzyżem Wiktorii za męstwo; to samo odznaczenie przyznano podporucznikowi Lysonsowi i szeregowemu Fowlerowi za szarżę na ukrywających się w górskich szczelinach Zulusów; za pomoc niesioną rannym kolegom podczas odwrotu Krzyże otrzymali także: major Leet i podporucznik Browne. W późniejszym czasie, za udział w bitwie, odznaczono także podporucznika kawalerii D’Arcy’ego (wcześniej wniosek odrzucony, jako że był kolonistą).

</doc>
<doc id="1465147" url="https://pl.wikipedia.org/wiki?curid=1465147" title="Anna Gavalda">
Anna Gavalda

Anna Gavalda (ur. 9 grudnia 1970 w Boulogne-Billancourt) – francuska pisarka, dziennikarka.
Gdy debiutowała w 1999 zbiorem opowiadań "Chciałbym, żeby ktoś gdzieś na mnie czekał", pracowała jako nauczycielka języka francuskiego w szkole średniej. Książka w ciągu 9 miesięcy osiągnęła sprzedaż miliona egzemplarzy we Francji, a w 2000 otrzymała nagrodę Grand Prix RTL-Lire. Do 2007 nakłady trzech jej książek osiągnęły ponad 3 miliony egzemplarzy. Na podstawie jej powieści "Po prostu razem" w 2007 r. powstał film w reżyserii Claude'a Berri, w którym wystąpili Audrey Tautou i Guillaume Canet, a w 2009 r. na podstawie powieść "Kochałem ją" film pod tym samym tytułem w reżyserii Zabou Breitman.
Jest rozwiedziona, ma dwoje dzieci. Mieszka w Melun, miasteczku położonym 50 km na południowy wschód od Paryża. Publikuje w magazynie Elle.

</doc>
<doc id="1465150" url="https://pl.wikipedia.org/wiki?curid=1465150" title="Football Alliance">
Football Alliance

Football Alliance – rozgrywki piłkarskie w Anglii, przeznaczone dla męskich drużyn, organizowane w latach 1889–1892.
Powstały jako konkurencja dla rozgrywek Football League, utworzonej w 1888 r. Podobnie jak w przypadku Football League, Football Alliance skupiały 12 klubów piłkarskich, a także obejmowały obszar północno-zachodniej Anglii (jednak rozszerzony o miasta Grimsby, Sheffield oraz Sunderland). Ich pierwszym zwycięzcą został zespół The Wednesday (dziś Sheffield Wednesday).
Pomimo że zmagania Football Alliance oraz Football League były od siebie w niezależne, te pierwsze traktowano jako podrzędne wobec drugich. Zespoły, które były wykluczane z rozgrywek Football League, przyjmowano do Football Alliance ("spadek" Stoke F.C. w 1890 r.), zaś najsilniejsze kluby Football Alliance regularnie wnioskowały o przyjęcie do Football League ("promocja" Stoke F.C. oraz Darwen F.C. w 1891 r.).
W 1892 r. zdecydowano o połączeniu obydwu rozgrywek, polegającym de facto na wchłonięciu Football Alliance przez Football League. Football League, rozszerzone o zespoły występujące dotychczas w Football Alliance, podzielono na dwie dywizje. Pierwszą (First Division) utworzyły kluby członkowskie Football League oraz trzy - uznawane za najsilniejsze - kluby Football Alliance. Pozostałe kluby Football Alliance utworzyły zaś drugą dywizję Football League (Second Division).

</doc>
<doc id="1465152" url="https://pl.wikipedia.org/wiki?curid=1465152" title="Szpital Żydowski w Łomży">
Szpital Żydowski w Łomży

Szpital Żydowski – dawny szpital położony w Łomży, przy ulicy Senatorskiej 13. Obecnie budynek III Liceum Ogólnokształcącego.
Szpital powstał w 1897 roku w nowo wybudowanym budynku szpitalnym. Zlokalizowany na wzgórzu, w obrębie ulic Senatorskiej, Szkolnej i Woziwodzkiej.
W 1939 sowieckie władze okupacyjne przemianowały szpital żydowski na szpital miejski. Mieściło się w nim około 70 łóżek w czterech oddziałach: wewnętrznym, położniczym, chirurgicznym i zakaźnym. W latach 1941–1942 szpital znajdował się w obrębie Żydowskiej Dzielnicy Mieszkaniowej (getto). W wyniku działań wojennych budynek byłego szpitala żydowskiego uległ znacznemu zniszczeniu, pozostały jedynie zewnętrzne mury.
W 1946 podjęto odbudowę budynku. Po zakończeniu prac w 1951 budynek stał się siedzibą Publicznej Średniej Szkoły Zawodowej. W latach 1974–1977 dokonano rozbudowy gmachu poprzez dobudowanie trzeciej kondygnacji.
W 1996 budynek przy ul. Senatorskiej 13 stał się siedzibą III Liceum Ogólnokształcącego.
Architektura.
Obecny budynek różni się od pierwotnego wyglądu szpitala. Zachowano jednak układ budynku: symetryczny, z bocznymi dwuosiowymi ryzalitami i rozmieszczeniem otworów okiennych. Korpus budynku trzykondygnacyjny, na wysokim cokole, podpiwniczony. Ściany budynku gładko tynkowane. Profilowany gzyms wokół szczytu budynku.
Elewacja frontowa dziewięcioosiowa, symetryczna, z dwuosiowymi ryzalitami bocznymi. Pasmo środkowe pięcioosiowe, cofnięte. Wejście główne dekoracyjne, w środkowej części elewacji południowej dwie kolumny toskańskie o profilu kulistym.
Elewacje ścian szczytowych sześcioosiowe, niesymetryczne, pierwsza oś ślepa. Podział pionowy i poziomy, analogiczny jak w elewacji frontowej.
Elewacja północna dziewięcioosiowa. Ryzality boczne poszerzone do trójosiowej szerokości. Środkowa część trójosiowa, cofnięta w głąb budynku.

</doc>
<doc id="1465153" url="https://pl.wikipedia.org/wiki?curid=1465153" title="George Grey (2. baronet)">
George Grey (2. baronet)

George Grey, 2. baronet (ur. 11 maja 1799, zm. 9 września 1882) – brytyjski polityk, członek stronnictwa wigów i Partii Liberalnej, minister w rządach lorda Melbourne’a, lorda Russella, lorda Aberdeena i lorda Palmerstona.
Życiorys.
Pochodzenie i młodość.
Był jedynym synem sir George’a Greya, 1. baroneta (młodszego syna 1. hrabiego Grey), i Mary Whitbread, córki Samuela Whitbreada. Grey kształcił się prywatnie, następnie zaś studiował w Oriel College na Uniwersytecie Oksfordzkim. Początkowo zamierzał zostać księdzem, jednak ostatecznie wybrał karierę prawnika. W 1826 r. rozpoczął praktykę. Dwa lata później odziedziczył po śmierci ojca tytuł 2. baroneta.
Kariera polityczna.
Wkrótce jednak zainteresował się polityką i w 1832 r. uzyskał mandat parlamentarny z okręgu Devonport. W 1834 r. otrzymał stanowisko podsekretarza stanu w Ministerstwie Wojny i Kolonii. Utracił je w po upadku rządu w grudniu 1834 r., ale odzyskał je w maju 1835 r., kiedy wigowie powrócili do władzy. W 1839 r. został Najwyższym Sędzią Wojskowym i członkiem Tajnej Rady. W 1841 r. był przez krótki czas Kanclerzem Księstwa Lancaster.
Po powrocie wigów do władzy w 1846 r. Grey otrzymał stanowisko ministra spraw wewnętrznych. Na tym stanowisku musiał zmierzyć się ze skutkami klęski głodu w Irlandii oraz próbą powstania na wyspie. W 1848 r. musiał zmierzyć się z rozruchami w Londynie wywołanymi przez czartystów. W 1847 r. Grey zmienił okręg wyborczy na North Northumberland. W 1852 r. przegrał wybory parlamentarne. Do Izby Gmin powrócił w styczniu 1853 r. jako reprezentant okręg Morpeth.
Początkowo odmówił przyjęcia stanowiska w koalicyjnym gabinecie Aberdeena, ale ostatecznie w czerwcu 1854 r. przyjął tekę ministra kolonii. Po upadku koalicji w lutym 1855 r. został ministrem spraw wewnętrznych w rządzie Palmerstona. Pozostał na tym stanowisku do upadku gabinetu w 1858 r. Po powrocie wigów do władzy (już pod szyldem Partii Liberalnej) w 1859 r. Grey został Kanclerzem Księstwa Lancaster, ale w 1861 r. po raz trzeci został ministrem spraw wewnętrznych. Pozostał nim do upadku liberalnego gabinetu w 1866 r. W parlamencie zasiadał do 1874 r., ale nie sprawował już żadnego stanowiska.
Późniejsze życie.
Po wycofaniu się z czynnego życia publicznego Grey zamieszkał w swojej posiadłości Fallodon w hrabstwie Northumberland. Był żonaty z Anną Sophią Ryder, córką Henry’ego Rydera, biskupa Lichfield. Miał z nią jednego syna, George’a Henry’ego Greya, który zmarł przed ojcem w 1874 r. George zmarł w 1882 r. i tytuł baroneta odziedziczył jego wnuk, Edward, późniejszy wieloletni minister spraw zagranicznych.

</doc>
<doc id="1465156" url="https://pl.wikipedia.org/wiki?curid=1465156" title="Cmentarz żydowski w Łomży">
Cmentarz żydowski w Łomży



</doc>
<doc id="1465157" url="https://pl.wikipedia.org/wiki?curid=1465157" title="SlotMusic">
SlotMusic

slotMusic – wydawnictwo muzyczne opracowane przez firmę SanDisk korzystające z karty pamięci microSD jako nośnika danych. Fabrycznie ma zawierać muzykę w formacie MP3. Po raz pierwszy trafiły do sprzedaży w sieciach Wal-Mart oraz Best Buy w Stanach Zjednoczonych w październiku 2008. Obecnie z systemu korzystają takie wytwórnie jak Universal Music Group, SONY BMG, Warner Music Group i EMI Music.
Pliki muzyczne na karcie slotMusic są kodowane w jakości pomiędzy 256 a 320 kbit/s i nie są zabezpieczone systemem DRM.
Albumy na karcie slotMusic mogą także zawierać wysokiej jakości obrazy i filmy w różnych formatach. Zawartość każdej karty może być zmieniana przez użytkownika - może on dodawać i usuwać pliki z karty slotMusic według własnych upodobań.

</doc>
<doc id="1465159" url="https://pl.wikipedia.org/wiki?curid=1465159" title="Zlatá Tretra">
Zlatá Tretra

Zlatá Tretra (pl. "Złote Kolce") – międzynarodowy mityng lekkoatletyczny organizowany od 1961 w czeskim mieście Ostrawa. Dotychczas zawody nie odbyły się tylko w roku 1999 z powodu kłopotów finansowych. Od roku 2003 impreza posiada rangę Grand Prix IAAF i znajduje się w cyklu World Athletics Tour. Podczas mityngu pobito kilka rekordów świata, a wśród uczestników znaleźli się Emil Zatopek, Stacy Dragila, Haile Gebrselassie. Areną mityngu jest Stadion miejski w Ostrawie-Vítkovicach.

</doc>
<doc id="1465160" url="https://pl.wikipedia.org/wiki?curid=1465160" title="Wout Zijlstra">
Wout Zijlstra

Wout Zijlstra (ur. 4 sierpnia 1964, Wolsum, prowincja Fryzja) – holenderski profesjonalny strongman i zawodnik Highland games.
Jeden z najlepszych holenderskich strongmanów w historii tego sportu. w roku 2001. Drugi Wicemistrz Świata Strongman 1998. Drużynowy Mistrz Świata Par Strongman 1998.
Życiorys.
Wout Zijlstra zadebiutował jako siłacz w wieku 22 lat, w 1986 r.
W Drużynowych Mistrzostwach Świata Par Strongman 2007 nie zakwalifikował się do finału.
Wymiary:

</doc>
<doc id="1465161" url="https://pl.wikipedia.org/wiki?curid=1465161" title="Wybory prezydenckie w Iranie w 2009 roku">
Wybory prezydenckie w Iranie w 2009 roku

Wybory prezydenckie w Iranie odbyły się 12 czerwca 2009 roku (ponieważ zwycięzca pierwszej tury uzyskał więcej niż 50% druga tura wyborów, zaplanowana na 19 czerwca 2009 już się nie odbyła). Start w wyborach zapowiedzieli m.in. reprezentujący opcję reformatorską, były prezydent Mohammad Chatami, Mir-Hossein Mousavi, Mahdi Karrubi, urzędujący prezydent Iranu Mahmud Ahmadineżad, Mohsen Rezaji.
W połowie marca Mohammad Chatami wycofał swoją kandydaturę z walki o prezydenturę. Chatami zapowiedział, że poprze innego umiarkowanego kandydata, Mira-Hosejna Musawiego.
Uprawnionych do głosowania było około 46 milionów obywateli. Po ogłoszeniu oficjalnych wyników wyborów w Iranie doszło zamieszek. Po czterech dniach od wyborów, 16 czerwca, pod wpływem masowych protestów Rada Strażników zapowiedziała ponowne przeliczenie głosów.
Kampania wyborcza.
Jednym z narzędzi kampanii wyborczej kandydata sił reformatorskich Mir-Hosejna Musawiego stał się Internet. Możliwość dotarcia tą drogą do elektoratu zostało jednak ograniczona w związku z zastosowaną przez obecne władze blokadą Facebooka (serwis został odblokowany po kilku dniach). Tegoroczna kampania nie była wolna od przemocy - 5 i 6 czerwca na ulicach Teheranu doszło do starć pomiędzy zwolennikami Ahmadineżada i Mahdiego Karubiego.
Przebieg wyborów.
Z powodu wysokiej frekwencji głosowanie, które miało zakończyć się o godz. 18:00 przedłużono do godz. 21:30. Główny rywal urzędującego prezydenta, Mir-Hosejn Musawi, obawiając się sfałszowania wyników wyborów poprosił swoich zwolenników, aby w noc po wyborach nie kładli się spać i czuwali, a w razie prób manipulacji wynikami głosowania zgromadzili się pod ministerstwem spraw wewnętrznych lub komisjami wyborczymi.
Wyniki wyborów.
Po zamknięciu lokali wyborczych zarówno obecny prezydent Mahmud Ahmadineżad jak i jego główny kontrkandydat Mir-Husajn Musawi ogłosili swoje wyborcze zwycięstwo powołując się na szczątkowe rezultaty 1/5 zliczonych głosów podanych przez IRNA. Zwolennicy Musawiego twierdzili, że zdobył on 58-60% głosów, mimo że Szef Komisji Wyborczej oświadczył wtedy, że Musawi zdobył tylko 28% głosów. Wieczorem Musawi ostrzegł Irańczyków przed możliwością masowych oszustw wyborczych i zwrócił się do swoich zwolenników o czujność przez całą noc do momentu zliczenia wszystkich głosów. Według danych Państwowej Komisji wyborczej frekwencja wyniosła 82%.
Wątpliwości w sprawie wyników wyborów.
W wystąpieniu telewizyjnym z czwartku na piątek (z 11 na 12 czerwca) Mohsen Rezaji przedstawił listę 170 okręgów wyborczych, w których frekwencja w czasie głosowania miała wynieść od 95 do 140%.
We wtorek 16 czerwca 2009 Rada Strażników ogłosiła, że gotowa jest przeliczyć powtórnie głosy, w tych obszarach, w których przegrani kandydaci kwestionują wyniki wyborów, a ona dopatrzy się poważnych uchybień proceduralnych. Sprzeciwiła się jednak anulowaniu całego głosowania.
20 czerwca Rada Strażników zaproponowała trzem przegranym kandydatom – Musawiemu, Rezajemu oraz Karubiemu – przeliczenie na nadzwyczajnym posiedzeniu Rady, w ich obecności, 10% losowo wybranych głosów. Na posiedzeniu pojawił się jedynie Mohsen Rezaji.
24 czerwca swój wniosek w sprawie nieprawidłowości podczas wyborów prezydenckich wycofał Mohsen Rezaji. Swoją decyzję umotywował trudną sytuacją polityczną i społeczną w kraju oraz zbyt małą ilością czasu Rady Strażników do rozpatrzenia wniosku. Łącznie do organu tego wpłynęło ponad 600 wniosków.
Boudewijn F. Roukema z toruńskiego Uniwersytetu Mikołaja Kopernika zastosował do wyników wyborów prawo Benforda, zwykle stosowane w kryminalistyce do wykrywania oszustw podatkowych. Prawo to obowiązuje dla wielu zmiennych obserwowanych w świecie rzeczywistym, jednak nie jest zwykle spełnione, gdy ktoś wymyśla liczby starając się, by wyglądały na przypadkowe. Roukema zaobserwował, iż rozkład pierwszych cyfr liczby głosów oddanych w wyborach w poszczególnych okręgach na Mehdiego Karroubiego nie zgadza się z rozkładem Benforda (poziom istotności 0,007). Wśród pierwszych cyfr dwukrotnie częściej niż powinna pojawia się siódemka. Anomalie występują w trzech z sześciu największych okręgów i są to właśnie okręgi w których aktualny prezydent Mahmud Ahmadineżad miał proporcjonalnie wyższe poparcie niż w reszcie kraju. Jednakże statystycy Nate Silver i Andrew Gelman wyrazili sceptycyzm w kwestii znaczenia tego wyniku.
Po przeliczeniu 10% losowo wybranych głosów Rada Strażników Konstytucji potwierdziła wyborcze zwycięstwo dotychczasowego prezydenta Iranu, Mahmuda Ahmadineżada, i odrzuciła wszelkie oskarżenia o nieprawidłowości w czasie przeprowadzania wyborów.
Ponowny wybór prezydenta Mahmuda Ahmadineżada poparło również Stowarzyszenie Naukowców z Kum, nie popierające początkowo jego kandydatury. Odmienne zdanie prezentuje kilkunastu naukowców ze Zgromadzenia Nauczycieli i Naukowców, które skrytykowało nie tylko wynik wyborów prezydenckich, ale także działanie Rady Strażników – kwestionując jej niezależność i bezstronność.
Zamieszki powyborcze.
Po ogłoszeniu oficjalnych wyników przez irańskie MSW, na ulicach Teheranu i innych większych miast kraju wybuchły zamieszki, oceniane na najpoważniejsze od ponad 10 lat. Istnieją podejrzenia, iż wybory zostały sfałszowane.
Zamieszki zostały wywołane przez zwolenników Mir-Hosejna Musawiego. Co najmniej trzy osoby zginęły, a pięć zostało rannych. Ponad 100 przedstawicieli obozu reformatorskiego zostało aresztowanych, w tym brat byłego prezydenta – Mohammad Reza Chatami. Wszyscy aresztowani byli członkami opozycyjnego względem Ahmadineżada ugrupowania Moszarekat. Władze Iranu – by ograniczyć demonstracje niezadowolonego społeczeństwa – zablokowały możliwość wysyłania sms-ów. Zablokowane zostały również strony internetowe zwolenników Musawiego oraz internetowy portal społecznościowy Facebook. Włoska telewizja RAI podała, że jej ekipa znalazła się w samym środku zamieszek pod sztabem Musawiego. Pobito ich irańskiego tłumacza, a policja skonfiskowała kamery i taśmy. 

</doc>
<doc id="1465163" url="https://pl.wikipedia.org/wiki?curid=1465163" title="Sierociniec Żydowski w Białymstoku">
Sierociniec Żydowski w Białymstoku

Sierociniec Żydowski w Białymstoku – znajdował się w dwupiętrowym budynku zbudowanym w stylu modernistycznym (co wskazuje na początek XX wieku jako na czas jego powstania,) przy ul. Jurowieckiej 7 w Białymstoku.
Linki zewnętrzne.
Zdjęcia budynkuna portalu Polin - Dziedzictwo Polskich Żydów

</doc>
<doc id="1465164" url="https://pl.wikipedia.org/wiki?curid=1465164" title="Kurenda">
Kurenda

Kurenda, okólnik, cyrkularz, pismo okólne – rodzaj urzędowego pisma obiegowego, które wysyłane jest do wszystkich zainteresowanych stron. Zawiera ogólne wskazówki bądź zalecenia wydawane odgórnie do podległych mu organów państwowych.
Kurenda (łac. "currenda") – pismo sporządzone w jednym egzemplarzu, kierowane kolejno do odbiorców, którzy przesyłają je sobie wzajemnie, zaznaczając fakt przyjęcia do wiadomości treści pisma przez dokonanie na nim odpowiednich adnotacji lub wyciśnięcie pieczęci.

</doc>
<doc id="1465166" url="https://pl.wikipedia.org/wiki?curid=1465166" title="Pływanie na Letnich Igrzyskach Paraolimpijskich 2008">
Pływanie na Letnich Igrzyskach Paraolimpijskich 2008

pływanie na Letnich Igrzyskach Paraolimpijskich 2008 odbywało się w dniach 7 – 15 września w National Aquatics Centre.
Kwalifikacja.
Do igrzysk zakwalifikowało się 560 pływaków (330 mężczyzn i 230 kobiet).
Konkurencje.
Mężczyźni

</doc>
<doc id="1465168" url="https://pl.wikipedia.org/wiki?curid=1465168" title="Gierłoż (Kętrzyn)">
Gierłoż (Kętrzyn)



</doc>
<doc id="1465170" url="https://pl.wikipedia.org/wiki?curid=1465170" title="Naciągacze (film 1990)">
Naciągacze (film 1990)

Naciągacze (ang. "The Grifters", 1990) − amerykański thriller kryminalny w reżyserii Stephena Frearsa. Adaptacja powieści autorstwa Jima Thompsona. Film otrzymał cztery nominacje do Oscara.
Opis fabuły.
20-letni Roy Dillon (John Cusack), drobny oszust, zakochuje się w Myrze (Annette Bening). Nie wie, że dziewczyna, podobnie jak on, specjalizuje się w niewielkich przekrętach. Nie wie również, że jego matka Lilly (Anjelica Huston) jest wytrawną złodziejką na usługach mafii. Wkrótce obie kobiety zapragną wykorzystać Roya do własnych interesów.
Obsada.
i inni
Nagrody i nominacje.
Oscary za rok 1990
Złote Globy 1990
Nagrody BAFTA 1991

</doc>
<doc id="1465171" url="https://pl.wikipedia.org/wiki?curid=1465171" title="Historia Sił Powietrznych Rzeczypospolitej Polskiej">
Historia Sił Powietrznych Rzeczypospolitej Polskiej

Lotnictwo wojskowe II Rzeczypospolitej w latach 1918-1990:
Lotnictwo ludowego Wojska Polskiego
Wojska Lotnicze i Obrony Powietrznej (1990-2004)
Siły Powietrzne (od 1 lipca 2004)

</doc>
<doc id="1465173" url="https://pl.wikipedia.org/wiki?curid=1465173" title="Port Aszkelon">
Port Aszkelon

Port Aszkelon (hebr. אשקלון נמל) (UN/LOCODE: ILAKL) – port morski położony przy mieście Aszkelon, nad Morzem Śródziemnym, w odległości około 35 km na południe od Tel Awiwu.
Historia.
Oficjalne otworzenie portu odbyło się w 1968 roku. Port powstał przy elektrowni, w odległości około 2 km na południowy zachód od miasta Aszkelon. Operatorem portu zostało przedsiębiorstwo "Eilat-Ashkelon Pipeline Company Ltd.".
Nawigacja.
Kotwicowisko znajduje się w odległości 1-2 mili morskiej od brzegu. Podejście do portu jest od kierunku północno-zachodniego i jest możliwe jedynie w ciągu dnia. Przy wchodzeniu do portu obowiązuje korzystanie z pomocy pilota. W porcie są dostępne 2 holowniki.
Struktura portu.
Port Aszkelon jest terminalem naftowym, który posiada także nabrzeża przystosowane do rozładunku produktów masowych i innych towarów. Przy porcie znajdują się trzy zakotwiczone wielofunkcyjne boje przeznaczone do rozładunku tankowców. Jedna z tych boi to wydzielone miejsce do spalania gazu LPG. Paliwa są przetłaczane na brzeg poprzez zatopiony rurociąg. Maksymalna zdolność przetłaczania wynosi 6 500 m³/godz.. Rozładunek ropy naftowej odbywa się przy specjalnym molu (molo węglowe), w odległości 3,2 mili morskiej od brzegu. Zdolność przetłaczania ropy wynosi 7 500 m³/godz.. Zbiorniki w terminalu mogą pomieścić 1 500 000 m³ ropy naftowej:
Terminal naftowy jest połączony z rurociągiem Aszkelon-Ejlat. Rurociągiem przesyłowym zarządza spółka "Eilat Ashkelon Pipeline Co. Ltd." (EAPC).
Komunikacja.
Port posiada połączenie kolejowe Rakewet Jisra’el z całym krajem. Na wschód od portu przebiega droga ekspresowa nr 4 (Erez–Kefar Rosz ha-Nikra).

</doc>
<doc id="1465176" url="https://pl.wikipedia.org/wiki?curid=1465176" title="Shida Mirai">
Shida Mirai



</doc>
<doc id="1465179" url="https://pl.wikipedia.org/wiki?curid=1465179" title="Travný">
Travný

Travný (1203 m n.p.m.) – szczyt w centralnej części Beskidu Śląsko-Morawskiego, położony między rzeką Morávką a potokiem Mohelnice. Góra jest w większości zalesiona, ale z niektórych miejsc można oglądać widoki w kierunku Łysej Góry, a także panoramy Frydka-Mistka, Ostrawy oraz północnej części Pasma Ropicy od Prašivej po Jaworowy.
Na szczyt prowadzą dwa szlaki turystyczne, ale nie działa tu żadne schronisko turystyczne, dlatego nie jest on popularnym miejscem dla turystów. Powodzeniem cieszy się natomiast wśród zbieraczy borówek, którzy tłumnie pojawiają się na Travným w miesiącach letnich.
W 1955 założono tu rezerwat przyrody Travný potok, zajmujący powierzchnię 18,68 hektarów, a w 2000 – rezerwat Travný, mający powierzchnię 154,85 hektarów.

</doc>
<doc id="1465181" url="https://pl.wikipedia.org/wiki?curid=1465181" title="Kowboj z Badlandów">
Kowboj z Badlandów

Kowboj z Badlandów () – opublikowany w 1992 r. komiks Dona Rosy, będący trzecią częścią serii "Życie i czasy Sknerusa McKwacza".
Fabuła.
Akcja komiksu rozgrywa się w 1882 r. Sknerus McKwacz udaje się na Zachód, by znaleźć pracę. Pociąg, którym jedzie, zostaje napadnięty przez gang Jesse’ego Jamesa, jednak Sknerus pokonuje przestępców, choć za cenę opuszczenia pociągu.
Po krótkiej wędrówce młody McKwacz spotyka ranczera Murdo MacKenziego i zatrudnia się u niego jako kowboj. Głównym obowiązkiem Sknerusa jest opieka nad Vindicatorem - bykiem-czempionem. Niedługo potem byk zostaje skradziony przez braci McSkunksów (innych pracowników MacKenziego) i uprowadzony w stronę Badlandów. Sknerus bez wahania podąża ich tropem; w śledzeniu i odnalezieniu byka pomaga mu przypadkowo spotkany, niebędący jeszcze prezydentem Theodore Roosevelt. Murdo z wdzięczności proponuje McKwaczowi stałą pracę na swoim ranczu. Kaczor zgadza się, dodając zarazem, że zostanie na tym stanowisku tylko przez kilka lat.

</doc>
<doc id="1465186" url="https://pl.wikipedia.org/wiki?curid=1465186" title="Sobór św. Józefa w Mohylewie">
Sobór św. Józefa w Mohylewie

Sobór św. Józefa (biał. "Сабор Св. Іосіфа", ros. "Собор Св. Иосифа Обручника") – świątynia prawosławna znajdująca się w Mohylewie przy ul. Szkłowskiej, od 1802 sobór, wysadzona w powietrze przez władze sowieckie w 1938.
Historia.
Kamień węgielny pod budowę soboru położył arcybiskup mohylewski i mścisławski Jerzy 30 maja 1780 podczas wizyty w mieście Katarzyny II i cesarza Józefa, imieniem którego nazwano nowofundowaną cerkiew. Budowa świątyni trwała do 1798 – nadano jej kształt klasycystyczny z portykiem składającym się z sześciu kolumn i okrągłą kopułą będącą dominantą soboru. Projekt gmachu opracował rosyjski architekt N. A. Lwow. Wnętrze cerkwi ozdobiono ikonami pisanymi przez znanego artystę W. Borowikowskiego, za inspirację do wizerunków aniołów i świętych posłużyła caryca Katarzyna II i jej dworzanie.
W 1802 świątynię podniesiono do rangi soboru. Cerkiew zdobiła Mohylew aż do lat trzydziestych XX wieku – w 1929 została zamknięta przez władze sowieckie i przekształcona w muzeum ateizmu, a w 1938 dokonano jej wyburzenia. Obecnie w miejscu soboru znajduje się hotel Dnieprowski.
Istnieje legenda, że podczas zakładania kamienia węgielnego pod budowę świątyni Katarzynie II zerwał się naszyjnik z perłami. Caryca, powstrzymując dworzan od ich zbierania, miała się wyrazić: „Niech ta świątynia będzie tak piękna jak moje perły”.

</doc>
<doc id="1465188" url="https://pl.wikipedia.org/wiki?curid=1465188" title="Karolina Piechota">
Karolina Piechota

Karolina Piechota (ur. 10 marca 1984 w Kozienicach) – polska aktorka telewizyjna i teatralna.
Życiorys.
W 2007 ukończyła Akademię Teatralną im. Aleksandra Zelwerowicza w Warszawie. W latach 2007-2013 aktorka Teatru Wybrzeże w Gdańsku, a do 2015 aktorka Teatru im. Jana Kochanowskiego w Opolu.
W 2008 roku podczas 33. Festiwalu Polskich Filmów Fabularnych w Gdyni odebrała nagrodę za najlepszy debiut aktorski za rolę w filmie "Drzazgi" (reż. Maciej Pieprzyca). W 2009 roku na Międzynarodowym Festiwalu Filmowym w Kairze odebrała nagrodę w kategorii dla najlepszej aktorki za rolę w filmie "Drzazgi".
Życie prywatne.
Urodziła syna (2018).
Nagrody i wyróżnienia.
Różewicza w reżyserii Bożeny Suchockiej-Kozakiewicz, dyplom AT w Warszawie

</doc>
<doc id="1465189" url="https://pl.wikipedia.org/wiki?curid=1465189" title="Strumianie">
Strumianie



</doc>
<doc id="1465194" url="https://pl.wikipedia.org/wiki?curid=1465194" title="11 Pułk Konnych Strzelców Granicznych">
11 Pułk Konnych Strzelców Granicznych



</doc>
<doc id="1465196" url="https://pl.wikipedia.org/wiki?curid=1465196" title="Piechota (ujednoznacznienie)">
Piechota (ujednoznacznienie)



</doc>
<doc id="1465200" url="https://pl.wikipedia.org/wiki?curid=1465200" title="Piechota (nazwisko)">
Piechota (nazwisko)

Piechota polskie nazwisko, w Polsce nosi je ponad 7000 osób.
Osoby noszące to nazwisko:

</doc>
<doc id="1465202" url="https://pl.wikipedia.org/wiki?curid=1465202" title="Pneumatoliza">
Pneumatoliza

Procesy pneumatolityczne (Pneumatoliza) – procesy zachodzące pod wpływem gorących par i gazów w temperaturze 400 - 650 °C, mających swoje źródło w intruzjach magmowych. Uzyskują one wyraźną przewagę nad stopem krzemianowym i cechują się dużą łatwością przenikania do skał otaczających (zarówno starszych od intruzji jak i jej zakrzepniętych brzeżnej części). Procesy pneumatolityczne mogą prowadzić do wymiany składników w skałach (metasomatoza), skutkując różnymi przeobrażeniami. w wyniku tych procesów łatwo powstają nowe minerały i skały, oraz związane z nimi złoża pneumatolityczne.
Przykładem jest powstanie kasyterytu SnO2 w wyniku działania lotnego SnF4 na kwarc SiO2.
Utwory pneumatolityczne.
Tworzą formy żyłowe kominowe, gniazdowe, pokładowe, soczewkowe, brekcjonowane i nieregularne. Do najbardziej typowych skał powstałych w tych procesach należą albityty i grejzeny. Wielu utworów pneumatolitycznych wykazuje koncentracje złożowe minerałów zawierających wiele pierwiastków użytecznych takich jak: cyna, wolfram, molibden, lit, beryl, kobalt, cyrkon i niob.
Złoża te w Polsce były przedmiotem wielowiekowej eksploatacji w Górach i na Pogórzu Izerskim, w Sudetach. Pozyskiwano tam przede wszystkim cynę, a także lokalnie kobalt.

</doc>
<doc id="1465206" url="https://pl.wikipedia.org/wiki?curid=1465206" title="(11408) Zahradník">
(11408) Zahradník

(11408) Zahradník – planetoida z grupy pasa głównego asteroid okrążająca Słońce w ciągu 5 lat i 234 dni w średniej odległości 3,17 j.a. Została odkryta 13 marca 1999 roku w "Obserwatorium w Ondřejovie" przez Lenkę Šarounovą. Nazwa planetoidy pochodzi od "Rudolfa Zahradníka" (ur. 1928), współzałożyciela czeskiej szkoły chemii kwantowej, założyciela i pierwszego prezesa Towarzystwa Naukowego w Republice Czeskiej (1994-1997) oraz pierwszego prezesa "Czeskiej Akademii Nauk" (1993-2001). Przed jej nadaniem planetoida nosiła oznaczenie tymczasowe (11408) 1999 EG3.

</doc>
<doc id="1465215" url="https://pl.wikipedia.org/wiki?curid=1465215" title="Carlos Matamoros Franco">
Carlos Matamoros Franco

Carlos Matamoros Franco (ur. 17 grudnia 1966) – ekwadorski szachista, pierwszy arcymistrz w historii tego kraju (tytuł otrzymał w 2002 roku).
Kariera szachowa.
Pierwszy międzynarodowy sukces odniósł w 1981 r. w Embalse, gdzie zdobył brązowy medal mistrzostw świata juniorów do 16 lat. W 1986 r. reprezentował narodowe barwy na rozegranych w Gausdal mistrzostw świata juniorów do 20 lat, dzieląc 12-19. miejsce. W 2005 r. zakwalifikował się do Pucharu Świata, ale w I rundzie przegrał z Wiktorem Bołoganem i odpadł z dalszej rywalizacji.
W kolejnych latach wielokrotnie startował w turniejach międzynarodowych, znaczące rezultaty odnosząc pod koniec lat 90. XX wieku:
Wielokrotnie reprezentował Ekwador w turniejach drużynowych, m.in.:
Najwyższy ranking w dotychczasowej karierze osiągnął 1 września 2011 r., z wynikiem 2555 punktów zajmował wówczas 1. miejsce wśród ekwadorskich szachistów.

</doc>
<doc id="1465216" url="https://pl.wikipedia.org/wiki?curid=1465216" title="Carlos Matamoros">
Carlos Matamoros



</doc>
<doc id="1465217" url="https://pl.wikipedia.org/wiki?curid=1465217" title="Meczet w Nowogródku">
Meczet w Nowogródku

Meczet w Nowogróku (biał. "Наваградзкі мячэт") – świątynia muzułmańska znajdująca się w Nowogródku przy ul. Tatarskiej, siedziba największej gminy tatarskiej w II Rzeczypospolitej, zniszczona w czasach radzieckich, odbudowana po 1991 roku. 
Nowogródzcy Tatarzy pierwszy przywilej na budowę własnej świątyni uzyskali od króla Stanisława Augusta Poniatowskiego w 1792 roku. Cztery lata później w nowogródzkim meczecie odbyły się pierwsze modły – gmina funkcjonowała jako filiał wspólnoty w Łowczycach. 
W połowie XIX wieku przy ul. Tatarskiej wzniesiono nowy meczet z fundacji majora Aleksandra Assanowicza, który przetrwał aż do lat czterdziestych XX stulecia. 
22 września 1929 roku nowogródzki meczet odwiedził prezydent Ignacy Mościcki – była to pierwsza wizyta tak wysokiego przedstawiciela RP w świątyni muzułmańskiej. Muezinem w nowogródzkim meczecie był wówczas Bekir Rodkiewicz. 
Po włączeniu województwa nowogródzkiego do Białoruskiej SRR w 1945 roku władze radzieckie zamknęły meczet i przebudowały go na dom mieszkalny, usuwając m.in. minaret i wieżę. W latach dziewięćdziesiątych XX wieku podjęto starania o odbudowę tatarskiej świątyni, którą uroczyście otwarto w lipcu 1997 roku.

</doc>
<doc id="1465218" url="https://pl.wikipedia.org/wiki?curid=1465218" title="Cerkiew Woskriesienska w Witebsku">
Cerkiew Woskriesienska w Witebsku



</doc>
<doc id="1465219" url="https://pl.wikipedia.org/wiki?curid=1465219" title="11 Pułk Strzelców Konnych">
11 Pułk Strzelców Konnych



</doc>
<doc id="1465222" url="https://pl.wikipedia.org/wiki?curid=1465222" title="Meczet w Wilnie">
Meczet w Wilnie

Meczet w Wilnie – nieistniejąca obecnie świątynia tatarska, znajdująca się na wileńskich Łukiszkach, zbudowana w XVII wieku, zniszczona w czasach radzieckich. 
Historia.
Drewniany meczet, wokół którego znajdował się łukiski cmentarz muzułmański, wzniesiono jeszcze w XVII wieku. Na początku XX stulecia wzorując się na Mińsku planowano budowę murowanej świątyni tatarskiej – jej projekt opracował inż. Stefan Kryczyński, jednak te zamysły pokrzyżował wybuch I wojny światowej. 
20 czerwca 1930 roku wileński meczet odwiedził prezydent Mościcki wraz z wojewodą wileńskim Władysławem Raczkiewiczem. W roli muezina wystąpił wówczas przedstawiciel nowogródzkiej gminy Bekir Rodkiewicz. 
Po II wojnie światowej władze Litewskiej SRR zdecydowały o zrównaniu z ziemią zabytkowej świątyni.

</doc>
<doc id="1465225" url="https://pl.wikipedia.org/wiki?curid=1465225" title="Ustawa budżetowa">
Ustawa budżetowa



</doc>
<doc id="1465226" url="https://pl.wikipedia.org/wiki?curid=1465226" title="Ivo Žďárek">
Ivo Žďárek

Ivo Žďárek (ur. 6 listopada 1960 w Trutnovie, zm. 20 września 2008 w Islamabadzie) – czeski dyplomata, ambasador Czech w Pakistanie.
Studiował w Moskiewskim Państwowym Instytucie Stosunków Międzynarodowych, Uniwersytecie Karola w Pradze i w Stanfordzie. Pracował w wielu placówkach czeskich w Azji, w latach 1995–1999 był konsulem w Szanghaju, 2004–2008 był ambasadorem w Wietnamie. W 2008 został mianowanym ambasadorem w Pakistanie, zginął w zamachu terrorystycznym w Islamabadzie 20 września 2008.

</doc>
<doc id="1465229" url="https://pl.wikipedia.org/wiki?curid=1465229" title="Andrzej Zalewski (dziennikarz)">
Andrzej Zalewski (dziennikarz)

Andrzej Zalewski (ur. 14 kwietnia 1924 w Warszawie, zm. 21 lipca 2011 tamże) – polski dziennikarz radiowy, z wykształcenia magister inżynier rolnik. Prowadził audycję Ekoradio w 1 Programie Polskiego Radia.
Życiorys.
W czasie II wojny światowej był zaangażowany w działalność konspiracyjną jako harcerz ZHP, a później jako żołnierz Armii Krajowej (Ponurego i Nurta).
Od lat 50. XX wieku w radiu i telewizji tworzył programy o tematyce wiejskiej, rolniczej, ekologicznej i meteorologicznej. W 1964 roku został stypendystą Organizacji Wyżywienia i Rolnictwa Narodów Zjednoczonych oraz Rządu Austriackiego, w 1978 – Departamentu Stanu USA. Po powrocie z wyjazdu został odsunięty od pracy w telewizji. W 1985 roku przeszedł na emeryturę. Trzy lata później rozpoczęła się jego współpraca z Programem IV Polskiego Radia. Od 1990 do czerwca 2011 prowadził Ekoradio nadawane na antenie Programu I Polskiego Radia – codzienne felietony radiowe, połączone z przedstawieniem prognozy pogody, będące jego autorskim pomysłem.
Inicjator Święta Polskiej Niezapominajki. W 2008 otrzymał odznaczenie "Zasłużony dla Ziemi Jordanowskiej" przyznawane każdego roku przez Towarzystwo Miłośników Ziemi Jordanowskiej. Współpracował z Robertem K. Leśniakiewiczem w ramach Eko Radia, dzięki czemu w audycji pojawiały się informacje dotyczące Jordanowa i prognozy pogody dla tego miasta.
Pogrzeb Andrzeja Zalewskiego odbył się 27 lipca 2011 w Warszawie. Został pochowany na cmentarzu Powązkowskim (kwatera 175-1-5). Mszy Świętej pogrzebowej przewodniczył oraz homilię wygłosił ks. bp Józef Zawitkowski.
4 listopada 2011 za wybitne zasługi dla Polskiego Radia został pośmiertnie odznaczony przez Prezydenta RP Bronisława Komorowskiego Krzyżem Oficerskim Orderu Odrodzenia Polski.
W 2016 roku przy Zespole Szkół im. bł. ks. Piotra Dańkowskiego w Jordanowie odsłonięto pamiątkowy obelisk poświęcony pamięci dziennikarza.
1 września 2016 Szkole Podstawowej w Świnkowie jako pierwszej w Polsce nadano imię Andrzeja Zalewskiego.

</doc>
<doc id="1465230" url="https://pl.wikipedia.org/wiki?curid=1465230" title="Ash (raper)">
Ash (raper)

Ash, właściwie Łukasz Morawski (ur. 1978 w Koninie) – polski raper. Były członek zespołów TrzyStyle i Grammatik.
Działalność artystyczna.
Pierwszym zespołem w karierze Asha był zespół TrzyStyle, do którego należał wraz z MC Słońce, znanym również jako GDM (który tworzył następnie pod pseudonimem Tom Palash), FWC oraz Zającem. Grupa w 1999 roku nagrała demo "3style" z 5 utworami. Tego samego roku raper wystąpił gościnnie w utworze „Czasem” na pierwszej płycie Grammatika pt. "EP +".
W 2000 roku Ash dołączył do grupy Grammatik, wraz z którą nagrał album "Światła miasta". Po tej płycie Ash wraz z Noonem postanowili odejść z zespołu. W 2001 roku raper nagrał nielegal "W blasku słońca" wraz ze swoim macierzystym zespołem – Trzystyle. Tego samego roku wystąpił gościnnie na albumie producenckim Ośki pt. "Kompilacja 2".
W 2002 roku Ash gościł na płycie duetu Pezet-Noon – "Muzyka klasyczna" w utworze „Te same dni, te same sny”. Wraz z grupą Trzystyle pojawił się na składance "JuNouMi Records vol.2" (2002) w utworze „Walizka”. Nagrał także z zespołem kolejny nielegal pt. "Odgłos ciszy".
W latach późniejszych raper zaprzestał działalności artystycznej. W 2004 roku pojawiły się spekulacje o powrocie rapera na scenę, które zostały zdementowane przez członka formacji Grammatik – rapera Eldo.

</doc>
<doc id="1465235" url="https://pl.wikipedia.org/wiki?curid=1465235" title="Tarcza Fennoskandzka">
Tarcza Fennoskandzka



</doc>
<doc id="1465237" url="https://pl.wikipedia.org/wiki?curid=1465237" title="Pięć królestw">
Pięć królestw



</doc>
<doc id="1465238" url="https://pl.wikipedia.org/wiki?curid=1465238" title="Sześć królestw">
Sześć królestw



</doc>
<doc id="1465243" url="https://pl.wikipedia.org/wiki?curid=1465243" title="Ivo Zdarek">
Ivo Zdarek



</doc>
<doc id="1465249" url="https://pl.wikipedia.org/wiki?curid=1465249" title="Afonso Dhlakama">
Afonso Dhlakama

Afonso Marceta Macacho Dhlakama (ur. 1 stycznia 1953 w Mangunde, zm. 3 maja 2018) – mozambicki polityk i bojownik. Lider Narodowego Ruchu Oporu Mozambiku (RENAMO). Kandydat w wyborach prezydenckich w 1994, 1999, 2004 oraz w 2009.
Życiorys.
Afonso Dhlakama przed wstąpieniem w szeregi FRELIMO był żołnierzem portugalskiej armii kolonialnej. W 1976 opuścił FRELIMO, zostając jednym z założycieli RENAMO, prawicowej organizacji partyzanckiej. Po tym jak pierwszy przywódca RENAMO, André Matsangaissa, został zabity w 1979 przez siły rządowe FRELIMO, Dhlakama po krwawej walce o przywództwo, stanął na czele organizacji. Ruch ten w latach 1977-1992 walczył z FRELIMO w czasie wojny domowej. Był w tym czasie wspierany przez rządy białej mniejszości w Rodezji oraz rząd RPA.
Po podpisaniu porozumienia pokojowego w Rzymie pod egidą ONZ w 1992, RENAMO przekształciło się w partię polityczną z Dhlakamą na czele jako swoim liderem. W 1994 wziął udział w pierwszych wolnych wyborach prezydenckich w Mozambiku. Przegrał jednak z kandydatem FRELIMO, Joaquimem Chissano (53,3% głosów), zdobywając 33,7% głosów poparcia.
W 1999 ponownie wystartował w wyborach prezydenckich, ponownie przegrywając z Chissano, tym razem stosunkiem głosów 47,7% do 52,3%. W wyborach prezydenckich w grudniu 2004 po raz trzeci uległ kandydatowi FRELIMO, Armando Guebuzie (63,7%), uzyskawszy 31,7% głosów poparcia.
W lipcu 2009 ponownie został wybrany szefem partii na kolejne pięć lat oraz został kandydatem RENAMO w kolejnych wyborach prezydenckich w Mozambiku w październiku 2009. W czasie kampanii wyborczej opowiadał się za ułatwieniami w uzyskiwaniu kredytów przez drobnych przedsiębiorców oraz ludzi młodych. Zapowiedział wprowadzenie zmian w systemie sądownictwa, który jego zdaniem sprzyja partii rządzącej, tak by wszyscy obywatele byli traktowani sprawiedliwie. Powiedział, że w przypadku kolejnej przegranej, nie weźmie już udziału w przyszłych wyborach. W wyborach 28 października 2009 zajął drugie miejsce, zdobywając 16,41% głosów poparcia i ustępując miejsca prezydentowi Guebuzie, który uzyskał 75% głosów.

</doc>
<doc id="1465257" url="https://pl.wikipedia.org/wiki?curid=1465257" title="Cerkiew św. Marii Magdaleny w Mińsku">
Cerkiew św. Marii Magdaleny w Mińsku

Cerkiew św. Marii Magdaleny () – cerkiew prawosławna w Mińsku na Białorusi, zbudowana w połowie XIX wieku, położona przy ulicy Kisialowa.
Świątynię wzniesiono w stylu klasycystycznym w 1847 na terenie Cmentarza Storożowskiego. Po zlikwidowaniu ostatniego kościoła katolickiego w Mińsku w 1937 w cerkwi modlili się za zgodą biskupa Filareta lokalni katolicy, później jednak i tę świątynię prawosławną zamieniono na Centralne Archiwum Państwowe Białoruskiej SRR, przechowywano w niej dokumenty filmowe i dźwiękowe. W 1990 świątynię ponownie przekazano prawosławnym. Do cerkwi prowadzi brama pochodząca z końca XIX wieku.

</doc>
<doc id="1465262" url="https://pl.wikipedia.org/wiki?curid=1465262" title="Okręg wyborczy South Devon">
Okręg wyborczy South Devon

Okręg wyborczy South Devon powstał w 1832 r. i wysyłał do brytyjskiej Izby Gmin dwóch deputowanych. Okręg obejmował południową część hrabstwa Devon. Został zlikwidowany w 1885 r.

</doc>
<doc id="1465268" url="https://pl.wikipedia.org/wiki?curid=1465268" title="(10992) Veryuslaviya">
(10992) Veryuslaviya

(10992) Veryuslaviya – planetoida z pasa głównego asteroid okrążająca Słońce w ciągu 3 lat i 230 dni w średniej odległości 2,36 j.a. Została odkryta 19 września 1974 roku w Krymskim Obserwatorium Astrofizycznym w Naucznym na Krymie przez Ludmiłę Czernych. Nazwa planetoidy została utworzona z imion trzech członków z rodziny Czubenko: Wiery Ivanowny (ur. 1951) i jej synów Wiaczesława (ur. 1973), astronoma i pisarza oraz Jurija (ur. 1978), dziennikarza. Przed nadaniem nazwy planetoida nosiła oznaczenie tymczasowe (10992) 1974 SF.

</doc>
<doc id="1465271" url="https://pl.wikipedia.org/wiki?curid=1465271" title="Kościół św. Rocha (św. Trójcy) w Mińsku">
Kościół św. Rocha (św. Trójcy) w Mińsku

Kościół św. Rocha w Mińsku, zwany też kościołem św. Trójcy () – rzymskokatolicka świątynia zbudowana w II połowie XIX wieku w Mińsku przy obecnym skrzyżowaniu ulicy Kozłowa i prospektu Niepodległości.
Historia.
Kościół zbudowano w latach 1861–1864 na terenie założonego wcześniej cmentarza unickiego na Złotej Górce. Architekt M. Siwicki nadał mu kształt neogotycki o symetrycznej kompozycji, z wysoką wieżą i małymi wieżyczkami po obu stronach, absydą i dwuspadowym dachem. Prostokątny w planie kościół ma charakter jednonawowy. 
Według opisu z 1908 roku w dwukondygnacyjnej wieży znajdowały się trzy dzwony: „Leonard”, „Stefan” i „Bronisława”. W głównym ołtarzu mieścił się obraz Matki Bożej z dzieciątkiem, w pobliżu obraz Trójcy Świętej. W lewym bocznym ołtarzu znajdował się obraz św. Antoniego. W prawym bocznym ołtarzu znajdowała się uważana za cudowną drewniana figura św. Rocha. Według tradycji wierni mieli ją znaleźć na ruinach kościoła Bonifratrów, podczas epidemii cholery w Mińsku, a następnie idąc z figurą w procesji wokół miasta mieli modlić się o wstawiennictwo św. Rocha. Gdy epidemia się zakończyła przypisano to modlitwie do świętego. Wokół kościoła w 1896 r. wzniesiono ogrodzenie z bramą. W kryptach kościoła znajdowały się m.in. groby fundatorów świątyni. 
W latach 1900–1901 w kościele ustawiono organy na dwie klawiatury z pedałami, posiadające 18 głosów i 7 rejestrów.
W latach 30. XX wieku kościół został zamknięty i ograbiony z kosztowności przez władze sowieckie. Budynek został znacznie uszkodzony podczas bitwy o Mińsk w 1944 r. Po wojnie kościół zamknięto i wykorzystywano jako magazyn książek Państwowej Biblioteki Białorusi. W latach 1983–1984 budynek został odrestaurowany i częściowo odremontowany wg proj. A. I. Małachowskiego, z przeznaczeniem na salę koncertową Białoruskiej Filharmonii Państwowej. W prezbiterium ustawiono nowe organy czeskiej firmy „Rieger-Kloss”. W 1983 roku budynek uznano za zabytek. W podziemiach świątyni umieszczono garderobę. 
Od 1991 ponownie zaczęły odbywać się w nim nabożeństwa (w czasie wolnym od koncertów). 16 sierpnia 1998 roku w prawym bocznym ołtarzu umieszczono nową metalową figurę św. Rocha, wykonaną przez rzeźbiarza Waleriana Januszkiewicza.
5 lipca 2006 r. kościół został zwrócony parafii. W podziemiach kościoła urządzono salkę katechetyczną.
W październiku 2014 r. z okazji 150-lecia kościoła odbył się XI Festiwal Muzyki Duchownej „Złotogórska Lira”.
Kościół pełni funkcję parafialnego również dla parafii św. Apostołów Piotra i Pawła i św. Eugeniusza de Mazenod, dla parafii św. Andrzeja Apostoła i św. Leopolda Bogdana Mandicia oraz dla parafii św. Franciszka z Asyżu w Mińsku.
Cmentarz na Złotej Górce.
Wokół świątyni znajdują się resztki cmentarza z 1790 r., zniszczonego po 1945 roku. Cmentarz powstał po rozbiorach Rzeczypospolitej, gdy Katarzyna II wydała ukaz o zakazie pochówków w centrach miast. Utworzono wówczas trzy nowe nekropolie: dla rzymskich katolików na Kalwarii, dla unitów na Złotej Górce, a dla prawosławnych Cmentarz Storożowski. 
Była to jedna z największych i najstarszych nekropolii katolickich w Mińsku. Znajdowała się na nim m.in. kwatera 300 polskich żołnierzy poległych podczas Inwazji na Rosję w 1812 r.

</doc>
<doc id="1465274" url="https://pl.wikipedia.org/wiki?curid=1465274" title="Adelquis Remón Gay">
Adelquis Remón Gay

Adelquis Remón Gay (ur. 21 stycznia 1949 w Cuatro Caminos-La Caridad, zm. 15 listopada 1992 w Puerto Plata) – kubański szachista i trener szachowy, mistrz międzynarodowy od 1978 roku.
Kariera szachowa.
Pierwszy międzynarodowy sukces osiągnął w 1978 r., zajmując II m. w jednej z grup turnieju strefowego (eliminacji mistrzostw świata, rozegranym w Ekwadorze. Wielokrotnie startował w memoriałach Jose Raula Capablanki, zarówno w turniejach głównych, jak i pobocznych. Największy indywidualny sukces w karierze odniósł w 1990 r. w Hawanie, samodzielnie zwyciężając w 25. edycji tego turnieju, jednocześnie wypełniając pierwsza normę na tytuł arcymistrza.
Najwyższy ranking w karierze osiągnął 1 stycznia 1991 r., z wynikiem 2470 punktów zajmował wówczas 4. miejsce (za Jesusem Nogueirasem, Walterem Arencbią i Amadorem Rodriguezem) wśród kubańskich szachistów.
Katastrofa lotnicza.
Zginął śmiercią tragiczną 15 listopada 1992 r. podczas katastrofy lotniczej na dominikańskim lotnisku Gregorio Luperón koło Puerto Plata. Samolot, którym wracał do Hawany po zakończonym turnieju w Santo Domingo, rozbił się w czasie międzylądowania w Puerto Plata. W katastrofie zginęły 34 osoby.

</doc>
<doc id="1465279" url="https://pl.wikipedia.org/wiki?curid=1465279" title="COM LAG (2plus2isfive)">
COM LAG (2plus2isfive)

COM LAG (2plus2isfive) to EP angielskiego zespołu Radiohead, początkowo wydana w Japonii i Australii w marcu 2004 roku, następnie w kwietniu 2004 roku w Kanadzie i w końcu w Wielkiej Brytanii w kwietniu 2007 roku i w USA w maju 2007 roku. COM LAG (2plus2isfive) jest to kompilacja, która zawiera wiele B-side'ów z singli wydanych podczas promocji płyty Hail to the Thief z 2003 roku, a także remiksy zrobione przez Cristiana Vogela i Four Tet'a.

</doc>
<doc id="1465283" url="https://pl.wikipedia.org/wiki?curid=1465283" title="Adelquis Remon">
Adelquis Remon



</doc>
<doc id="1465288" url="https://pl.wikipedia.org/wiki?curid=1465288" title="Okręg wyborczy Devon">
Okręg wyborczy Devon

Okręg wyborczy Devon powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Devon. Został zlikwidowany w 1832 r.

</doc>
<doc id="1465290" url="https://pl.wikipedia.org/wiki?curid=1465290" title="Departament Aeronautyki">
Departament Aeronautyki



</doc>
<doc id="1465292" url="https://pl.wikipedia.org/wiki?curid=1465292" title="Departament Piechoty">
Departament Piechoty



</doc>
<doc id="1465294" url="https://pl.wikipedia.org/wiki?curid=1465294" title="Departament Sprawiedliwości">
Departament Sprawiedliwości



</doc>
<doc id="1465295" url="https://pl.wikipedia.org/wiki?curid=1465295" title="Wspólnoty używające mszału przedsoborowego">
Wspólnoty używające mszału przedsoborowego

Wspólnoty używające mszału przedsoborowego – lista instytutów i zgromadzeń zakonnych, bractw kapłańskich i administratur apostolskich używających przedsoborowego wydania Mszału Rzymskiego i pokrewnych. Większość z tych wspólnot używa wydań Mszału Rzymskiego sprzed 1970 roku (najczęściej edycji typicznej z 1962 roku), ale niektóre używają rytu dominikańskiego lub rytu karmelickiego.
Część wspólnot używających klasycznego rytu rzymskiego jest w pełnej komunii ze Stolicą Apostolską, inne nie. Wspólnoty te są zwane czasami "wspólnotami Ecclesia Dei", gdyż niektóre z nich były zaaprobowane (jedynie te pozostające w pełnej jedności) przez Papieską Komisję Ecclesia Dei. 
Powołaną przez Jana Pawła II Komisję Ecclesia Dei – której decyzją Benedykta XVI, od 2007 roku podlegały instytuty tradycyjne – zlikwidował w 2019 r. papież Franciszek, jej zadania przekazał zaś Kongregacji Nauki Wiary. Dwa lata później papież przeniósł kompetencje kontrolne nad wspólnotami do Kongregacji ds. Instytutów Życia Konsekrowanego i Stowarzyszeń Życia Apostolskiego (od 2022 r. dykasteria).
Po wydaniu przez Franciszka motu proprio Traditionis custodes, uchylającego przepisy Summorum Pontificum Benedykta XVI, 31 sierpnia 2021 r. w seminarium Instytutu Dobrego Pasterza w Courtalain miało miejsce zebranie przedstawicieli wspólnot tradycyjnych, mające na celu omówienie nowej sytuacji kościelnej, po którym skierowano wspólny list do biskupów francuskich, podpisany przez przedstawicieli dwunastu zgromadzeń. 
4 lutego 2022 r. podczas audiencji udzielonej dwójce księży należących do FSSP, papież potwierdził, że nowy dekret nie uchyla praw własnych tradycyjnych wspólnot.
Wspólnoty w pełnej jedności ze Stolicą Apostolską.
Męskie.
"Wspólnoty dedykowane odprawianiu wg mszału klasycznego"
"oraz:"
"oraz rozwiązane:"
"Inne"
"Klasztory benedyktyńskie"
Żeńskie.
"Klasztory karmelitanek bosych"

</doc>
<doc id="1465300" url="https://pl.wikipedia.org/wiki?curid=1465300" title="Okręg wyborczy Bandon">
Okręg wyborczy Bandon

Okręg wyborczy Bandon powstał w 1801 r. i wysyłał do brytyjskiej Izby Gmin jednego deputowanego. Okręg obejmował miasto Bandon w irlandzkim hrabstwie Cork. Został zlikwidowany w 1885 r.

</doc>
<doc id="1465302" url="https://pl.wikipedia.org/wiki?curid=1465302" title="Departament Budownictwa Ministerstwa Spraw Wojskowych">
Departament Budownictwa Ministerstwa Spraw Wojskowych

Departament Budownictwa Ministerstwa Spraw Wojskowych - organ pracy II Wiceministra Spraw Wojskowych właściwy w sprawach budownictwa, w tym budownictwa fortyfikacji, inspekcji budowlanej oraz administracji nieruchomościami pozostającymi pod zarządem wojskowym.
8 marca 1919 roku Minister Spraw Wojskowych przemianował Sekcję Budowlaną przy Departamencie Technicznym na Sekcję Budownictwa Wojskowego, a wszystkie zarządy budowlane podległe sekcji, na zarządy budownictwa wojskowego. Sekcja zajmowała się sprawami budownictwa wojskowego. Szef sekcji podlegał Inspektorowi Budynków Wojskowych w Ministerstwie Spraw Wojskowych.
Z dniem 10 marca 1920 roku na bazie Sekcji Budownictwa Wojskowego został zorganizowany Departament VIII Budownictwa MSWojsk. w składzie:
W listopadzie 1925 roku zostali wyznaczeni na stanowiska:
17 kwietnia 1939 roku została wprowadzona nowa organizacja Departamentu Budownictwa MSWojsk.

</doc>
<doc id="1465305" url="https://pl.wikipedia.org/wiki?curid=1465305" title="Kościół Wniebowzięcia Najświętszej Marii Panny w Czarnobylu">
Kościół Wniebowzięcia Najświętszej Marii Panny w Czarnobylu

Kościół Wniebowzięcia Najświętszej Marii Panny w Czarnobylu (ros. "Римско-Латинская церковь Успения пресвятой-Богородицы") – świątynia rzymskokatolicka zbudowana na początku XVII wieku w Czarnobylu, do 1832 roku własność klasztoru dominikanów.
Klasztorny kościół dominikański powstał w 1626 r. z fundacji właścicieli dóbr czarnobylskich Łukasza Sapiehy i jego żony Zofii Kmicianki - na budowę kościoła wyłożono wówczas 30 tys. złotych. Oboje fundatorów pochowano w podziemiach świątyni. Kolejny właściciel Czarnobyla Kazimierz Lew Sapieha znalazł korzystniejszą lokalizację dla kościoła i klasztoru. Przy klasztorze od samego początku działała szkoła, która była też prowadzona przez parafię w XIX w. W połowie XVIII wieku w świątynię uderzył piorun, w wyniku czego spaliła się. 
Zbudowano wkrótce nową świątynię katolicką i w 1757 lub 1759 dokonano jej ponownego poświęcenia po odbudowie prowadzonej przez ks. Onufrego Łyczkiewicza. Kościół poświęcił wówczas ks. Franciszek Murziewicz, przeor konwentu czarnobylskiego. Był to klasycystyczny budynek z pięciokolumnowym portykiem, dwoma wieżami i sygnaturką, zbudowany z drewna na kamiennej podmurówce.
Po powstaniu listopadowym władze rosyjskie zarządziły kasatę zakonu dominikanów znajdującego się w Czarnobylu - z tego powodu od 1832 roku kościół był jedynie świątynią parafialną, którą odwiedzali nieliczni czarnobylscy katolicy (do parafii oprócz Czarnobyla należało też 37 okolicznych wiosek, liczyła ona 507 wiernych w 1832 r. i 433 wiernych w 1869 r., z tego w samym miasteczku mieszkało niespełna 100 wiernych).
W trakcie rewolucji październikowej w 1918 r. kościół został uszkodzony, w 1922 władze radzieckie skonfiskowały majątek parafii, a na początku lat 30. XX w. całkowicie zniszczono świątynię. Zachowały się jedynie piwnice, w których spoczywają członkowie rodów Sapiehów i Chodkiewiczów. Ponieważ po 1922 r. nie było już proboszcza w Czarnobylu, to działalność duszpasterską na terenie parafii prowadzili księża z parafii w Chabnie aż do końca lat 20. XX w., gdy zostali wywiezieni do łagrów, a następnie zamordowani.

</doc>
<doc id="1465306" url="https://pl.wikipedia.org/wiki?curid=1465306" title="Kinston Indians">
Kinston Indians

Kinston Indians - amerykańska drużyna baseballowa mająca swoją siedzibę w Kinston, w stanie Karolina Północna. Zespół występuje w Carolina League.

</doc>
<doc id="1465307" url="https://pl.wikipedia.org/wiki?curid=1465307" title="Instytut Wojskowo-Techniczny">
Instytut Wojskowo-Techniczny

Instytut Wojskowo-Techniczny - instytut naukowo-badawczy Wojska Polskiego II RP.
14 czerwca 1919 roku Minister Spraw Wojskowych generał porucznik Józef Leśniewski powierzył organizację i kierownictwo Instytutu Wojskowo-Technicznego pułkownikowi Wiktorowi Niesiołowskiemu. Szef instytutu podlegał Ministrowi Spraw Wojskowych za pośrednictwem I Wiceministra Spraw Wojskowych i posiadał uprawnienia szefa departamentu. Zadaniem instytutu było „pielęgnowanie i rozwój wszystkich gałęzi techniki wojennej”.
Wewnętrzną strukturę instytutu tworzyły sekcje: Broni, Ekwipunku, Inżynierii, Maszynowo-Elektryczna, Ogólno-Fizykalna i Chemiczno-Techniczna. W sierpniu 1919 w skład instytutu włączona została Sekcja Elektrotechniczna, wyłączona z Departamentu Techniczno-Komunikacyjnego.
Pod koniec 1919 roku organizacja Instytutu przedstawiała się następująco:
W lutym 1920 roku instytut podporządkowany został bezpośrednio Ministrowi Spraw Wojskowych. W październiku 1921 roku instytut został zlikwidowany.

</doc>
<doc id="1465309" url="https://pl.wikipedia.org/wiki?curid=1465309" title="Microsoft Windows Fiji">
Microsoft Windows Fiji



</doc>
<doc id="1465311" url="https://pl.wikipedia.org/wiki?curid=1465311" title="Grande Prêmio Brasil Caixa de Atletismo">
Grande Prêmio Brasil Caixa de Atletismo

Grande Prêmio Brasil Caixa de Atletismo – międzynarodowy mityng lekkoatletyczny organizowany w latach 1985–1995 w brazylijskim São Paulo, między 1996–2001 i 2010–2012 w Rio de Janeiro, 2002–2009 i 2013–2014 w Belém, w 2016–2017 w São Bernardo do Campo, a od 2018 w Bragança Paulista (z przerwą w 2015). Zawody znajdowały się w kalendarzu World Athletics Tour i miały rangę Grand Prix IAAF, a po reformie kalendarza w 2010 należą do cyklu World Challenge Meetings.

</doc>
<doc id="1465312" url="https://pl.wikipedia.org/wiki?curid=1465312" title="Stuchowska Struga">
Stuchowska Struga

Stuchowska Struga – rzeka w woj. zachodniopomorskim, lewobrzeżny dopływ Świńca. Wypływa z terenów położonych na wschód od wsi Rzęsin w gminie Gryfice. Płynie szeroką, płaską, zmeliorowaną doliną wypełnioną torfami. Długość rzeki według różnych źródeł wynosi od 29,2 km do 33,076 km.
Ok. 5,5 km od ujścia znajduje się niedrożna budowla piętrząca.
Według danych regionalnego zarządu gospodarki wodnej dominującymi gatunkami ryb w wodach Stuchowskiej Strugi są: płoć i okoń europejski. Pozostałymi gatunkami ryb występujących w rzece są: pstrąg potokowy, lin, szczupak pospolity, leszcz, miętus pospolity, sandacz, ukleja, wzdręga, krąp, kiełb pospolity.
W 2008 r. przeprowadzono badania jakości wód Stuchowskiej Strugi w punkcie przy drodze wojewódzkiej nr 103 przy Świerznie. W ich wyniku oceniono elementy fizykochemiczne poniżej stanu dobrego, elementy biologiczne określono na III klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Stuchowskiej Strugi.
Nazwę "Stuchowska Struga" wprowadzono urzędowo w 1949 roku, zastępując poprzednią niemiecką nazwę "Bache Stuchower".

</doc>
<doc id="1465314" url="https://pl.wikipedia.org/wiki?curid=1465314" title="Polowa Kuria Biskupia">
Polowa Kuria Biskupia

Polowa Kuria Biskupia – jednostka administracji kościelnej w strukturze Ministerstwa Spraw Wojskowych.
14 listopada 1918 roku w Ministerstwie Spraw Wojskowych powołano Zarząd Naczelnego Kapelana Wojsk Polskich, którym kierował ks. Jan Pajkert. 5 grudnia 1918 roku w miejsce Zarządu Naczelnego Kapelana Wojsk Polskich powołano urząd Konsystorza Polowego Rzymsko-Katolickiego, którym kierował Naczelny Kapelan WP ks. Jan Pajkert. 3 marca 1919 roku urząd Konsystorza Polowego został zlikwidowany, a na jego miejsce powołano Kurię Biskupią Wojsk Polskich. 12 maja 1927 roku Kuria Biskupia Wojsk Polskich przemianowana została na Polową Kurię Biskupią. W 1947 roku wraz z demobilizacją Polskich Sił Zbrojnych na Zachodzie zlikwidowana została Polowa Kuria Biskupia. W 1991 roku utworzony został Ordynariat Polowy Wojska Polskiego.
Biskupi polowi Wojska Polskiego:

</doc>
<doc id="1465316" url="https://pl.wikipedia.org/wiki?curid=1465316" title="Biskup Polowy Wojska Polskiego">
Biskup Polowy Wojska Polskiego



</doc>
<doc id="1465317" url="https://pl.wikipedia.org/wiki?curid=1465317" title="Spitzer">
Spitzer

Spitzer:

</doc>
<doc id="1465320" url="https://pl.wikipedia.org/wiki?curid=1465320" title="Michał Musielak">
Michał Musielak

Michał Jan Musielak (ur. 1949 w Wągrowcu) – historyk, bioetyk, badacz problematyki eugeniki i dziejów filozofii medycyny w Polsce, uczeń Julii Zabłockiej i Antoniego Czubińskiego, profesor nauk medycznych, w latach 2016–2020 prorektor Uniwersytetu Medycznego im. Karola Marcinkowskiego w Poznaniu ds. organizacji, promocji i współpracy z regionem.
Zainteresowania naukowe.
Zajmuje się problematyką z zakresu historii myśli społeczno-politycznej, bioetyki i filozofii medycyny, w szczególności zaś zjawiskami patologii w dziejach ochrony zdrowia, skutkami i konsekwencjami społeczno-kulturowymi rozwoju biomedycyny oraz dziejami polskiej szkoły filozofii medycyny.
Grant Wyszehradzki.
26 maja 2011 otrzymał wraz z m.in. Janem Zamojskim międzynarodowy grant na realizację projektu pt. „Philosophy of Medicine in the Czech Republic, Slovakia and Poland”, finansowany przez Międzynarodowy Fundusz Wyszehradzki, który jest realizowany przez pracowników naukowych Katedry Nauk Społecznych Uniwersytetu Medycznego im. K. Marcinkowskiego w Poznaniu oraz Uniwersytetu Ostrawskiego i Uniwersytetu Pavla Jozefa Šafárika w Koszycach. Efektem tej współpracy międzynarodowej było opublikowanie dwóch monografii naukowych: „Filozofia medycyny w Czechach i na Słowacji” (wydanej w Polsce) i „Polské filosofické myšlení a medicína” (opublikowanej w Czechach i na Słowacji).
Publikacje.
Autor ponad 200 publikacji, w tym autor lub współautor 30 książek, m.in.:

</doc>
<doc id="1465322" url="https://pl.wikipedia.org/wiki?curid=1465322" title="Dungeon Demo">
Dungeon Demo

The Dungeon Demo – trzecie nagranie demo brytyjskiego zespołu Radiohead, wydanemu w 1991 roku na kasecie audio. Nazwa tego dema pochodzi od studia, gdzie zostało ono nagrane. Choć tylko jeden utwór z tego nagrania doczekał się wydania płycie długogrającej, kaseta ta przekonała menedżerów Radiohead (wtedy znanego jeszcze jako On A Friday) do nagrania dema Manic Hedgehog.
Utwory "Give It Up" i "What Is That You Say" zostały (z niewielkimi zmianami) zaczerpnięte z poprzedniego dema zespołu. Piosenki te brzmiały lepiej z niż wcześniej z powodu użycia lepszego sprzętu do ich nagrania.
Utwór "Stop Whispering" ukazał się później na albumie Pablo Honey, tutaj obecna jest jego wczesna wersja.

</doc>
<doc id="1465323" url="https://pl.wikipedia.org/wiki?curid=1465323" title="Football Alliance (1889/1890)">
Football Alliance (1889/1890)

Sezon 1889/1890 był pierwszym w historii rozgrywek piłkarskich Football Alliance, utworzonych jako konkurencja dla rozgrywek The Football League. 
Podobnie jak w przypadku swojego pierwowzoru, Football Alliance skupiało dwanaście klubów piłkarskich, głównie z regionów North West England oraz West Midlands, lecz również położonych bardziej na wschód miast Grimsby, Sheffield oraz Sunderland. Każdy z klubów rozgrywał z każdym z pozostałych zespołów dwa spotkania, jeden na własnym stadionie oraz jeden na stadionie przeciwnika. Za zwycięstwo przyznawano dwa punkty, zaś za remis jeden.
Ze względu na fakt, iż Football Alliance utworzyły kluby, które bez powodzenia wnioskowały o przyjęcie do The Football League, rozgrywki Football Alliance traktowano jako podrzędne wobec The Football League.
Pierwszym mistrzem rozgrywek został zespół The Wednesday.

</doc>
<doc id="1465326" url="https://pl.wikipedia.org/wiki?curid=1465326" title="Szkoła podstawowa w Czaszynie">
Szkoła podstawowa w Czaszynie



</doc>
<doc id="1465329" url="https://pl.wikipedia.org/wiki?curid=1465329" title="Instytut Wojskowo-Geograficzny">
Instytut Wojskowo-Geograficzny



</doc>
<doc id="1465337" url="https://pl.wikipedia.org/wiki?curid=1465337" title="Wołcza (rzeka)">
Wołcza (rzeka)

Wołcza – rzeka w północno-zachodniej Polsce, płynąca przez Równinę Gryficką w województwie zachodniopomorskim, o długości 31,6 km. Bierze początek w gminie Gryfice i płynie w kierunku północno-zachodnim, gdzie w gminie Kamień Pomorski uchodzi do rzeki Świniec.
Istnieją dwie wersje źródeł Wołczy. Pierwsza przedstawia, iż rzeka wypływa z Jeziora Kołomąckiego przy północnym brzegu i płynie paręset metrów na północ, gdzie łączy się z dopływem. Przy takim źródle rzeka miałaby długość 29,44 km. Druga wersja przedstawia iż rzeka ma źródło przy wschodniej części osady Rzęsin, skąd płynie na południe, w kierunku Jeziora Kołomąckiego, przed którym łączy się z wypływającym z niego dopływem.
Dalej rzeka płynie na północny zachód rynnową doliną, gdzie odbiera dopływ ze Świeszewa biegnący z Bagna Ościęcińskiego (zarośniętego jeziora). Następnie biegnie na północny zachód, jedynie za Wołczynem mocno meandruje odbierając wodę z pomniejszych rowów. W Mechowie odbiera od lewego brzegu strugę Wołczkę, a ok. 1 km dalej od prawego brzegu wody z Kanału Dobrzyn. Dalej Wołcza płynie w kierunku zachodnim i przed wsią Chomino odbija na północ. Od miejscowości Jatki płynie niemalże równolegle ze Stuchowską Strugą. Przy miejscowości Świniec skręca na zachód i uchodzi do rzeki Świniec od jego lewego brzegu.
W 2008 r. przeprowadzono badania jakości wód Wołczy w punkcie przy wsi Ugory. W ich wyniku oceniono elementy fizykochemiczne poniżej stanu dobrego, elementy biologiczne określono na I klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Wołczy.
Nazwę "Wołcza" wprowadzono urzędowo rozporządzeniem w 1948 roku, zastępując poprzednią niemiecką nazwę rzeki – "Völziner Bach".

</doc>
<doc id="1465338" url="https://pl.wikipedia.org/wiki?curid=1465338" title="Mikołaj Barré">
Mikołaj Barré

Mikołaj Barré, (ur. 21 października 1621 w Amiens, zm. 31 maja 1686 w Paryżu) – błogosławiony Kościoła katolickiego, francuski duchowny, minimita, kapłan, kaznodzieja, założyciel Zgromadzenia Sióstr od Dzieciątka Jezus i założyciel bezpłatnych szkół.
Życiorys.
Pochodził z wielodzietnej rodziny kupców. Do kolegium jezuitów uczęszczał od 10 roku życia, po czym, w wieku 19 lat wstąpił do zakonu minimitów ("Ordo Minimorum" la). Profesję zakonną złożył 31 stycznia 1642 roku, a w 1645 przyjął święcenia kapłańskie. Podjął pracę w paryskim klasztorze przy Place des Vosges (ówczesnym Place Royale), gdzie opiekował się księgozbiorem, wykładał teologię i pełnił obowiązki opiekuna duchowego.
Po chorobie, jaką przeszedł w 1655 roku, podjął prowadzenie misji ludowych i to doświadczenie dało asumpt do powstania idei oświaty ludowej. Pierwsza szkoła dla dzieci i dziewcząt z najuboższych rodzin powstała w Sotteville-les-Rouen (pod Rouen) w 1662 roku. Założył ją przy współudziale Françoise Duval i Margaret Lestocq. Od 1666 z jego inicjatywy działała, między nauczycielami powstałych szkół świecka wspólnota religijna. Wspólnota, dla zachowania niezależności, działała bez wsparcia materialnego ze strony jakichkolwiek fundacji w oparciu o zaangażowanie nauczycieli i uczniów. W 1668 roku zostały otwarte szkoły dla chłopców, a po powrocie do Paryża (w 1675) szereg szkół powszechnych i seminarium dla nauczycielek. W tym czasie kazania, które wygłaszał sprawiły, że o niepoprawnych grzesznikach mówiono: "Trzeba go zaprowadzić do o. Barré".
Był doradcą Jana Chrzciciela de la Salle, założył Zgromadzenie Sióstr od Dzieciątka Jezus, był autorem statutu nauczycieli i nauczycielek szkół charytatywnych i ich reguły.
O. Giuseppe Fiorini Morosini napisał o nim:
Beatyfikacja.
Po Rewolucji Francuskiej zakon minimitów, założony przez Świętego Franciszka z Paoli, zniknął i jego archiwa były niedostępne. Dokumenty beatyfikacyjne można było zacząć gromadzić dopiero w 1919 roku, opublikowano je 1970 r. a proces beatyfikacyjny został oficjalnie zadekretowany 5 kwietnia 1976 przez papieża Pawła VI. Mikołaj Barré beatyfikowany został przez papieża Jana Pawła II w bazylice św. Piotra na Watykanie 7 marca 1999. Wspomnienie liturgiczne obchodzone jest w "dies natalis" (31 maja).
Znaczenie i dorobek.
W swej działalności apostolskiej bł. Mikołaja Barré kierował się miłością i pokorą. Był wychowawcą i przewodnikiem duchowym. Zainicjował powszechne bezpłatne kształcenie.

</doc>
<doc id="1465339" url="https://pl.wikipedia.org/wiki?curid=1465339" title="Mikołaj Barre">
Mikołaj Barre



</doc>
<doc id="1465341" url="https://pl.wikipedia.org/wiki?curid=1465341" title="Parafia św. Wincentego Pallottiego">
Parafia św. Wincentego Pallottiego

Parafie pod wezwaniem św. Wincentego Pallottiego

</doc>
<doc id="1465342" url="https://pl.wikipedia.org/wiki?curid=1465342" title="Choroba Eisenmengera">
Choroba Eisenmengera



</doc>
<doc id="1465346" url="https://pl.wikipedia.org/wiki?curid=1465346" title="Lubieszowa">
Lubieszowa

Lubieszowa (błędnie "Lubieszewa") – struga w północno-zachodniej Polsce, w woj. zachodniopomorskim, prawobrzeżny dopływ Regi, przepływa przez Jezioro Łopianowskie. Na przeważającej długości stanowi granicę pomiędzy gminami Płoty i Brojce. Wpływa do rzeki Regi poniżej Gryfic na zachód od Kowalewa. Długość strugi wynosi 14,3 km.
W 2009 r. przeprowadzono badania jakości wód Lubieszowej w punkcie przy moście drogi wojewódzkiej nr 105. W ich wyniku oceniono elementy fizykochemiczne poniżej stanu dobrego. W ogólnej dwustopniowej ocenie stwierdzono zły stan wód Lubieszowej. 
Jest to jeden z ważniejszych dopływów Regi w którym rokrocznie odbywają tarło pstrągi potokowe, trocie i łososie. Zamieszkuje go szereg gatunków chronionych między innymi głowacz białopłetwy, śliz, skójka gruboskorupowa.
Struga swą nazwę wzięła od pobliskiej wsi Lubieszewo.
Nazwę "Lubieszowa" wprowadzono urzędowo w 1948 roku, zastępując poprzednią niemiecką nazwę "Lübsow Bach".

</doc>
<doc id="1465359" url="https://pl.wikipedia.org/wiki?curid=1465359" title="Ferdynand Źródłowski">
Ferdynand Źródłowski

Ferdynand Źródłowski (ur. 1843, zm. 1894) – polski prawnik.
Po studiach we Lwowie i Krakowie rozpoczął pracę we Lwowie. W latach 1866-1868 jako docent, a następnie profesor prawa austriackiego. Od 1872 roku wykładał prawo rzymskie.

</doc>
<doc id="1465365" url="https://pl.wikipedia.org/wiki?curid=1465365" title="Plesiadapiformes">
Plesiadapiformes



</doc>
<doc id="1465367" url="https://pl.wikipedia.org/wiki?curid=1465367" title="Gimnazjum Państwowe im. Romualda Traugutta w Brześciu nad Bugiem">
Gimnazjum Państwowe im. Romualda Traugutta w Brześciu nad Bugiem

Gimnazjum Państwowe im. Romualda Traugutta w Brześciu nad Bugiem – jedna z sześciu ogólnokształcących szkół średnich funkcjonujących w Brześciu w dwudziestoleciu międzywojennym, z siedzibą przy ul. Mickiewicza 28.
Historia.
Gimnazjum Państwowe im. Romualda Traugutta w Brześciu nad Bugiem działało od 1919 do 1939 jako jedna z sześciu powszechnych szkół średnich w mieście – obok gimnazjów żydowskiego i rosyjskiego, Gimnazjum Polskiej Macierzy Szkolnej (żeńskiego), Gimnazjum im. Juliana Ursyna Niemcewicza oraz Gimnazjum im. P. Lewickiego i L. Masłowskiego.
Szkołę średnią zakwaterowano w budynku dawnego rosyjskiego gimnazjum męskiego zbudowanego w 1905 według projektu A. Treciakowa jako dwukondygnacyjny budynek (w dwudziestoleciu międzywojennym dobudowano drugie piętro).
W roku szkolnym 1929/30 w gimnazjum uczyło się ogółem 504 uczniów, w tym 429 Polaków, 49 Żydów i 23 Rosjan. Do znanych absolwentów szkoły należeli Albin Stanisławski i Józef Rokicki. Do gimnazjum uczęszczał również w latach 1922–1927 Stefan Jędrychowski.

</doc>
<doc id="1465372" url="https://pl.wikipedia.org/wiki?curid=1465372" title="Cały ten świat (album)">
Cały ten świat (album)

Cały ten świat – drugi album studyjny polskiego kolektywu Masala, wydany 3 października 2008 przez Open Sources.
Lista utworów.
Opracowano na podstawie materiału źródłowego.

</doc>
<doc id="1465376" url="https://pl.wikipedia.org/wiki?curid=1465376" title="Protestantyzm w Tajlandii">
Protestantyzm w Tajlandii

Protestantyzm w Tajlandii, według różnych szacunków, reprezentowany jest przez 0,4–0,7% społeczeństwa (300 000 – 500 000). Pierwsi protestanci pojawili się w tym kraju w roku 1816.
Kościół Chrystusowy w Tajlandii.
Największym wyznaniem protestanckim w kraju jest Kościół Chrystusowy w Tajlandii (ok. 130 tysięcy wiernych). Ma on charakter federacyjny i stanowi stowarzyszenie powstałe z połączenia różnych protestanckich wyznań. Utworzony został w 1934 r. pod nazwą "Kościół Syjamu". Przeważająca większość zborów, które weszły w skład Kościoła Chrystusowego była wyznania prezbiteriańskiego, choć do Kościoła przystąpili także niektórzy baptyści i Kościoły Chrystusowe. Także członkowie luterańskiej Niemieckiej Misji Marburskiej postanowili się przyłączyć do nowo powstałej denominacji. Pierwotnie, Kościół podzielony był na siedem dystryktów, z czego sześć miało charakter podziału geograficznego, zaś jeden – etnicznego (Chińczycy Han). Oprócz krótkiego okresu podczas II wojny światowej dominujący wpływ prezbiterian na nową denominację utrzymywał się aż do późnych lat 70. XX wieku. 
Począwszy od lat 90. XX wieku struktura demograficzna Kościoła uległa poważnym zmianom. Wpływ prezbiterian i nurtu ewangelickiego na Kościół zaczął słabnąć, podczas gdy nurt ewangelikalny osiągnął zdecydowany sukces, o czym może świadczyć fakt, iż obecnie około połowę wiernych całego Kościoła Chrystusowego stanowią członkowie plemiennych zborów o charakterze zdecydowanie baptystycznym.
Kościół Chrystusowy w Tajlandii jest członkiem Światowej Rady Kościołów i Chrześcijańskiej Konferencji Azji. Jego struktura organizacyjna stanowi połączenie elementów prezbiteriańskich (typowych dla prezbiterian) oraz kongregacjonalnych (typowych dla baptystów i Kościołów Chrystusowych). W Kościele działają zbory posługujące się językami: tajskim, chińskim, kareńskim oraz angielskim.
Kościół zaangażowany jest w rozwiązywanie lokalnych problemów społecznych (opieka zdrowotna, edukacja) oraz działania na polu ekumenicznym.
W latach 2004–2005 Kościół odgrywał znaczącą rolę w działaniach na rzecz niesienia pomocy ofiarom trzęsienia ziemi na Oceanie Indyjskim w 2004 r.
Niezależne wyznania protestanckie.
Oprócz Kościoła Chrystusowego, w Tajlandii działają także:
Jedną z największych niezależnych grup protestanckich w Tajlandii jest Fundacja Ewangeliczna. Oprócz Kościoła Chrystusowego istnieją w Tajlandii dwie protestanckie denominacje uznane przez państwo za Kościoły – Fundamentalny Niezależny Kościół Baptystyczny oraz Kościół Adwentystów Dnia Siódmego Pierwsi adwentyści pojawili się w Tajlandii w 1919 r. Obecnie Kościół adwentystyczny posiada w tym kraju 8 tysięcy wiernych zrzeszonych w 35 zborach.
Działalność.
Tajlandzkie kościoły protestanckie są zaangażowane na dużą skalę w zagadnienie opieki zdrowotnej. W kraju działają dwa szpitale prowadzone przez protestantów, w tym jeden przez adwentystów: Szpital Chrześcijański w Bangkoku oraz Szpital Misji Adwentystycznej w Bangkoku. Są to jedne z najlepiej wyposażonych szpitali w Tajlandii.
Dzięki wysiłkom protestantów, w 1966 r. oficjalnie powołano Tajlandzkie Towarzystwo Biblijne, choć początek działalności towarzystwa biblijnego w tym kraju sięga 1828 r. Pierwszy Nowy Testament w języku tajskim wydano w 1834 r. Cała Biblia (według kanonu protestanckiego) ukazała się w 1883 r. W 2005 r. Tajlandzkie Towarzystwo Biblijne rozpowszechniło 43.750 egzemplarzy Biblii w języku tajskim oraz 9.629 egzemplarzy Nowych Testamentów.

</doc>
<doc id="1465377" url="https://pl.wikipedia.org/wiki?curid=1465377" title="Wiener Neustädter Straße">
Wiener Neustädter Straße



</doc>
<doc id="1465378" url="https://pl.wikipedia.org/wiki?curid=1465378" title="Robert Gesink">
Robert Gesink

Robert Gesink (ur. 31 maja 1986 w Varsseveld) – holenderski kolarz szosowy, zawodnik profesjonalnej grupy Team LottoNL-Jumbo.
Jako młody kolarz pokazał się z bardzo dobrej strony w wielu wyścigach ProTour, zajmując w generalnych klasyfikacjach czołowe lokaty, m.in. był drugi w Tour de Pologne (2007), czwarty w Paryż-Nicea (2008), piąty w Deutschland Tour (2007) i siódmy w Vuelta a España (2008). Dziesiąty kolarz igrzysk olimpijskich w Pekinie w wyścigu ze startu wspólnego.
We wrześniu 2010 wygrał ostatni wyścig zaliczany do cyklu UCI ProTour – pierwszą edycję Grand Prix Cycliste de Montréal, a trzy lata później do „kanadyjskiego kompletu” dołożył Grand Prix Cycliste de Québec. Wcześniej wygrał dwa wyścigi wieloetapowe: w 2011 Tour of Oman, a w 2012 Tour of California.

</doc>
<doc id="1465381" url="https://pl.wikipedia.org/wiki?curid=1465381" title="Pablo Lastras Garcia">
Pablo Lastras Garcia



</doc>
<doc id="1465383" url="https://pl.wikipedia.org/wiki?curid=1465383" title="William Vans Murray">
William Vans Murray

William Vans Murray (ur. 9 lutego 1760 w Cambridge, Maryland, zm. 11 grudnia 1803 w pobliżu Cambridge, Maryland) – amerykański polityk, prawnik i dyplomata związany z Partią Federalistyczną.
W latach 1791–1797 przez trzy dwuletnie kadencje Kongresu Stanów Zjednoczonych był przedstawicielem stanu Maryland w Izbie Reprezentantów Stanów Zjednoczonych. Najpierw w latach 1791–1793 przez jedną dwuletnią kadencję reprezentował piąty okręg wyborczy w Maryland, a następnie w latach 1793–1797 przez dwie kadencje był przedstawicielem ósmego okręgu wyborczego.
W latach 1797–1801 pełnił funkcję ambasadora Stanów Zjednoczonych w Holandii z nominacji prezydenta Johna Adamsa. Z jego polecenia uczestniczył również w pokojowej misji we Francji w 1799 roku.

</doc>
<doc id="1465384" url="https://pl.wikipedia.org/wiki?curid=1465384" title="Droga krajowa B26 (Austria)">
Droga krajowa B26 (Austria)

Droga krajowa B26 (Puchberger Straße) - droga krajowa w Austrii położona na południe od Wiednia. Jedno-jezdniowa arteria zaczyna się w miasteczku Wiener Neustadt i biegnie w kierunku zachodnim. W rejonie miasteczka Puchberg am Schneeberg trasa zmienia kierunek i prowadzi na wschód do Neunkirchen, gdzie krzyżuje się z Wiener Neustädter Straße.

</doc>
<doc id="1465389" url="https://pl.wikipedia.org/wiki?curid=1465389" title="Spis Kwiryniusza">
Spis Kwiryniusza

Spis Kwiryniusza – historyczne zeznanie stanu majątkowego mieszkańców rzymskiej prowincji Syrii oraz Judei za czasów panowania cesarza Oktawiana Augusta, kiedy Publiusz Sulpicjusz Kwiryniusz został mianowany namiestnikiem Syrii po wygnaniu Heroda Archelaosa w 6 n.e., w konsekwencji czego jego etnarchia (składająca się z Judei właściwej, Idumei i Samarii) przeszła pod zarząd rzymskich prefektów Judei. Opis tego spisu przedstawił żyjący w I wieku n.e. Józef Flawiusz, który wiązał go z początkiem ugrupowania polityczno-religijnego zelotów.
Ewangelia Łukasza podaje, że Jezus Chrystus narodził się w Betlejem za czasów panowania króla Heroda Wielkiego w Judei, podczas trwania pierwszego spisu ludności, gdy Syrią zarządzał Kwiryniusz. Większość historyków uważa, że Łukasz odnosi się do spisu z 6 n.e., błędnie umieszczając je za życia Heroda. Część zaś uważa, że nie pomylił się, lecz wspomniał o wcześniejszym spisie, nie zanotowanym u Józefa Flawiusza. O spisie ludności z 6 n.e. wspomniał natomiast w Dziejach Apostolskich. Według Johna Thorleya dwa pierwsze wersy drugiego rozdziału jego Ewangelii mówiące o spisie należą do najbardziej kontrowersyjnych w Biblii z historycznego punktu widzenia.
Źródła historyczne.
Józef Flawiusz.
Józef Flawiusz w "Dawnych dziejach Izraela" pisze, że gdy Żydzi i Samarytanie oskarżyli Archelaosa przed cesarzem o okrucieństwo, August skazał go na wygnanie, a jego tereny wcielił do Syrii, wysyłając jednocześnie Kwiryniusza, aby oszacował posiadłości w tej prowincji i sprzedał mienie etnarchy. Poniżej zacytowane są fragmenty, które odnoszą się do tych wydarzeń. To samo opisywał Flawiusz pokrótce w swojej wcześniejszej pracy, "Wojnie żydowskiej".
Łukasz Ewangelista.
Łukasz Ewangelista na początku swojej Ewangelii, po opisie narodzin Jana Chrzciciela za czasów Heroda Wielkiego, króla Judei, także wymienia Kwiryniusza, przedstawiając wydarzenie bezpośrednio związane z narodzinami Jezusa:
Ten sam autor w Dziejach Apostolskich opisuje, jak niedługo po śmierci Jezusa Szymon Piotr i Jan Apostoł zostali przyprowadzeni przed Sanhedryn i przesłuchiwani przez Józefa Kajfasza. Wtedy wystąpił faryzeusz Gamaliel Starszy, przypominając, że w przeszłości występowali już ludzie, którzy ginęli, a ich zwolennicy zostawali rozproszeni:
Tertulian.
Tertulian, chrześcijański pisarz oraz prawnik, w dziele "Przeciw Marcjonowi" podaje informacje o spisie podczas którego miał się narodzić Jezus:
Tertulian wspomina o rzymskim spisie, w czasie którego miał się narodzić Jezus Chrystus, aby wykazać tym prawdziwość jego narodzin, w opozycji do poglądu Marcjona, który odrzucał realność materialną wcielenia Chrystusa i uważał, że Jezus przyjął ciało tylko pozorne. Tertulian nie wymienia w kontekście tego spisu Kwiryniusza. Jego informacja nie jest tutaj zależna od Ewangelii Łukasza.
Inskrypcje.
O Kwiryniuszu oraz jego spisie ludności wspomina także inskrypcja na kamieniu nagrobnym Emiliusza Sekundusa zwana "Lapis Venetus". Mówi ona m.in. że Sekundus służył pod dowództwem Kwiryniusza gdy ten był legatem Syrii i przeprowadził zarządzony przez niego spis syryjskiego miasta Apamei. Spis ten wykazał 117 000 obywateli. Sekundus został także przez Kwiryniusza wysłany przeciwko Iturejczykom w góry Libanu.
Pewna inskrypcja na kamieniu tyburtyńskim jest czasem przedstawiana jako potwierdzenie, że Kwiryniusz był legatem Syrii dwukrotnie, a co za tym idzie, że mogły się odbyć dwa spisy ludności w Judei za jego namiestnictwa w tej prowincji. Theodor Mommsen uznał tę inskrypcję jako odnoszącą się do kogoś, kto dwa razy był legatem Syrii, oraz sądził, że tą osobą jest Kwiryniusz. Pogląd ten przez pewien czas stał się powszechnie akceptowaną opinią wśród biblijnych uczonych. W 1924 Groag zakwestionował jednak dotychczasową interpretację, twierdząc, że kamień nie odnosi się do osoby, która była dwukrotnie legatem Syrii, tylko do kogoś, kto dwukrotnie sprawował godność legata, raz w Syrii i raz gdzie indziej. Obecnie większość historyków przychyla się do stanowiska Groaga. Jednym z niewielu współcześnie uczonych którzy, uważali, że kamień mówi o dwukrotnym zarządzaniu Syrią, był A. N. Sherwin-White.
Interpretacje.
Proponowane wytłumaczenia rozbieżności.
Z powyższych źródeł historycznych wynika, że Józef Flawiusz w "Dawnych dziejach Izraela" i Łukasz w Dziejach Apostolskich piszą o tym samym spisie (wzmiankowanie Judy Galilejczyka). Problem pojawia się przy opisie spisu Łukasza w jego Ewangelii. Wzmiankowanie, że było to za czasów Heroda Wielkiego i że tyczyło się to także Galilei, wykluczają możliwość, że obaj opisują jeden i ten sam spis. Od Józefa i Maryi przebywających w Nazarecie nie było wymagane uczestniczyć w spisie Judei po Herodzie Archelaosie, gdyż Galilea należała wtedy do Heroda Antypasa.
Jednym z proponowanych wyjaśnień jest inne tłumaczenie słowa "prote" (od "protos") w Łk 2,2. Słowo to może znaczyć „pierwszy”, ale może też znaczyć „wcześniejszy”, „poprzedni”. Zdanie to mogłoby wtedy brzmieć: "Spis ten odbył się przed tym, który był za urzędowania Kwiryniusza". Za takim tłumaczeniem Łk 2,2 opowiada się część gramatyków, podczas gdy inni nie zgadzają się z takim przekładem. Biblia jerozolimska w komentarzu do Łk 2,2 podaje: "Czasem proponuje się tłumaczenie: „Ten spis przeprowadzono przed tym, który miał miejsce, gdy Kwiryniusz był zarządcą Syrii”, jednakże nie ma ono dostatecznych podstaw gramatycznych i nie jest wystarczająco uzasadnione".
Dwukrotny zarząd Kwiryniusza nad Syrią tłumaczyłby rozbieżność relacji między Łukaszem a Józefem Flawiuszem. W obu przypadkach, pod koniec życia Heroda oraz po wygnaniu jego syna, odbyłby się spis ludności w Judei. Łukasz pisał o „pierwszym” spisie, wiedząc, że był jeszcze spis późniejszy. Jednakże lista legatów Syrii w tym okresie nie pozwala na umieszczenie wśród nich Kwiryniusza. Sencjusz Saturninus był namiestnikiem Syrii od 9 do 6 p.n.e. a jego bezpośrednim następcą został Warus, który był legatem aż do czasu śmierci Heroda Wielkiego w 4 p.n.e. 
Ponieważ Tertulian podawał, że spis ludności, w czasie którego narodził się Jezus Chrystus, został przeprowadzony przez Sencjusza Saturninusa, istnieje pogląd, że Kwiryniusz rozpoczął spis, który dokończył Saturninus. Dzieło jednak dokonanych czynności Łukasz Ewangelista przypisał Kwiryniuszowi. Jednakże, jak zauważa J.G.C. Anderson, drugie namiestnictwo Syrii lub jakiejkolwiek innej konsularnej prowincji za czasów jednego i tego samego cesarza, przez senatora, który nie był członkiem cesarskiego domu (a takim był Kwiryniusz), jest niespotykane. Trudno byłoby też umieścić Kwiryniusza między Markiem Titiusem (zarządcą Syrii ok. 10 p.n.e.) a Sencjuszem Saturninusem albo nawet przed Titiusem.
Ważnym elementem teorii, że Kwiryniusz dwukrotnie zarządzał Syrią jest twierdzenie, że wojnę z Homonadensami prowadził jako namiestnik tej prowincji. Jednakże prawdopodobnie był wtedy legatem Galacji - historycy argumentują, że ze względu na warunki geograficzne atak powinien zostać przeprowadzony z północy, tj. od strony Galacji. William Ramsay zaproponował, że Kwiryniusz był specjalnym legatem odpowiadającym za sprawy wojskowe Syrii w celu przeprowadzenia wojny z Homonadensami, podczas gdy Sencjusz Saturninus był legatem odpowiedzialnym za sprawy administracyjne tej prowincji. Ramsay uzasadniał swój pogląd, przedstawiając analogiczne przypadki z historii Imperium Rzymskiego. Przekonywał także, że wojna była prowadzona z dwóch stron, z północy, przy współpracy namiestnika Galacji, jak również od strony południowej i południowo-wschodniej. Teoria o pełnieniu przez Kwiryniusza nadzwyczajnej funkcji przy urzędującym namiestniku Syrii stała się częściowo popularna.
Proponuje się także, że Łukasz przez pomyłkę przypisał dokonanie pierwszego spisu Kwiryniuszowi, którego imię stało się głośne, gdyż spisowi, który przeprowadził w 6 n.e., towarzyszyła rebelia Żydów.
Fergus Millar zasugerował natomiast, że opowieść Łukasza została stworzona, aby powiązać Jezusa z domem Dawida.
Rzymskie spisy ludności.
Wiadomo, że August w czasie swojego panowania przeprowadził trzy spisy ludności osób mających obywatelstwo rzymskie. Pierwszy przeprowadził w 28 p.n.e., po 41-letniej przerwie, w którym to spisie zliczono 4 063 000 obywateli Rzymu. Następnie ponownie, na mocy władzy konsularnej, przeprowadził spis sam w 8 p.n.e. i spis ten wykazał 4 233 000 obywateli rzymskich. Wreszcie za trzecim razem, na mocy władzy konsularnej, przeprowadził spis z Tyberiuszem jako kolegą w 14 n.e. i spis ten wykazał 4 937 000 rzymskich obywateli.
Niezależnie od spisu obywateli rzymskich odbywały się także spisy ludności w poszczególnych prowincjach rzymskich. Przeprowadzano je już za czasów republiki. Za Augusta można odnotować, że spisy ludności prowincji w regularnych odstępach czasu były podejmowane w Egipcie (co 14 lat) i na Sycylii. Były to ważne prowincje dostarczające zboże dla Rzymu. Wiadomo też, że np. w Galii przeprowadzono trzy spisy tamtejszej ludności, w 27 p.n.e., 12 p.n.e. i 14 n.e. W prowincjach spisy nieobywateli rzymskich dokonywano dla celów militarnych i podatkowych.
Jako przykład spisu ludności państwa klienckiego podaje się plemię Cjetów, podległe Archelausowi Młodszemu, które było zmuszone przez Rzymian do zeznania stanu majątkowego. Wiadomo także, że cesarz August pozostawił po sobie "pamiętnik, który zawierał spis zasobów państwa, liczbę obywateli i sprzymierzeńców pod bronią, liczbę flot, zależnych królestw i prowincyj, bezpośrednich albo pośrednich podatków jako też koniecznych wydatków i prezentów. Wszystko to spisał własnoręcznie August".
Autor Ewangelii opisując dekret Augusta użył słów, które tłumaczy się dosłownie jako spis ludności "całego [zamieszkanego] świata" ("pasan ten oikoumenen"). Określenie te oznacza całe Cesarstwo rzymskie. Żaden rzymski historyk nie wspomina o tym, aby August miał zarządzić przeprowadzenie spisu obejmującego ludność całego Cesarstwa, chociaż relacja Łukasza niekoniecznie oznacza, że całe Imperium zostało spisane jednocześnie. Dekret Augusta mógł oznaczać przeprowadzenie spisu ludności we wszystkich częściach świata rzymskiego, każdy obszar osobno i w różnym czasie, a nie jeden spis na całym obszarze Imperium w jednym czasie.
Praktyki przeprowadzania spisów.
Nie było nietypowe, że podczas przeprowadzania rzymskich spisów dochodziło do buntu miejscowej ludności. W 10 n.e. prowincjonalny spis spowodował powstanie w Panonii a także bunt Arminiusza mógł zostać spowodowany przez decyzję Warusa, aby rozpocząć opodatkowanie tego regionu, mimo że obszar ten był pod rzymską kontrolą od 12 p.n.e.. O zamieszkach słyszymy także przy okazji drugiego spisu w Galii. Spis ten, przeprowadzony przez Druzusa, ujawniając możliwości podatkowe tego bogatego kraju, oznaczał znaczne zwiększenie świadczeń w porównaniu z małymi ciężarami nałożonymi wcześniej. W 36 n.e. wspomniane wyżej plemię Cjetów, zamieszkujące "Cilicia Trachea", sprzeciwiło się próbie narzucenia jej spisu ludności według rzymskiego systemu w celu płacenia danin i rewolta musiała zostać stłumiona przez siły wysłane przez namiestnika Syrii, Witeliusza. Dlatego Aleksander Krawczuk uważa, że najlepszym dowodem na to, że nie było w Judei żadnego spisu ludności zarządzonego przez Rzymian przed 6/7 n.e., jest oburzenie i opór z jakim spotkała się wieść o spisie Kwiryniusza w owym roku. Innego zdania jest B. W. R. Pearson, który podaje, że spis terytorium Archelaosa był dla jego mieszkańców pierwszą oznaką bezpośredniej rzymskiej kontroli. Juda Galilejczyk nie podniósł buntu z powodu zamiaru opodatkowania ich, ale ze względu na status, jaki niósł ze sobą ów spis ludności.
Część historyków jest zdania, że August nie mógł przeprowadzić spisu ludności w Judei za czasów Heroda Wielkiego. Według Gezy Vermesa, jako że Herod był królem sprzymierzonym ("rex socius"), prawo rzymskie nie dopuszczało żadnej cesarskiej interwencji w jego zarząd. Jednak według Adama Ziółkowskiego państwo Heroda było sztucznym tworem, stworzonym przez Rzymian dla ochrony ich imperialnych interesów. Herod nie był "władcą Izraela", jak tytułujący się tak dawniej Hasmonejczycy, tylko zwykłym klienckim królem z łaski cesarza, z którym konsultował się we wszystkich sprawach wykraczających poza ściśle wewnętrzne. Tak jak prowincje rzymskie, państwa zależne podlegały nieustannemu procesowi dzielenia, scalania, wcielania w całości lub części do prowincji, albo z nich wydzielania. Historyk Warren H. Carroll podaje tutaj jako przykład także wspomniane wyżej syryjskie miasto-państwo Apamea, której spis nadzorował Kwiryniusz.
Stwierdzenie Łukasza, że Józef miał odbyć podróż do Betlejem, ponieważ "pochodził z domu i rodu Dawida", jest często podawane w wątpliwość, gdyż wydaje się sugerować, iż ludzie byli zobowiązani do powrotu do domu swoich przodków. James Dunn pisał, że trudno dać wiarę w spis wymagający od mieszkańców podróży do miast dawno zmarłych przodków, a E. P. Sanders uważa za nieuzasadnione twierdzenie, że kiedykolwiek wydano dekret, który by wymagał takiej podróży i przytacza szereg argumentów na poparcie swej tezy. Egipski papirus znaleziony w Oksyrynchos, pochodzący z 104 n.e., który wzywa ludzi do powrotu do domu na spis, jest czasem przytaczany jako dowód na wymaganie odbycia takiej podróży:
Egipskie papirusy które na ogół mówią o zobowiązaniu do powrotu na spis ludności, informują, że od każdej osoby było wymagane wrócić do swojej "idia" na spis. Według części historyków znaczenie greckiego zwrotu pozostaje niejasne („miejsce urodzenia”, „miejsce zapisu” lub obecne "miejsce zamieszkania”). Jednakże Raymond E. Brown sugeruje, że nie można wykluczyć, iż Rzymianie często dostosowujący swoją administrację do warunków lokalnych, przeprowadzili spis ludności w Judei respektujący silne przywiązanie do żydowskich przodków i związków plemiennych. M. D. Smith zauważa natomiast, że Łukasz nigdzie nie mówi, że spis ten wymagał od ludzi podróży do domu swoich przodków, tylko, że każdy poszedł do swego miasta – stwierdzając, że Łukasz odnosi podróż do domu swojego przodka specyficznie do Józefa. Jednym z powodów mogło być posiadanie przez Józefa jakichś nieruchomości w Betlejem, niezależnie od domu w Nazarecie. Dom w Nazarecie mógł też nie należeć do Józefa, ale do Maryi lub bardziej precyzując, do jej rodziców, a teściów Józefa.
Emil Schürer, a za nim inni, uważają, że Maryja nie musiała w ogóle towarzyszyć Józefowi na spisie. Jednak w historii znany jest podobny przypadek, jak opisany w Ewangelii Łukasza. W 1960 odkryto w pewnej jaskini na Pustyni Judzkiej zbiór listów, będących kroniką codziennego życia Babathy, Żydówki z II wieku n.e. Jeden z dokumentów mówi o tym, jak 2 grudnia 127 n.e. przybyła ona do Rabbath-Moab, na spis podatkowy prowincji "Arabia Petraea" prowadzonej przez namiestnika Florentinusa. Złożyła ona deklaracje o posiadaniu gajów palmowych w Maoza koło Zoara. Towarzyszył jej mąż Juda, syn Eleazara, który był obecny przy niej jako świadek.

</doc>
<doc id="1465390" url="https://pl.wikipedia.org/wiki?curid=1465390" title="Nasiłowski">
Nasiłowski



</doc>
<doc id="1465391" url="https://pl.wikipedia.org/wiki?curid=1465391" title="Kamień tyburtyński">
Kamień tyburtyński

Kamień tyburtyński (łac. "Lapis Tiburtinus") – fragment kamienia nagrobnego nieznanego senatora rzymskiego z czasów Augusta, na którym umieszczony jest fragment łacińskiego epigrafu. Do dziś trwa debata wśród historyków, o kim mówi zachowana na nim inskrypcja.
Treść inskrypcji.
Kamień tyburtyński został odkryty w 1764 i pochodził z okolic Tyburu, dzisiejszego Tivoli, a obecnie znajduje się w Muzeum Watykańskim. Znajdujący się na nim fragment inskrypcji można znaleźć także w "Corpus Inscriptionum Latinarum" (CIL), w tomie 14, pod nr 3613 oraz w "Inscriptiones Latinae Selectae" (ILS) pod nr 918. Tekst inskrypcji mówi o etapach kariery senatorskiej ("cursus honorum") rzymskiego konsula z czasów cesarza Oktawiana Augusta, którego imię nie zachowało się jednak. Inskrypcja podaje kilka kluczowych informacji, pomocnych w określeniu kim mogła być ta osoba. Poniżej przedstawiony jest napis w oryginale oraz polskie tłumaczenie.
Epitafium to zostało wyryte po śmierci Oktawiana Augusta, ponieważ określa go jako "boskiego" ("divi"). Przydomek ten został nadany Augustowi przez senat rzymski zaraz po jego śmierci. W takiej sytuacji, senator z kamienia tyburtyńskiego musiał więc umrzeć po 14 n.e.
Prawdopodobnie pełniąc stanowisko legata (namiestnika cesarskiej prowincji), senator ten prowadził wojnę, w wyniku której cesarzowi Augustowi podporządkowane zostało jakieś plemię. Z tą wojną w jakiś sposób powiązany był, żywy bądź zmarły wcześniej, nieznany nam bliżej król ("[r]egem"). Do tego momentu Rzymianin ten powinien już być po swoim konsulacie.
Za swoje wyczyny został nagrodzony dwukrotnymi suplikacjami ("supplicationes") oraz odznakami triumfalnymi ("ornamenta triumphalia"). Według Swetoniusza, pierwszym dowódcą, który został wyróżniony odznakami triumfalnymi był Tyberiusz. A więc senator z kamienia tyburtyńskiego musiał zostać uhonorowany po 12 p.n.e., kiedy to Tyberiuszowi przyznano tę nagrodę.
Potem był on prokonsulem (namiestnikiem senackiej prowincji) Azji. Informacja ta nie jest zbyt pomocna, jako że nie mamy pełnej listy namiestników tej prowincji. M. Waddington wskazuje, że w normalnych warunkach odstęp czasowy między konsulatem a prokonsulatem Azji w czasach panowania Augusta wynosił pięć lub sześć lat. Jednakże zdarzały się przypadki, gdy np. Paullus Fabius Maximus został namiestnikiem Azji od razu po swym konsulacie, a Gnejusz Korneliusz Lentulus Augur dopiero po dwunastu latach.
Z obecnie akceptowanej rekonstrukcji inskrypcji wynika, że następnie senator z kamienia tyburtyńskiego został albo ponownie legatem prowincji Syrii, albo ponownie legatem, tym razem prowincji Syrii. Zależy to od tego, czy słowo "ponownie" ("iterum") na inskrypcji odnosi się także do "Syriam et Ph[oenicen]", czy tylko do "[legatus pr. pr.] divi Augusti". Większość historyków skłania się ku drugiej interpretacji. Informacja o zarządzaniu Syrią jest bardzo przydatna, jako że znamy prawie całą listę namiestników tej prowincji za czasów Augusta.
Proponowani kandydaci.
Od czasu odkrycia inskrypcji, większość badaczy uważała ją jako odnoszącą się do Kwiryniusza. Teoria ta otrzymała szerokie poparcie szczególnie po wsparciu jej przez niemieckiego historyka, Theodora Mommsena, który uznał ją jako odnoszącą się do kogoś kto dwa razy był legatem Syrii, oraz sądził, że tą osobą jest Kwiryniusz. Pogląd ten przez pewien czas stał się powszechnie akceptowaną opinią wśród biblijnych uczonych. Kamień tyburtyński mógł być zatem przedstawiany jako potwierdzenie Ewangelii Łukasza, mówiącej że "za czasów Heroda, króla Judei" (...) "wielkorządcą Syrii był Kwiryniusz", który według Józefa Flawiusza został namiestnikiem Syrii w 6 n.e., 10 lat po śmierci Heroda Wielkiego.
W 1924 Edmund Groag zakwestionował jednak dotychczasową interpretację, twierdząc, że kamień nie odnosi się do osoby która była dwukrotnie legatem Syrii, tylko do kogoś kto dwukrotnie sprawował godność legata, raz w Syrii i raz gdzie indziej. Jeżeli bowiem ta inskrypcja miałaby mówić o drugim namiestnictwie Syrii, to musiałaby wtedy brzmieć: "[legatus pr. pr.] divi Augusti Syriam et Ph[oenicen iterum optinuit]". Argumentował także, że odnosi się ona do Marka Plaucjusza Sylwana. W 1934 Ronald Syme zgodził się z opinią Groaga, ale odrzucił kandydaturę Sylwana, gdyż kolejność obejmowania przez niego stanowisk stoi w sprzeczności ze słowem "iterum" z inskrypcji. Sylwan nigdzie w źródłach nie widnieje jako legat Syrii, zdaniem Groaga mógłby nim być tuż przed lub zaraz po 4/5 n.e., ale namiestnictwo cesarskiej prowincji w czasie wojny wypada u niego na lata 6-9 n.e., czyli po domniemanym namiestnictwie Syrii, a nie przed.
W 1936 Lily Ross Taylor zaproponowała Marka Titiusa jako możliwego kandydata, przekonując, że osoba z kamienia tyburtyńskiego mogła umrzeć przed Augustem, a jej "cursus honorum" zostało wyryte jakiś czas później. Pogląd ten nie zdobył uznania wśród historyków. Taylor zgadzała się z Mommsenem, że inskrypcja należała do kogoś, kto dwa razy był legatem Syrii za Augusta. Dwa źródła historyczne mówią o namiestnictwie Syrii przez Titiusa. O ile wzmianka Józefa Flawiusza nie wywołuje zbyt większych problemów z określeniem okresu gdy Titius miał zarządzać Syrią (ok. 10 p.n.e.), o tyle informacja podana przez Strabona wywołuje wśród historyków niepewność (być może ok. 20 p.n.e.). Taylor uznała, że każdy z nich wspomniał o różnym namiestnictwie Syrii Titiusa. Jednakże zdecydowana większość historyków opowiada się za jednorazowym jego namiestnictwie Syrii.
W 1939 Ronald Syme uznał, że możliwe byłoby przypisanie inskrypcji Pizonowi Pontifexowi, choć nadal nie można wykluczyć Kwiryniusza. Kamień tyburtyński mógłby do niego należeć, ale nie mógłby udowadniać dwukrotnego namiestnictwa Syrii, gdyż wojnę o której mówi inskrypcja, czyli w jego przypadku z Homonadensami, prowadził jako legat Galacji. Kwiryniusz nadal znajdował więc zwolenników. Jednakże A. N. Sherwin-White nadal uważał, że "iterum" na tej inskrypcji oznacza dwukrotne namiestnictwo Syrii przez anonimowego konsula. W 1967 Barbara Levick w pełni przedstawiła kandydaturę Pizona Pontifexa jako osobę o której mówi inskrypcja. Także Syme w dwóch swoich kolejnych pracach argumentował za nim.
W 1995 Nikos Kokkinos podjął polemikę z wywodami Syme odnośnie do Pizona. Jednocześnie ożywił pogląd Augusta Wilhelma Zumpta, mówiący, że senatora z kamienia tyburtyńskiego trzeba identyfikować z Sencjuszem Saturninusem. Rok później C. Eilers odparł argumenty Kokkinosa, broniąc Pizona oraz wykazując, że Saturninusa dyskwalifikuje to samo co Sylwana, a mianowicie zła kolejność obejmowania stanowisk w porównaniu z tekstem inskrypcji. Poniżej przedstawieni są proponowani kandydaci wraz z wymogami jakie powinni spełniać.

</doc>
<doc id="1465394" url="https://pl.wikipedia.org/wiki?curid=1465394" title="Maria Musielak">
Maria Musielak

Maria Musielak – polska historyk, doktor habilitowana nauk humanistycznych. Specjalizuje się w historii starożytnej Grecji. Profesor nadzwyczajny w Instytucie Historii Uniwersytetu im. Adama Mickiewicza w Poznaniu, gdzie pracuje w Zakładzie Historii Społeczeństw Antycznych. Od 1 września 2012 do 31 sierpnia 2017 kierownik tego Zakładu.
Życiorys.
Kariera naukowa.
Stopień doktorski uzyskała w 1985 na podstawie pracy pt. "Miasto-państwo Delfy w IV w. p.n.e. Studium z dziejów społeczeństwa greckiego" (promotorem była prof. Julia Zabłocka). Habilitowała się w 2004 na podstawie oceny dorobku naukowego i rozprawy pt. "Społeczeństwo greckich miast zachodnich wybrzeży Morza Czarnego".
Działalność naukowa.
Stypendystka Uniwersytetu we Fryburgu w Szwajcarii (1991), Uniwersytetu w Tesalonikach w Grecji (1993), La Foundation Hardt w Genewie (1996), Fundacji Lanckorońskich z Brzezia (Rzym - 1998). 
Zdobyła doświadczenie archeologiczne jako członek (1991) Ekspedycji Archeologicznej UAM w Novae w Bułgarii (1984). 
Uczestnik konferencji naukowych, w większości z referatami: Fryburg (Szwajcaria 1991), Poznań (1992, 1993, 1994), Konstanta (Rumunia 1994), Kicin k. Poznania (1995), Katowice (1995), Rzeszów (2000), Poznań (2002), Wrocław (2005), Poznań (2007), Toruń (2007) oraz sympozjów dwustronnych Poznań - Strasbourg, (1994; 1998), Poznań - Freiburg (1995). 
Od 1997 współredaktor serii Xenia Posnaniensia, series altera. Wykłady gościnne w Zakładzie Histotii Społeczeństw Antycznych oraz Fontes Historiae Antiquae. Zeszyty Źródłowe Zakładu Historii Społeczeństw Antycznych. 
W roku 1990 została wyróżniona nagrodą Ministra Edukacji Narodowej, indywidualną stopnia trzeciego. W latach 1983, 1988, 1991 otrzymała nagrody rektora Uniwersytetu im. Adama Mickiewicza w Poznaniu.

</doc>
<doc id="1465395" url="https://pl.wikipedia.org/wiki?curid=1465395" title="Droga krajowa B27 (Austria)">
Droga krajowa B27 (Austria)

Droga krajowa B27 (Höllental Straße) - droga krajowa w Austrii położona na południe od Wiednia. Arteria zaczyna się na skrzyżowaniu z Gutensteiner Straße i prowadzi w kierunku południowym doliną rzeki Schwarza do miasta Gloggnitz, gdzie krzyżuje się z B17.

</doc>
<doc id="1465397" url="https://pl.wikipedia.org/wiki?curid=1465397" title="Donna Edwards">
Donna Edwards

Donna F. Edwards (ur. 28 czerwca 1958) – amerykańska polityk, członkini Partii Demokratycznej.
W 2008 roku w specjalnych wyborach uzupełniających po rezygnacji jej poprzednika, Alberta Russella Wynna została wybrana przedstawicielką czwartego okręgu wyborczego w stanie Maryland w Izbie Reprezentantów Stanów Zjednoczonych. Mandat pełniła do 3 stycznia 2017 roku.

</doc>
<doc id="1465404" url="https://pl.wikipedia.org/wiki?curid=1465404" title="Reprezentacja Serbii w piłce siatkowej kobiet">
Reprezentacja Serbii w piłce siatkowej kobiet

Reprezentacja Serbii w piłce siatkowej kobiet – drużyna, która reprezentuje Serbię w piłce siatkowej kobiet. Za jej funkcjonowanie odpowiedzialny jest Związek Piłki Siatkowej Serbii.
Siatkarska drużyna Serbii jest wg FIVB oficjalnym sukcesorem tradycji reprezentacji Jugosławii. Należy jednak pamiętać, iż według prawa międzynarodowego (Rezolucja Rady Bezpieczeństwa ONZ nr 777 poparta przez Zgromadzenie Ogólne ONZ rezolucją nr 47/1) Federalna Republika Jugosławii (dzisiejsza Republika Serbii) nie jest kontynuatorem prawnym Socjalistycznej Federacyjnej Republiki Jugosławii.
Skład na Mistrzostwa Świata 2022.
Zawodniczki:
Linki zewnętrzne.
Oficjalna strona Serbskiego Związku Piłki Siatkowej

</doc>
<doc id="1465407" url="https://pl.wikipedia.org/wiki?curid=1465407" title="Höllental Straße">
Höllental Straße



</doc>
<doc id="1465409" url="https://pl.wikipedia.org/wiki?curid=1465409" title="Chandni Bar">
Chandni Bar

Chandni Bar (2001) to dramat w reżyserii Madhur Bhandarkar, autora "Page 3", czy "Corporate". Gra Tabu i Atul Kulkarni. Akcja filmu rozgrywa się w świecie kobiet, które w walce o przeżycie podejmują się upokarzającej pracy tancerek w barze, z czasem stają się prostytutkami. Film podejmuje też temat gangsterskiego podziemia w Mumbaju. Film spotkał się z uznaniem krytyków.
Fabuła.
Uttar Pradesh. Miasteczko Sitapur, 1985 rok. Podczas zamieszek hindusko - muzułmańskich Mumtaz Ali Antaz (Tabu) daremnie próbuje wyciągnąć z płomieni swoich rodziców. Muzułmanie w popłochu uciekają do Mumbaju zostawiając za sobą zgliszcza swoich domów i trupy najbliższych. Wuj wciąga sparaliżowaną z rozpaczy Mutaz do pociągu. W slumsach Mumbaju ofiarowuje im pomoc muzułmanin Iqbal (Rajpal Yadav). Załatwia on dla Mumtaz pracę w "Chandni Bar". Dziewczyna nie może się odnaleźć wśród przekleństw tancerek sprzedających swoje ciała klientom, oblepiona obleśnymi spojrzeniami mężczyzn, urażana wulgarnymi słowami. Z czasem jednak poznając bliżej nieszczęścia kobiet, z którymi razem tańczy na scenie, otoczona przyjaźnią przymuszanej przez męża do prostytucji i aborcji Deepy (Ananya Khare), Mumtaz zaczyna się oswajać z nowym miejscem. Pewnego dnia spotyka ją kolejny cios. Zostaje zgwałcona przez pijanego wuja. Teraz od widoku obrzydliwej dla niej twarzy wuja odpoczywa w wątpliwej atmosferze "Chandni Bar"u. Przestaje już liczyć na odmianę losu, gdy pewnego razu pojawia się w barze gangster Potiya Sawant (Atul Kulkarni). Nie może oderwać oczu od pięknej i smutnej Mumtaz.

</doc>
<doc id="1465411" url="https://pl.wikipedia.org/wiki?curid=1465411" title="Śliwnik (szczyt)">
Śliwnik (szczyt)

Śliwnik (619, 620 m) – szczyt w Paśmie Lubomira i Łysiny, które przez Jerzego Kondrackiego włączane jest do Beskidu Wyspowego, na mapach jednak i w przewodnikach turystycznych zaliczane jest do Beskidu Makowskiego. Leży w północno-zachodniej części pasma; jego południowe stoki opadają w dolinę Ziębówki, zachodnie – Kobylaka, zaś na północno-wschodnim zboczu bierze początek potok Trzemeśnianka. Łączą się tu grzbiety Chełmu oraz Uklejnej, odbiegające ze szczytu odpowiednio na zachód i północ. Sama kopuła szczytowa jest zarośnięta lasem, lecz poniżej ok. 570 m, na zachodnim stoku i szerokiej przełęczy w grzbiecie przebiegającym w stronę Chełmu, znajdują się zabudowania myślenickiego osiedla Talagówka z kościołem pw. Świętego Krzyża. Prowadzi tam, jak również do sąsiednich osiedli, asfaltowa szosa z Zarabia.

</doc>
<doc id="1465416" url="https://pl.wikipedia.org/wiki?curid=1465416" title="Droga krajowa B21 (Austria)">
Droga krajowa B21 (Austria)

Droga krajowa B21 (Gutensteiner Straße) - droga krajowa w Austrii położona na południe od Wiednia. Jedno-jezdniowa arteria zaczyna się na północ od Wiener Neustadt i prowadzi w kierunku zachodnim by przez przełęcz Roher dotrzeć do skrzyżowania z Höllental Straße. Dalej droga prowadzi na przełęcz Ochsattel i do miasteczka St. Aegyd am Neuwalde. Później trasa kieruje się do skrzyżowania z B23 i następnie do Mariazell, gdzie krzyżuje się z B20.
Odgałęzienia B21a i B21b.
Droga krajowa B21a – krótka, pięciokilometrowa, droga łączy centrum Theresienfeld z drogą B21.
Droga krajowa B21b – krótka, sześciokilometrowa, droga łącząca Wiener Neustadt z drogą B21.

</doc>
<doc id="1465417" url="https://pl.wikipedia.org/wiki?curid=1465417" title="Droga krajowa B21a (Austria)">
Droga krajowa B21a (Austria)



</doc>
<doc id="1465418" url="https://pl.wikipedia.org/wiki?curid=1465418" title="Droga krajowa B21b (Austria)">
Droga krajowa B21b (Austria)



</doc>
<doc id="1465424" url="https://pl.wikipedia.org/wiki?curid=1465424" title="Protestantyzm w Kolumbii">
Protestantyzm w Kolumbii

Protestantyzm w Kolumbii – według badań przeprowadzonych przez "Pew Research Center" w 2010 roku wyznaje 4 640 000 ludzi (10% ludności). Większość to ewangeliczni chrześcijanie. W Kolumbii działają różne wyznania protestanckie, największe z nich to: pentekostalizm (3,9%), ruch charyzmatyczny i adwentyzm (0,9%).
Choć Kolumbia jest krajem tradycyjnie katolickim, od wielu lat obserwowany jest tu bardzo intensywny rozwój ewangelikalnego protestantyzmu. Coraz więcej osób przechodzi z Kościoła katolickiego do kościołów ewangelicznych (w tym w dużej mierze do tych, o charakterze zielonoświątkowym).
Mimo iż rząd popiera ideę wolności religijnej, prześladowania protestantów w Kolumbii nie należą do rzadkości. Ataki na protestantów prowadzone były przez różne organizacje rebelianckie, np. FARC oraz Armię Wyzwolenia Narodowego. Na przełomie XX i XXI wieku zamordowanych zostało ponad stu pastorów z kościołów ewangelikalnych, z czego za 90% ataków odpowiedzialna jest organizacja FARC. Bardzo często obserwuje się ataki na kaplice i instytucje ewangeliczne (m.in. szkoły) oraz porwania pastorów.
Statystyki.
Największe denominacje protestanckie w Kolumbii, w 2010 roku, według "Operation World":

</doc>
<doc id="1465438" url="https://pl.wikipedia.org/wiki?curid=1465438" title="Zimny dom">
Zimny dom

Zimny dom – druga płyta tarnowskiego zespołu Totentanz, wydana 22 września 2008 roku nakładem wydawnictwa Mystic Production.

</doc>
<doc id="1465441" url="https://pl.wikipedia.org/wiki?curid=1465441" title="Shindig Demo">
Shindig Demo

Shindig Demo – drugie nagranie demo angielskiego zespołu Radiohead. Demo zostało wydane w 1990 roku na kasecie audio a jego nazwa pochodzi od ówczesnej nazwy zespołu (Shindig).
Większość utworów z tego dema nigdy nie doczekało się innego wydania, jednakże piosenki "What's That You See?" i "Give It Up" pojawiły się na następnym demie jako "What's That You Say?" a utwór "The Greatest Shindig" został później nagrany jako "Maquiladora" i został B-side'em na singlu "High and Dry"/"Planet Telex". "How Can You Be Sure" także pojawił się jako B-side, tym razem na singlu "Fake Plastic Trees". "Keep Strong" pozostawał wykonywany na wielu wczesnych koncertach zespołu o wiele dłużej niż inne utwory z tego dema.
Utwór "Tell Me Bitch" śpiewany jest przez Colina Greenwooda. Był to eksperyment ponieważ piosenka ta jest z gatunku Ska.

</doc>
<doc id="1465442" url="https://pl.wikipedia.org/wiki?curid=1465442" title="Piotr Ronsard">
Piotr Ronsard



</doc>
<doc id="1465446" url="https://pl.wikipedia.org/wiki?curid=1465446" title="Schronisko pod Soliskiem">
Schronisko pod Soliskiem



</doc>
<doc id="1465448" url="https://pl.wikipedia.org/wiki?curid=1465448" title="Thomas Yates Walsh">
Thomas Yates Walsh

Thomas Yates Walsh (ur. 1809 w Baltimore, Maryland, zm. 20 stycznia 1865 w Baltimore, Maryland) – amerykański polityk związany z Partią Wigów.
W latach 1851–1853 przez jedną dwuletnią kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1465450" url="https://pl.wikipedia.org/wiki?curid=1465450" title="Andrzej Czuryło">
Andrzej Czuryło

Andrzej Czuryło herbu Korczak (ok. 1460 – 1534) – burgrabia krakowski (1503 r.), kasztelan przemyski i stolnik przemyski, właściciel dóbr Stojanice i Wielopole (od 1523 r.)
Życiorys.
Pochodził z rodu Panów z Goraja. Miał ojca Andrzeja Czuryłę z Goraja. Dziadkiem jego był Andrzej i pradziadkiem Andrzej Czuryło, mąż Elżbiety – podkomorzy halicki (1436).
Miał syna Mikołaja Czuryłę. Wnukiem jego był Marcin Czuryło (XVI w.) dworzanin królewski, a żoną wnuka była Katarzyna Felsztyńska-Odnowska. W 1523 r. kupił on Wielopole Skrzyńskie od sióstr Anny i Małgorzaty i Katarzyny Kamienieckich, córek Jan Kamienieckiego (ok. 1463–1513).
Był posłem na sejm piotrkowski 1511 roku z województwa ruskiego.

</doc>
<doc id="1465451" url="https://pl.wikipedia.org/wiki?curid=1465451" title="Wormwood Demo">
Wormwood Demo

The Wormwood Demo to pierwsze demo brytyjskiego zespołu Radiohead. Zostało wydane w 1988 roku na kasecie audio. Nazwa dema pochodzi od studia, gdzie zostało ono nagrane.
Na kasecie występuje z zespołem trio saksofonowe - instrument ten był obecny w niektórych najwcześniejszych występach grupy. Nie pojawił się już jednak na kolejnym demie zespołu.

</doc>
<doc id="1465452" url="https://pl.wikipedia.org/wiki?curid=1465452" title="Elmira (Nowy Jork)">
Elmira (Nowy Jork)

Elmira - miasto w Stanach Zjednoczonych, w stanie Nowy Jork, w hrabstwie Chemung. Miasto ma około 30,9 tys. mieszkańców (2000), a jego obszar metropolitalny około 91 tys. mieszkańców (2000).

</doc>
<doc id="1465453" url="https://pl.wikipedia.org/wiki?curid=1465453" title="Ratusz w Stralsundzie">
Ratusz w Stralsundzie

Ratusz w Stralsundzie (niem. "Stralsunder Rathaus") – jeden z najważniejszych zabytków portowego miasta Stralsund na północy Niemiec w kraju związkowym Meklemburgia-Pomorze Przednie. Ratusz usytuowany jest przy południowej pierzei Starego Rynku obok kościoła św. Mikołaja. Jest cennym przykładem architektury świeckiej. Wzniesiony w XIV w. ratusz jest świadectwem dawnej potęgi mieszczańskiej, kiedy to Stralsund należał do najważniejszych portów wchodzących w skład Związku Hanzeatyckiego i jednym z ważniejszych przykładów gotyku ceglanego.
Należy do ważniejszych punktów Europejskiego Szlaku Gotyku Ceglanego. 
Dzieje.
Pierwsze wzmianki o stralsundzkim ratuszu pochodzą z połowy XIII w. Prawa miejskie Stralsund otrzymał w 1234 r. W 1250 r. rozpoczęto budowę siedziby rady miejskiej. Kolejne prace budowlane trwały wkrótce po 1310 r., a w 1350 r. budynek był już niemal całkowicie wykończony. Około 1400 r. powstała monumentalna elewacja od strony rynku. W 1680 r. pożar uszkodził znaczną część ratusza. W 1720 r. ratusz został przebudowany, zaś w 1743 r. elewację od strony ulicy "Ossenreverstraße" ozdobiono barokowym portalem. Okres, kiedy miasto znajdowało się pod panowaniem szwedzkim, poświadcza tynktura godła herbu zdobiącego elewację zachodnią – tarcza ma barwę błękitną, podczas gdy w herbie historycznym jest czerwona. W latach 1881–82 architekt miejski Ernst von Haselberg odrestaurował reprezentacyjną fasadę główną, ponadto w ramach regotycyzacji gmachu m.in. usunął barokowe stiuki. Na lata 90. ubiegłego stulecia przypada gruntowna konserwacja obiektu.
Wygląd.
Dwukondygnacyjny ratusz składa się z czterech skrzydeł, z czego dwa dłuższe usytuowane są na osi wschód-zachód. Wewnątrz znajduje się niewielki prostokątny dziedziniec. W podziemiach ratusza zachowały się sklepione piwnice, powyżej zaś na parterze, pełniącym funkcje handlowe, mieściło się ok. 40 sklepów. Pierwsze piętro było zajmowane przez władze miasta, po stronie północnej znajdowało się najważniejsze pomieszczenie w ratuszu – sala rady miejskiej, obecnie znana jako "Löwen Halle", w której w 1370 r. podpisano historyczny traktat stralsundzki. Powyżej znajdowało się zaplecze, podobną funkcję pełniły strychy nakryte dwuspadowymi dachami. Reprezentacyjna fasada północna znana jako "Schaufassade" składa się z sześciu osi powtarzających ten sam schemat architektoniczny. Każda z nich oddzielona jest wąskimi lizenami wzbogaconymi parą wtopionych w nie smukłych filarów. Elewacja każdej z kondygnacji została inaczej ukształtowana. Na parterze znajdują się arkadowe podcienia. Elewację piętra tworzy rząd wnęk każda z nich jest u góry zamknięta łukiem odcinkowym. Każda z wnęk ma potrójne okna o łuku trójlistnym. Na ściankach powyżej okien umieszczono herby sześciu miast hanzeatyckich – Rostocku, Greifswaldu, Lubeki, Hamburga, Wismaru oraz Stralsundu. Powyżej fryzu zdobionego ceramicznym motywem czwórliścia znajduje się zwieńczenie, każdą z osi w dolnych partiach zdobią parzyste arkady, w których przeprute są po trzy pary małych okien, zamkniętych łukiem trójlistnym. Powyżej arkad znajdują się rozety zdobione ceramicznym maswerkiem i trójkątne szczyty ozdobione czołgankami.

</doc>
<doc id="1465459" url="https://pl.wikipedia.org/wiki?curid=1465459" title="Nadab (syn Aarona)">
Nadab (syn Aarona)

Nadab (, z hebr. נדב) – postać biblijna wspominana m.in. w Księdze Wyjścia i Księdze Liczb, pierworodny syn Aarona i Eliszeby.
Znaczenie imienia.
W hebr. "נדב" "Nāḏāḇ". Imię oznaczające: Jahwe okazał się hojny (szczodry, szlachetny). W latach 909-908 p.n.e. panował w Izraelu król o tym samym imieniu.
Historia biblijna.
Według tekstu biblijnego Nadab urodził się arcykapłanowi Aaronowi z Eliszeby jeszcze w Egipcie. Razem z całym narodem izraelskim wyruszył do ziemi Obiecanej. Miał trzech braci: Abihu, Eleazara i Itamara. Ze swym młodszym bratem Abihu i siedemdziesięcioma innymi Izraelitami oraz Aaronem i Mojżeszem został wezwany na górę Synaj, gdzie ujrzał Boga, a pod jego stopami tajemnicze "dzieło z szafirowych kamieni". Wraz z ojcem i braćmi został wprowadzony na urząd kapłański. Najprawdopodobniej na drugi dzień po tej uroczystości Nadab i jego brat Abihu dopuścili się poważnego wykroczenia, ofiarując niedozwolony ogień, i zostali za to zabici przez ogień zesłany przez Jahwe. Ich ciała wynieśli za obóz Miszael i Elsafan, kuzyni Aarona. Mojżesz zabronił obchodzenia żałoby po ich śmierci. Służbę Bożą po śmierci Nadaba i Abihu zaczęli po nich pełnić Eleazar i Itamar.

</doc>
<doc id="1465460" url="https://pl.wikipedia.org/wiki?curid=1465460" title="Antidotum (album 2 plus 1)">
Antidotum (album 2 plus 1)

Antidotum – album zespołu 2 plus 1, wydany w 1989 roku nakładem wydawnictwa Tonpress.
Ogólne informacje.
"Antidotum" to dziesiąta i ostatnia studyjna płyta grupy, wydana cztery lata po poprzednim albumie, "Video" (w międzyczasie ukazała się jedynie składanka "Greatest Hits – Live"). Wszystkie piosenki skomponował i zaaranżował Janusz Kruk, a większość tekstów napisał Jacek Cygan. Stylistycznie "Antidotum" jest utrzymane w konwencji popowej, z elementami rocka i synth popu. Decydujący głos w sprawie brzmienia albumu miał Janusz Kruk. Szatę graficzną wydawnictwa zaprojektował Edward Lutczyn.
Płytę promowano m.in. występem w programie "Premie i premiery" w 1988 roku, gdzie zespół wykonał cztery utwory z albumu oraz piosenkę „Margarita”. Największy przebój z płyty to „Ocalę cię” (w 2005 roku własną wersję nagrała Reni Jusis). Album nie zdobył jednak takiej popularności, jaką cieszyły się poprzednie płyty. W 2003 roku wydano reedycję płyty na CD.
Lista utworów.
Strona A:
Strona B:
Twórcy.
2 plus 1:
Muzycy towarzyszący:

</doc>
<doc id="1465478" url="https://pl.wikipedia.org/wiki?curid=1465478" title="Port lotniczy Ghadamis">
Port lotniczy Ghadamis

Port Lotniczy Ghadamis – regionalny port lotniczy położony w Ghadamisie, w Libii (IATA: LTD, ICAO: HLTD).

</doc>
<doc id="1465481" url="https://pl.wikipedia.org/wiki?curid=1465481" title="Imiesłów przymiotnikowy">
Imiesłów przymiotnikowy

Imiesłów przymiotnikowy – forma czasownika połączonego z rzeczownikiem.
W języku polskim imiesłów przymiotnikowy jest formą nieosobową, która odpowiada na pytania "jaki? jaka? jakie?" i odmienia się przez przypadki, liczby i rodzaje (jak przymiotniki). Rozróżniamy imiesłowy przymiotnikowe czynne i bierne.
Imiesłowy przymiotnikowe czynne mają końcówki: -ący, -ąca, -ące (np. robiący, idąca, płaczące, krzyczące), lub -ły, -ła, -łe gdy mowa o imiesłowach przymiotnikowych przeszłych czynnych (np. zwiędła, zbiegły, zeszły).
Imiesłowy przymiotnikowe bierne mają końcówki: -ny, -na, -ne, -ty, -ta, -te, -ony, -ona, -one. (np. lubiany, leczona, uszyte).
Od niektórych czasowników można utworzyć tylko imiesłów przymiotnikowy czynny lub tylko bierny. Imiesłowy przymiotnikowe przeszłe czynne są obecnie rzadko używane, a nowych się nie tworzy. Są postrzegane jako przymiotniki.

</doc>
<doc id="1465483" url="https://pl.wikipedia.org/wiki?curid=1465483" title="Krzyk w ciemności">
Krzyk w ciemności

Krzyk w ciemności (ang. "A Cry in the Dark" lub "Evil Angels", 1988) − amerykańsko-australijski dramat filmowy w reżyserii Freda Schepisiego. Historia przedstawiona w filmie wydarzyła się naprawdę, została opisana w książce Johna Brysona pt. "Evil Angels", na której oparto scenariusz filmu.
Opis fabuły.
Australia, lata 80. XX wieku. Pastor Michael Chamberlain (Sam Neill) wraz z żoną Lindą (Meryl Streep), dwoma synami i 9-tygodniową córeczką, Azarią, wyjeżdżają na wakacje. Cała rodzina jest członkami Kościoła Adwentystów Dnia Siódmego. Rodzina obozuje u podnóża Ayers Rock, gdzie sypiają w namiotach. Niespodziewanie mała Azaria zostaje porwana przez psa dingo. Zrozpaczonym rodzicom wiara pomaga pogodzić się z tragedią, jednak całą sprawą zainteresowały się media, którym spokój rodziców wydaje się podejrzany. Małżeństwo Chamberlainów zostaje oskarżone o zamordowanie córki. Dopiero po wielu latach spraw sądowych zostają oczyszczeni z zarzutów.
Obsada.
i inni

</doc>
<doc id="1465484" url="https://pl.wikipedia.org/wiki?curid=1465484" title="I Just Wanna Dance Again">
I Just Wanna Dance Again

I Just Wanna Dance Again – singel francuskiej piosenkarki Amandy Lear, wydany w 2002 roku.
Ogólne informacje.
Był to drugi i ostatni singel promujący powrotną płytę piosenkarki pt. "Heart". Utwór został wyprodukowany przez Laurenta Wolfa i utrzymany jest w tanecznym stylu pop/dance. Piosenka została wielokrotnie remiksowana, m.in. przez Juniora Vasqueza.
Teledysk.
Do piosenki powstał teledysk wyreżyserowany przez Krisa Gautiera. W wideoklipie użyto remiks Pumpin’ Dolls.

</doc>
<doc id="1465486" url="https://pl.wikipedia.org/wiki?curid=1465486" title="Port lotniczy Kufra">
Port lotniczy Kufra

Port Lotniczy Kufra – regionalny port lotniczy położony w Kufrze, w Libii.
Historia.
26 sierpnia 2008 r. porwany sudański Boeing 737 wylądował w porcie lotniczym w Kufrze. Samolot leciał z portu lotniczego w Dyala, w Darfurze do Chartumu, stolicy Sudanu.

</doc>
<doc id="1465489" url="https://pl.wikipedia.org/wiki?curid=1465489" title="Srdan Dragojević">
Srdan Dragojević



</doc>
<doc id="1465496" url="https://pl.wikipedia.org/wiki?curid=1465496" title="Brookesia perarmata">
Brookesia perarmata

Brookesia perarmata – gatunek jaszczurki z rodziny kameleonów. Jej epitet gatunkowy oznacza "dobrze uzbrojona" (łac. "perarmatus, 3" - dobrze uzbrojony). Wiedzie skryty tryb życia, więc wiadomo o nim niewiele.
Opis.
Niewielki kameleon, osobnik dorosły osiąga 15,2 cm. Skóra brązowa, o odcieniu opalenizny lub czerwonobrązowa. Głowa o odcieniu opalenizny. Na grzbiecie 2 rzędy cierniowatych kolców. Podobne twory występują na głowie. Kolce tułowiowe zmniejszają rozmiar od szyi w kierunku ogona/.
Występowanie.
Zachodni Madagaskar - Tsingy de Bemaraha.
Siedlisko.
Zarośla, dno lasu, także lasy tracące liście pod wpływem chłodu.
Pożywienie.
Owady, także ich larwy.
Rozmnażanie.
Gatunek jajorodny. Inkubacja jaj trwa 2 miesiące.
W niewoli.
Istnieją doniesienia o sporadycznym rozmnażaniu się tego zwierzęcia w niewoli, aczkolwiek nigdy nie dochowano się więcej niż 2 pokoleń.
Ochrona.
Gatunek jest objęty konwencją waszyngtońską CITES (załącznik I).

</doc>
<doc id="1465500" url="https://pl.wikipedia.org/wiki?curid=1465500" title="Ngałang Lobsang Thubten Dżigme Gjaco">
Ngałang Lobsang Thubten Dżigme Gjaco

VII Demo Tulku Ngałang Lobsang Tubten Dżigme Gjaco (zm. 1819) – tybetański polityk i uczony.
Był mnichem z klasztoru Drepung Loseling. W 1808 roku został mianowany regentem w miejsce zmarłego Tacaka Ngałanga Gonpo. Po przedwczesnej śmierci IX Dalajlamy Lungtoka Gjaco kierował poszukiwaniami jego inkarnacji. Na początku 1819 r. rozpoczął przygotowania do intronizacji nowego dalajlamy. Kilka miesięcy później zmarł, zaraziwszy się ospą. Jego następcą na stanowisku regenta został lama z klasztoru Sera Me, Cemonling Dziampel Cultrim.

</doc>
<doc id="1465504" url="https://pl.wikipedia.org/wiki?curid=1465504" title="Giovanni Giacone">
Giovanni Giacone

Giovanni Giacone (ur. 1 grudnia 1900 w Turynie, zm. 1964) – włoski piłkarz występujący na pozycji bramkarza. Podczas kariery grał między innymi w Juventusie oraz reprezentacji Włoch.

</doc>
<doc id="1465506" url="https://pl.wikipedia.org/wiki?curid=1465506" title="SDL Trados Studio">
SDL Trados Studio

SDL Trados Studio – oprogramowanie służące do tłumaczenia wspomaganego komputerowo, stworzone przez niemiecką firmę Trados GmbH i od 2005 roku udostępniane przez SDL plc (firmę świadczącą usługi dla tłumaczy).
Historia.
Firma Trados GmbH została założona w 1984 w Stuttgarcie w Niemczech przez Jochena Hummela oraz Iko Knyphausena jako spółka świadcząca usługi językowe. Pod koniec lat osiemdziesiątych firma rozpoczęła prace nad stworzeniem oprogramowania służącego do tłumaczenia, a na początku lat dziewięćdziesiątych wydała pierwszą wersję dwóch głównych komponentów pakietu, przeznaczoną dla systemu Microsoft Windows: MultiTerm w 1992 oraz Translator's Workbench w 1994. W 1997 firma Microsoft zdecydowała się wykorzystać oprogramowanie Trados do lokalizowania swoich własnych produktów. Pod koniec lat dziewięćdziesiątych oprogramowanie stało się liderem na rynku komputerowych pamięci tłumaczeń.
Trados został przejęty przez firmę SDL w 2005.
Wersje produktu.
Produkt SDL Trados Studio oferowany jest w dwóch podstawowych wersjach: Freelance (dla tłumaczy freelancerów) oraz Professional (dla biur i firm). 
Oprócz dwóch głównych wersji dostępne są też wersje pomocnicze Freelance Plus (produkt identyczny z Freelance, ale zawierający dwie aktywacje) oraz Starter (wersja kliencka z licznymi ograniczeniami, której podstawowym zastosowaniem jest łączenie się z zewnętrznym serwerem). Dostępne są również ograniczone czasowo wersje Student Edition.
Zawartość bieżącej wersji pakietu.
SDL Trados Studio 2019 składa się z dwóch podstawowych komponentów: środowiska SDL Trados Studio oraz aplikacji do zarządzania terminologią SDL MultiTerm. Oprócz tego w aplikację Studio wbudowana jest obsługa aplikacji ze sklepu AppStore firmy SDL oraz dostęp do usługi Language Cloud (tłumaczenia maszynowe i zarządzanie terminologią online). 
Historyczne wersje pakietu SDL Trados.
Trados 1.0 - 7.0
Produkt w wersji rozwijanej przez Trados GMBH przed przejęciem przez firmę SDL. Głównymi komponentami były: aplikacja Translator's Workbench do obsługi pamięci tłumaczeń oraz aplikacja MultiTerm do obsługi terminologii. Produkt zawierał również makra podpinające możliwość pracy z Workbenchem w edytorze MS Word, aplikacje do konwersji formatów DTP oraz aplikacje pomocnicze z serii T-Window. Ostatnią wersją aplikacji w tej architekturze był produkt SDL Trados 2007. 
SDL Trados Studio 2009
Pierwszy produkt w nowej architekturze, łączący aplikację Trados ze środowiskiem SDLX. Nowa koncepcja skupiała się na zapewnieniu kompletnego środowiska do zarządzania projektami tłumaczeniowymi w jednej aplikacji. Wprowadzała również nowe formaty danych: sdltm oraz sdltb.
SDL Trados Studio 2011
Zmiany w stosunku do poprzedniej wersji:
- możliwość edycji źródła
- możliwość przełączenia się na moduł sprawdzania pisowni Worda
- otwieranie do tłumaczenia plików docx ze śledzeniem zmian: zaakceptowanie, odrzucenie lub wyświetlenie podczas pracy w edytorze
- komentarze dodane w trakcie pracy w edytorze do plików Word trafiają (lub nie – w zależności od ustawienia) do pliku końcowego
- możliwość konfigurowania podpowiedzi AutoSugest (np. pochodzących ze słowników) w odniesieniu do rozpoznawania wielkości liter
- eksport pliku roboczego Tradosa do Worda w celu zrobienia korekty poza Tradosem
- centrowanie lub nie ekranu edytora na aktywnym segmencie
- funkcja pseudotłumaczenia do weryfikacji poprawności struktury dokumentu
SDL Trados Studio 2014
Zmiany w stosunku do poprzedniej wersji:
- wstążka, nowy interfejs
- autozapis (domyślnie co 10 minut)
- możliwość zmiany TM User ID (czyli informacja o użytkowniku zapisywana przy jednostce tłumaczeniowej)
- drag&amp;drop pojedynczych plików w celu otwierania ich do tłumaczenia
- automatyczna konkordancja w przypadku braku trafienia
- importowanie komentarzy Word do tłumaczenia
- szybkie łączenie wielu plików na czas pracy w edytorze
- nowe opcje w analizie (możliwość oddzielenia zablokowanych segmentów)
- nowe ustawienia autopropagacji
SDL Trados Studio 2015
Zmiany w stosunku do poprzedniej wersji:
- AutoCorrect, czyli opcje automatycznej korekty tekstu
- obsługa skanowanych PDF-ów
- podpowiedzi AutoSuggest z TM, konkordancji, Fuzzy, tłumaczenia maszynowego
- obsługa wielojęzycznych Exceli
- konfigurowanie wstążki
- zakładki w edytorze
- AnyTM, czyli dodawanie dowolnych TM-ek do dowolnej pary językowej
- znaki specjalne dostępne ze wstążki
- Retrofit, czyli importowanie zmian z pliku końcowego do Tradosa
SDL Trados Studio 2017
Zmiany w stosunku do poprzedniej wersji:
- nowe opcje zaczynania pracy ("drag&amp;drop")
- łączenie segmentów rozdzielonych akapitem
- naprawianie "fuzzy match"
- trafienia częściowe jednostek tłumaczeniowych
- zaawansowane filtrowanie treści w edytorze
- możliwość podglądu pliku w po wprowadzeniu zmian w ustawieniach danego pliku (np. ukrywanie hiperłączy w edytorze) przed rozpoczęciem pracy
- nowe ustawienia przetwarzania plików MS Office i nowy moduł OCR dla PDF-ów (trzeba doinstalować)
Trados 2019:
- funkcja Tell me ułatwiająca dostęp do wszystkich kluczowych funkcji programu
- Useful Tips, czyli wbudowany przewodnik z dostępem do zbioru filmów instruktażowych i innych materiałów
- ulepszony kreator projektów
- ulepszony moduł weryfikacji
- możliwość wprowadzania ustawień weryfikacji dla konkretnych par językowych
- możliwość generowania raportów weryfikacji technicznej dokumentu
- większe możliwości obsługi technicznej posiadanych pamięci tłumaczeń
- dostęp do najnowszych filtrów obsługi popularnych rozszerzeń
- zmodyfikowany interfejs aplikacji SDL MultiTerm
Kompatybilność.
Produkt oferuje częściową kompatybilność wsteczną, którą opisuje tabela na stronie producenta: https://gateway.sdl.com/apex/communityknowledge?articleName=000001175.
Obsługiwane formaty dokumentów źródłowych.
SDL Trados Studio 2019 obsługuje formaty: TTX, ITD, Adobe PDF, Microsoft Word, Excel oraz PowerPoint, OpenOffice, InDesign (IDML do wersji CS6 oraz INX), InCopy (ICML do wersji CS6), QuarkXPress, PageMaker, Interleaf, FrameMaker (MIF wersje 8.0 do 11.0), HTML, SGML, XML i SVG.
Obsługa pamięci tłumaczeń oraz glosariuszy.
Pamięć tłumaczeniowa tworzona przez SDL Trados Studio jest plikiem w formacie SDLTM. Przy tworzeniu nowych pamięci tłumaczeń w postaci pliku sdltm SDL Trados Studio tworzy plik bazy danych (w formacie SQLite), w którym przechowywane są wszystkie jednostki tłumaczeniowe. Pamięć tłumaczeniowa zawiera także informacje dotyczące struktury i kontekstu zawartych danych, łącząc poszczególne segmenty z miejscem ich występowania w dokumencie. Dzięki temu narzędzie może wybrać z pamięci tłumaczeń najbardziej odpowiedni w danym przypadku segment.
W poprzedniej wersji programu Trados tworzone były także sieci plików umożliwiające wyszukiwanie niedokładnych tłumaczeń (ang. "fuzzy search"). Stara pamięć tłumaczeń składa się z pięciu plików:
Podczas kopiowania pamięci tłumaczeń należy skopiować wszystkie pięć plików pamięci. W przeciwnym razie Translator's Workbench podczas otwierania pamięci tłumaczeń wyświetli komunikat o błędzie kopiowania.
Trados może również wykorzystywać pamięci tłumaczeń znajdujące się na serwerach.
Glosariusze (bazy terminologiczne) są obsługiwane przez aplikację MultiTerm. Tworzone glosariusze mogą być zarówno dwu-, jak i wielojęzyczne.
Udział firmy w rynku.
Według sondażu z 2004 roku, przeprowadzonego przez Bank Światowy, szacowany udział firmy Trados w globalnym rynku wynosił 75%. Dodatkowo 10% udziałów posiadała firma SDL. Według producenta w czerwcu 2012 roku w użyciu było ponad 185 tysięcy licencji SDL Trados Studio. Konkurencyjny producent Wordfast w czerwcu 2011 roku deklarował 25 tysięcy licencji w użyciu, sygnalizując jednocześnie, że jest drugim w kolejności graczem na rynku.
Według badania przeprowadzonego przez ICU Translation Memory Survey w 2006 roku około 35% niezależnych tłumaczy korzystało z programu Trados, a kolejne 15% używało pakietu SDL Trados.
Dokumentacja i pomoc.
Instrukcje obsługi pakietu SDL Trados Studio są dostępne do pobrania na stronie internetowej firmy. Podstawowe szkolenie z zakresu obsługi pakietu dostępne jest w formie comiesięcznych, bezpłatnych seminariów przeprowadzanych za pośrednictwem Internetu. Standardowe szkolenia są również prowadzone w centrach szkoleniowych autoryzowanych przez firmę SDL.
Krytyka.
Trados był krytykowany za brak kompatybilności z poprzednimi wersjami oraz słaby system pomocy oferowany użytkownikom oprogramowania. Obrońcy twierdzą, iż konkurencyjne systemy pamięci tłumaczeń są równie drogie, a pomoc można uzyskać w Internecie od licznej społeczności użytkowników.
Wprowadzono szereg rozwiązań, aby umożliwić obsługę różnych wersji formatów plików tworzonych przez program Studio, jednak nadal system nie jest bezbłędny.

</doc>
<doc id="1465509" url="https://pl.wikipedia.org/wiki?curid=1465509" title="Pociąg (ujednoznacznienie)">
Pociąg (ujednoznacznienie)



</doc>
<doc id="1465514" url="https://pl.wikipedia.org/wiki?curid=1465514" title="Luis Felipe Laverde">
Luis Felipe Laverde

Luis Felipe Laverde Jimenez - (ur. 6 lipca 1979 w Urrao) jest kolumbijskim kolarzem szosowym. 
W zawodowym peletonie ściga się od 2002 roku. Największymi sukcesami kolarza są dwa etapowe zwycięstwa w Giro d'Italia. Mierzy 169 cm wzrostu i waży 63 kg.

</doc>
<doc id="1465518" url="https://pl.wikipedia.org/wiki?curid=1465518" title="Richard McKinney">
Richard McKinney

Richard "Rick" McKinney (ur. 12 października 1953), amerykański łucznik sportowy. Dwukrotny srebrny medalista olimpijski.
Brał udział w czterech igrzyskach olimpijskich. Pierwszy raz wystartował w Montrealu w 1976. Osiem lat później w Los Angeles w 1984 zdobył swój pierwszy srebrny medal, przegrywając jedynie z Darrellem Pacem. Kolejny srebrny krążek wywalczył w Seulu w drużynie. Był także ośmiokrotnym mistrzem świata (3 razy indywidualnie i 5 razy w drużynie).

</doc>
<doc id="1465519" url="https://pl.wikipedia.org/wiki?curid=1465519" title="Reprezentacja Holandii w piłce siatkowej kobiet">
Reprezentacja Holandii w piłce siatkowej kobiet

Reprezentacja Holandii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Linki zewnętrzne.
Oficjalna strona Holenderskiego Związku Piłki Siatkowej

</doc>
<doc id="1465522" url="https://pl.wikipedia.org/wiki?curid=1465522" title="Angelo Mattea">
Angelo Mattea

Angelo Mattea (ur. 21 października 1892 roku w miejscowości Santhià, zm. w 1960 roku) – były włoski piłkarz występujący na pozycji napastnika. Podczas kariery grał między innymi w Juventusie, US Torinese oraz reprezentacji Włoch. W latach 1936-1938 był trenerem SSC Napoli.

</doc>
<doc id="1465523" url="https://pl.wikipedia.org/wiki?curid=1465523" title="Pozytywka (film 1989)">
Pozytywka (film 1989)

Pozytywka (ang. "Music Box", 1989) − amerykański thriller dramatyczny w reżyserii Costa-Gavrasa, zrealizowany na podstawie scenariusza autorstwa Joego Eszterhasa. Film otrzymał Złotego Niedźwiedzia podczas Festiwalu Filmowego w Berlinie.
Fabuła.
Węgierski imigrant Mike Laszlo (Armin Mueller-Stahl) od 37 lat mieszka w Stanach Zjednoczonych. Jest szanowany, a jego córka odnosi sukcesy jako adwokat. Pewnego dnia Laszlo zostaje oskarżony o kolaborację z hitlerowcami podczas II wojny światowej. Grozi mu deportacja. Obrony Mike’a podejmuje się jego córka Ann (Jessica Lange), która jest przekonana o niewinności ojca. W procesie zeznają kolejni świadkowie wstrząsających zbrodni z tamtych lat. Tymczasem prywatne śledztwo Ann przynosi zaskakujący wynik. Prawniczka zdobywa pozytywkę, należącą do zmarłego tragicznie przyjaciela ojca. Grająca skrzyneczka odsłania mroczną tajemnicę z przeszłości Mike’a.
Zdjęcia.
Zdjęcia realizowane były na terenie Węgier (Budapeszt) oraz Stanów Zjednoczonych (Chicago).

</doc>
<doc id="1465525" url="https://pl.wikipedia.org/wiki?curid=1465525" title="Ballada o kozie">
Ballada o kozie

Ballada o kozie – wielokrotnie nagradzany polski film dokumentalny z roku 2004 w reżyserii Bartosza Konopki ukazujący wieś oczami kóz podarowanych biednym rodzinom. Scenariusz napisali Piotr Rosołowski i B. Konopka. 

</doc>
<doc id="1465527" url="https://pl.wikipedia.org/wiki?curid=1465527" title="Oddział im. hetmana Pawła Połubotka">
Oddział im. hetmana Pawła Połubotka

Oddział im. hetmana Pawła Połubotka – ukraiński oddział partyzancki, utworzony w lipcu 1944 roku koło Ustrzyk Górnych w Bieszczadach przez OUN-M.
Jego zadaniem miało być prowadzenie walki partyzanckiej przeciw oddziałom radzieckim, oraz zabezpieczenie dróg ewakuacji członków OUN-M na zachód.
Oddział liczył ponad 70 żołnierzy, jego dowódcą był porucznik J. Kediułycz „Czubczyk”, zastępcami S. Kasijan i Kostiantyn Himmelreich. W skład oddziału wchodzili między innymi: krajowy prowidnyk OUN-M w Galicji K. Szweć „Zenko Zełenyj” oraz prowydnycy ds. młodzieży OUN-M O. Kusiak „Ołenka” i M. Pławiuk „Bezimennyj”.
Na początku sierpnia 1944 oddział otrzymał ultimatum od dowódcy Ukraińskiej Powstańczej Armii na tym terenie Wasyla Mizernego „Rena”. Miał się podporządkować rozkazom dowództwa UPA. Ponieważ dowódca oddziału grał na zwłokę, „Ren” otoczył i rozbroił oddział, a żołnierzy wcielił do sotni UPA.

</doc>
<doc id="1465531" url="https://pl.wikipedia.org/wiki?curid=1465531" title="Félix Cárdenas">
Félix Cárdenas

Félix Rafael Cárdenas Ravalo (ur. 24 listopada 1973 w Encino) – kolumbijski kolarz szosowy.
W zawodowym peletonie ściga się od 2000 roku. Największymi sukcesami kolarza są dwa etapowe zwycięstwa w Tour de France i Vuelta a España.

</doc>
<doc id="1465532" url="https://pl.wikipedia.org/wiki?curid=1465532" title="Felix Cardenas">
Felix Cardenas



</doc>
<doc id="1465534" url="https://pl.wikipedia.org/wiki?curid=1465534" title="Simon Fairweather">
Simon Fairweather

Simon John Fairweather (ur. 9 października 1969 w Adelaide) – australijski łucznik sportowy, złoty medalista olimpijski z Sydney.
Brał udział w pięciu igrzyskach olimpijskich, począwszy od Seulu (1988) na Atenach (2004) skończywszy. Największy sukces w karierze odniósł podczas olimpiady rozgrywanej w swojej ojczyźnie. W 1991 zdobył tytuł indywidualnego mistrza świata.

</doc>
<doc id="1465535" url="https://pl.wikipedia.org/wiki?curid=1465535" title="Lilia w dolinie">
Lilia w dolinie

Lilia w dolinie – powieść Honoriusza Balzaka z 1836, z cyklu "Komedia ludzka", część "Scen z życia prowincji". 
Treść.
Powieść opowiada o miłości pomiędzy młodym, niedoświadczonym życiowo arystokratą Feliksem de Vandenesse i zamężną hrabiną de Mortsauf, nieszczęśliwą w swoim zawartym ongiś z przyczyn majątkowych małżeństwie z zamożnym, lecz niekochającym jej właścicielem ziemskim. Wieloletnia, pełna głębokich emocji relacja między obojgiem pozostaje - z woli przywiązanej do tradycyjnych zasad kobiety - do końca miłością platoniczną. Na przemian z wizytami w dolinie Loary, gdzie spotyka się z panią de Mortsauf, Feliks robi karierę w Paryżu, gdzie nawiązuje romans z arystokratką angielską, lady Dudley. Wiadomość o tym wywołuje u pani de Mortsauf depresję, a w rezultacie jej śmierć wskutek przewlekłej choroby serca. 
Cechy i recepcja utworu.
Balzak oparł historię Feliksa de Vandenesse na własnych relacjach z Laurą de Berny, na niej oparł opis wyglądu i charakteru pani de Mortsauf, a także wiele szczegółów z biografii bohaterki, w tym chorobę serca. Z kolei postać młodego arystokraty pod wieloma względami przypomina samego powieściopisarza w okresie, gdy był on jeszcze młody, niedoświadczony i robił pierwsze kroki w Paryżu, również trudne dzieciństwo de Vandenesse'a w dużej mierze przypomina osobiste doświadczenia Balzaka.
Po publikacji "Lilia w dolinie" spotkała się z ostrymi atakami zarówno obyczajowymi, jak i politycznymi. Te drugie dotyczyły zwłaszcza postaci hrabiego de Mortsauf, którego nieczułość i życiowy cynizm Balzak podkreślał tak samo, jak jego konserwatywne poglądy. Inni krytycy uznali utwór za niemoralny, zawierający pod osłoną symboli i wysublimowanego języka pochwałę wolnej miłości i łamania konwencji obyczajowych. Z drugiej strony dzieło było interpretowane wręcz przeciwnie - jako apoteoza miłości platonicznej, która w odróżnieniu do typowej namiętności nie jest siłą niszczącą, ale wręcz przeciwnie - uczuciem dającym człowiekowi siłę i poczucie trwałego bezpieczeństwa. Do tej pory "Lilia w dolinie" jest uważana za jeden z najbardziej niejednoznacznych w wymowie utworów "Komedii ludzkiej". Zwraca uwagę również jej chronologiczna bliskość z inną powieścią o "czystej miłości", "Serafitą".

</doc>
<doc id="1465536" url="https://pl.wikipedia.org/wiki?curid=1465536" title="Park Narodowy White Sands">
Park Narodowy White Sands

White Sands National Park (dosłownie "Park Narodowy Białe Piaski") – amerykański park narodowy znajdujący się w stanie Nowy Meksyk, leżący w odległości 24 km na południowy zachód od Alamogordo. Jego główną atrakcją są piaszczyste białe pustynie, od których pochodzi nazwa parku.
Park został ustanowiony 18 stycznia 1933 roku jako pomnik narodowy. Od 20 grudnia 2019 roku funkcjonuje jako park narodowy. Zajmuje powierzchnię 581,67 km² i jak wiele innych parków narodowych zarządzany jest przez National Park Service.
Park jest często okresowo zamykany dla zwiedzających ze względu na testy odbywające się na pobliskim poligonie White Sands Missile Range.

</doc>
<doc id="1465537" url="https://pl.wikipedia.org/wiki?curid=1465537" title="Miodek">
Miodek

Zobacz też&lt;br&gt;

</doc>
<doc id="1465539" url="https://pl.wikipedia.org/wiki?curid=1465539" title="Live in Austin, TX">
Live in Austin, TX

Live in Austin, TX – oficjalny koncertowy bootleg bluesrockowego duetu The Black Keys. Część materiału płyty był już wcześniej opublikowany na limitowanym dvd "Thickfreakness In Austin", wydanym 7 września 2004.

</doc>
<doc id="1465542" url="https://pl.wikipedia.org/wiki?curid=1465542" title="Bitwa pod Bukowcem">
Bitwa pod Bukowcem

Bitwa pod Bukowcem – bitwa stoczona 3 września 1939 nieopodal wsi Bukowiec. W starciu wzięły udział 16 pułk Ułanów Wielkopolskich pod dowództwem ppłk. Juliana Arnoldta-Russockiego wsparty 2 baterią 11 dywizjonu artylerii konnej pod dowództwem kpt. Janusza Pasturczaka przeciwko 3 Niemieckiej Dywizji Pancernej wspartej oddziałem 23 pułku piechoty zmotoryzowanej i siedemnastoma bombowcami Luftwaffe.

</doc>
<doc id="1465544" url="https://pl.wikipedia.org/wiki?curid=1465544" title="Cachryx alfredschmidti">
Cachryx alfredschmidti

Cachryx alfredschmidti – gatunek gada z rodziny legwanowatych (Iguanidae).
Występowanie.
Jest to endemit występujący tylko w Meksyku, w Campeche. Jego siedlisko to nizinne (od 50 do 100 m n.p.m.) lasy klimatu zwrotnikowego i podzwrotnikowego. Utrata tego środowiska jest przyczyną zagrożenia dla tego gatunku.

</doc>
<doc id="1465549" url="https://pl.wikipedia.org/wiki?curid=1465549" title="Rejon Saatły">
Rejon Saatły



</doc>
<doc id="1465550" url="https://pl.wikipedia.org/wiki?curid=1465550" title="Rejon Agsu">
Rejon Agsu



</doc>
<doc id="1465551" url="https://pl.wikipedia.org/wiki?curid=1465551" title="Rejon Kusary">
Rejon Kusary



</doc>
<doc id="1465552" url="https://pl.wikipedia.org/wiki?curid=1465552" title="Rejon Udżary">
Rejon Udżary



</doc>
<doc id="1465555" url="https://pl.wikipedia.org/wiki?curid=1465555" title="Agsu">
Agsu



</doc>
<doc id="1465561" url="https://pl.wikipedia.org/wiki?curid=1465561" title="Stepped On My J'z">
Stepped On My J'z



</doc>
<doc id="1465570" url="https://pl.wikipedia.org/wiki?curid=1465570" title="Parafia Pierwszych Męczenników Polski w Gorzowie Wielkopolskim">
Parafia Pierwszych Męczenników Polski w Gorzowie Wielkopolskim

Parafia pw. Pierwszych Męczenników Polski w Gorzowie Wielkopolskim – rzymskokatolicka parafia, należąca do dekanatu Gorzów Wielkopolski - Katedra, diecezji zielonogórsko-gorzowskiej, metropolii szczecińsko-kamieńskiej.
Historia.
Powstanie parafii.
Dekretem z dnia 4 grudnia 1982 ks. ordynariusz Wilhelm Pluta mianował ks. Jana Pikułę proboszczem parafii pw. św. Maksymiliana Kolbego, który otrzymał również zadanie utworzenia nowego ośrodka duszpasterskiego na tworzącym się osiedlu Ustronie Parkowe. Na placu budowy nowego kościoła w dniu 3 września 1989 r. odprawiono uroczystą Mszę św. z okazji erygowania nowej parafii pw. Pierwszych Męczenników Polski, której przewodniczył ks. biskup Józef Michalik. Pierwszym proboszczem parafii został ustanowiony 25 sierpnia 1989 r. ks. Władysław Pawlik. Wmurowania kamienia węgielnego pod budowę świątyni dokonał ks. bp Adam Dyczkowski w dniu 13 listopada 1995 r. 
W dniu 2 czerwca 1997 na placu przy budującym się kościele - papieża Jana Pawła II przywitało ok. 500 tys. wiernych, a miało to miejsce podczas VI podróży apostolskiej do Polski. W parafii 17 lutego 2002 r. miało miejsce uroczyste nawiedzenie relikwii Męczenników Międzyrzeckich skąd następnie rozpoczęła się ich peregrynacja w całej diecezji zielonogórsko-gorzowskiej. 
Historia kultu.
Pierwsi Męczennicy Polski zwani także Pięcioma Braćmi Męczennikami albo Męczennikami Międzyrzeckimi zginęli w nocy z 10 na 11 listopada 1003 r.
Papież Jan Paweł II podczas liturgii słowa w Gorzowie Wlkp., mówiąc o męczennikach spod Międzyrzecza, powiedział: .
Dlatego też określa się tych świętych Pierwszymi Męczennikami Polski, a nie Pierwszymi Męczennikami polskimi, ponieważ Benedykt i Jan byli z pochodzenia Włochami, zaś Izaak, Mateusz i Krystyn Polakami.
Terytorium parafii.
Ulice w Gorzowie Wielkopolskim:

</doc>
<doc id="1465571" url="https://pl.wikipedia.org/wiki?curid=1465571" title="Przanowscy herbu Nowina">
Przanowscy herbu Nowina

Przanowscy – polska rodzina herbu Nowina.
osoby:
Zobacz też.
miejsca:

</doc>
<doc id="1465572" url="https://pl.wikipedia.org/wiki?curid=1465572" title="Radiohead Box Set">
Radiohead Box Set

Radiohead Box Set to box set brytyjskiej grupy muzycznej Radiohead. Został wydany 10 grudnia 2007 roku.
Zawartość.
Zawartość box seta to sześć albumów studyjnych zespołu i jeden album koncertowy:
Box set jest dostępny w trzech wydaniach:
Tło wydania albumu.
W 2004 roku, po wydaniu szóstego albumu studyjnego Hail to the Thief wygasł kontrakt zespołu z wytwórnią Parlophone. Siódmy album studyjny zespołu Radiohead pt. In Rainbows został wydany bez kontraktu 10 października 2007 roku za pomocą dystrybucji cyfrowej jako zbiór dziesięciu plików MP3 (każdy użytkownik sam wpisywał cenę jaką chce zapłacić za album) a na początku grudnia wydany został "discbox" zawierający bonusowy CD z sesji nagraniowej, edycję In Rainbows na dwóch płytach winylowych i książkę w twardej oprawie (w cenie £40).
31 października 2007 zespół ogłosił podpisanie kontraktu z wytwórnią XL Recordings (z tą samą wytwórnią Thom Yorke wydał swoją solową płytę The Eraser) i ogłosił, że In Ranbows trafi do sklepów jako standardowe wydanie CD. Po bardzo niedługim czasie Parlophone ogłosiło wydanie box seta. Box set został wydany dokładnie w tydzień po dacie ukazania się discboxa i dokładnie w tej samej cenie (wersja pudełkowa). Radiohead nie miał nic wspólnego z decyzją wydania box seta i nie promował go. Sugerowano wtedy, że wydanie go to akt zemsty Parlophone za utracenie praw do wydawania dobrze sprzedających się albumów Radiohead. Wytwórnia zaprzeczyła temu a zespół nie zabrał głosu w tej sprawie.
Na początku listopada 2007 roku, po wpisaniu do wyszukiwarki "Radiohead" wyświetlał się na jednym z pierwszych miejsc link sponsorowany mówiący "Radiohead - New Album 'In Rainbows' now available as boxset" ("Radiohead - Nowy Album 'In Rainbows" dostępny teraz jako boxset") nie prowadzący jednak do strony In Rainbows, ale do strony Parlopone gdzie sprzedawany był box set z siedmioma poprzednimi albumami Radiohead. Parlophone wkrótce skorygowało błąd a zespół zaakceptował to i uznał za przypadkową pomyłkę a nie próbę oszustwa.

</doc>
<doc id="1465580" url="https://pl.wikipedia.org/wiki?curid=1465580" title="Cyclura carinata">
Cyclura carinata

Cyclura carinata – krytycznie zagrożony wyginięciem gatunek jaszczurki z rodziny legwanowatych.
Taksonomia.
"C. carinata carinata" opisany został po raz pierwszy przez amerykańskiego zoologa Richarda Harlana w dziele "Fauna Americana" w 1825. Nazwa rodzajowa "Cyclura" pochodzi ze starożytnego języka greckiego. "Cyclos" (κύκλος) oznacza „okrągły”, a "ourá" (οὐρά) – ogon. Jest to nawiązanie do kolistego w kształcie ogona charakterystycznwgo dla wszystkich przedstawicieli tego rodzaju. Z kolei epitet gatunkowy oznacza „kilowata” i odnosi się do łusek zwierzęcia.
Morfologia i genetyka przemawiają za tym, że najbliższym krewnym opisywanego tu gatunku jest "Cyclura ricordi" z Haiti.
Anatomia i morfologia.
Osiągający 77 cm długości w przypadku dorosłego osobnika, "C. carinata" jest jednym z najmniejszych gatunków swego rodzaju.
Jaszczurka ta zwykle jest barwy od brązowoszarej, zwykle z ciemniejszym deseniem. Nie występują duże łuski na górnej powierzchni głowy charakterystyczne dla innych gatunków rodzaju "Cyclura". Ma także większe kolce grzbietowe niż inne gatunki legwanów.
Jak i inne "Cyclura", samce przerastają samice. Ich masa ciała jest około 2 razy większa niż u płci przeciwnej. Dysponują większymi grzebieniami na grzbiecie, a także porami na udach. Otwory te służą do wydzielania feromonów w celu wabienia samic. Brak tychże porów u osobników żeńskich to przykład dymorfizmu płciowego.
Występowanie.
Jest to endemit, występuje jedynie na 50–60 spośród ponad 200 wysp wchodzących w skład Turks i Caicos. Jeden podgatunek "Cyclura carinata bartschi" zamieszkuje Booby Cay.
Siedlisko.
Zwierzę to zamieszkuje małe rafy. Redukcja do 5% pierwotnej wielkości spowodowana została wprowadzeniem drapieżników przez człowieka.
2000 legwanów to jedyne lądowe stworzenia zamieszkujące Little Water Cay. W celach turystycznych zbudowano tam promenadę. Turyści mogą przechadzać się po wyspie w jej obrębie, nie wolno im jednak jej opuszczać.
Opisywany tu gatunek bytuje w otoczeniu skał i piasku, który jest im potrzebny do budowy gniazda. Legwan ten wiedzie dzienny tryb życia. Noce spędza w wykopanych przez siebie norach lub też w naturalnych kryjówkach np. pod lub wśród skał.
Pożywienie.
Podobnie jak spokrewnione z nim gatunki, "C. carinata" jest głównie roślinożerna. Spożywa liście, owoce i kwiaty ponad 58 gatunków roślin. Bardzo rzadko wzbogaca swą dietę o owady, mięczaki, skorupiaki, pajęczaki, jaszczurki i padlinę. Trzymana w niewoli może być karmiona zarówno pokarmem roślinnym, jak zwierzęcym.
Długość życia.
Z publikacji Gerbera i Iversona wynika, że opisywany tu gad może żyć nawet 20 lat.
Rozmnażanie.
Samce osiągają dojrzałość płciową w wieku 7 lat. Stają się terytorialne, co ma zapewnić im pożywienie i samice. Te z kolei przejawiają zachowania terytorialne, kiedy bronią swego gniazda przez kilka dni do kilku tygodni po złożeniu jaj. Parzenie się następuje w maju. Składanie jaj ma z kolei miejsce w czerwcu, przy czym w jednym złożeniu jest ich od 2 do 9. Młode wykluwają się we wrześniu po trwającej 90 dni inkubacji.
Spadek liczebności.
Uznawana za najzdrowszą, populacja rodzaju "Cyclura" w Indiach Zachodnich, zmniejsza się z powodu niewielkich rozmiarów jej przedstawicieli. Czyni ją to bowiem narażoną na polowania wprowadzonych drapieżników, szczególnie psów i kotów. W latach siedemdziesiątych XX wieku populacja licząca 15000 legwanów została kompletnie wyniszczona przez garstkę psów i kotów zawleczonych do Pine Cay przez pracowników hotelowych. Drugorzędnym czynnikiem zmniejszania się liczebności jest też konkurencja ze zwierzętami zarówno domowymi, jak i dzikimi.
Ochrona.
Chociaż Little Water Cay stanowi dom dla ponad 2000 tychże legwanów, zostały one wyniszczone na innych rafach ich dawniejszego zasięgu. Little Water Cay ustanowiono rezerwatem, a psy i koty nie są w nim tolerowane. Ma to zapewnić przetrwanie tego krytycznie zagrożonego gatunku.
W roku 2000 naukowcy z oddziału Conservation and Research for Endangered Species (CRES) zoo w San Diego pod kierunkiem Dr. Glenn Gerber przemieścili 218 osobników z Big Ambergris i Little Water Cay, gdzie ich populacje były zagrożone, do 4 niezamieszkanych raf.
Do dnia dzisiejszego współczynnik przeżycia wyniósł 98%. Zwierzęta zaadaptowały się do nowych warunków, a nawet z sukcesem rozmnażały w następnym sezonie rozrodczym. Roczne jaszczurki pochodzące od osobników przeniesionych od 2002 znacznie przerosły na 400% swych odpowiedników z pierwotnej rafy, z której pochodzili ich rodzice.
Prawna ochrona tego gatunku legwanów została zaplanowana przez rząd Turks i Caicos w 2003. Poza tym the National Trust for the Turks and Caicos Islands posiada radę zajmującą się Little Water Cay w celu uniknięcia złego zarządzania. Dzięki temu zainicjowano program usunięcia dzikich kotów z Pine Cay i Water Cay.

</doc>
<doc id="1465582" url="https://pl.wikipedia.org/wiki?curid=1465582" title="Getto w Szawlach">
Getto w Szawlach

Getto w Szawlach (lit. Šiaulių getas) – żydowska dzielnica utworzona przez Niemców w czasie II wojny światowej w Szawlach na Żmudzi. Istniała od sierpnia 1941 do lipca 1943. 
Szawelskie getto było jednym z pięciu tego typu placówek, jakie utworzyli Niemcy na terenach okupowanej Litwy. Po wkroczeniu do miasta 26 czerwca 1941 Niemcy zastrzelili ok. 1 tys. Żydów i zakopali ich w dołach, wcześniej przez nich wykopanych. 22 sierpnia zadecydowano o utworzeniu getta w Szawlach – jedno z nich znajdowało się na przedmieściu Kaukas, drugie w dzielnicy trockiej. 
Niemiecką okupację przeżyło ok. 500 z 8 tys. mieszkających w mieście Żydów, którzy przed 1941 stanowili 1/4 ludności Szawli.

</doc>
<doc id="1465586" url="https://pl.wikipedia.org/wiki?curid=1465586" title="Jaszczurki właściwe">
Jaszczurki właściwe



</doc>
<doc id="1465587" url="https://pl.wikipedia.org/wiki?curid=1465587" title="Państwo buforowe">
Państwo buforowe

Państwo buforowe niem. "Pufferstaat", ang. "Bufferstate" - niewielkie państwo, zazwyczaj słabe militarnie, położone między rywalizującymi ze sobą mocarstwami, a poprzez swe istnienie i politykę zmniejszające możliwość konfliktu między tymi mocarstwami.
Pojęcie jest elementem teorii równowagi sił. Pojawiło się w XIX wieku, za jego autora uchodzi Adolphe Thiers. Jedną z form państwa buforowego są państwa neutralne, innym państwa marionetkowe.

</doc>
<doc id="1465594" url="https://pl.wikipedia.org/wiki?curid=1465594" title="Rejon Ismailli">
Rejon Ismailli



</doc>
<doc id="1465596" url="https://pl.wikipedia.org/wiki?curid=1465596" title="Rejon Kabala">
Rejon Kabala



</doc>
<doc id="1465597" url="https://pl.wikipedia.org/wiki?curid=1465597" title="Rejon Kach">
Rejon Kach



</doc>
<doc id="1465598" url="https://pl.wikipedia.org/wiki?curid=1465598" title="Rejon Agstafa">
Rejon Agstafa



</doc>
<doc id="1465599" url="https://pl.wikipedia.org/wiki?curid=1465599" title="Gekony">
Gekony



</doc>
<doc id="1465600" url="https://pl.wikipedia.org/wiki?curid=1465600" title="Agstafa">
Agstafa



</doc>
<doc id="1465603" url="https://pl.wikipedia.org/wiki?curid=1465603" title="Hotel California">
Hotel California

Hotel California – ballada rockowa zespołu Eagles z albumu o tej samej nazwie. Premiera albumu odbyła się 22 lutego 1977. W 1978 roku piosenka zdobyła Nagrodę Grammy w kategorii najlepszego nagrania roku.
Popularność.
W 2004 roku utwór został sklasyfikowany na 49. miejscu listy 500 utworów wszech czasów magazynu „Rolling Stone”. Gitarowe solo z piosenki zostało umieszczone przez czasopismo „Guitar Magazine” na 8. miejscu. W pierwszym notowaniu (w 1994 roku) listy Top Wszech Czasów Programu Trzeciego Polskiego Radia utwór zajął 15. miejsce. W 2015 roku w 21. edycji Topu Wszech Czasów uplasował się na 23. miejscu.

</doc>
<doc id="1465607" url="https://pl.wikipedia.org/wiki?curid=1465607" title="Jaszczurki tarczowate">
Jaszczurki tarczowate



</doc>
<doc id="1465608" url="https://pl.wikipedia.org/wiki?curid=1465608" title="Victoria’s Secret (singel)">
Victoria’s Secret (singel)

Victoria’s Secret – czwarty singel fińskiego zespołu power metalowego Sonata Arctica.

</doc>
<doc id="1465611" url="https://pl.wikipedia.org/wiki?curid=1465611" title="Kościół św. Jerzego w Szawlach">
Kościół św. Jerzego w Szawlach

Kościół św. Jerzego w Szawlach (lit. Šiaulių Šv. Jurgio bažnyčia) – świątynia rzymskokatolicka położona w Szawlach, wzniesiona na początku XX wieku jako cerkiew prawosławna.
Historia.
Kościół powstał w 1909 jako cerkiew wojskowa. Reprezentuje styl neobizantyński. W czasie I wojny światowej cerkiew przejęły wojska niemieckie, zamieniając ją na magazyn. Następnie w 1919 obiekt przejęło państwo litewskie przekazując go kościołowi katolickiemu. Prawosławnym zwrócono część wyposażenia dawnej cerkwi, z wyłączeniem dębowego ikonostasu.

</doc>
<doc id="1465613" url="https://pl.wikipedia.org/wiki?curid=1465613" title="Jaszczurki kolczaste">
Jaszczurki kolczaste



</doc>
<doc id="1465617" url="https://pl.wikipedia.org/wiki?curid=1465617" title="Jaszczurki nocne">
Jaszczurki nocne



</doc>
<doc id="1465619" url="https://pl.wikipedia.org/wiki?curid=1465619" title="Marian Zawidzki">
Marian Zawidzki

Marian Zawidzki (ur. 1 kwietnia 1898 w Odolanowie, zm. 17 stycznia 1945 w Lublinie) – zastępca szefa Ochrony Powstania w Inspektoracie Okręgu AK w Lublinie, wizytator i kurator oświaty woj. śląskiego i pruskiego, oficer z okresu I wojny światowej, organizator i kierownik wywiadu AK na terenie III Rzeszy, redaktor propagandy w języku niemieckim, dziennikarz „Strażnicy Zachodniej”, pedagog, germanista. 
Życiorys.
Urodził się 1 kwietnia 1898 w Odolanowie w woj. poznańskim. Ukończył studia wyższe pedagogiczne i germanistyczne na Uniwersytetach w Lipsku i Poznaniu. Był nauczycielem gimnazjum w Poznaniu, a potem wizytatorem tamtejszego Wydziału Oświaty. W latach 1935-1939 był wizytatorem i kuratorem na województwo śląskie w Katowicach i działaczem Związku Zachodniego oraz redaktorem „Strażnicy Zachodniej”. 
Po wybuchu II wojny światowej, spodziewając się represji, przeniósł się do Lublina. W okresie okupacji uczył w tajnych kompletach. Działał w Służbie Zwycięstwa Polsce/ZWZ/AK. Był zastępcą szefa BIP AK na Okręg Lubelski. Redagował prasę podziemną. Działał w komórce KG AK „Zachód”, utrzymującej łączność z Polakami w Niemczech oraz przygotowywał zagospodarowanie Ziem Zachodnich po zakończeniu wojny. 
W ostatnich dniach wojny, w połowie lipca, po obserwacji samochodów (w tym samobieżnej komory gazowej) wywożących więźniów na egzekucje, w pobliżu krematoriów na Majdanku, usiłował nakłonić dowództwo Okręgu AK do zbrojnych wystąpień w obronie mordowanych i jako Zastępca Szefa Ochrony Powstania AK w Lublinie organizował akcje powstańcze.
Po wkroczeniu 23 lipca 1944 Armii Czerwonej do Lublina, rozpoczął prace we wrześniu tego roku jako nauczyciel języka niemieckiego w miejscowym Gimnazjum i Liceum im. St. Staszica. 
19 listopada 1944 aresztowany przez NKWD, był więziony na Zamku w Lublinie. Skazany na karę śmierci, został stracony na Zamku 17 stycznia 1944. Według uzasadnienia wyroku "miał zbyt duże wykształcenie, by nie wiedzieć, że AK jest organizacją działającą na szkodę demokracji".
Przed wojną odznaczony był Medalem Niepodległości, a w 1945 pośmiertnie przez Rząd RP w Londynie Krzyżem Virtuti Militari. 
Po wniesieniu przez rodzinę wniosku o rehabilitację, Sąd Najwyższy 31 stycznia 1990 wydał wyrok uniewinniający.

</doc>
<doc id="1465620" url="https://pl.wikipedia.org/wiki?curid=1465620" title="Broken (singel Sonaty Arctiki)">
Broken (singel Sonaty Arctiki)

Broken – piąty singel fińskiego zespołu power metalowego Sonata Arctica.

</doc>
<doc id="1465621" url="https://pl.wikipedia.org/wiki?curid=1465621" title="Gymnophthalmidae">
Gymnophthalmidae



</doc>
<doc id="1465624" url="https://pl.wikipedia.org/wiki?curid=1465624" title="Reprezentacja Rumunii w piłce siatkowej kobiet">
Reprezentacja Rumunii w piłce siatkowej kobiet

Reprezentacja Rumunii w piłce siatkowej kobiet – narodowa reprezentacja w piłce siatkowej Rumunii, reprezentująca ją na arenie międzynarodowej.
Osiągnięcia.
Mistrzostwa Świata.
 2. miejsce – 1956
Mistrzostwa Europy.
 3. miejsce – 1963

</doc>
<doc id="1465625" url="https://pl.wikipedia.org/wiki?curid=1465625" title="Ujście lejkowate">
Ujście lejkowate



</doc>
<doc id="1465626" url="https://pl.wikipedia.org/wiki?curid=1465626" title="Teidy">
Teidy



</doc>
<doc id="1465628" url="https://pl.wikipedia.org/wiki?curid=1465628" title="ESC 2009">
ESC 2009



</doc>
<doc id="1465629" url="https://pl.wikipedia.org/wiki?curid=1465629" title="Manufaktura (zakład przemysłowy)">
Manufaktura (zakład przemysłowy)



</doc>
<doc id="1465632" url="https://pl.wikipedia.org/wiki?curid=1465632" title="Jaszczurki guzowate">
Jaszczurki guzowate



</doc>
<doc id="1465634" url="https://pl.wikipedia.org/wiki?curid=1465634" title="Płatonogi">
Płatonogi



</doc>
<doc id="1465635" url="https://pl.wikipedia.org/wiki?curid=1465635" title="Parafia Świętej Rodziny">
Parafia Świętej Rodziny

Parafie pod wezwaniem Świętej Rodziny

</doc>
<doc id="1465637" url="https://pl.wikipedia.org/wiki?curid=1465637" title="The Syn">
The Syn

The Syn – brytyjski zespół rockowy, który istniał w latach 1965-1967 i został reaktywowany w 2004. W historii muzyki rockowej zapisał się głównie tym, że wywodzili się z niego dwaj późniejsi muzycy Yes: Chris Squire oraz Peter Banks.
W latach 60..
Początki The Syn mają miejsce w rhythm&amp;bluesowym zespole High Court, w którym grali Steve Nardelli (gitara) oraz jego szkolny przyjaciel George Arzimanow (śpiew). W 1965 Nardelli (wtedy już główny wokalista) oraz John Painter (gitara) zmienili nazwę na The Syn. Krótko później The Syn połączył się z inną lokalną grupą, The Selfs, wtedy do Nardelliego i Paintera dołączyli Chris Squire (gitara basowa), Andrew Jackman (instrumenty klawiszowe) oraz Martyn Adelman (perkusja). Pierwszy występ zespołu, w szkole Kingsbury County, do której uczęszczał Nardelli obejmował głównie popularne piosenki. Na pierwszej płycie demonstracyjnej, zespół nagrał kompozycję "Merry-go-round", której autorem i producentem był Paul Korda, początkujący angielski piosenkarz.
Po jakimś czasie Johna Paintera i Martyna Adelmana zastąpili Peter Banks i Gunnar Hákonarson z Islandii. Zespół, pod kierownictwem Jackmana i Nardelliego zaczął tworzyć swój własny materiał, ulegając z czasem wpływom psychodelii i narkotyków. W roku 1967 The Syn wydał dwa single:
Zespół rozpadł się w 1967, głównie z powodu niepowodzenia singli. Squire oraz Banks dołączyli do grupy Mabel Greer's Toyshop, która później przekształciła się w Yes.
Nardelli, Jackman i czasami Squire pracowali wspólnie nad kolejnym (niewydanym nigdy) singlem "Sunshine and Make Believe", przy czym wspomagali ich David O’List oraz Tony Kaye. Jackman nagrał samodzielnie utwór "The Last Performance of the Royal Regimental Very Victorious and Valiant Band" wydany dopiero w 2004 na płycie "Original Syn". Inny utwór The Syn, "Mr White's White Flying Machine" ukazał się w 1970 na płycie brytyjskiej piosenkarki Ayshei, na płycie którą produkował Jackman zagrał też Squire.
Reaktywacja.
Punktem wyjścia dla reaktywacji The Syn były dwa wydarzenia. W roku 2003 Martyn Adelman skontaktował się z Henrym Pottsem, autorem serwisu internetowego dla fanów Yes, w celu przeprowadzenia wywiadu. Gdy przeczytał go Steve Nardelli, porozumiał się z Adelmanem i Banksem, po czym rozważyli możliwość reaktywacji. W tym samym czasie zmarł Andrew Jackman i zespół chciał uczcić jego pamięć.
Do zespołu dołączył klawiszowiec Gerard Johnson, który grał wcześniej z Banksem. Na pierwszej sesji w roku 2004 nagrano nowe wersje starych piosenek "Illusion" i "Grounded", a także dłuższą wersję utworu Yes, "Time and a Word". Jako basista początkowo miał grać John Wetton, jednak w sesji wziął udział Steve Gee z progresywnej grupy Landmarq. Po nagraniach odszedł z zespołu Banks, zastąpił go Paul Stacey. Pod koniec 2004 do zespołu dołączył ponownie Chris Squire, początkowo poproszony o grę w piosence "Cathedral of Love".
Pierwszym wydawnictwem zespołu, początkowo w limitowanej formie była dwupłytowa kompilacja "Original Syn", która na pierwszej płycie zawierała piosenki archiwalne, na drugiej zaś nowe wersje nagrane w 2004 oraz wywiad z muzykami.
Zespół wydał swój pełnowymiarowy album studyjny "Syndestructible" w październiku 2005, zaś "Cathedral of Love" ukazał się w postaci singla. Skład grupy na płycie:
W sierpniu 2005 zespół wziął udział w trasie koncertowej "The More Drama Tour" po północnej Ameryce, w której udział też wzięły: White (grupa Alana White’a z Yes), Steve Howe i Geoff Downes. Trasa została jednak odwołana po trzech koncertach. The Syn występował wtedy w następującym składzie:
Kilka koncertów, jeszcze w innym składzie (z Alanem White'em) grupa zagrała w styczniu 2006. Kolejna trasa w maju 2006 została odwołana z powodu słabej sprzedaży biletów, wreszcie 16 maja 2006 Squire ogłosił opuszczenie zespołu, a 18 października 2006 w informacji zamieszczonej na oficjalnej stronie Yes, poprosił fanów o niekupowanie kolejnego albumu sygnowanego przez The Syn.
Album, "Armistice Day", którego nagrał głównie Nardelli zawierał jedną nową ścieżkę studyjną oraz fragmenty koncertów z 2006. Jednocześnie zespół opuścili Johnson i Stacey. W czerwcu 2007 Nardelli twierdził, że The Syn, to on oraz muzycy, których wybierze.
Skład The Syn w 2008 to:

</doc>
<doc id="1465638" url="https://pl.wikipedia.org/wiki?curid=1465638" title="Uchowiec">
Uchowiec



</doc>
<doc id="1465641" url="https://pl.wikipedia.org/wiki?curid=1465641" title="Blå linjen">
Blå linjen

Blå linjen lub Tunnelbana 3 – wspólna nazwa dwóch linii sztokholmskiego metra. Na niebieską linię składają się linie T10 i T11, nazwy te choć formalnie zatwierdzone nie są powszechnie używane.
T10 zaczyna się w północno-zachodniej dzielnicy Hjulsta a T11 w Akalla (na północy), linie łączą się na stacji Västra skogen i razem biegną do końca na stacji Kungsträdgården położonej w centrum. Początek i koniec linii znajduje się w Sztokholmie jednak, niektóre stacje zlokalizowano w gminie Sundbyberg i Solna.
Niebieska linia liczy sobie 20 stacji, 19 z nich to stacje skalne znajdujące się na głębokości 20–30 m. Wyjątkiem jest powierzchniowa stacja Kista. We wszystkich stacjach znajdują się różnego typu dzieła sztuki m.in. rzeźby, malowidła czy wystawy. Właśnie głównie dzięki tej linii Tunnelbana nazywana jest najdłuższą galerią na świecie.
Linia ma długość 25,51 km, na T10 nie ma żadnej stacji powierzchniowej i tym samym z długością 14,3 km jest to najdłuższy tunel w Szwecji. Niebieską linią przemieszcza się dziennie około 151 tysięcy osób (2005), daje to rocznie około 55 milionów osób.
Pociągi na przebycie trasy T10 i T11 potrzebują około 22 minut.
Historia.
Pierwszy odcinek linii metra został otworzony 31 sierpnia 1975 (między stacjami Hjulsta a T-Centralen), przy czym pociągi jeździły przez Hallonbergen. Następny odcinek z Hallonbergen do Akalla otworzono 5 czerwca 1977, 30 października tego samego roku linię przedłużono do obecnej stacji końcowej Kungsträdgården. Stacje na odcinku Västra skogen – Rissne otworzono 19 sierpnia 1985.
Między 14 czerwca a 11 października 2009 zamknięto odcinek Rådhuset-Kungsträdgården, spowodowane było to budową tunelu Citybanan. Pociągi kończyły bieg na stacji Rådhuset.

</doc>
<doc id="1465646" url="https://pl.wikipedia.org/wiki?curid=1465646" title="Kościół Świętej Rodziny">
Kościół Świętej Rodziny

Świątynie pod wezwaniem Świętej Rodziny:

</doc>
<doc id="1465650" url="https://pl.wikipedia.org/wiki?curid=1465650" title="Siergiej Wojciechowski (generał)">
Siergiej Wojciechowski (generał)

Siergiej Nikołajewicz Wojciechowski (ros. Сергей Николаевич Войцеховский; ur. w Witebsku, zm. 7 kwietnia 1951 w obwodzie irkuckim) – rosyjski i czechosłowacki wojskowy polskiego pochodzenia. Oficer Armii Imperium Rosyjskiego, potem oddelegowany do Korpusu Czechosłowackiego w Rosji. Uczestnik rosyjskiej wojny domowej po stronie Białych. Generał armii Wojska Czechosłowackiego, po 1945 więzień stalinowskich łagrów. 
Życiorys.
Syn Nikołaja Karlowicza Wojciechowskiego (1857–1920), generała majora armii rosyjskiej, z pochodzenia Polaka. 
Ukończył liceum w Wielkich Łukach w 1902, następnie Konstantynowską Szkołę Artyleryjską (1904) i Mikołajewską Akademię Sztabu Generalnego w 1912. Do czasu wstąpienia do Akademii Sztabu Generalnego pełnił służbę oficera zawodowego w różnych jednostkach artyleryjskich. Nie brał wówczas udziału w działaniach bojowych. Po 1912 r. wykładał taktykę w Aleksandrowskiej Szkole Wojennej, będąc jednocześnie oficerem 1 Brygady Grenadierów, do 1914 służył także w sztabie Moskiewskiego Okręgu Wojskowego, był dowódcą kompanii w pułku piechoty oraz słuchaczem i absolwentem szkoły pilotów. 
Na początku I wojny światowej został awansowany na kapitana, walczył jako oficer sztabowy na frontach w Karpatach i w Kotlinie Dniepru. W 1916 mianowany podpułkownikiem. W 1917 został szefem sztabu 1 Dywizji Czechosłowackiej w ramach armii rosyjskiej. Od początku 1918 służył jako wyższy oficer w Korpusie Czechosłowackim, najpierw jako podpułkownik, w czerwcu 1918 awansowany na pułkownika, a w październiku tegoż roku na generał-majora sił czechosłowackich. Jednostki czeskie pod jego dowództwem odniosły szereg istotnych militarnych sukcesów nad Armią Czerwoną na froncie w rejonie Uralu, Powołża i zachodniej Syberii. W czasie konfliktu między dowództwem Korpusu a admirałem Kołczakiem opowiedział się za tym ostatnim, co spowodowało jego odejście z armii czechosłowackiej i przejście pod dowództwo Kołczaka w marcu 1919 jako dowódcy korpusu, a od października 1919 dowódcy armii. Odniósł kolejne zwycięstwa nad bolszewikami w rejonie Ufy. W czasie cofania się armii Kołczaka przez Syberię, wraz z generałem Kappelem szedł w straży tylnej, odnosząc kolejne poważne zwycięstwa, które jednak nie mogły zatrzymać ofensywy bolszewickiej. Jako zastępca generała Kappela uczestniczył w wyrwaniu się z okrążenia sił bolszewickich pod Krasnojarskiem i następnie w Wielkim Syberyjskim Marszu Lodowym, którego był dowódcą po śmierci Kappela 25 stycznia 1920. 30 stycznia rozbił wojska bolszewickie pod Irkuckiem i przygotował atak na to miasto. Jednak na skutek wiadomości o rozstrzelaniu admirała Kołczaka, a także wycieńczenia swojej armii, ominął Irkuck i podążył na wschód. W maju 1920 delegowany do armii generała Wrangla na Krymie, skąd ewakuował się wraz z resztkami tej armii do Turcji, później samodzielnie wyjechał do Czechosłowacji.
Od maja 1921 był generałem armii czechosłowackiej, dowódcą brygady, a później dywizji, następnie zajmował sztabowe funkcje w dowództwie armii w Pradze. Pod koniec 1929 został awansowany na stopień generała armii. 
Jesienią 1938 dowodził, utworzoną w wyniku powszechnej mobilizacji, czechosłowacką 1. Armią. Był wówczas zwolennikiem stawienia zbrojnego oporu wojskom niemieckim. Krytykował politykę prowadzoną przez prezydenta Edvarda Beneša i proponował dokonanie wojskowego zamachu stanu. Swoją propozycją podzielił się z wojskowymi o podobnych do niego poglądach, m.in. generałem Lvem Prchalą. Przeciwny planom puczu był ówczesny szef Sztabu Generalnego Armii Czechosłowackiej gen. Ludvík Krejčí. 
Za stanowisko prezentowane podczas kryzysu monachijskiego Siergiej Wojciechowski został wydalony ze służby wojskowej. Po rozpoczęciu okupacji Czech przez Niemców i utworzeniu marionetkowego Protektoratu Czech i Moraw zaangażował się w działalność konspiracyjnej czeskiej organizacji Obrona Narodu. Od 1939 do 1943 działał również w Rosyjskim Związku Ogólnowojskowym. W podziemnym rządzie czechosłowackim pełnił funkcję ministra wojny. Mieszkał w Pradze i znajdował się pod specjalnym nadzorem Gestapo. Wedle niepotwierdzonych źródłami, ale przekazywanych przez wnuka Wojciechowskiego informacji, w okresie II wojny światowej generała miała odwiedzić wysoka rangą niemiecka delegacja. Miano mu zaoferować dowodzenie Rosyjską Armią Wyzwoleńczą (w miejsce gen. Andrieja Własowa). Na niemieckie oferty Wojciechowski miał powiedzieć, że choć nie uznaje Związku Radzieckiego i nienawidzi systemu komunistycznego, nie będzie walczył z rosyjskimi żołnierzami. 
12 maja 1945 został aresztowany przez funkcjonariuszy radzieckiego kontrwywiadu Smiersz. Trafił do więzienia Butyrki w Moskwie. 15 września 1945 został skazany przez Kolegium Specjalne NKWD na karę 10 lat pozbawienia wolności. Od marca 1946 przebywał w łagrach na Syberii. Zmarł w obozie pracy w obwodzie irkuckim, z powodu gruźlicy. Pochowany został na terenie cmentarza obozowego.
Pamięć.
W 1949 rząd Republiki Czechosłowackiej odebrał mu stopień wojskowy. Do 1989 w oficjalnej historiografii czechosłowackiej był przedstawiany jako kontrrewolucjonista.
5 czerwca 1996 prokuratura wojskowa Federacji Rosyjskiej oficjalnie zrehabilitowała go.

</doc>
<doc id="1465651" url="https://pl.wikipedia.org/wiki?curid=1465651" title="Morszczuk">
Morszczuk



</doc>
<doc id="1465654" url="https://pl.wikipedia.org/wiki?curid=1465654" title="Merluccius merluccius">
Merluccius merluccius



</doc>
<doc id="1465667" url="https://pl.wikipedia.org/wiki?curid=1465667" title="Stanisław Chudoba">
Stanisław Chudoba

Stanisław Chudoba ps. "Stefan" (ur. 22 kwietnia 1913 r. w Chrzanowie, zm. 7 grudnia 1943 r. w Warszawie) – działacz socjalistyczny. Lider organizacji Polscy Socjaliści a następnie Robotniczej Partii Polskich Socjalistów w okresie okupacji niemieckiej. Schwytany w wyniku ulicznej łapanki, a następnie rozstrzelany przez Niemców.
Życiorys.
Po ukończeniu gimnazjum w Śremie, od 1931 studiował prawo na Uniwersytecie Poznańskim. Od 1931 działacz Związku Niezależnej Młodzieży Socjalistycznej na Uniwersytecie w Poznaniu, gdzie w 1933 został przewodniczącym zarządu. Od 1932 członek PPS, od 1934 r. przewodniczący Okręgowego Komitetu Robotniczego PPS w Poznaniu. Wszedł w skład redakcji radykalnego tygodnika socjalistycznego „Walka Ludu”.
W 1934 za pierwszomajowe przemówienie krytykujące rząd i Józefa Piłsudskiego w Gnieźnie, wytoczono mu proces. W sierpniu 1934 r. został skazany na 6 miesięcy więzienia (wyrok odroczony do 1935).
Po odbyciu wyroku (wskutek prześladowań policji i pozbawienia możliwości praktyki adwokackiej) przeniósł się w 1936 do Torunia, a następnie do Warszawy. 
Skupił się wówczas na działalności publicystycznej w „Robotniku” oraz „Dzienniku Popularnym”. Uczestniczył w działaniach PPS dzielnicy Rakowiec (był członkiem komitetu dzielnicowego), działalności oświatowej w ruchu spółdzielczym i sportowym. Był pracownikiem Zespołu Czasopism PPS Zygmunta Zaremby redagując „Tydzień Robotnika”. Współpracował z „Dziennikiem Ludowym" i „Chłopską Prawdą”.
Zmobilizowany w 1939, brał udział w kampanii wrześniowej. Wzięty do niewoli, skąd został zwolniony z powodów zdrowotnych w maju 1940. Po nawiązaniu kontaktów z działaczami ZNMS i Stanisławem Dubois, przystąpił do grupy Barykada Wolności. Od wiosny 1941 r. przejął redakcję „Barykady Wolności”.
Na I Zjeździe Polskich Socjalistów we wrześniu 1941 wszedł do Komitetu Centralnego jako sekretarz i objął stanowisko red. naczelnego „Barykady Wolności”.
Po śmierci Adama Próchnika w 1942 stał się faktycznym przywódcą lewicy socjalistycznej. Na II zjeździe Polskich Socjalistów w kwietniu 1943 gdzie utworzono Robotniczą Partię Polskich Socjalistów, został wybrany wiceprzewodniczącym Komitetu Centralnego i redaktorem „Robotnika”.
W kwietniu 1943 uczestniczył w powołaniu Polskiej Armii Ludowej. We wrześniu 1943 na III Zjeździe RPPS, ponownie został wybrany wiceprzewodniczącym Komitetu Centralnego. W listopadzie 1943 został sekretarzem Naczelnego Komitetu Ludowego Zjednoczonych Stronnictw Demokratycznych i Socjalistycznych – platformy łączącej organizacje krytyczne zarówno wobec rządu londyńskiego jak i komunistów.
6 grudnia 1943 złapany w ulicznej łapance na Żoliborzu pod przybranym nazwiskiem "Stanisława Wiśniewskiego". Rozstrzelany następnego dnia w ruinach getta warszawskiego.
Pośmiertnie odznaczony w 1947 r. na wniosek Centralnego Komitetu Wykonawczego PPS Krzyżem Grunwaldu II klasy
Stanisław Chudoba jako patron.
Stanisław Chudoba był od 10 czerwca 1978 patronem Zespołu Szkół Mechanicznych w Śremie – od 1 września 2008, uchwałą Rady Powiatu w Śremie nosi ona imię Powstańców Wielkopolskich. Zmieniono patrona, ponieważ, "jak tłumaczył Paweł Ratajczak, emerytowany dyrektor szkoły – Nie spełniał już oczekiwań dydaktyczno-wychowawczych"".
Był również patronem ulic:
Chudoba nadal jest patronem ulic: we Wrocławiu od 1948, Warszawie (dzielnica Białołęka), Gliwicach, Gnieźnie, Środzie Wielkopolskiej.

</doc>
<doc id="1465669" url="https://pl.wikipedia.org/wiki?curid=1465669" title="Oddział Beków">
Oddział Beków

Oddział Beków – specjalny oddział rozpoznania Biura Wywiadowczego I Brygady Legionów Polskich, kierowanego przez kpt. Rajmunda Jaworowskiego "Światopełk". Oddział złożony głównie z byłych członków Organizacji Bojowej PPS. Część jego członków została skierowana do organizacji Oddziału Lotnego Wojsk Polskich działającego w latach 1914-1915 na tyłach wojsk rosyjskich.
Historia.
Oddział w ubraniach cywilnych przekroczył granicę w nicy z 5 na 6 sierpnia 1914 kilka godzin przed wejściem kompanii kadrowej z rozkazem współdziałania z władzami cywilnymi na polu agitacji i propagandy. 9 sierpnia patrol oddziału pod dowództwem Arciszewskiego wyruszył celem przeprowadzenia akcji w okolicach Przybysławic, gdzie podobno Rosjanie ukryli składy materiału wybuchowego.
Uczestniczył w akcjach rozpoznawczych, brał udział w potyczkach jako wywiad m.in. potyczce z kozakami w lesie pod Tumlinem 20/21 sierpnia 1914, w bitwie pod Nowym Korczynem 15-24 września 1914. Oddział został rozwiązany w tym samym roku a członkowie zostali skierowani do różnych działań wywiadowczych m.in. utworzenia Oddziału Lotnego Wojsk Polskich.

</doc>
<doc id="1465671" url="https://pl.wikipedia.org/wiki?curid=1465671" title="Florianna">
Florianna

Florianna, Floriana – imię żeńskie; żeński odpowiednik imienia Florian, które z kolei pochodzi od łac. "florus" – „kwitnący” i oznacza „należący do "Florusa"”. Florianna jest nadawana w Polsce od XV wieku, a po raz pierwszy zapisana była w formie Floryjana. Zanotowano także zdrobnienie Floszka, oraz drugie, Tworka, które mogło pochodzić od Florianny z substytucją polską (jak Florian → Tworzyjan), lub też od imion rodzimych zaczynających się na "Tworzy-".
Florianna, Floriana imieniny obchodzi:

</doc>
<doc id="1465677" url="https://pl.wikipedia.org/wiki?curid=1465677" title="Jerzy Jurga">
Jerzy Jurga

Jerzy Jurga (ur. 3 lipca 1940 w Śremie, zm. 13 lutego 2009 tamże) – artysta-malarz, konstruktor kusz. Ukończył Studium nauczycielskie – kierunek wychowanie plastyczne oraz historię sztuki na Uniwersytecie im. Adama Mickiewicza w Poznaniu (1984). Pracował najpierw jako nauczyciel w szkole podstawowej, w latach 1969-1984 jako nauczyciel wychowania plastycznego w Liceum Ogólnokształcącym w Śremie. Później prowadził otwarte wykłady o sztuce w Bibliotece Publicznej w Śremie, resztę czasu poświęcając na pracę artystyczną.
Malarstwo.
Początkowo malował realistyczne obrazy z natury, w latach 60. zaczął kierować się ku abstrakcji, malując techniką olejną obrazy w ciemnej kolorystyce. Z czasem wykształcił swój własny, niepowtarzalny styl, olej zaczął być wypierany przez techniki mieszane. Dzięki specjalnemu przygotowaniu i zagruntowaniu blejtramu powierzchnia jego obrazów jest chropowata, czego efekt jest jeszcze wzmacniany przez celowe rozmieszczenie obiektów wypukłych. Po zagruntowaniu zamiast techniki olejnej Jerzy Jurga z reguły stosował podbarwiony rysunek, który nanosił na obraz dwukrotnie (ostateczną wersję po ponownym gruntowaniu płótna). Obrazy J. Jurgi należą do sztuki przedstawieniowej, nie abstrakcyjnej, przedstawiona rzeczywistość jest jednak bardzo przetworzona i celowo uproszczona. Widoczne są wpływy surrealizmu oraz twórczości „naiwnej” (dziecięcej i malarzy prymitywistów). Przedmioty i ludzie są przedstawieni w uproszczonych formach z elementami geometrycznymi (okrąg, prostokąt) i niemimetycznymi, w palecie barw dominują biel i różne odcienie szarości.
Osobną podgrupą obrazów są tak zwane obrazy zapisywane – ludzkie sylwety i figury geometryczne zapisywane mnóstwem małych piktogramów, symbolicznie ukazujących życie artysty i upływ czasu.
Konstrukcja kusz.
Drugą dziedziną twórczości była konstrukcja kusz, które budował od 1985 r. Dziedziną tą zainteresował się przypadkowo – kiedy jako zawodnik uczestniczył w zawodach łuczniczych, skończyły mu się strzały i cięciwy i postanowił zbudować prymitywną kuszę. Od 1989 r. J. Jurga był członkiem The British Crossbow Society, kolekcję jego kusz można obejrzeć w Muzeum Śremskim.
Obrazy i kusze Jerzego Jurgi były wielokrotnie wystawiane w muzeach i galeriach w Śremie, Poznaniu, innych miastach Wielkopolski i Polski a także za granicą (m.in. w Chicago w 1991 r.). W 2007 r. dużą retrospektywę obrazów J. Jurgi zaprezentowano w Galerii Miejskiej „Arsenał” w Poznaniu. W 1990 r. powstał film dokumentalny "Mapa pogody" (reż. Grażyna Banaszkiewicz) o twórczości artysty.
Dom i rodzina.
Mieszkał i miał swoją pracownię w Śremie. Kawiarnia (popularny klub „Kerber”) na ul. Zachodniej pod dawnym mieszkaniem malarza był „kultowym” miejscem spotkań, zwłaszcza śremskiej młodzieży licealnej, oraz sceną koncertów rockowych i bluesowych. Klub spłonął w nocy z 7 na 8 grudnia 2009 roku. Od 1978 r. Jerzy Jurga był też właścicielem zabytkowej chaty w Grodzewie koło Śremu, w której często przebywał i pracował latem. Przedtem zamieszkiwał też „Biały Gościniec” – dawną karczmę w miejscu przeprawy przez Wartę, na południe od zabudowań wsi Dąbrowa i Grodzewo (obecnie ruina).
Był dwukrotnie żonaty. W 1967 r. ożenił się z Hanką z d. Jankowską (zmarła w 1982 r.), a w 1984 r. z Gabrielą Kerber (zmarła w 2008 r.). Miał córkę Monikę i syna Kubę.

</doc>
<doc id="1465678" url="https://pl.wikipedia.org/wiki?curid=1465678" title="Helena Bychowska">
Helena Bychowska

Helena Bychowska, także Bychowska-Iwanow, pseud. "Jan Wujek" (ur. 1 sierpnia 1909 w Ramienskoje, zm. 21 sierpnia 1959 w Toruniu) – polska pisarka i tłumaczka, kierownik literacki toruńskiego oddziału Państwowych Teatrów Ziemi Pomorskiej. 
Życiorys.
Urodziła się w rosyjskim mieście Ramienskoje jako córka Sergiusza, aktora i reżysera, oraz Olgi Kowalskiej-Szabelnikowej, aktorki i śpiewaczki operetkowej, z pochodzenia Rosjanki. Opuściła Rosję wraz z matką po wydarzeniach rewolucji październikowej. Do szkoły średniej uczęszczała w Warszawie. Zdolności językowe — poznała w ciągu życia biegle osiem języków — sprawiły, że jako kierunek studiów wybrała filologię romańską; dyplom Wydziału Humanistycznego Uniwersytetu Warszawskiego uzyskała w 1936, będąc już wówczas od trzech lat tłumaczką w poselstwie hiszpańskim w Warszawie. W tym charakterze pracowała do wybuchu wojny; w czasie okupacji była sekretarką kolonii hiszpańskiej, wraz z którą w 1944 ewakuowała się do Pragi czeskiej. W latach 1945–1946 pracowała w dyrekcji uzdrowiska w Karlowych Warach, a w latach 1946–1948 była sekretarką poselstwa Argentyny i Peru w Pradze.
W 1948 powróciła do Polski. Osiadła w Toruniu, gdzie do 1950 i ponownie od 1956 pracowała jako lektorka języka hiszpańskiego w Studium Języków Obcych Uniwersytetu Mikołaja Kopernika. Od 1 czerwca 1956 była jednocześnie kierownikiem literackim Państwowych Teatrów Ziemi Pomorskiej w Toruniu. Należała do Związku Literatów Polskich i wchodziła w skład władz oddziału toruńskiego, współpracowała z miejscową prasą i rozgłośnią Polskiego Radia, organizowała imprezy kulturalne, szczególnie związane z kulturą bułgarską.
Działalność literacką Bychowska rozpoczęła w latach 30.; pisywała wówczas poezje, już po śmierci autorki zgromadzone i opublikowane w tomiku "Poezje" (1969), wydanym nakładem Towarzystwa Bibliofilów im. Joachima Lelewela w Toruniu. Tomik ten zdominowały wiersze powstałe w latach 1931–1933, w klimacie niespełnionej miłości i zawiedzionych nadziei, co było związane z nieudanym małżeństwem; Konrad Górski zwracał uwagę na analogie do współczesnej twórczości Marii Pawlikowskiej-Jasnorzewskiej.
W latach powojennych Bychowska publikowała felietony, humoreski (pod pseudonimem Jan Wujek), korespondencje zagraniczne (głównie z Bułgarii), opowiadania, utwory sceniczne, recenzje teatralne, przekłady. Na potrzeby sceniczne pisała zarówno dla dorosłych, jak i dla dzieci. Była m.in. autorką — z Tadeuszem Petrykowskim — sztuki historycznej "Krzyż i jaszczurka", poświęconej toruńskim wydarzeniom poprzedzającym wojnę trzynastoletnią; prapremiera sztuki miała miejsce w styczniu 1955 (niemal dokładnie w 500-lecie opisywanych wydarzeń) w Bydgoszczy, w reżyserii Irmy Czaykowskiej. Na scenie lalkowego teatru toruńskiego "Baj Pomorski" prezentowane były sztuki Bychowskiej "Pszczółka leniuszka" (1955, na motywach Horacio Quirogi) oraz "O dziadku rybaku i lisie łajdaku" (1957, przekład i adaptacja sztuki N. Trendafiłowej); sztuki "Piórko białego gołębia" i "Zaczarowana złotówka" wyróżniono na ogólnopolskich konkursach literackich na przedstawienia dla teatrów lalkowych. Tuż przed śmiercią autorki w lipcu 1959 w Teatrze Ziemi Pomorskiej w Toruniu zaprezentowano komediofarsę "Trójgraniasty kapelusz", będącą przeróbką powieści Pedro de Alarcóna. Część utworów dramatycznych Bychowskiej, m.in. "Oszustka", "Sprawa Janka Kotuby", pozostało w rękopisie.
W opowiadaniach Bychowska często poruszała wątki autobiograficzne, m.in. związane z przeżyciami wojennymi ("List w sprawie Aldony"). Drukowała je w większości w czasopismach. Opowiadaniu "U wód Karlsbadu", poświęconemu pobytowi Adama Mickiewicza w tym znanym uzdrowisku (bliskiemu też autorce z racji powojennej pracy), przyznano nagrodę w ogólnopolskim konkursie mickiewiczowskim w 1955. Inne opowiadania Bychowskiej to m.in. "Powrót", "Turystka", "Pierwsza suknia balowa"; wiele opowiadań pozostało nieopublikowanych (rękopisy w zbiorach Książnicy Miejskiej w Toruniu).
Helena Bychowska miała w dorobku liczne przekłady literatury bułgarskiej, rosyjskiej, hiszpańskiej, latynoamerykańskiej. Tłumaczyła utwory m.in. Jordana Jowkowa, Iwana Wazowa, Dimityra Dimowa, Christo Botewa, Maksyma Gorkiego, Konstantina Simonowa, Miguela Unamuno, Juana Ramóna Jiméneza. Odebrała nagrody Ministerstwa Kultury i Sztuki (1952), Zarządu Głównego Związku Literatów Polskich, nagrodę artystyczną I stopnia Wojewódzkiej Rady Narodowej za całokształt twórczości. Odznaczona została też Złotym Krzyżem Zasługi.
W latach 30. zawarła związek małżeński z rosyjskim emigrantem Iwanowem, starszym od niej o 20 lat; małżeństwo rychło się rozpadło, ale pisarka jeszcze po wojnie posługiwała się podwójnym nazwiskiem Bychowska-Iwanow. Zmarła 20 sierpnia 1959 w Toruniu i pochowana została tamże na cmentarzu komunalnym nr 1 (byłym garnizonowym), w kwaterze dla osób wyznania prawosławnego.

</doc>
<doc id="1465686" url="https://pl.wikipedia.org/wiki?curid=1465686" title="Ulica Obozowa w Poznaniu">
Ulica Obozowa w Poznaniu

Ulica Obozowa – krótka ulica położona na obszarze jednostki pomocniczej Osiedle Grunwald Południe w rejonie Grunwaldu w Poznaniu, odchodząca na południe od ul. Grunwaldzkiej i załamująca się pod kątem prostym na zachód, do ul. Promienistej.
Charakterystyka.
Była projektowana już w 1911 r., jednak wytyczono ją w roku 1937. Nazwa pochodzi od poniemieckich Nowych Koszar Taborów, zbudowanych w 1914 r., potem służących Wojsku Polskiemu jako m.in. Koszary Strzelców Konnych.
Po stronie wschodniej, na terenie zajmowanym od 1896 r. przez cmentarz ewangelickiej parafii św. Pawła, zlikwidowany po 1945 r., znajduje się skrawek Parku Manitiusa, ewangelicko-augsburski kościół Łaski Bożej, poświęcony w 2004 r. i budynki parafialne, dalej zabudowania Centrum Szkolenia Policji, z salą sportową przy ul. Promienistej, pozostałą z dawnych koszar. Strona przeciwna zajęta jest przez zabudowę jednorodzinną, w większości z drugiej połowy XX w. Na narożnej parceli (ul. Grunwaldzka 50), zajmowanej dziś przez ośrodek zdrowia, w 1938 r. powstał prowizoryczny kościół parafialny św. Jana Kantego, zamknięty i zniszczony w czasie II wojny światowej, odbudowany już w innym miejscu. Z wyjątkiem krótkiego początkowego odcinka, pokrytego asfaltem, wąska ulica jest brukowana.

</doc>
<doc id="1465688" url="https://pl.wikipedia.org/wiki?curid=1465688" title="Galeus melastomus">
Galeus melastomus



</doc>
<doc id="1465690" url="https://pl.wikipedia.org/wiki?curid=1465690" title="R’n’G">
R’n’G

R’n’G – holenderski duet hip-hopowy, założony w 1996. W jego skład wchodzili Ricardo Overman i Jerrel Koeningsverdraag, a nazwa grupy pochodziła od pierwszych liter ich imion.
Debiutancki album zespołu nosił nazwę "The Year of R’n’G" i został wydany w 1998, promowali go przebojami „Open Up Your Mind”, „Here Comes the Sun” i „Rhythm of My Heart”. W 2000 wydali dwa single, „Are You Ready?” i „Don’t Give Up”, którymi zapowiadali drugi album pt. "The Right Time".
W 2004 członkowie grupy ogłosili, że planują utworzenie nowego zespołu o nazwie Richmen Inc. Pod koniec 2005 zespół R’n’G powrócił w nowym składzie.
Jerrel Koeningsverdraag od 2006 prowadzi solową karierę pod pseudonimem Jay Delano. W 2007 wylansował w Polsce przebój „Close to You”, będący coverem utworu Maxi Priesta z 1990.

</doc>
<doc id="1465695" url="https://pl.wikipedia.org/wiki?curid=1465695" title="Malmberget">
Malmberget

Malmberget (meänkieli "Malmivaara", płn-lap. "Málmmavárre") – osiedle górnicze w północnej Szwecji, w Laponii. Leży w gminie Gällivare w regionie Norrbotten i liczy ponad 6000 mieszkańców , nie posiada praw miejskich. Malmberget jest w posiadaniu szwedzkiej państwowej spółki kopalnianej LKAB (szw. "Luossavaara-Kiirunavaara Aktiebolag"), która zatrudnia ok. 1000 jego mieszkańców. Bliźniaczą osadą Malmberget jest miejscowość Gällivare.
Malmberget (w polskim tłumaczeniu "Góra Rudy") jest znane z kopalń rudy żelaza, której wydobycie rozpoczęto w 1741 roku na górze Illuvaara (lule "Jiellevárre"). Pierwsze pociągi wywożące rudę do portu w Luleå zostały uruchomione w 1888 roku. Na początku XX wieku górnicy budowali swoje domy z opakowań po słoninie i dynamicie.
Malmberget jest również znane z rowu "Gropen" (lub "Kaptensgropen", po polsku "Rów" lub "Rów Kapitański"), który dzieli osadę na dwie części. Rów ten, o głębokości 200 m, powstał po zawaleniu się stropów kopalń. Pierwsze osunięcie nastąpiło w 1928 roku i odtąd rów stopniowo się powiększał. W 2003 roku osiągnął wymiary 600 m długości i 400 m szerokości. Wiele ulic Malmberget (dawniej ze sobą połączonych) kończy się obecnie przepaścią a fundamenty niektórych domów wiszą nad urwiskiem. Z dna Gropen widoczne są także zdezintegrowane elementy wodociągu i kanalizacji, wystające ze ścian rowu.
Centrum Malmberget jest strefą osuwiska. Ze względu na bezpieczeństwo wiele budynków zostało wyburzonych (m.in. domy i bloki mieszkalne, pływalnia i duża szkoła) bądź przemieszczonych (m.in. w 1974 kościół "Allhelgonakyrkan" z 1944 roku). Istnieje ryzyko dalszego powiększania się rowu. Z każdą kolejną ryzykowną akcją wydobycia rudy w kopalni, spółka LKAB odgradza zagrożone tereny płotem, a budynki właścicieli nieruchomości z tych terenów są wykupywane i konsekwentnie burzone.
W osadzie znajduje się muzeum spółki kopalnianej LKAB, w którym mieści się m.in. rekonstrukcja dawnej prowizorycznej górniczej osady, z której w kolejnych latach wykształciło się Malmberget.
Niedaleko Malmberget (w Gällivare) znajduje się lotnisko Lapland Airport (GEV/ESNG) z pasem startowym o długości 1700 m. Lotnisko ma dzienne połączenia lotnicze ze Sztokholmem-Arlandą.

</doc>
<doc id="1465696" url="https://pl.wikipedia.org/wiki?curid=1465696" title="Żarłacz byczy">
Żarłacz byczy



</doc>
<doc id="1465698" url="https://pl.wikipedia.org/wiki?curid=1465698" title="Żarłacz wielkogłowy">
Żarłacz wielkogłowy



</doc>
<doc id="1465699" url="https://pl.wikipedia.org/wiki?curid=1465699" title="Stefan Chojnowski">
Stefan Chojnowski

Stefan Chojnowski (ur. 24 kwietnia 1926 r. w Soboklęszczu k. Ciechanowa) – rolnik, poeta, działacz społeczny.
Autor wierszy sławiących głównie rodzinną wieś, rolników i ich pracę. Wydał tomiki poezji: "Lubię oddechy pól" (1980), "Narodziny tęczy" (1985), "W zieloności Mazowsza" (1994), "List do serc" (2003), "W zadumie mazowieckich drzew" (2007), "Ostatnie promienie słońca" (2012), "Modlę się polskiego zboża łanem" (2015). Współzałożyciel Stowarzyszenia Twórców Ludowych w Lublinie, były prezes Klubu Pracy Twórczej w Ciechanowie, w latach 2004-2009 członek Oddziału Ciechanowskiego Związku Literatów Polskich, członek założyciel Związku Literatów na Mazowszu. 
Wieloletni działacz wiejski, członek rad gminnej i gromadzkiej; przez 7 lat był sołtysem. 
Odznaczony m.in. Krzyżem Kawalerskim OOP, Złotym Krzyżem Zasługi, odznakami: "Zasłużony Działacz Kultury", "Za zasługi dla województwa ciechanowskiego", "Za zasługi dla kółek rolniczych". Ponadto uhonorowany nagrodą im. Franciszka Rajkowskiego (1984), przyznaną przez Towarzystwo Miłośników Ziemi Ciechanowskiej, nagrodą im. Jana Pocka za ludową twórczość poetycką, ogólnopolską nagrodą im. Oskara Kolberga. W 2011 wyróżniony medalem „Pro Masovia”.

</doc>
<doc id="1465701" url="https://pl.wikipedia.org/wiki?curid=1465701" title="Mezzo Mix">
Mezzo Mix

Mezzo Mix – produkt Coca-Cola Company, sprzedawany w Niemczech, w Austrii oraz w niektórych sklepach importujących niemieckie produkty np. w Piotrze i Pawle. W wolnym tłumaczeniu, slogan produktu brzmi "Cola całuje pomarańczę". Jest to połączenie zwykłej Coca-Coli i łagodnego smaku pomarańczy, smakujące jak Coca-Cola zmieszana z Fantą o smaku pomarańczowym. W Szwecji i Belgii sprzedawany jako Fanta Mezzo.
W latach 90. w produkcji były dwa rodzaje Mezzo Mix: pomarańczowy i cytrynowy. Wersję cytrynową wycofano, ze względu na niską sprzedaż. Od roku 2003 jest produkowana ponownie jako Coca-Cola o smaku cytrynowym.
Składniki Mezzo Mix to: woda, cukier, sok pomarańczowy, dwutlenek węgla. Kolor: karmel, kwas cytrynowy, kofeina, kwas askorbinowy, stabilizatory. Od lipca 2007 funkcjonuje również bezcukrowa wersja "Zero".

</doc>
<doc id="1465704" url="https://pl.wikipedia.org/wiki?curid=1465704" title="Puchar Świata w skokach narciarskich w Klingenthal">
Puchar Świata w skokach narciarskich w Klingenthal

Puchar Świata w skokach narciarskich w Klingenthal – zawody w skokach narciarskich, przeprowadzane w ramach Pucharu Świata w skokach narciarskich od sezonu 1985/1986. Areną zmagań raz była skocznia Aschbergschanze, a potem Vogtland Arena w Klingenthal. 
Zwycięzcą inauguracyjnego konkursu został Fin Matti Nykänen. Impreza do miasta leżącego w Saksonii powróciła w sezonie 2006/2007. Konkurs pierwotnie nie był w planach FIS. Rozegrano go dodatkowo, w miejsce odwołanych zawodów w Harrachovie. Triumfatorem zawodów został Austriak Gregor Schlierenzauer. Od sezonu 2008/2009 do sezonu 2012/2013 był tu rozgrywany jeden z konkursów w ramach FIS Team Tour. Kolejne zawody PŚ odbyły się 23 i 24 listopada 2013 roku i po raz pierwszy w historii zainaugurowały sezon Pucharu Świata w skokach narciarskich. W kolejnych dwóch latach również zostały rozegrane konkursy inaugurujące sezony 2014/2015 oraz 2015/2016.
Dotąd rozegrano 14 konkursów. Dwukrotnie wygrywali Polacy - Kamil Stoch w 2011 i Krzysztof Biegun w 2013 oraz dwukrotnie reprezentacja Polski wygrywali konkursy drużynowe w 2016 i 2019 roku.
Najwięcej razy na podium w konkursach indywidualnych mężczyzn.
"Uwzględnieni zawodnicy, którzy zajęli minimum dwa miejsca na podium (stan na 12 grudnia 2021)"

</doc>
<doc id="1465705" url="https://pl.wikipedia.org/wiki?curid=1465705" title="Tadeusz Zawadzki (historyk)">
Tadeusz Zawadzki (historyk)

Tadeusz Zawadzki (ur. 7 kwietnia 1919 w Wilnie, zm. 4 stycznia 2008 w Tournus we Francji) – polski historyk starożytności, znany szeroko w świecie badacz dziejów antycznych, twórca poznańskiej szkoły badań nad starożytnością, uczeń Ludwika Piotrowicza
Życiorys.
Pobyt w Wilnie.
Pochodził ze znanej wileńskiej rodziny księgarzy i wydawców. Nakładem jego pradziada, Józefa Zawadzkiego, światło dzienne ujrzały m.in. "Ballady i romanse" Adama Mickiewicza oraz Joachima Lelewela "Dzieje starożytne".
Tadeusz Zawadzki rozpoczął studia uniwersyteckie w Wilnie, ale w roku 1938 przeniósł się do Krakowa. Ściągnęły go tam zainteresowanie dziejami starożytnymi i sława profesora Ludwika Piotrowicza, który wówczas kierował Katedrą Historii Starożytnej na Uniwersytecie Jagiellońskim.
Wybuch wojny zastał go w Wilnie, gdzie spędzał wakacje. Pozostał tam aż do roku 1945, biorąc, jako żołnierz wileńskiej AK, aktywny udział w ruchu oporu.
Pobyt w Krakowie i Poznaniu.
Studia podjął natychmiast po zakończeniu działań wojennych – w Krakowie. W 1946 zdobył dyplom magistra. W roku 1950 obronił u prof. Ludwika Piotrowicza rozprawę doktorską nt. "Z zagadnień struktury agrarno-społecznej krajów małoazjatyckich w epoce hellenizmu", opublikowaną w 1952 r. w Poznaniu. W roku 1954 znalazł zatrudnienie w Instytucie Historii Kultury Materialnej PAN. Został równocześnie zatrudniony na Uniwersytecie Poznańskim, z którym był związany do 1968. Prowadził wykłady zlecone na Uniwersytecie Mikołaja Kopernika w Toruniu.
Jego uczniami byli m.in. Julia Zabłocka i Włodzimierz Pająkowski.
Przebywał także na pobytach stypendialnych w Paryżu, gdzie pracował u boku m.in. Louisa Roberta i Hansa Georga Flauma z College de France w Paryżu. W 1967 otrzymał tytuł profesora nadzwyczajnego.
Pobyt w Szwajcarii i Francji.
W 1967 otrzymał zaproszenie w charakterze "visiting professor" ze strony Uniwersytetu Miséricorde w Szwajcarii. We Fryburgu wykładał przez cały rok akademicki 1967-1968.
W chwili wyjazdu na Zachód był już postacią znaną. Miał w swym dorobku szereg publikacji, które przyniosły mu rzeczywiste uznanie, w tym słynny artykuł "Emporium Piretensium. Contribution a la géographie historique des provinces de Thrace et de Mésie inférieure", opublikowany w Bulletin de Correspondance Hellénique w 1964.
W 1968 Ministerstwo Oświaty i Szkolnictwa Wyższego nie wyraziło zgody na przedłużenie urlopu naukowego Zawadzkiego na kolejny rok, mimo wcześniejszego pozytywnego stosunku do tej sprawy. Napięta sytuacja polityczna i społeczna w Polsce oraz szykowane wielkie reformy na polskich uczelniach sprawiły, że wybrał on emigrację i nie wrócił już do Polski. 
W 1969 wygrał konkurs na stanowisko kierownika Katedry Historii Starożytnej Uniwersytetu we Fryburgu, na czele której – jako profesor zwyczajny – stał aż do przejścia na emeryturę w roku 1989.
W Szwajcarii podjął, zapoczątkowane jeszcze w Polsce, badania nad "Scriptores Historiae Augustae", późnoantycznym zbiorem cesarskich biografii.
Na emeryturze mieszkał we Francji w miasteczku Tournus. Po transformacji ustrojowej podjął ponownie współpracę z macierzystym środowiskiem polskich - zwłaszcza poznańskich - historyków starożytności. Co jakiś czas odwiedzał też Polskę.
Został pochowany w Wilnie na cmentarzu na Antokolu.

</doc>
<doc id="1465709" url="https://pl.wikipedia.org/wiki?curid=1465709" title="Ulica Stanisława Karwowskiego w Poznaniu">
Ulica Stanisława Karwowskiego w Poznaniu

Ulica Stanisława Karwowskiego w Poznaniu (przed 1919 r. i 1939-1945 niem. "Johann-Gottlieb-Fichte-Strasse") to krótka ulica na Łazarzu, na obszarze jednostki pomocniczej Osiedle Św. Łazarz, łącząca ul. Łukaszewicza i ul. Kolejową. 
Po jej południowej stronie znajduje się dwupiętrowa, malowniczo rozplanowana zabudowa mieszkalna dawnej Spółdzielni Urzędników Niemieckich z lat 1911-1913, projektu Josepha Leimbacha. Po I wojnie światowej domy przeszły na własność Uniwersytetu Poznańskiego, mieszkał tu m.in. prof. Jerzy Suszko (nr 10), a od strony ul. Łukaszewicza prof. Mieczysława Ruxerówna, jednak większość lokatorów nie była powiązana z uczelnią.

</doc>
<doc id="1465710" url="https://pl.wikipedia.org/wiki?curid=1465710" title="Bolesław Dunin-Wąsowicz">
Bolesław Dunin-Wąsowicz

Bolesław Dunin-Wąsowicz (ur. 1 stycznia 1894 w Brzeżanach, poległ 19 czerwca 1919 w Brzeżanach) – podporucznik kawalerii Legionów Polskich i kapitan piechoty Wojska Polskiego.
Życiorys.
Był synem Bolesława, oficera Cesarskiej i Królewskiej Armii, szambelana dworu cesarskiego, i wnukiem, w prostej linii, szwoleżera Mikołaja Dunin-Wąsowicza – uczestnika Bitwy pod Somosierrą oraz młodszym bratem rotmistrza Zbigniewa.
W 1914, po ukończeniu szkoły powszechnej i gimnazjum w Brzeżanach. W 1914 złożył egzamin dojrzałości w C. K. Wyższym Gimnazjum w Tarnopolu. Należał do Związku Strzeleckiego. W czasie mobilizacji Związku w oddziale Teofila Marescha dotarł do Krakowa. Wkrótce dołączył do oddziału kawalerii swojego brata w Kielcach. Z nim na polecenie Piłsudskiego udał się 23 sierpnia do Krakowa i został przyjęty do 2 szwadronu kawalerii Legionów Polskich. Razem ze szwadronem wyruszył w składzie II Brygady Legionów Polskich na kampanię karpacką. Uczestniczył także w kampaniach besarabskiej i bukowińskiej. W uznaniu zasług, głównie w czasie walk pod Cucyłowem został mianowany na wachmistrzem kawalerii.
W czasie szarży pod Rokitną, w której zginął jego brat, został ranny. Po leczeniu w szpitalu w Wiedniu powrócił do oddziału. 25 czerwca 1915 mianowany chorążym, a 1 kwietnia 1916 awansowany na podporucznika. Od połowy września 1916 dowodził 6 szwadronem 2 pułku ułanów. Po kryzysie przysięgowym służył w Polskim Korpusie Posiłkowym. W randze podporucznika był zastępcą szefa sztabu Krajowego Inspektoratu Zaciągu do Wojska Polskiego. W końcu 1917 roku został adiutantem 2 pułku ułanów. Służył w nim do likwidacji pułku po przejściu II Brygady przez front pod Rarańczą.
Od 1918 roku służył w 9 pułku piechoty Legionów w stopniu porucznika piechoty. W czasie wojny polsko-ukraińskiej brał udział w walkach na Wołyniu. W czasie walk w czerwcu 1919 roku w okolicach Rawy Ruskiej i Stanisławowa, na czele kompanii posiłkowanej przez oddział żandarmerii polowej powstrzymuje pierwsze natarcie nieprzyjacielskie pod Litiatynem. Poległ pod wieczór dnia 19 czerwca 1919 roku, na górze Łysoni trafiony kulą w głowę dowodząc bohaterską kompanią, broniąc rodzinnych Brzeżan. Jego ciała pomimo wielkich starań nigdy nie odnaleziono.
Pośmiertnie mianowany kapitanem i odznaczony Krzyżem Srebrnym Orderu Wojennego Virtuti Militari Nr. 5471. i Krzyżem Niepodległości.

</doc>
<doc id="1465711" url="https://pl.wikipedia.org/wiki?curid=1465711" title="Piotr Lunak Kmita">
Piotr Lunak Kmita

Piotr Lunak Kmita z Sobienia herbu Szreniawa (zm. 1430 r.) – podczaszy sandomierski (1412 r.).
Urodził się w rodzinie Hanny i Piotra (zm. 1409) Kmity.
Ożenił się z Katarzyną Rzeszowską i miał z nią syna Jana Kmitę "Tępego" (zm. przed 1435), który poślubił Barbarę Wątrobę ze Strzelec, i córkę Małgorzatę Kmiciankę, która wyszła za mąż za Jana Goliana z Obichowa – podstolego poznańskiego.

</doc>
<doc id="1465719" url="https://pl.wikipedia.org/wiki?curid=1465719" title="Ulica Gąsiorowskich w Poznaniu">
Ulica Gąsiorowskich w Poznaniu

Ulica Gąsiorowskich w Poznaniu – ulica położona na Łazarzu, na obszarze jednostki pomocniczej Osiedle Św. Łazarz w Poznaniu, biegnąca na wschód od ul. Głogowskiej do ul. Kolejowej. Została wytyczona jeszcze w XIX wieku, przed włączeniem Łazarza w obręb miasta. 
W czasach zaboru pruskiego ulica nosiła niemiecką nazwę Allee-Strasse ("pol". ul. Alejowa), natomiast podczas okupacji niemieckiej – Hegendorferstrasse (od Krzysztofa Hagendorfera).
Południowa strona ulicy, przerwana wylotem ul. Małeckiego, jest zabudowana trzypiętrowymi domami mieszkalnymi z przełomu XIX/XX w. o dość przeciętnej architekturze. Na narożniku ul. Kolejowej w budynku gruntownie przebudowanym z dawnej willi fabrykanta Napoleona Urbanowskiego, od 1913 r. do 29 października 2010 r. mieścił się szpital – Poznański Zakład Ortopedyczny, należący do Caritasu, przed likwidacją Wielkopolskie Centrum Ortopedii i Chirurgii Urazowej im. Ireneusza Wierzejewskiego – ufundowany przez obecnych patronów ulicy, Bronisława i Helenę Gąsiorowskich. Nazwa ulicy przypomina również Ludwika Gąsiorowskiego (1807–1863), lekarza, historyka medycyny, powstańca z 1831 i 1848 r. Organizatorem szpitala był Ireneusz Wierzejewski. Pracował tu m.in. prof. Wiktor Dega. Po stronie przeciwnej przeważa zabudowa magazynowa, częściowo należąca do dawnego tartaku Treugotta Girbiga.

</doc>
<doc id="1465720" url="https://pl.wikipedia.org/wiki?curid=1465720" title="Karesuando">
Karesuando

Karesuando (fin.: "Kaaresuvanto" lub "Karesuvanto", północnolapoński: "Gárasavvon") – najdalej na północ wysunięta miejscowość Szwecji, w Laponii. Osada należy do gminy Kiruna w regionie Norrbotten i liczy ponad 300 mieszkańców .
Karesuando jest bliźniaczą wsią miejscowości Kaaresuvanto (populacja 157) w Finlandii, położonej na przeciwległym brzegu rzeki Muonio. Tam też bierze początek trasa europejska E45. Według tradycji fińskiej obie wsie są traktowane przez społeczność lokalną jako jedna miejscowość, jednakże przebiegająca przez nie granica państwowa (wytyczona w 1809 roku) zalicza je do dwóch różnych systemów administracyjnych. Tereny Karesuando są głównie regionem fińskojęzycznym, jednakże w ostatnich latach język szwedzki zyskał przewagę.
Najstarsze budynki wsi pochodzą z 1670 roku. Głównym zabytkiem Karesuando jest kościół z 1905 roku, który wybudowano w miejsce niszczącego się kościoła drewnianego z 1816 roku. W dawnym kościele Lars Levi Læstadius rozpoczął nurt religijny o nazwie laestadianizm.
Peryferyjne położenie miejscowości wpływa negatywnie na jej warunki socjalne i ekonomiczne. W ostatnich latach w Karesuando wszedł w życie tzw. "Projekt Eurosuando", mający na celu umocnienie gospodarki lokalnej wyludniającej się wsi.

</doc>
<doc id="1465723" url="https://pl.wikipedia.org/wiki?curid=1465723" title="Bursa Ubogich w Krakowie">
Bursa Ubogich w Krakowie

Bursa Ubogich zwana także Bursą Jagiellońska (łac. "Bursa Pauperum", także "Bursa Isneri", "Contubernium Pauperum") – pierwsze kolegium dla studentów Uniwersytetu Krakowskiego ufundowane przez Jana Isnera, mieszczące się w budynku na rogu ulic Gołębiej i Wiślnej. Rozebrana po 1838 roku.
Historia.
Bursa zakupiona przez Jana Isnera w 1409 roku miała być przeznaczona głównie dla studentów z Litwy i Rusi studiujących filozofię i teologię. Na utrzymanie ubogich studentów, zajmujących tylną część domu, przeznaczano m.in. opłaty od bogatych studentów mieszkających od frontu. Około 1462 r. odnowił i rozbudował ją Jan Długosz, zaś w 2 poł. XVI w. znaczną sumę na jej restaurację przeznaczyła królowa Anna Jagiellonka, dzięki czemu bursę zaczęto nazywać Jagiellońską. W 1786 r. budynek Bursy Ubogich przeznaczono na Bursę Chirurgów. W początkach XIX wieku znajdowały się tu koszary wojskowe co doprowadziło do znacznej dewastacji gmachu. Z powodu braku środków na odbudowę władze Uniwersytetu sprzedały budynek w 1838 r. Nowy właściciel rozebrał stare mury bursy i wybudował na jej miejscu klasycystyczna kamienicę.

</doc>
<doc id="1465724" url="https://pl.wikipedia.org/wiki?curid=1465724" title="Ryszard Wryk">
Ryszard Wryk

Ryszard Wryk (ur. 28 lipca 1951 w Brodach) – polski historyk, wydawca, uczeń Antoniego Czubińskiego, .
Życiorys.
Od 1976 pracownik naukowo-dydaktyczny w Instytucie Historii Uniwersytetu im. Adama Mickiewicza (początkowo jako starszy wykładowca, obecnie jako profesor nadzwyczajny). Zajmuje się dziejami ruchu sportowego na ziemiach polskich w XIX i XX wieku, najnowszą historią Wielkopolski i biografistyką.
W latach 1993-2011 pełnił funkcję dyrektora Wydawnictwa Poznańskiego. Jest prezesem Wydawnictwa Nauka i Innowacje.
W 2013 roku otrzymał stopień naukowy doktora habilitowanego na podstawie dorobku naukowego.

</doc>
<doc id="1465727" url="https://pl.wikipedia.org/wiki?curid=1465727" title="Shannyn Sossamon">
Shannyn Sossamon

 
Shannyn Sossamon (właśc. Shannon Marie Kahololani Sossamon; ur. 3 października 1978 w Honolulu) – amerykańska aktorka i muzyk. Najbardziej znana jest z takich filmów jak: "Obłędny rycerz", "40 dni i 40 nocy", "Tamten świat samobójców" i "Nieodebrane połączenie". Shannyn Sossamon wystąpiła również w wyprodukowanym przez stację CBS, serialu "Pod osłoną nocy".
Wczesne lata.
Shannyn Sossamon urodziła się w Honolulu na Hawajach. Jest córką Sherry Sossamon, pielęgniarki i Todda Lindberga; później jej matka znowu wyszła za mąż za Randy’ego Goldsteina. Sossamon ma korzenie holenderskie, angielskie, irlandzkie, niemieckie, francuskie i filipińskie oraz hawajskie: jej babcia ze strony matki jest w połowie Hawajką, a w połowie Filipinką – natomiast jej dziadek od strony matki ma pochodzenie angielsko-niemieckie. Sossamon dorastała w mieście Reno w stanie Nevada, gdzie uczęszczała do Galena High School, po zajęciach lekcyjnych zaś chodziła na lekcje tańca. W roku 1995 Sossamon zmieniła swoje imię z Shannon na Shannyn. Następnego dnia po zakończeniu nauki w liceum Sossamon wyjechała do Los Angeles, aby kontynuować swoją karierę taneczną. Po przeprowadzeniu się do Los Angeles rozpoczęła pracę jako DJ w miejscowych klubach.
Kariera.
W początkach swej kariery Sossamon pozowała do zdjęć dla rozmaitych firm, m.in. Sassy, America Eagle Outfiters i Planned Parenthood. Wystąpiła także w dwóch reklamach telewizyjnych sieci handlowej Gap i w teledyskach takich zespołów muzycznych i artystów jak: Daft Punk, Goo Goo Dolls, Cher, Mick Jagger, Dj Quik i Korn. W roku 1997 zagrała rolę modelki, dziewczyny i prezenterki trofeów w trzech odcinkach serialu "Mr. Show". W roku 1999 Sossamon została odkryta przez reżyser prowadzącą castingi, Francine Maisler, gdy zastępowała kolegę didżeja w oprawie muzycznej na przyjęciu urodzinowym brata aktorki Gwyneth Paltrow.

</doc>
<doc id="1465728" url="https://pl.wikipedia.org/wiki?curid=1465728" title="Clifton (Bristol)">
Clifton (Bristol)

Clifton - dzielnica miasta Bristol w Anglii, w dystrykcie (unitary authority) Bristol. Również nazwa jednej z trzydziestu pięciu gmin miejskich, wchodzących w skład miasta. Położony na zachód od centrum miasta, graniczy z hrabstwem North Somerset. Leży nad rzeką Avon. W 2011 dzielnica liczyła 13 500 mieszkańców.
Historia.
Jedna z najstarszych części Bristolu. Długo istniał jako niezależne miasto. Clifton jest wspomniana w Domesday Book (1086) jako "Clistone" - osada na wzgórzu. W średniowieczu i czasach nowożytnych tu skupiał się handel, głównie tytoniem i niewolnikami. W XVIII wieku powstała tu luksusowa osada kupiecka. W latach 40. XIX wieku projektant i inżynier Isambard Kingdom Brunel zbudował tu wiszący most, będący do dziś symbolem dzielnicy.

</doc>
<doc id="1465731" url="https://pl.wikipedia.org/wiki?curid=1465731" title="Protestantyzm w Mozambiku">
Protestantyzm w Mozambiku

Protestantyzm w Mozambiku – jest wyznawany przez blisko 3 miliony wiernych, co stanowi 13% społeczeństwa tego kraju. Wliczając niezależne kościoły afrykańskie odsetek protestantów w Mozambiku sięga 30%. Największe protestanckie grupy w Mozambiku stanowią: zielonoświątkowcy (6,1%), baptyści (1,8%), adwentyści dnia siódmego (1,4%), metodyści/ruch uświęceniowy (1,3%) i kalwini (1,0%).
Największe denominacje protestanckie:

</doc>
<doc id="1465732" url="https://pl.wikipedia.org/wiki?curid=1465732" title="Justina Siegmundin">
Justina Siegmundin

Justina Siegmundin, także: Justine Siegemundin, Justina Siegmunt, Justyna Zygmuntówna (ur. 26 grudnia 1636 w Roztoce, zm. 10 listopada 1705 w Berlinie) – akuszerka, samouk, autorka opartego na własnym doświadczeniu, ilustrowanego podręcznika dla akuszerek wydanego w 1690 w języku niemieckim.
Justyna była córką ewangelickiego pastora z Roztoki, Eliasza Dittricha. Zmarł on w roku 1650, kiedy Justyna miała 14 lat. W 1655 poślubiła parającego się buchalterią katolika o nazwisku Siegemund. Małżeństwo mimo 42. lat trwania okazało się bezdzietne. Siegemund lojalnie wspierał żonę, chociaż od 1673 żyli osobno.
Niekompetencja wzywanych do pomocy akuszerek oraz brak własnych dzieci zmotywowały Justynę Zygmuntówną do zainteresowania się sprawami położnictwa. W owym czasie akuszerstwo było dość podejrzanym zawodem, wykonywanym przez kobiety niezamężne lub wdowy. Należy sądzić, że jedynie poparcie męża i duża doza szczęścia, pozwoliły jej zyskać sławę akuszerki ze szczęśliwą ręką. Pierwszy raz udzieliła pomocy w 1659, gdy została wezwana do porodu, w którym zamiast główki pierwsza pojawiła się ręka. Do 1671 odbierała porody, głównie wśród okolicznej, uboższej ludności. Zdarzały się też wezwania do osób bogatszych. Pewnego razu zawezwano Justynę do Księżnej Ludwiki – władczyni Legnicy, Brzegu, Złotoryi itd. Wówczas zawodowi lekarze doglądający Księżną, bali się usunąć znacznych rozmiarów ropień, położony gdzieś w okolicach szyi. Operacja przeprowadzona przez Justynę szczęśliwie się udała. W 1680 roku Justyna została oskarżona przez Martina Kergera, lekarza nadzorującego jej działalność, o niebezpieczne praktyki okołoporodowe. Rozpatrujący sprawę lekarze z Frankfurtu nad Odrą wzięli stronę Justyny, mimo że ta, nie dysponowała lekarską znajomością anatomii i medycznego słownictwa.
W 1683 Justyna oficjalnie stała się miejską akuszerką w Legnicy. W swojej praktyce rzadko używała ówczesnych lekarstw a jeszcze rzadziej chirurgicznych narzędzi. Sława umiejętności Justyny sprawiły, że z Legnicy, za sprawą wielkiego elektora Fryderyka Wilhelma, w 1701 trafiła do Berlina, jako nadworna akuszerka. Szczęśliwie przyjęła 4 porody księżnej Saksonii - Zeitz, siostry Fryderyka III. Na dworze Augusta Mocnego, pomogła saksońskiej elektorce Eberhardine urodzić Augusta III (1696). Pomagała także w porodach zwykłych mieszczanek. Według diakona Berlina do swojej śmierci przyjęła około 6200 porodów. Justyna była także „wypożyczana” do przyjmowania porodów ważnych osób z innych dworów europejskich. Holenderska Maria Orańska (1662-1694; eng. Mary II of Orange) zasugerowała, aby ta przygotowała podręcznik akuszerstwa, pozwalający korzystać z jej doświadczenia bez jej osobistej obecności. W 1689 z Hagi udała się Zygmuntówna do Frankfurtu nad Odrą, gdzie na tamtejszym wydziale medycznym przedłożyła projekt podręcznika akuszerstwa. Od kwietnia do czerwca 1689, Zygmuntówna postarała się o przywilej druku od elektorów Brandenburgii i Saksonii oraz od cesarza. Na koniec w Lipsku, musiała jeszcze odeprzeć zarzut braku kompetencji, tym razem postawiony jej przez Andreasa Petermanna (1649-1703). Wreszcie w 1690 ukazał się drukiem "Die Kgl. Preußische und Chur-Brandenburgische Hof- Wehemutter" (Królestwa pruskiego i brandenburskiego domu akuszerka). Podręcznik został ujęty w formie dialogu między nauczycielką Justyną a jej uczennicą, Krystyną. W tej formie opisano tam przypadki nieprawidłowego ułożenia pępowiny, płodu, oraz sposoby zaradzenia temu, między innymi przez wykonanie obrotu przywracającego prawidłowe ułożenie, umożliwiające w miarę naturalny poród. W podręczniku znalazły się embriologiczne i anatomiczne miedzioryty przygotowane przez Regnier de Graaf (1641-1673) i Bidloo Govard (1649-1713). Książkę dedykowano księżnej Henrietcie Katarzynie z domu Anhalt.
Po śmierci Zygmuntówny jej podręcznik był wielokrotnie wznawiany, w Berlinie (1708) oraz w Lipsku (1715,1724). Następne wydania (1741, 1752, 1756) nieco zmodyfikowano, zaopatrując je we wstęp lekarski i opis przypadków Kergera i Petermanna.

</doc>
<doc id="1465736" url="https://pl.wikipedia.org/wiki?curid=1465736" title="Ulica Józefa Strusia w Poznaniu">
Ulica Józefa Strusia w Poznaniu

Ulica Strusia – ulica na poznańskim Łazarzu, na obszarze jednostki pomocniczej Osiedle Św. Łazarz, łącząca ul. Głogowską z ul. Graniczną, biegnąca ze wschodu na zachód. Przed 1920 r. nosiła niemiecką nazwę Parkstraße (ul. Parkowa). Obecna nazwa ulicy upamiętnia burmistrza i doktora medycyny z XVI w., Józefa Strusia.
Zabudowa.
Przy ul. Głogowskiej przetrwał neogotycki budynek szkolny z 1889 r., przebudowany w wyniku zniszczeń wojennych (dawna powszechna szkoła męska im. Antoniego Małeckiego). Pod numerem 3-3a wznosi się trzypiętrowa neogotycka kamienica Margarety Grüder z 1898 r. o ceglanej elewacji z balkonami wspartymi na wydatnych machikułowych wspornikach, zaprojektowana przez Hermana Böhmera i Paula Preula. W 1935 r. należała ona do Oskara Stillera, podobnie jak większość domów przy tej ulicy. Na rogu ulic Strusia i Małeckiego (która jest jedyną przecznicą) w okresie międzywojennym mieściło się małe kino "Wilson", nazwane od niedalekiego Parku Wilsona. Po drugiej stronie ul. Małeckiego wznosi się eklektyczna kamienica kamienica z narożnym wykuszem oraz interesującą neogotycką i secesyjną ceramiczną dekoracją elewacji. Przy ul. Strusia 9 mieszkał prof. Edward Klich, kiedyś miała tam siedzibę TVP Poznań, a obecnie budynek mieści m.in. konsulat honorowy Królestwa Danii.

</doc>
<doc id="1465737" url="https://pl.wikipedia.org/wiki?curid=1465737" title="Yazz">
Yazz

Yazz (właśc. Yasmina Evans, ur. 19 maja 1960) – brytyjska wokalistka. Piosenka "The only Way Is Up" znalazła się w roku 1988 na pierwszym miejscu brytyjskiej listy przebojów. 

</doc>
<doc id="1465744" url="https://pl.wikipedia.org/wiki?curid=1465744" title="Ohlendorf (Seevetal)">
Ohlendorf (Seevetal)

Ohlendorf – dzielnica gminy Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Ohlendorf liczy 1 776 mieszkańców (30.06.2008) i jest średniej wielkości dzielnicą gminy.
Położenie.
Ohlendorf leży w południowo-wschodniej części gminy; na południe od Horst i Maschen i na wschód od Ramelsloh, z którym to wspólnie ma dostęp do autostrady A7 na węźle Seevetal-Ramelsloh. Dzielnica odległa jest ok. 30 km na południe od Hamburga.
Historia.
Po raz pierwszy pojawiła się pisemna wzmianka dopiero w 1420 roku, chociaż istnieją wykopaliska świadczące o obecności Celtów na tym terenie już w latach 700 - 600 p.n.e.
Gospodarka.
Ohlendorf jest miejscowością o charakterze rolniczym z jednym z największych gospodarstw warzywniczych w Niemczech.
Nielicznym wyjątkiem jest jedno z największych centrów logistycznych sieci Aldi w północnych Niemczech tuż przy węźle autostradowym.
Komunikacja.
Autobusami można się dostać do Hittfeldu lub Maschen, skąd jest już bardzo dogodne połączenie kolejowe lub autobusowe z Hamburgiem.

</doc>
<doc id="1465745" url="https://pl.wikipedia.org/wiki?curid=1465745" title="Terry Kath">
Terry Kath

Terry Alan Kath (ur. 31 stycznia 1946 w Chicago, zm. 23 stycznia 1978 w Los Angeles, Kalifornia) – amerykański muzyk rockowy, gitarzysta zespołu Chicago.
Kariera.
W drugiej połowie lat sześćdziesiątych grał w zespole Jimmy and the Gentelman, później przeszedł do zespołu Chicago, z którym wydał w 1969 pierwszą płytę i pozostał w nim do śmierci. Chociaż był gitarzystą, grywał także na akordeonie, bębnach i banjo, a także próbował swoich sił w śpiewaniu. Tworzył muzykę pop, blues, rock and roll i jazz. 
Zmarł w roku 1978 - na przyrządzonym przez siebie przyjęciu strzelił sobie przypadkowo w głowę. Odszedł młodo, w swoim pokoju hotelowym, gdzie czyścił broń w towarzystwie przyjaciół. W pewnym momencie muzyk, śmiejąc się, przytknął sobie lufę do skroni i pociągnął za spust. Wcześniej zdołał powiedzieć tylko: "Nie bójcie się, nie jest naładowany".

</doc>
<doc id="1465749" url="https://pl.wikipedia.org/wiki?curid=1465749" title="Francesco Tricarico">
Francesco Tricarico

Francesco Tricarico (ur. 1 lutego 1971 w Mediolanie) – włoski piosenkarz występujący od 2000 roku jako Tricarico.

</doc>
<doc id="1465752" url="https://pl.wikipedia.org/wiki?curid=1465752" title="Argos (przedsiębiorstwo)">
Argos (przedsiębiorstwo)

Argos – przedsiębiorstwo handlowe w Wielkiej Brytanii i Irlandii, zajmujące się sprzedażą artykułów gospodarstwa domowego, elektronicznych, wyposażenia mieszkań. 
Jest największą firmą tego typu na terenie Wielkiej Brytanii z liczbą sklepów przekraczającą 700. Wartość rocznej sprzedaży w roku 2004 wyniosła 3 mld funtów, a w 2007 - 4,2 mld GBP. Zatrudnia 34 000 osób. Prowadzi sprzedaż katalogową i internetową.
Historia.
Firma została założona przez Richarda Tompkinsa, początkowo pod nazwą "Green Shield Stamps" w latach 60. W roku 1973 zmieniono nazwę na Argos, nazwa pochodzi od miejsca, w którym powstał pomysł na firmę – miasta Argos w Grecji. W pierwszym miesiącu działalności firma zarobiła milion funtów.
System sprzedaży.
Firma prowadzi sprzedaż za pośrednictwem katalogów i sieci sklepów. Katalog ukazuje się dwa razy w roku – w styczniu i lipcu. Klient wybiera towar w katalogu, zamawia go następnie w sklepie lub przez telefon, a następnie odbiera w sklepie typu "call and collect". Firma prowadzi również własną działalność dystrybucyjną, rozwożąc towar bezpośrednio do klienta. W większych sklepach typu "Extra stocked in" towar można kupić na miejscu.

</doc>
<doc id="1465753" url="https://pl.wikipedia.org/wiki?curid=1465753" title="Owcza Góra (Góry Bardzkie)">
Owcza Góra (Góry Bardzkie)

Owcza Góra – wzniesienie o wysokości 361 m n.p.m. w Górach Bardzkich, w Sudetach Środkowych.
Położenie i opis.
Wzniesienie, położone w Sudetach Środkowych, w południowo-zachodniej części Grzbietu Wschodniego Gór Bardzkich, na końcu ramienia odchodzącego od Kłodzkiej Góry w kierunku zachodnim. Wznosi się około 2,0 km, na północny wschód od centrum Kłodzka.
Jest to kopulaste wzniesienie, o łagodnych opadających zboczach z niewyraźnie zaznaczonym płaskim wierzchołkiem. Wzniesienie jest ostańcem denudacyjnym, ma postać odosobnionej niewielkiej kulminacji w kształcie wydłużonego wału, wydzielonego od zachodniej strony Nysą Kłodzka, a od wschodu górską doliną potoku Jodłownik. Wznosi się na końcu grzbietu, który odchodzi łukiem na zachód, od Kłodzkiej Góry. Charakterystyczny kształt góry i położenie na południowo-zachodnim skraju Gór Bardzkich, których boczne ramię głęboko wcina się w Kotlinę Kłodzką, czyni górę rozpoznawalną w terenie.
Wzniesienie zbudowane jest z dolnokarbońskich mułowców i łupków ilastych, a w części szczytowej z łupków chlorytowych. Niższe partie zboczy pokrywają gliny zwałowe od południa i osady deluwialne od północy.
Szczyt i zbocza w całości niezalesione. Na południowo-zachodnim zboczu wzniesienia położone jest osiedle „Owcza Góra”, a powyżej osiedla nad wysokim brzegiem Nysy Kłodzkiej, na wysokości 346 m n.p.m. położony jest Fort Owcza Góra stanowiący fort posiłkowy Twierdzy Kłodzkiej. Na północno-wschodnim zboczu położona jest miejscowość Wojciechowice.
W 1890 r. na zboczu od strony stacji kolejowej Kłodzko Główne zbudowano drewnianą wieżę widokową, którą ufundowało Kłodzkie Towarzystwo Górskie. Wieża została zniszczona w 1909 r. Na jej miejscu w 1910 r. stanęła druga, również drewniana wieża widokowa. Obecnie nie istnieje.

</doc>
<doc id="1465756" url="https://pl.wikipedia.org/wiki?curid=1465756" title="Teoria kwasów i zasad Lewisa">
Teoria kwasów i zasad Lewisa

Teoria kwasów i zasad Lewisa – teoria określająca właściwości kwasowe i zasadowe substancji chemicznej na podstawie jej zdolności akceptorowo-donorowych. Kwas Lewisa to związek chemiczny (oznaczany zazwyczaj symbolem "A"), który może przyjąć parę elektronową od zasady Lewisa ("B"), będącej donorem pary elektronowej. W ten sposób powstaje tzw. addukt AB:
Definicję powyższą zaproponował w 1923 amerykański chemik Gilbert N. Lewis, bazując na teorii wiązania chemicznego. W tym samym roku Brønsted i Lowry zaproponowali swoją teorię kwasów i zasad. Obie teorie się różnią, chociaż częściowo się uzupełniają. Każda zasada Lewisa jest zasadą Brønsteda-Lowry'ego, ale kwas Lewisa nie musi być kwasem według definicji Brønsteda-Lowry'ego (i odwrotnie).
Definicja Lewisa nie obejmuje klasycznych kwasów (tj. kwasów protonowych np. HCl), które według teorii Brønsteda-Lowry'ego są kwasami, w myśl definicji Lewisa kwasami nie są. Stanowią one zaś addukty kwasowo-zasadowe.
Według definicji Lewisa kwasami są natomiast związki chemiczne mające silny deficyt elektronów, mimo że w ogóle nie mają w swojej strukturze atomu wodoru (np. chlorek glinu AlCl3, bromek cynku ZnBr2). Kwasami Lewisa mogą też być związki metaloorganiczne, np. CH3AlCl2 lub (C2H5)2AlCl.

</doc>
<doc id="1465763" url="https://pl.wikipedia.org/wiki?curid=1465763" title="Domek myśliwski w Homlu">
Domek myśliwski w Homlu

Domek myśliwski w Homlu, zwany też domem Lisowskiego lub dworem Kruszewskich (biał. Паляўнічы домік ў Гомелі, ros. Охотничий домик в Гомеле) – zabytkowy pałacyk pochodzący z XIX wieku znajdujący się w Homlu przy ul. Puszkina 32, siedziba muzeum regionalnego.
Historia.
Dom zbudowano jako zimową rezydencję hrabiego Rumiancewa w 1820. Po tym jak S. Rumiancew przegrał w latach trzydziestych XIX wieku część dóbr homelskich pałacyk przeszedł w ręce Iwana Paskiewicza. Dwadzieścia lat później ponownie zmienił właściciela – syn Iwana Fiodor podarował obiekt swojemu przyjacielowi Wincentemu Kruszewskiemu. W II połowie XIX wieku domek myśliwski znajdował się w posiadaniu rodziny Lisowskich – ostatnią jego właścicielką przed rewolucją październikową była wywodząca się z tego rodu Irena Hołyńska. W czasach radzieckich obiekt mieścił okręgową radę ochrony zabytków.
Architekt nadał pałacykowi styl empire. Fasadę budynku zdobi sześciokolumnowy portyk, nad którym znajduje się taras. W górnej części domku uwagę przykuwa mansardowe okno oraz attyka. Wewnątrz zachowały się trzy kaflowe piece. Niegdyś w pałacyku znajdował się pochodzący z połockiego kolegium jezuitów portret Stefana Batorego (po 1920 przekazany Zamkowi Królewskiemu).

</doc>
<doc id="1465764" url="https://pl.wikipedia.org/wiki?curid=1465764" title="Parafia Pierwszych Męczenników Polski">
Parafia Pierwszych Męczenników Polski

Parafie pod wezwaniem Pierwszych Męczenników Polski zwanych również Pięcioma Świętymi Braćmi Międzyrzeckimi:

</doc>
<doc id="1465767" url="https://pl.wikipedia.org/wiki?curid=1465767" title="Sobór Świętych Piotra i Pawła w Homlu">
Sobór Świętych Piotra i Pawła w Homlu

Sobór Świętych Apostołów Piotra i Pawła (biał. Сабор Св. Пятра і Паўла, ros. Собор Свв. Апп. Петра и Павла) – sobór prawosławny znajdujący się w Homlu, zbudowany w I połowie XIX wieku. Katedra eparchii homelskiej i żłobińskiej w Egzarchacie Białoruskim Rosyjskiego Kościoła Prawosławnego.
Historia.
Kamień węgielny pod budowę homelskiej cerkwi położył ks. protoprezbiter Jan Grygorowicz w dniu 18 października 1809. Fundatorem świątyni był hrabia N. P. Rumiancew, do którego należały dobra homelskie. Budowa cerkwi trwała piętnaście lat – jej uroczystego poświęcenia dokonano 9 maja 1824. Architekt G. Clarc nadał budynkowi kształt klacysystyczny z kolumnowym portykiem i ogromną kopułą umieszczoną na wysokim bębnie – wysokość cerkwi wynosiła 25 metrów. 
Świątynia służyła wiernym do 1935, gdy zdecydowano o jej przekazaniu na siedzibę muzeum historycznego. Na ponowne otwarcie cerkwi zgodzili się Niemcy w 1941 – od tego czasu działała nieprzerwanie przez dziewiętnaście lat, dopóki nie ulokowano w niej planetarium. Pod koniec lat 80. obiekt przeszedł gruntowną renowację, aż na jesieni 1989 oddano go ponownie wiernym. 
Wewnątrz soboru znajduje się grób hrabiego Rumiancewa, który zdobi bogini pokoju – kopia rzeźby Antonio Canovy.
W soborze znajdują się relikwie świętej schimniszki Manefy Homelskiej.

</doc>
<doc id="1465769" url="https://pl.wikipedia.org/wiki?curid=1465769" title="Szwarocin">
Szwarocin



</doc>
<doc id="1465773" url="https://pl.wikipedia.org/wiki?curid=1465773" title="Nerwica konwersyjna">
Nerwica konwersyjna

Nerwica konwersyjna, nerwica histeryczna, czasem diagnozowana również jako histeria – nazwa jednostki chorobowej, o niejednolitej w skali światowej definicji z powodu niejednolitych standardów diagnozowania, odejścia od jednostronnego definiowania nerwic oraz zmniejszającej się rzeczywistej dokładności diagnozy w tej dziedzinie.
Klasyfikacja.
Określenia: histeryczny, konwersyjny czy nerwicowy, mogą towarzyszyć licznym (jeśli nie wszystkim) znanym jednostkom chorobowym z zakresu psychiatrii. Wypracowywuje się nowe standardy kodowania diagnoz w tej dziedzinie.
Historia.
Dawne definicje nerwicy konwersyjnej (różne zależnie od klasyfikacji i bywa, że wzajemnie obszarami się wykluczające):

</doc>
<doc id="1465774" url="https://pl.wikipedia.org/wiki?curid=1465774" title="Antagoniści aldosteronu">
Antagoniści aldosteronu



</doc>
<doc id="1465775" url="https://pl.wikipedia.org/wiki?curid=1465775" title="Para elektronowa">
Para elektronowa

Para elektronowa, dublet elektronowy – termin określający dwa elektrony zajmujące ten sam orbital atomowy lub molekularny, lecz mające przeciwne spiny.

</doc>
<doc id="1465776" url="https://pl.wikipedia.org/wiki?curid=1465776" title="Równania Cauchy’ego-Riemanna">
Równania Cauchy’ego-Riemanna

Równania Cauchy’ego-Riemanna – dwa równania różniczkowe cząstkowe noszące nazwiska Augustina Cauchy’ego i Bernharda Riemanna będące warunkami koniecznym i dostatecznym na to, aby funkcja różniczkowalna była holomorficzna w zbiorze otwartym.
Układ tych równań pojawił się po raz pierwszy w pracy Jeana le Ronda d’Alemberta. Później Leonhard Euler odkrył związek tego układu z funkcjami analitycznymi. Następnie Cauchy wykorzystał te równania, by skonstruować swoją teorię funkcji. Rozprawa Riemanna o teorii funkcji pojawiła się w 1851 roku.
Równania.
Równania Cauchy’ego-Riemanna dla pary funkcji formula_1 oraz formula_2 o wartościach rzeczywistych to para równań:
oraz
Zwykle formula_5 wybiera się jako części odpowiednio rzeczywistą i urojoną funkcji formula_6 o wartościach zespolonych. Niech formula_7 oraz formula_8 będą różniczkowalne w sposób ciągły na podzbiorze otwartym formula_9 Wówczas formula_10 jest holomorficzna wtedy i tylko wtedy, gdy pochodne cząstkowe formula_7 i formula_8 spełniają równania (1a) i (1b) Cauchy’ego-Riemanna.
Interpretacja i inne sformułowania.
Wspomniane równania są jednym ze sposobów spojrzenia na warunek różniczkowalności w sensie zespolonym (holomorficzności). Innymi słowy wyrażają one pojęcie funkcji zmiennej zespolonej za pomocą standardowego rachunku różniczkowego. Istnieje kilka innych, zasadniczych sposobów postrzegania tego terminu, jednak wymaga się wtedy tłumaczenia wspomnianego warunku na język innych działów matematyki.
Odwzorowania konforemne.
Równania Cauchy’ego-Riemanna mogą być wyrażone w formie zespolonej:
Przedstawione w ten sposób równania odpowiadają strukturalnie warunkowi, że macierz Jacobiego jest postaci
gdzie formula_15 oraz formula_16 Macierz tej postaci jest reprezentacją macierzową liczby zespolonej. Geometrycznie taka macierz jest zawsze złożeniem obrotu ze skalowaniem, w szczególności: zachowującym kąty. Stąd funkcja spełniająca równania Cauchy’ego-Riemanna, o niezerowej pochodnej, zachowuje kąt między krzywymi na płaszczyźnie. W ten sposób równania Cauchy’ego-Riemanna są warunkiem konforemności (równokątności) funkcji.
Różniczkowalność w sensie zespolonym.
Równania Cauchy’ego-Riemanna są warunkiem koniecznym na różniczkowalność w sensie zespolonym (lub holomorficzność) funkcji. Załóżmy w szczególności, że
jest funkcją zmiennej zespolonej formula_18 Wówczas pochodna formula_19 w punkcie formula_20 określona jest wzorem
o ile granica ta istnieje.
Jeżeli granica istnieje, to może być ona obliczona przez wzięcie granicy przy formula_22 wzdłuż osi rzeczywistej lub urojonej (tzw. pochodna cząstkowa); w każdym z tych przypadków powinna ona dać ten sam wynik. Zbiegając wzdłuż osi rzeczywistej dostaje się
Z kolei zbiegając wzdłuż osi urojonej otrzymuje się
Równość pochodnej formula_19 obliczonej wzdłuż dwóch osi,
to właśnie równania Cauchy’ego-Riemanna (2) w punkcie formula_27
Na odwrót, jeżeli formula_28 jest funkcją różniczkowalną rozpatrywaną jako funkcja określona na formula_29 to formula_19 jest różniczkowalna w sensie zespolonym wtedy i tylko wtedy, gdy spełnione są równania Cauchy’ego-Riemanna.
Rzeczywiście, przyjmijmy za Rudinem, że formula_19 jest funkcją zespoloną określoną na zbiorze otwartym formula_32 Założywszy, iż formula_33 dla każdego formula_34 zbiór formula_35 można postrzegać jako otwarty podzbiór formula_29 a formula_19 jako funkcję dwóch zmiennych rzeczywistych formula_38 oraz formula_39 odwzorowującą formula_40 w formula_9 Dla ustalenia uwagi rozważmy równania Cauchy’ego-Riemanna w punkcie formula_42 przyjmując formula_43 dowód przebiega identycznie w przypadku ogólnym. Przyjmijmy więc, iż formula_19 jest różniczkowalna w punkcie formula_45 jako funkcja dwóch zmiennych zbioru formula_35 w formula_9 Jest to równoważne istnieniu takich dwóch liczb zespolonych formula_48 oraz formula_49 (będących pochodnymi cząstkowymi formula_19), że
gdzie formula_33 oraz formula_53 przy założeniu formula_54 Ponieważ formula_55 a formula_56 to powyższe równanie może być zapisane w postaci
Definiując dwie pochodne Wirtingera wzorami
powyższą równość można przedstawić jeszcze inaczej:
Dla rzeczywistych formula_60 jest formula_61 a dla urojonych formula_60 zachodzi formula_63 stąd formula_64 ma granicę w zerze (tzn. formula_19 jest różniczkowalna w sensie zespolonym w zerze) wtedy i tylko wtedy, gdy formula_66 Warunek ten to ni mniej ni więcej równania Cauchy’ego-Riemanna, dlatego też formula_19 jest holomorficzna w zerze wtedy i tylko wtedy, gdy równania Cauchy’ego-Riemanna są spełnione w zerze.
Niezależność sprzężenia zespolonego.
Powyższy dowód sugeruje inną interpretację równań Cauchy’ego-Riemanna. Sprzężenie zespolone formula_68 oznaczane formula_69 definiuje się wzorem
dla formula_71 rzeczywistych. Równania Cauchy’ego-Riemanna mogą być wówczas zapisane za pomocą pojedynczego równania
gdzie operator różniczkowy formula_73 określony jest wzorem
W tej postaci równania Cauchy’ego-Riemanna mogą być interpretowane jako twierdzenie, iż formula_19 jest niezależna od zmiennej formula_76 W ten sposób funkcje holomorficzne można uważać za prawdziwe funkcje "jednej" zmiennej zespolonej, nie zaś funkcje zespolone "dwóch" zmiennych rzeczywistych.
Równie dobrze można zastanawiać się nad funkcjami, które są zależne wyłącznie od formula_76 Tego typu funkcje nazywa się funkcjami antyholomorficznymi. Formalnie można je scharakteryzować jako te funkcje formula_78 dla których zachodzi
gdzie operator formula_80 dany jest wzorem
Interpretacja fizyczna.
Jedna z interpretacji równań Cauchy’ego-Riemanna nie wykorzystuje bezpośrednio zmiennych zespolonych. Niech formula_7 i formula_8 spełniają równania Cauchy’ego-Riemanna na otwartym podzbiorze formula_84 oraz dane będzie pole wektorowe
rozpatrywane jako wektor o dwu współrzędnych (rzeczywistych). Wówczas pierwsze równanie Cauchy’ego-Riemanna (1a) zapewnia, że formula_86 jest konserwatywne (bezwirowe, czyli o zerowej rotacji):
Drugie równanie Cauchy’ego-Riemanna (1b) zapewnia, że pole wektorowe jest solenoidalne (bezźródłowe, tzn. o zerowej dywergencji):
Zgodnie z twierdzeniem Greena i twierdzeniem Ostrogradskiego-Gaussa takie pole musi być zachowane oraz wolne od źródeł czy ujść, mając przy tym przepływ netto równy zero poprzez jakikolwiek obszar otwarty (te dwie obserwacje łączą się jako części rzeczywista i urojona w twierdzeniu całkowym Cauchy’ego). W dynamice płynów takie pole wektorowe ma przepływ potencjalny. W magnetostatyce pola tego typu modelują statyczne pola magnetyczne na części płaszczyzny, która nie zawiera prądu. W elektrostatyce modelują one statyczne pola elektryczne w części płaszczyzny, która nie zawiera ładunku elektrycznego.
Inne reprezentacje.
Inne reprezentacje równań Cauchy’ego-Riemanna powstają dzięki przedstawieniu ich w innych układach współrzędnych. Jeżeli (1a) i (1b) są spełnione dla różniczkowalnej w sposób ciągły pary funkcji formula_7 i formula_90 to są również dla
w dowolnym układzie współrzędnych formula_92 w którym para formula_93 jest ortonormalna i dodatnio zorientowana. Zatem w szczególności, w układzie współrzędnych danym przez przedstawienie biegunowe formula_94 równania przyjmują postać
Połączenie ich w jedno równanie na formula_19 daje
Równania niejednorodne.
Niejednorodne równania Cauchy’ego-Riemanna składają się z dwóch równań na parę nieznanych funkcji formula_1 oraz formula_2 dwóch zmiennych rzeczywistych
dla pewnych danych funkcji formula_102 i formula_103 określonych na otwartym podzbiorze formula_104 Równania te zwykle są łączone w jedno równanie
gdzie formula_106 i formula_107
Jeżeli formula_108 jest klasy formula_109 to równanie niejednorodne ma jednoznaczne rozwiązanie na dowolnym ograniczonym obszarze formula_110 o ile formula_108 jest ciągła na domknięciu formula_112 Rzeczywiście, ze wzoru całkowego Cauchy’ego,
dla dowolnego formula_114
Uogólnienia.
Twierdzenie Goursata i jego uogólnienia.
Niech formula_106 będzie funkcja o wartościach zespolonych różniczkowalną jako funkcja formula_116 Wtedy twierdzenie Goursata zapewnia, że formula_19 jest analityczna na dowolnym obszarze formula_118 wtedy i tylko wtedy, gdy spełnia równania Cauchy’ego-Riemanna na tym obszarze. W szczególności założenie o różniczkowalności w sposób ciągły funkcji formula_19 może być pominięte.
Założenia twierdzenia Goursata mogą być osłabione w większym stopniu. Jeżeli formula_106 jest ciągła na zbiorze otwartym formula_121 istnieją tam jej pochodne cząstkowe względem formula_38 oraz formula_39 przy czym są spełnione równania Cauchy’ego-Riemanna, to formula_19 jest holomorficzna (a więc analityczna). Wynik ten znany jest jako twierdzenie Loomana–Menchoffa.
Założenie, że formula_19 spełnia równania Cauchy’ego-Riemanna na obszarze formula_35 jest kluczowe. Możliwe jest skonstruowanie funkcji ciągłej spełniającej równania Cauchy’ego-Riemanna w pewnym punkcie, która nie jest w nim analityczna (np. formula_127). Podobnie wymagane jest pewne dodatkowe założenie oprócz równań Cauchy’ego-Riemanna (takie jak ciągłość), co ilustruje następujący przykład funkcji
która spełnia wszędzie równania Cauchy’ego-Riemanna, ale nie jest ciągła w formula_129
Mimo to, jeśli funkcja spełnia równania Cauchy’ego-Riemanna na zbiorze otwartym w słabym sensie, to wtedy funkcja jest analityczna. Dokładnej:
Funkcje kilku zmiennych.
Równania Cauchy’ego-Riemanna, odpowiednio uogólnione, istnieją również w teorii funkcji kilku zmiennych zespolonych. Tworzą one znaczący układ nadokreślony równań różniczkowych cząstkowych. Jak to jest często formułuje, "operator d-kreska"
anihiluje funkcje holomorficzne. Uogólnia to bezpośrednio sformułowanie
gdzie:
Transformacja Bäcklunda.
Równania Cauchy’ego-Riemanna, jako „funkcje harmoniczne sprzężone” – dwa równania różniczkowe cząstkowe i przekształcenie je łączące – są liniowym, a przez to jednym z najprostszych przykładów przekształcenia Bäcklunda. Bardziej złożone, ogólnie nieliniowe transformacje Bäcklunda, takie jak równanie sinus-Gordona są obiektami zainteresowań teorii solitonów i układów całkowalnych.

</doc>
<doc id="1465777" url="https://pl.wikipedia.org/wiki?curid=1465777" title="Kościół Narodzenia Najświętszej Marii Panny w Homlu">
Kościół Narodzenia Najświętszej Marii Panny w Homlu

Kościół Narodzenia Najświętszej Marii Panny w Homlu (biał. "Касцёл Нараджэння Найсв. Дзевы Марыі ў Гомелі", ros. "Костёл Рождества Пресв. Девы Марии") - świątynia katolicka znajdująca się w Homlu przy ul. Sowieckiej 118. 
Historia.
Obecny kościół katolicki mieści się w budynku dawnej Cerkwi Narodzenia Bogurodzicy zbudowanej w 1896 roku na Cmentarzu Nowikowskim. W czasach radzieckich świątynia została odebrana prawosławnym, przebudowana - rozebrano m.in. kopułę - i przekształcona w pracownię artystyczną. W czasie II wojny światowej za zezwoleniem Niemców w budynku zbierali się homelscy katolicy. Po 1945 roku świątynia była wykorzystywana m.in. jako kino. 
Na początku 1990 roku rada miasta przekazała budynek wspólnocie rzymskokatolickiej, która wcześniej zbierała się na modlitwę w kaplicy na Cmentarzu Nowobielickim. Wtedy rozpoczął się remont i przebudowa świątyni, które zostały ukończone przed 2000 rokiem. 9 grudnia 2000 roku nowy kościół wyświęcił kardynał Kazimierz Świątek.

</doc>
<doc id="1465779" url="https://pl.wikipedia.org/wiki?curid=1465779" title="Nerwica histeryczna">
Nerwica histeryczna



</doc>
<doc id="1465782" url="https://pl.wikipedia.org/wiki?curid=1465782" title="Asda">
Asda

ASDA – sieć brytyjskich supermarketów, działających w Wielkiej Brytanii, oferujących artykuły spożywcze, odzież, produkty gospodarstwa domowego, w 1999 roku wykupiona przez amerykański Wal-Mart. Zajmuje trzecie miejsce na rynku sklepów spożywczych].
ASDA jest największą spółką zależną od Wal-Mart poza USA. Sieć składa się z 21 hipermarketów, 243 supermarketów, 43 sklepów dużej wielkości. Sieć zatrudnia 150 000 osób. Tygodniowo odwiedza ją 7,7 mln klientów.
ASDA Mobile.
Od 2007 roku firma prowadzi telefonie komórkową w modelu MVNO. Od 2013 roku operatorem infrastrukturalnym ASDA Mobile jest EE, wcześniej firma miała podpisaną umowę z Vodafone.

</doc>
<doc id="1465783" url="https://pl.wikipedia.org/wiki?curid=1465783" title="Port Hadera">
Port Hadera

Port Hadera (hebr. חדרה נמל) (UN/LOCODE: ILHAD) – port morski położony przy mieście Hadera, nad Morzem Śródziemnym, w odległości około 40 km na północ od Tel Awiwu.
Historia.
W 1982 wybudowano przy Haderze elektrociepłownię z portem węglowym.
Struktura portu.
Port Hadera posiada 2 nabrzeża oraz molo węglowe przystosowane do rozładunku masowego węgla dla elektrowni, która znajduje się przy porcie. Molo węglowe wychodzi na 1 600 m w głąb morza i jest połączone z lądem za pomocą grobli, na której umieszczono taśmociąg.
Komunikacja.
Przy porcie przebiega autostrada nr 2 (Tel Awiw–Hajfa) i droga ekspresowa nr 65 (Hadera–Kaddarim.

</doc>
<doc id="1465786" url="https://pl.wikipedia.org/wiki?curid=1465786" title="Ilhas Estelas">
Ilhas Estelas



</doc>
<doc id="1465788" url="https://pl.wikipedia.org/wiki?curid=1465788" title="HMS Ramillies">
HMS Ramillies

HMS „Ramillies” – nazwa noszona przez pięć okrętów brytyjskiej Royal Navy. Pochodzi od bitwy pod Ramillies stoczonej 23 maja 1706.

</doc>
<doc id="1465790" url="https://pl.wikipedia.org/wiki?curid=1465790" title="Wincanton (przedsiębiorstwo)">
Wincanton (przedsiębiorstwo)

Wincanton – brytyjskie przedsiębiorstwo logistyczne specjalizujące się w zaopatrzeniu przedsiębiorstw, w tym sieci supermarketów oraz dystrybucji artykułów spożywczych i przemysłowych dla sprzedawców detalicznych.
Historia.
Firma została założona w roku 1925 pod nazwą "Wincanton Transport &amp; Engineering Ltd". Początkowo obsługiwała tylko przemysł mleczarski. W latach 50. XX wieku przedsiębiorstwo podzielono na oddział mleczny i ogólnospożywczy. W latach 80. przedsiębiorstwo rozpoczęło obsługę sieci supermarketów. Prowadzi działalność w wielu krajach Europy. W roku 2011 spółki Wincanton w Polsce, Czechach, na Węgrzech i Słowacji oraz niemiecka sieć drogowa zostały przejęte przez Raben Group.

</doc>
<doc id="1465795" url="https://pl.wikipedia.org/wiki?curid=1465795" title="Waitrose">
Waitrose

 
Waitrose - sieć brytyjskich supermarketów, obecnie w posiadaniu 192 sklepów. W założeniu przeznaczony jest dla klientów klasy wyższej, przyciągający raczej jakością niż cenami. Udział w rynku artykułów spożywczych wynosi 3,2 procent i ma tendencję spadkową. Sieć planuje jednak ekspansję rynkową, zmianę wizerunku i nastawienie na bardziej masowego klienta.
Firma dostarcza produkty spożywcze, wino i alkohole na dwór królewski. 
Historia.
Firmę założona w roku 1904 przez Wallace'a Waite, Arthura Rose i Davida Taylora - ten ostatni wycofał się po dwóch latach. Pierwszy sklep otwarto w roku 1908 w Londynie. W roku 1937 przejęta wraz z 10 sklepami przez John Lewis Partnership, będącego właścicielem domów towarowych John Lewis i Peter Jones. Obecnego kształtu nabrała na początku lat osiemdziesiątych.

</doc>
<doc id="1465797" url="https://pl.wikipedia.org/wiki?curid=1465797" title="I liga polska w futsalu (2008/2009)">
I liga polska w futsalu (2008/2009)

W lidze wystąpiły 22 zespoły, które walczyły o awans do Ekstraklasy. Drużyny zostały podzielone na dwie grupy. Decydującym kryterium przy podziale było położenie geograficzne.
Zasady rozgrywek.
W sezonie 2008/2009 drużyny obu grup miały do rozegrania 22 kolejki ligowe po 5 meczów (razem 110 spotkań). W obu grupach w każdej kolejce jedna z drużyn pauzowała. Inauguracja rozgrywek miała miejsce 27 września 2008 roku.
Zwycięstwo w końcowej tabeli każdej z grup premiowane było awansem do ekstraklasy. Drużyny z drugich miejsc rozgrywać miały mecze barażowe o awans z drużynami ekstraklasy z miejsc 9-10. Natomiast zespoły z czterech ostatnich miejsc w każdej z grup (w praktyce z trzech ostatnich miejsc, gdyż w lidze początkowo występować miało 12 zespołów w każdej grupie) miały zostać zdegradowane do II ligi. W trakcie sezonu na skutek nie uznania przez Komisję Futsalu rozgrywek w grupie podkarpackiej II ligi, zdecydowano, że z ligi spadną po trzy ostatnie zespoły z każdej z grup (w praktyce – dwa).
Tabele końcowe.
Grupa II.
Drużyna Kanglida Gorzów Wlkp. po pierwszej rundzie jesiennej wycofała się z rozgrywek. Decyzją Komisji Futsalu drużyna ta została automatycznie przesunięta na ostatnią pozycję w tabeli, niezależnie od ilości zdobytych punktów, a w pozostałych do końca sezonu spotkaniach przyznawano walkowery rywalom.

</doc>
<doc id="1465798" url="https://pl.wikipedia.org/wiki?curid=1465798" title="Morrisons">
Morrisons

Morissons, pełna nazwa Wm Morrison Supermarkets PLC – sieć supermarketów w Wielkiej Brytanii, czwarta pod względem wielkości po Tesco, Asda i Sainsbury’s z udziałem w rynku rzędu 11,4%. Akcje spółki wchodzą w skład indeksu FTSE 100.
Historia.
Początki firmy sięgają roku 1899 – założył ją w Bradford William Morrison – jego rodzina posiada do dziś 15,5% udziałów. Od roku 1967 notowana na giełdzie. W roku 2004 wykupiła brytyjską sieć supermarketów Safeway.

</doc>
<doc id="1465801" url="https://pl.wikipedia.org/wiki?curid=1465801" title="Ryder Cup">
Ryder Cup

Ryder Cup to trofeum golfowe w formie pucharu ufundowane przez Samuela Rydera. Rozgrywki o puchar mają miejsce raz na dwa lata pomiędzy drużynami Stanów Zjednoczonych i Europy.
Wszystkie europejskie turnieje odbyły się w Wielkiej Brytanii, z wyjątkiem Hiszpanii w 1997 i Irlandii w 2006. 
W dniach od 16 do 21 września 2008 roku rozgrywki o Ryder Cup odbyły się po raz 37-my w historii. Puchar zdobyła drużyna Stanów Zjednoczonych pokonując Europę wynikiem 16½ do 11½. W trzech wcześniejszych turniejach, które miały miejsce w latach 2002, 2004 i 2006 trofeum zdobyli reprezentanci Europy.
W 2020 roku rozgrywki o puchar Rydera miały się odbyć w dniach 22-27 września na polu niedaleko miejscowości Sheboygan w stanie Wisconsin w Stanach Zjednoczonych. W związku z pandemią COVID-19 termin przesunięto na 21-26 września 2021 roku.
Ryder Cup 2010.
W 2010 na polu w walijskim Newport zwyciężyli golfiści Europy 14,5:13,5, którzy wystąpili w składzie:
W zespole USA wystąpili: Tiger Woods, Steve Stricker, Stevart Cink, Jim Furyk, Dustin Johnson, Matt Kuchar, Jeff Overton, Bubba Watson, Rickie Fowler, Phil Mickelson, Zach Johnson i Hunter Mahan.
Ryder Cup 2014.
W dniach od 26 do 28 września 2014 roku rozgrywki o puchar Rydera toczyły się w Szkocji na polu Gleneagles. Po trzech dniach, zaciętej rywalizacji reprezentanci Europy wygrali wynikiem: 16,5 : 11,5. 
Europa wystąpiła w składzie: 
Natomiast USA reprezentowali:

</doc>
<doc id="1465803" url="https://pl.wikipedia.org/wiki?curid=1465803" title="Donna Lewis">
Donna Lewis

Donna Lewis (ur. 6 sierpnia 1973 roku w Cardiff) – walijska piosenkarka. Jest znana z hitu "I Love You Always Forever" wydanego w 1996 roku.
Życiorys.
W wieku 6 lat zaczęła grać na pianinie. Czerpiąc inspiracje od ojca - pianisty jazzowego - zaczęła komponować już jako nastolatka, później studiowała kompozycję w Welsh College of Music and Drama. Następnie przeniosła się do Birmingham i śpiewała w barach. Donną zainteresowała się amerykańska wytwórnia muzyczna - Atlantic Records.
Kiedy założyła studio zaczęła nagrywać własne piosenki. W 1996 roku zadebiutowała singlem "I Love You Always Forever", który znalazł szerokie uznanie, zwłaszcza wśród dorosłej publiczności. Dzięki temu album "Now in a Minute" zyskał status platynowej płyty. Druga płyta Donny, "Blue Planet" ukazała się w 1998 roku, jednak nie powtórzyła sukcesu debiutu. W 2002 roku artystka nagrała płytę "Be Still".
Jej pierwszy singiel "I Love You Always Forever" stał się hitem w amerykańskiej stacji VH1, a także przez 9 tygodni utrzymywał się na drugim miejscu w notowaniu Billboard Hot 100.
Znana jest także z duetu z Richardem Marxem w piosence "At the Beginning" do filmu animowanego "Anastasia" (1997 r.).
Koncert w Polsce.
26 listopada 2010 w Miejskim Domu Kultury w Andrychowie jako gość XXXII Ogólnopolskiego Przeglądu Piosenki Turystycznej i Poetyckiej PIOSTUR GOROL SONG.

</doc>
<doc id="1465808" url="https://pl.wikipedia.org/wiki?curid=1465808" title="Półwysep Penwith">
Półwysep Penwith



</doc>
<doc id="1465809" url="https://pl.wikipedia.org/wiki?curid=1465809" title="Provinz Schlesien">
Provinz Schlesien



</doc>
<doc id="1465816" url="https://pl.wikipedia.org/wiki?curid=1465816" title="Matylda Szkocka">
Matylda Szkocka

Matylda Szkocka (ur. 1080 w Dunfermline w Szkocji, zm. 1 maja 1118 w Pałacu Westminsterskim w Londynie) – pierwsza żona Henryka I i królowa Anglii.
Wczesne lata.
Matylda urodziła się około 1080 roku w Dunfermline w Szkocji jako córka Malcolma III, króla Szkocji i Małgorzaty Szkockiej. Na chrzcie nadano jej imię Edyta, a jej rodzicami chrzestnymi byli Robert Curthose i Matylda Flandryjska.
Gdy miała sześć lat, wysłano ją, wraz z jej siostrą Marią, do Romsey, gdzie jej ciotka była przeoryszą. Podczas pobytu w klasztorze o jej rękę starali się William de Warenne i Alan Rudy, jednak Matylda odrzuciła ich oświadczyny. Mury klasztorne opuściła w 1093 roku.
Małżeństwo.
Po śmierci Wilhelma II w sierpniu 1100 roku koronę przejął jego brat, Henryk I. Kolejnym zadaniem nowego władcy było znalezienie odpowiedniej kandydatki na żonę. Wybór padł na Matyldę. Jednak zawarciu tego małżeństwa towarzyszyły kontrowersje. Matylda większość życia spędziła w klasztorze, co nasuwało podejrzenia, że może ona być zakonnicą. Henryk zażądał pozwolenia na ślub od arcybiskupa Anzelma z Canterbury, który we wrześniu 1100 roku powrócił do Anglii z wygnania. Arcybiskup, który nie chciał decydować w tak ważnej sprawie samodzielnie, wezwał na naradę biskupów. Matylda przyznała, że nigdy nie przyjęła ślubów zakonnych, a w klasztorze przebywała wyłącznie w celu uzyskania wykształcenia. Duchowni orzekli, że Matylda nigdy nie była zakonnicą i wyrazili zgodę na małżeństwo.
Matylda i Henryk pobrali się 11 listopada 1100 roku w Opactwie Westminsterskim.
Królowa.
Podczas ślubu Matylda została koronowana na królową Anglii. Jej główne miejsce pobytu stanowił Westminster, ale również towarzyszyła mężowi w jego podróżach po Anglii i w wyprawie do Normandii w latach 1106–1107. Dwór Matyldy pełen był poetów i muzyków. Zleciła również Thurgotowi napisanie biografii jej matki, świętej Małgorzaty. Matylda znana była ze swojej religijności i pomocy biedakom. William z Malmesbury opisuje przybycie Matyldy do kościoła w czasie wielkiego postu. Jak wynika z jego słów, królowa myła stopy i całowała dłonie chorych. Znana była również jako mecenas sztuki (szczególnie muzyki).
Śmierć.
Matylda zmarła 1 maja 1118 roku w Pałacu Westminsterskim w Londynie. Pochowano ją w Opactwie Westminsterskim.
Po śmierci nazywano ją Dobrą Królową Matyldą. Przez pewien czas towarzyszyła jej opinia świętej, chociaż nigdy nie została kanonizowana.
Rodzina.
Matylda i Henryk mieli dwójkę dzieci:

</doc>
<doc id="1465817" url="https://pl.wikipedia.org/wiki?curid=1465817" title="Hjulsta">
Hjulsta

Hjulsta - stacja sztokholmskiego metra, położona w Sztokholmie, w dzielnicy Spånga-Tensta, na osiedlu Tensta. Jest to stacja końcowa niebieskiej linii T10. Dziennie korzysta z niej około 2 400 osób.
Stacja położona jest pod Hjulstaskolan, przy Hjulsta backar i Hjulsta torg. Otwarto ją 31 sierpnia 1975 jako 87. stację, posiada jeden peron z dwoma krawędziami.
Prace o różnej tematyce na stacji wykonali m.in.: Christina Rundaqvist-Andersson ("Sjöfåglar"), Olle Magnusson ("Sista skörden i norra Botkyrka") i Ruth Rydfeldt ("Landbyska verken vid Engelbrektsplan år 1890").
Otoczenie.
W pobliżu stacji znajdują się:

</doc>
<doc id="1465828" url="https://pl.wikipedia.org/wiki?curid=1465828" title="Anabolik">
Anabolik



</doc>
<doc id="1465831" url="https://pl.wikipedia.org/wiki?curid=1465831" title="Teatr Dramatyczny w Homlu">
Teatr Dramatyczny w Homlu

Teatr Dramatyczny w Homlu (biał. Гомельскі абласны драматычны тэатр, ros. Гомельский областной драматический театр) – obwodowa placówka teatralna mieszcząca się w Homlu przy pl. Lenina 1. 
Budynek teatru zbudowano w 1956 według projektu A. Tarasenki z 1941. Architekt nadał mu kształt radzieckiego klasycyzmu podkreślony m.in. przez sześciokolumnowy portyk. Gmach jest ozdobiony licznymi rzeźbami. Jego wnętrze może pomieścić 570 widzów. 
Teatr jako instytucja działa od 1954. Raz na trzy lata w placówce odbywa się Międzynarodowy Festiwal Sztuk Teatralnych „Słowiańskie Spotkania Teatralne”.

</doc>
<doc id="1465833" url="https://pl.wikipedia.org/wiki?curid=1465833" title="31 Dywizja Piechoty (III Rzesza)">
31 Dywizja Piechoty (III Rzesza)

31 Dywizja Piechoty – niemiecka dywizja z czasów II wojny światowej, sformowana na mocy rozkazu 1 października 1936 roku, miejsce stacjonowania sztabu Brunszwik. Stacjonowała w XI Okręgu Wojskowym. 21 lipca 1944 r. została przemianowana na 31 Dywizję Grenadierów, a 9 października 1944 r. kolejny raz zmieniono jej nazwę na 31 Dywizję Grenadierów Ludowych.
Struktura organizacyjna.
12., 17. i 82. pułk piechoty, 31. pułk artylerii, I./67. pułk artylerii ciężkiej, 31. batalion pionierów, 31. oddział rozpoznawczy, 31. oddział przeciwpancerny, 31. oddział łączności, 31. polowy batalion zapasowy;
12., 17. i 82. pułk grenadierów, 31. pułk artylerii, 31. batalion pionierów, 31. batalion fizylierów, 31. oddział przeciwpancerny, 31. oddział łączności, 31. polowy batalion zapasowy;
12., 17. i 82. pułk grenadierów, 31. pułk artylerii, 31. batalion pionierów, 31. dywizyjna kompania fizylierów, 31. oddział przeciwpancerny, 31. oddział łączności, 31. polowy batalion zapasowy;
12., 17., i 82. pułk grenadierów, 31. pułk artylerii, 31. batalion pionierów, 31. batalion fizylierów, 31. oddział przeciwpancerny, 31. oddział łączności, 31. polowy batalion zapasowy.
Dowódcy dywizji.
Generalleutnant Herbert Fischer 1 X 1936 – 1 IV 1937;
Generalmajor (Generalleutnant) Rudolf Kämpfe 1 X 1936 – 1 V 1941;
Generalmajor Kurt Kalmukoff 2 V 1941 – 13 VIII 1941;
Generalmajor Gerhard Berthold 15 VIII 1941 – 21 I 1942;
Generalmajor (Generalleutnant) Friedrich Hoßbach 21 I 1942 – 28 II 1942;
Generalmajor Gerhard Berthold 28 II 1942 – 14 IV 1942;
Generalleutnant Kurt Pflieger 16 IV 1942 – 1 IV 1943;
Generalleutnant Hermann Flörke 1 IV 1943 – 16 V 1943;
Generalmajor (Generalleutnant) Friedrich Hoßbach 16 V 1943 – 2 VIII 1943;
Generalleutnant Wilhelm Ochsner VIII 1943 – VI 1944;
Generalmajor Ernst König VI 1944 – 1 VII 1944;
Generalmajor Hans-Joachim von Stolzmann 1 VII 1944 – V 1945;
Oberst Mangold V 1945
Szlak bojowy.
Dywizja walczyła w Polsce i Francji. Wzięła udział w inwazji na ZSRR w ramach Grupy Armii Środek, podchodząc jesienią 1941 r. pod Moskwę. W 1943 walczyła pod Kurskiem i następnie brała udział w operacjach odwrotowych. W czerwcu 1944 r. została doszczętnie rozbita a jej dowódca Wilhelm Ochsner dostał się do niewoli.
Dywizję odbudowano z niedobitków, ozdrowieńców oraz znajdującej się w stadium formowania 550 Dywizji Grenadierów. Jednostka zmieniła nazwę na 31 Dywizja Grenadierów, a nieco później na 31 Dywizja Grenadierów Ludowych. Na front powróciła we wrześniu 1944 r. w ramach Grupy Armii Północ. Walczyła m.in. w Kurlandii, a szlak bojowy zakończyła odcięta na Półwyspie Helskim w maju 1945 r.

</doc>
<doc id="1465834" url="https://pl.wikipedia.org/wiki?curid=1465834" title="31 Dywizja Piechoty">
31 Dywizja Piechoty

Dywizje piechoty (strzelców) noszące numer „31”:
Armii Imperium Rosyjskiego
Wehrmachtu
cesarskiej i królewskiej Armii

</doc>
<doc id="1465837" url="https://pl.wikipedia.org/wiki?curid=1465837" title="Kwas jodowodorowy">
Kwas jodowodorowy



</doc>
<doc id="1465839" url="https://pl.wikipedia.org/wiki?curid=1465839" title="Jodowodór">
Jodowodór

Jodowodór, HI – nieorganiczny związek chemiczny, połączenie jodu i wodoru. Jest to bezbarwny, nietrwały gaz, silnie dymiący w wilgotnym powietrzu. Jego roztwór wodny to "kwas jodowodorowy" o silnych właściwościach kwasowych.
Właściwości chemiczne.
W stanie gazowym ma silne właściwości korodujące. M.in. bezpośrednio reaguje z wieloma metalami z utworzeniem odpowiednich jodków. Ma właściwości redukujące, w kontakcie z powietrzem utlenia się do wolnego jodu, w wodzie pod wpływem światła również ulega dość szybkiej przemianie w wolny jod. Z kolei z większością rozpuszczalników organicznych reaguje zrywając wiązania C-H z utworzeniem odpowiedniego jodku. Już w temperaturze 180 °C rozkłada się na pierwiastki.
Kwas jodowodorowy.
Jodowodór dobrze rozpuszcza się w wodzie (&gt;2,3 kg/dm³ w 10 °C) tworząc "kwas jodowodorowy". Jest on jednym z najmocniejszych „kwasów mineralnych” (p"K"a ∼ −10), silniejszym od kwasu solnego (p"K"a ∼ −7) i bromowodorowego (p"K"a ∼ −9). Nie dorównuje jednak mocą superkwasom i jest nietrwały, w związku z czym należy przechowywać go w ciemności i stopniowo utlenia się na powietrzu. Czysty kwas jest bezbarwny, jednak w praktyce ma on zwykle zabarwienie brązowe od jodu powstającego pod wpływem światła lub tlenu. Jest dostępny handlowo, np. jako roztwór 10% lub 57% (azeotrop); można go też otrzymywać w laboratorium, np. przez rozpuszczenie gazowego HI w wodzie lub redukcję wodnego roztworu jodu siarkowodorem lub elektrochemicznie. Jest kwasem beztlenowym.
Jest stosowany w medycynie, analizie chemicznej i do odkażania.
Kwas jodowodorowy może służyć do otrzymania związków kompleksowych, np.:
Etap pierwszy:
Etap drugi:
Otrzymywanie.
Przemysłowa produkcja jodowodoru polega na reakcji jodu z hydrazyną:
Jodowodór o wysokiej czystości otrzymuje się przez bezpośrednią syntezę z pierwiastków:
Jodowodór można też uzyskać poprzez hydrolizę trijodku fosforu, który zazwyczaj otrzymuje się "in situ" wobec katalizatora platynowego:
Inna metoda to działanie siarkowodorem na zawiesinę jodu w wodzie:
lub w reakcji jodku potasu ze stężonym kwasem fosforowym.
Jodowodór otrzymany w postaci kwasu jodowodorowego można wyizolować przez ogrzanie roztworu.

</doc>
<doc id="1465841" url="https://pl.wikipedia.org/wiki?curid=1465841" title="33 Dywizja Piechoty (III Rzesza)">
33 Dywizja Piechoty (III Rzesza)

33 Dywizja Piechoty – niemiecka dywizja z czasów II wojny światowej, sformowana na mocy rozkazu 1 kwietnia 1936 roku, miejsce stacjonowania sztabu Darmstadt. Jesienią 1940 r. została przeformowana w 15 Dywizję Pancerną.
Struktura organizacyjna.
104., 110. i 115. pułk piechoty, 33. pułk artylerii, I./69. pułk artylerii ciężkiej, 33. batalion pionierów, 33. oddział rozpoznawczy, 33. oddział przeciwpancerny, 33. oddział łączności, 33. polowy batalion zapasowy;
Szlak bojowy.
W latach 1939–1940 dywizja stała na granicy z Francją w rejonie Saary. Brała udział w kampanii francuskiej i jesienią 1940 roku została przekształcona w dywizję pancerną. 

</doc>
<doc id="1465842" url="https://pl.wikipedia.org/wiki?curid=1465842" title="Vasile Marin">
Vasile Marin

Vasile Marin (ur. 16 lub 29 stycznia 1904 r. w Bukareszcie, zm. 13 stycznia 1937 r. w Majadahonda w Hiszpanii) – rumuński nacjonalistyczny działacz polityczny
W 1932 r. ukończył studia prawnicze na uniwersytecie w Bukareszcie. W tym samym roku wstąpił do Narodowej Partii Chłopskiej. Pracował w administracji rządowej. W grudniu 1933 r. przeszedł do nacjonalistycznego Legionu Michała Archanioła i Żelaznej Gwardii, utworzonych przez Corneliu Zelea Codreanu. Stanął na czele oddziału bukaresztańskiego. Pod koniec 1936 wraz z kilkoma innymi działaczami przyjechał do ogarniętej wojną domową Hiszpanii, wstępując do wojsk nacjonalistycznych gen. Francisco Franco. 13 stycznia 1937 r., w pierwszy dzień walki, zginął pod Majadahonda na froncie madryckim. 13 lutego tego roku miał miejsce w Bukareszcie wspólny uroczysty pogrzeb Vasile Marina i Iona I. Moţy, w którym uczestniczyli ministrowie z III Rzeszy i Włoch oraz frankistowska delegacja z Hiszpanii, przedstawiciele Portugalii, Japonii i Polski. 13 stycznia 1938 r. na cześć V. Marina i Iona I. Moţy C. Z. Codreanu utworzył specjalny elitarny Moţa-Marin Korpus pod dowództwem Alexandru Cantacuzino. 13 września 1970 r. w Majadahonda z inicjatywy gen. F. Franco został wybudowany pomnik, na którym widnieje m.in. nazwisko Vasile Marina.

</doc>
<doc id="1465843" url="https://pl.wikipedia.org/wiki?curid=1465843" title="Margaret Yorke">
Margaret Yorke

Margaret Yorke, właśc. Margaret Beda Nicholson (ur. 30 stycznia 1924 w Compton, zm. 17 listopada 2012 w Long Crendon) – angielska pisarka, autorka powieści i opowiadań kryminalnych. Jej książki nie zostały dotychczas przetłumaczone na polski. 

</doc>
<doc id="1465844" url="https://pl.wikipedia.org/wiki?curid=1465844" title="Puchar Świata w skokach narciarskich w Ruce">
Puchar Świata w skokach narciarskich w Ruce

Puchar Świata w skokach narciarskich w Ruce – zawody w skokach narciarskich, przeprowadzane w ramach Pucharu Świata w skokach narciarskich, od sezonu 1996/1997. Areną zmagań jest skocznia Rukatunturi w Ruce.
Historia.
W pierwszym sezonie rozgrywania zawodów zwyciężyli Takanobu Okabe z Japonii oraz późniejszy zwycięzca całego cyklu Pucharu Świata, Słoweniec Primož Peterka. Na następne zawody z cyklu Puchar Świata Ruka musiała czekać 6 lat. Od sezonu 2002/03 w mieście w Laponii rozgrywane są zawody inaugurujące sezon, które weszły na stałe do kalendarza FIS. W pierwszych konkursach po sześcioletniej przerwie zwyciężyli Primož Peterka i Andreas Widhölzl. Rok później na Rukatunturi odbył się dramatyczny konkurs. W odwołanych, jak się później okazało, zawodach groźnie wyglądające upadki mieli Johan Erikson, Andreas Kofler i Thomas Morgenstern. Dzień wcześniej w konkursie otwierającym sezon 2003/04 zwyciężył fiński skoczek Matti Hautamäki. Władze FIS podjęły decyzję o przeniesieniu odwołanego konkursu na następny dzień i ograniczeniu go do 1 serii konkursowej. Zakończył się on triumfem Sigurda Pettersena z Norwegii. Kłopoty jednak nie opuściły Ruki. Piątkowy konkurs inaugurujący sezon 2004/05 z powodu zbyt silnego wiatru musiał zostać przełożony na niedzielę. W tym i sobotnich zawodach triumfował zawodnik gospodarzy, Janne Ahonen. Inaugurujący konkurs w sezonie 2005/06 napotkał te same problemy, co rok wcześniej. Tym razem podjęto decyzję o rozegraniu dwóch zawodów w jednym dniu. Pierwsze zawody (ograniczone do 1 serii) wygrał Czech Jakub Janda, a drugie Robert Kranjec ze Słowenii, dla którego było to pierwsze zwycięstwo w zawodach Pucharu Świata. Sezon 2006/07 również nie zaczął się pomyślnie. W wymuszonym, do rozegrania, jednoseryjnym konkursie triumfował fin Arttu Lappi. Kontrowersją było to, że czołowa „15” zeszłorocznego sezonu skakała w anormalnych warunkach. W efekcie tylko dwóch zawodników z czołówki zajęło miejsca w pierwszej trzydziestce. Sobotni konkurs, z powodu zbyt silnie wiejącego wiatru, został odwołany. W sezonie 2007/08 w Ruce po raz pierwszy rozegrano zawody drużynowe. W konkursach triumfowali Norwegowie, oraz, indywidualnie, Thomas Morgenstern z Austrii. Właśnie od tego sezonu w Ruce rozgrywany jest jeden konkurs drużynowy i jeden indywidualny. W sezonach 2010/2011 i 2011/2012 w rywalizacji zespołowej zwycięzcami zostawali Austriacy, natomiast indywidualnie najlepszy był Andreas Kofler. W konkursach w sezonie 2012/2013 najlepsi byli Niemcy. Drużynowe zawody wygrali przed reprezentacjami Austrii i Słowenii, a indywidualnie najlepszy był Severin Freund. W sezonie 2013/2014 rozegrano tylko jeden konkurs, który zwyciężył Gregor Schlierenzauer. Sobotni konkurs odwołano z powodu silnego wiatru. W następnej edycji startów dwukrotnie zwyciężył Simon Ammann (w tym w drugim ex-aequo z Noriaki Kasaim). Sezon 2015/2016 był najgorszym pod względem warunków pogodowych, ponieważ nie udało się rozegrać żadnego z zaplanowanych konkursów.

</doc>
<doc id="1465845" url="https://pl.wikipedia.org/wiki?curid=1465845" title="Klasyfikacja gromad gwiazd">
Klasyfikacja gromad gwiazd

Gromady gwiazd występują jako kuliste, otwarte oraz asocjacje gwiazdowe. Dla ułatwienia rozpoznawania różnic między gromadami powstały sposoby ich klasyfikacji.
Klasyfikacja gromad kulistych.
Klasyfikacja Shapleya-Sawyer.
W latach 1927-1929 Harlow Shapley oraz Helen Sawyer Hogg stworzyli skalę klasyfikacji gromad kulistych w zależności od stopnia koncentracji gwiazd do centrum gromady. W klasyfikacji tej stosuje się cyfry rzymskie w skali od I do XII w zależności od stopnia ich stężenia. Klasyfikacja Shapleya-Sawyer obejmuje najbardziej skoncentrowane gromady, takie jak Messier 75, sklasyfikowane jako typu I, aż do typu XII wraz z sukcesywnie zmniejszającym się stężeniem gwiazd, jak na przykład Palomar 12.
Klasyfikacja gromad otwartych.
Obserwacje gromad otwartych wykazały istniejące między nimi różnice. Wynikają one między innymi z ich wieku oraz wielkości i gęstości obszaru, w którym gromady te się formują.
W astronomii są stosowane dwa sposoby klasyfikacji gromad otwartych:
klasyfikacja Shapleya oraz klasyfikacja Trumplera.
Klasyfikacja Shapleya.
Otwarte gromady należą często do jednego z typów zgodnie z prostym schematem opracowanym przez Harlowa Shapleya, w przybliżeniu opisującym bogactwo i koncentrację gromady (według Shapleya 1930):
Klasyfikacja Trumplera.
Innym ważnym i bardziej szczegółowym systemem jest klasyfikacja wprowadzona przez Roberta Trumplera. Klasyfikacja ta składa się z trzech części opisujących stopień koncentracji, zakres zróżnicowania jasności gwiazd oraz bogactwo gromad (według Trumplera 1930):
Stopień koncentracji (cyfry rzymskie):
Zróżnicowanie zakresu jasności (cyfry arabskie):
Bogactwo (małe litery):
Jeśli gromada zawiera mgławicę, dopisuje się na końcu literę "n" (ang. "nebulosity").

</doc>
<doc id="1465851" url="https://pl.wikipedia.org/wiki?curid=1465851" title="The End (piosenka The Doors)">
The End (piosenka The Doors)

The End – utwór amerykańskiej grupy The Doors, wydany na ich debiutanckim albumie "The Doors" w 1967 roku. Jest to jedna z najbardziej znanych (obok „Light My Fire” czy „Riders on the Storm”) piosenek zespołu. Autorem tekstu był wokalista grupy, Jim Morrison. Prawdopodobnie pisząc go wzorował się na doświadczeniach z własnej przeszłości.
Piosenka pierwotnie była prostą balladą o miłości. Jej tekst opowiadał o rozstaniu Jima ze swoją dziewczyną Mary Werbelow, jednak tematyka zmieniła się podczas jednego z występów The Doors w klubie Whisky a Go Go w Los Angeles. Morrison nie stawił się na pierwszy wieczorny występ, więc zespół wystąpił z Manzarkiem, klawiszowcem, w roli wokalisty, po czym w przerwie między koncertami udali się do mieszkania Morrisona, gdzie znaleźli go całkowicie odurzonego narkotykami. Udało się im go jednak doprowadzić go do klubu i następny występ dali już jako kwartet. Kiedy grali „The End”, Morrison zamiast zakończyć utwór ciągnął go dalej, dodając nowe, zaimprowizowane zwrotki. Po tym zdarzeniu właściciel klubu wyłączył prąd i zerwał kontrakt z zespołem.
Wkrótce potem do zespołu zgłosili się jednak Jac Holzman z Elektra Records i producent Paul Rothchild, proponując im nagranie albumu. Znalazł się na nim również „The End”.
Utwór został nagrany za drugim podejściem bez overdubbingu. Ostatni raz zespół zagrał piosenkę 12 grudnia 1970 w klubie Warehouse w Nowym Orleanie.
W 2003 roku piosenka znalazła się na 336 miejscu listy 500 utworów wszech czasów magazynu "Rolling Stone". Z kolei "Guitar World" umieścił solo gitarowe na 93 miejscu listy "100 najlepszych solówek wszech czasów".

</doc>
<doc id="1465855" url="https://pl.wikipedia.org/wiki?curid=1465855" title="Jarosław Ważny">
Jarosław Ważny

Jarosław Ważny (ur. 27 października 1982 w Tomaszowie Lubelskim) – polski dziennikarz, muzyk, puzonista. Pierwotnie związany z takimi formacjami jak: Większy Obciach, The Bartenders i deSka, Vespa. 25 Marca 2008 oficjalnie został muzykiem zespołu Kult wraz z Wojciechem Jabłońskim. Zastąpił w sekcji dętej Krzysztofa Banasika. Występuje również z zespołem Buldog oraz od lutego 2009 z projektem El Doopa.
Jest absolwentem dziennikarstwa UW. W latach 2003–2005 pracował dla „The Warsaw Voice”. Od 2005 jest pracownikiem biura prasowego Platformy Obywatelskiej, od 2006 w Sejmie jako specjalista do spraw public relations.

</doc>
<doc id="1465856" url="https://pl.wikipedia.org/wiki?curid=1465856" title="Lisiny (województwo zachodniopomorskie)">
Lisiny (województwo zachodniopomorskie)

Lisiny (niem. "Fuchsmühle") – nieistniejąca wieś w województwie zachodniopomorskim, powiecie białogardzkim, gminie Karlino, pomiędzy miejscowościami Pobłocie Wielkie a Kowańcz, przy połączeniu z drogą do Krukowa. Obecnie istnieje przystanek autobusowy o tej nazwie. Miejscowość nie jest wymieniana w TERYT, ani w spisie miejscowości Polski. W pobliżu wznoszą się wiatraki elektrowni wiatrowej Karścino.
Zachowały się ślady zabudowań na skraju lasu przy drodze. Dawniej istniał tu także przystanek Kołobrzeskiej Kolei Wąskotorowej. W roku 2012 wybudowano miejsce odpoczynku dla rowerzystów (zadaszone ławy i stoły) poruszających się szlakiem z Gościna do Karlina.

</doc>
<doc id="1465860" url="https://pl.wikipedia.org/wiki?curid=1465860" title="Martin Beck Award">
Martin Beck Award

Martin Beck Award – nagroda literacka, przyznawana przez Szwedzką Akademię Twórców Literatury Kryminalnej (szw. "Svenska Deckarakademin") dla najlepszej zagranicznej powieści kryminalnej przetłumaczonej na język szwedzki. Nazwa nagrody nawiązuje do postaci Martina Becka, który był głównym bohaterem powieści kryminalnych tandemu Sjöwall i Wahlöö. Od 2009 nagroda nosi nazwę: „Den Gyllene Kofoten”.

</doc>
<doc id="1465866" url="https://pl.wikipedia.org/wiki?curid=1465866" title="Dywizjon Okrętów Podwodnych (II RP)">
Dywizjon Okrętów Podwodnych (II RP)

Dywizjon Okrętów Podwodnych – wchodząca w skład Floty jednostka taktyczna polskiej marynarki wojennej, utworzona 30 kwietnia 1932 roku zarządzeniem nr 724 szefa Kierownictwa Marynarki Wojennej jako Dywizjon Łodzi Podwodnych. 23 września 1937 roku nazwę związku zmieniono na Dywizjon Okrętów Podwodnych.
Bezpośrednie dowodzenie jednostką sprawowali kolejno kmdr ppor. Eugeniusz Pławski oraz kmdr ppor. Aleksander Mohuczy. Pod względem formalnoprawnym dywizjon stanowił jednostkę administracyjną podległą dowódcy Floty. W jego skład wchodziły okręty podwodne OORP „Ryś”, „Wilk” i „Żbik” oraz torpedowiec ORP „Kujawiak” i hulk „Lwów”. Od listopada 1938 roku rolę stałej bazy zaczął pełnić ORP „Sławomir Czerwiński”. W 1939 roku dywizjon uzupełniono o dwa nowe okręty podwodne typu "Orzeł" OORP „Orzeł” i „Sęp”. Rolę stałej bazy dywizjonu pełnił Port Wojenny Gdynia, a dowódca dywizjonu podlegał bezpośrednio dowódcy Floty, kontradm. Józefowi Unrugowi. Okręty podwodne uczestniczyły w kurtuazyjnych wizytach w Sztokholmie, Helsinkach, Amsterdamie, Oslo, Kopenhadze, Karlskronie, Tallinnie oraz – ponownie w Estonii – w Narwie.
We wrześniu 1939 roku wszystkie okręty podwodne wzięły udział w obronie Wybrzeża, nie prowadząc jednak działań ofensywnych do czego były predestynowane, lecz realizując na małym obszarze typowo defensywne plany operacyjne „Worek” oraz „Rurka”, „okrężnej obrony” Helu jako głównej bazy Floty. W rezultacie, w pierwszych dniach wojny wszystkie jednostki dywizjonu były wykrywane, śledzone i atakowane przez małe okręty nawodne i lotnictwo, a incydentalnie także przez U-Booty, co doprowadziło do licznych uszkodzeń okrętów i pogorszenia stanu psychicznego załóg, a w konsekwencji do internowania ORP „Żbik” „Ryś” i „Sęp” w Szwecji, natomiast ORP „Wilk” i „Orzeł” zdołały przerwać niemiecką blokadę i przedostać się do Wielkiej Brytanii, co zakończyło istnienie dywizjonu.
Powstanie i organizacja dywizjonu.
Po przybyciu do kraju pierwszych dwóch nowo wybudowanych okrętów podwodnych typu "Wilk" – ORP „Ryś” (19 sierpnia 1931 roku) oraz ORP „Wilk” (25 listopada 1931 roku) – rozkazem nr 97 z dniem 9 grudnia 1931 roku szef Kierownictwa Marynarki Wojennej (KMW) utworzył grupę okrętów podwodnych pod wspólnym dowództwem dowodzącego „Wilkiem” kapitana Aleksandra Mohuczego. Po przybyciu 15 marca 1932 roku z Francji trzeciej nowej jednostki – ORP „Żbik” – zarządzeniem nr 724 szefa KMW z 30 kwietnia 1932 roku, z dniem 1 maja 1932 roku utworzona została nowa jednostka taktyczna Floty pod nazwą Dywizjonu Łodzi Podwodnych. W związku z oficjalną zmianą obowiązującej terminologii, 23 września 1937 roku dywizjon zmienił nazwę na Dywizjon Okrętów Podwodnych, jednostki tej klasy zaś były odtąd nazywane okrętami podwodnymi.
Organizacja.
Dywizjon był związkiem, który pod względem formalnoprawnym stanowił jednostkę administracyjną podporządkowaną dowódcy Floty. Dowódca dywizjonu o stopniu etatowym komandora podlegał bezpośrednio dowódcy Floty i posiadał uprawnienia dyscyplinarne dowódcy pułku. Z dniem utworzenia jednostki, dowódcą dywizjonu został mianowany kmdr ppor. Eugeniusz Pławski. W skład dowództwa wchodzili też oficerowie: flagowy, sygnałowy, nawigator, broni podwodnej, mechanik oraz elektryk. Pokłosiem eksplozji akumulatorów pod pokładem „Rysia” 1 kwietnia 1936 roku, była m.in. zmiana na stanowisku dowódcy dywizjonu, kiedy kmdr ppor. Aleksander Mohuczy zastąpił na tym stanowisku komandora Pławskiego, który objął stanowisko szefa Broni Podwodnej Kierownictwa Marynarki Wojennej w Warszawie. Dowódcy okrętów podlegali bezpośrednio dowódcy dywizjonu. Strukturę dowodzenia dywizjonem według stanu z początku 1939 roku przedstawia schemat.
Pod względem funkcjonalnym dywizjon dzielił się na dwa piony – okręty oraz bazę. Pierwszy obejmował szkolenie załóg okrętów w ruchu i podczas postoju. Do głównych zakresów szkolenia w tym pionie należały obsługa mechanizmów głównych i pomocniczych oraz systemów okrętowych i uzbrojenia; konserwacja i remonty okrętów, pełnienie służby wachtowej i realizacja zadań szkoleniowych w morzu. Drugi pion łączył w sobie wszystkie sprawy związane z życiem załóg na lądzie, zaspokojeniem potrzeb bytowych i duchowych kadry oficerskiej oraz marynarzy. Do realizacji tych zadań służyła baza lądowa, dokąd – z wyjątkiem służby wachtowej na jednostkach – przenoszono załogi po przybyciu z morza.
Okręty dywizjonu.
W początkowym okresie jego istnienia, w skład dywizjonu wchodziły okręty podwodne ORP „Wilk”, „Żbik” i „Ryś”, torpedowiec ORP „Kujawiak” i hulk „Lwów”. „Kujawiak” pełnił rolę okrętu-celu dla ćwiczebnych ataków torpedowych, stary już i wysłużony żaglowiec „Lwów” natomiast, 22 sierpnia 1932 roku przeznaczony został na koszary pływające dla tworzącego się dywizjonu. „Lwów” nie zabezpieczał jednak w pełni potrzeb jednostki, toteż 15 listopada 1932 roku jako stała bazę przyszłego dywizjonu, do jednostki wcielono pasażersko-towarowy parowiec ORP „Sławomir Czerwiński”. Po wybudowaniu stałej bazy koszarowej na lądzie, we wrześniu 1937 roku obie jednostki zostały skreślone z listy okrętów Floty.
Pierwotne polskie plany opracowane w ramach „Małego planu budowy floty” zakładały zakup 9 okrętów podwodnych, jednak z uwagi na fakt, że jednostki tej klasy miały być budowane w oparciu o francuską pożyczkę, francuskie lobby przemysłowe za pomocą działań o charakterze korupcyjnym skłoniło francuskich polityków do narzucenia odmiennych od polskich oczekiwań warunków wykorzystania pożyczki. Ostatecznie zamiast 9 jednostek podwodnych, Francja udzieliła pożyczki na trzy okręty podwodne oraz dwa niszczyciele, których Polska nie zamierzała kupować we Francji, bowiem nie była ona w tym czasie technologicznym liderem w produkcji okrętów tej klasy. Kierownictwo Marynarki Wojennej nie porzuciło jednak koncepcji wzmocnienia dywizjonu okrętów podwodnych kolejnymi jednostkami, toteż od początku 1939 roku w jego skład zaczęły wchodzić nowo wybudowane tym razem w Holandii, skonstruowane według polskiej specyfikacji wymagań okręty typu "Orzeł": ORP „Orzeł” oraz „Sęp”. Jeszcze krótko przed wybuchem wojny, Kierownictwo Marynarki Wojennej zawarło ponownie we Francji kontrakt na budowę kolejnych dwóch jednostek podwodnych, według holendersko-polskiego projektu typu "Orzeł". Mimo negatywnych doświadczeń z przeszłości, o ponownym powierzeniu francuskiej stoczni budowy okrętów zdecydowały zbyt silne już w tym czasie w Holandii sympatie proniemieckie. Z uwagi jednak na wybuch wojny, kontrakt ten nigdy nie został zrealizowany, a w czerwcu 1940 roku po wkroczeniu Niemców do Francji, kadłuby nowych okrętów dywizjonu zostały zniszczone.
Baza dywizjonu.
Portem macierzystym i głównym zapleczem okrętów podwodnych był Port Wojenny w Gdyni-Oksywiu, którego Basen Północny został przystosowany dla potrzeb dywizjonu. Administratorem tego terenu i organizatorem zaopatrzenia materiałowo-technicznego była Komenda Portu Wojennego Gdynia. Komenda odpowiedzialna była za dostarczanie na okręty niezbędnego sprzętu, paliw, żywności i innych materiałów. Do realizacji tych zadań komendant portu wojennego dysponował służbami technicznymi, intendentury, uzbrojenia, broni podwodnej, zaopatrzenia nawigacyjnego, łączności, samochodową oraz służby zdrowia, a także zakładami i warsztatami naprawczymi. Komendant portu wojennego był również bezpośrednim przełożonym hulku ORP „Bałtyk” wraz z mieszczącym się na nim Centrum Wyszkolenia Specjalistów Floty oraz Kadry Floty, która była jednostką macierzystą prowadzącą szkolenia unitarne nowo wcielonych.
W 1937 roku w pobliżu basenu dywizjonu zbudowano bloki koszarowe według projektu prof. arch. Mariana Lalewicza. Łączna powierzchnia wybudowanych w latach 30. pomieszczeń koszarowych, szkoleniowych, gospodarczych i sztabowych wynosiła 4919 m². W skład dywizjonu wchodziło ponadto kierowane także przez oficerów ambulatorium i sekcja administracyjno-gospodarcza. W ramach oszczędności jakie podjęto w Marynarce Wojennej w roku 1935, sekcja administracyjno-gospodarcza została zlikwidowana, do kierownictwa jednostki przydzielono zaś oficera intendentury będącego doradcą w sprawach kwatermistrzowskich.
Personel.
Tworząc dywizjon okrętów podwodnych szef KMW ustalił jego stan osobowy na 24 oficerów oraz 192 podoficerów i marynarzy, przy czym z ogólnej liczby 216 ludzi w skład czynnych załóg okrętowych wchodziło 162 oficerów, podoficerów i marynarzy. Wysoki poziom techniczny okrętów sprawił jednak że nie tylko oficerowie i podoficerowie, lecz także znaczna część marynarzy musiała posiadać wysokie kwalifikacje specjalistyczne, których osiągnięcie w warunkach dwuletniej służby zasadniczej było niemożliwe lub bardzo trudne. Stąd też załogi okrętów podwodnych składały się w znacznie większej mierze niż personel innych jednostek z kadry zawodowej i nadterminowej. Podoficerowie zawodowi stanowili 40%, podoficerowie i marynarze nadterminowi 50%, marynarze zaś służby zasadniczej jedynie 10% załóg. Szkolenie specjalistyczne ułatwiał także fakt, że do służby na okrętach podwodnych marynarze przychodzili na ogół ochotniczo, byli to też z reguły ludzie o wyższym od przeciętnego w marynarce wykształceniu ogólnym – każdy członek załogi okrętu tej klasy musiał posiadać ukończonych co najmniej siedem klas szkoły podstawowej i zasadniczą szkołę zawodową. Sprawiało to, że Marynarka Wojenna różniła się swą strukturą osobową od reszty sił zbrojnych, dywizjon okrętów podwodnych zaś od pozostałych jednostek organizacyjnych w jej składzie.
Zasadnicza służba wojskowa na okrętach podwodnych trwała 27 miesięcy, tak dla marynarzy z poboru, jak i dla ochotników. Jej zasady określało rozporządzenie Prezydenta RP z 7 marca 1928 roku o podstawowych obowiązkach i prawach szeregowych marynarki wojennej oraz rozporządzenie ministra spraw wojskowych z 12 września 1929 roku regulujące tryb powoływania i odbywania służby czynnej, a od 1938 roku – zasadniczej służby. Pod względem struktury terytorialnej najwięcej wśród personelu dywizjonu, niemal 50%, było mieszkańców województw poznańskiego i warszawskiego.
Do służby nadterminowej przyjmowano marynarzy, którzy po ukończeniu służby zasadniczej wnieśli o przyjęcie do służby nadterminowej. Kandydaci do niej zobowiązywali się do służby przez kolejne dwa lata, po ich upływie zaś mogli przedłużać służbę z roku na rok. Do służby zawodowej przyjmowano tych spośród podoficerów, którzy zgłosili się ochotniczo i zobowiązali się służyć co najmniej 11 lat. Po ich upływie, zgodnie ze swą wolą mogli zobowiązać się do dalszej służby przez co najmniej trzy następne lata.
Najwyższą profesjonalną wartość dla marynarki stanowili młodzi – przeważnie 24–35 lat – podoficerowie zawodowi, którzy szkolenie podwodne przeszli we Francji. Wraz z nabraniem praktyki stali się oni dobrymi specjalistami w swoich dziedzinach. Nabyli także wiedzę z „młodszych” i „starszych” kursów specjalistów morskich oraz z ukończonej szkoły podoficerskiej. Cechowało ich także zamiłowanie do służby morskiej i wysokie morale. Podstawową rolę w tworzeniu dywizjonu jak i jego codziennym funkcjonowaniu pełnili także oficerowie zawodowi. Spoczywała na nich odpowiedzialność za szkolenie i kierowanie podoficerami zawodowymi. Dlatego główną rolę w tworzeniu dywizjonu odegrała ta część kadry, która w przeszłości służyła na okrętach podwodnych państw zaborczych. Największa ich część wywodziła się z floty rosyjskiej: Aleksander Mohuczy, Eugeniusz Pławski, Edward Szystowski oraz mechanicy Alojzy Czosnowiecki, Hilary Sipowicz i Zdzisław Śladkowski. Pierwsi dowódcy polskich okrętów podwodnych uzupełniali swoją wiedzę i umiejętności we Francji, wraz z upływem czasu jednak dowódcami okrętów zostawali oficerowie, którzy wykształcenie morskie zdobyli w Polsce. I tak kolejno pierwszymi polskimi okrętami podwodnymi do 1939 roku dowodzili: „Wilkiem” – kapitanowie Aleksander Mohuczy, Brunon Jabłoński, Władysław Salamon i Bogusław Krawczyk; „Rysiem” – kapitanowie Edward Szystowski, Andrzej Łoś i Aleksander Grochowski; „Żbikiem” – kmdr ppor. Eugeniusz Pławski oraz kapitanowie Henryk Kłoczkowski i Michał Żebrowski.
Szkolenie.
Przed dopuszczeniem do służby na okrętach podwodnych, marynarze musieli odbyć trzymiesięczne przeszkolenie podstawowe z zagadnień ogólnowojskowych prowadzone przez Kadrę Floty – jednostkę macierzystą wszystkich szeregowych pełniących służbę na okrętach Marynarki Wojennej. Niezbędną zaś wiedzę teoretyczna i praktyczną kandydaci do służby na okrętach podwodnych zdobywali w Szkole Specjalistów Morskich na „Bałtyku” oraz na okrętach dywizjonu szkolnego, w skład którego wchodziły ORP „Mazur”, „Kujawiak”, „Ślązak”, „Generał Sosnkowski” i holownik „Lech”. Kurs rozpoczynał się trzytygodniową zaprawą morską, z nauką wiosłowania, żeglowania i ogólnej wiedzy morskiej oraz "Regulaminu Służby Okrętowej". Zarówno dywizjon jak i szkoła prowadziły kursy dla artylerzystów, stersygnalistów, torpedominerów, motorzystów, drenażystów, elektryków okrętowych, radiotelegrafistów, sanitariuszy, kucharzy oraz dla pracowników administracyjnych. Dzięki takiemu profilowi szkolenia, marynarze i podoficerowie uzyskiwali przygotowanie teoretyczne do służby na okrętach podwodnych, uzupełniane następnie umiejętnościami praktycznymi podczas specjalnych kursów pływania podwodnego.
Wobec braku własnych polskich tradycji podwodnych, przygotowanie załóg dla pierwszych okrętów podwodnych powierzone zostało prestiżowej francuskiej "Ecole de Navigation Sous-Marine" w Tulonie, przy czym planowano przeszkolić tam znacznie większą liczbę osób, jednakże wobec wymuszonego przez Francję ograniczenia liczby zamawianych okrętów podwodnych z 9 do 3 (na rzecz zamówienia 2 niszczycieli), przeszkolenie we Francji przeszło jedynie 132 oficerów, podoficerów i marynarzy. Wyszkolenie tych osób za granicą pozwoliło jednak na rozpoczęcie szkolenia kolejnych żołnierzy już w kraju. Wśród pierwszych wyszkolonych we Francji znajdowali się kapitanowie marynarki – Mieczysław Janicz, Stanisław Lasocki, Aleksander Mohuczy, Eugeniusz Pławski, Mikołaj Szemiot, Edward Szystowski oraz porucznicy – Brunon Jabłoński, Alfred Jougan, Henryk Kłoczkowski, Andrzej Łoś, Radosław Nowakowski i Władysław Salamon. Po ukończeniu przez nich szkolenia, oficerowie ci zostali zaangażowani jako wykładowcy Polskiej Szkoły Podwodnego Pływania w Tulonie na starym krążowniku „Condorcet”, której zadaniem było przygotowanie do pływania podwodnego większej liczby osób, zwłaszcza podoficerów. Jej komendantem został kpt. mar. Eugeniusz Pławski. Dokształcanie podoficerów w Polskiej Szkole Podwodnego Pływania w Tulonie pozwoliło na skompletowanie załóg trzech podwodnych stawiaczy min z dobrze przygotowanych specjalistów oraz na przystąpienie do szkolenia młodych specjalistów w następnych latach, na kilkumiesięcznych kursach pływania podwodnego prowadzonych w kraju. Po ukończeniu szkolenia specjalistycznego, od początku lat 30. oficerowie, podoficerowie i marynarze otrzymywali przydziały na etatowe stanowiska okrętowe, gdzie odbywało się szkolenie praktyczne w morzu. Szkolenie to nosiło nazwę „kursu aplikacyjnego” i nadano mu formę stażu na okręcie, gdzie kadeci – najczęściej jako oficerowie wachtowi − spędzali pewien czas we wszystkich działach okrętu (z wyjątkiem kuchni), a także w strategicznych punktach bazy wojennej, celem poznania każdego aspektu służby. Intensywność szkolenia była zmienna, zwiększała się w miarę narastania zagrożenia wojennego – przykładowo, w pierwszym półroczu 1939 roku ORP „Żbik” wychodził w morze trzy, cztery razy w tygodniu, zaś wyszkolenie oficerów i załogi oficerowie okrętów oceniali jako znakomite.
Ogólny poziom wyszkolenia załóg okrętów dywizjonu należy uznać za wysoki – okręty dużo przebywały w morzu, część szkolenia odbywała się także podczas wizyt zagranicznych dywizjonu. Z punktu widzenia miesięcznego rozkładu pływania w kampanii szkoleniowej, na który składało się 120 godzin w położeniu nawodnym oraz 30 godzin pod wodą, a także zakres poszczególnych ćwiczeń - ocenia się, że szkolenie w polskiej flocie podwodnej spełniało wszystkie standardy szkolenia przyjęte w innych flotach. Za błąd jednak uznaje się ograniczenie większości ćwiczeń do rejonu na północ od Rozewia. Co istotne też, brak jest również udokumentowanych ćwiczeń z zakresu rozpoznania w pobliżu baz morskich i rejonów ćwiczeń sił morskich potencjalnego przeciwnika, z wyjątkiem Piławy
Zaopatrzenie okrętów.
Zaprowiantowanie żywnościowe dywizjonu zostało opracowane przez zastępcę szefa Oddziału Organizacyjnego w Dowództwie Floty kapitana Borysa Karnickiego, który opracował schemat zaopatrzenia okrętów podwodnych w żywność przewidzianą na 35 dni w morzu dla jednostek typu "Wilk". Schemat został oparty na z góry przewidzianej liście potraw, z uwzględnieniem ilości oraz kosztów, w oparciu o odgórnie ustaloną liczbę kalorii. Po jego zatwierdzeniu, stał się podstawą dla opracowania schematu na okres 42 dni dla okrętów typu "Orzeł". W przededniu wybuchu II wojny światowej okręty dysponowały jednorazowo potencjałem 70 torped wzoru 1924V oraz 60 min kotwicznych typu SM-5.
Działalność operacyjna.
Działalność dywizjonu w okresie pokoju.
W marcu 1939 roku po odejściu kmdr. ppor. Salamona na „Sępa”, „Wilk” miał niepełny skład, z w dużej części nową, nie w pełni jeszcze wyszkoloną załogą. Dopiero na przełomie marca i kwietnia dowództwo nad nim objął kapitan marynarki Bogusław Krawczyk W tym czasie wszystkie cztery polskie okręty podwodne spędzały większość czasu w morzu, ćwicząc zanurzenia zwykłe i alarmowe, wyważanie okrętu oraz manewry na i pod wodą. Prowadząc pozorowane ataki, załogi trenowały ataki torpedowe z wykorzystaniem w charakterze celów przypadkowe statki spacerowe i transportowe. Jednostki rzadko też w tym czasie wracały do portu – często zatrzymując się jedynie na redzie, kontakt z lądem utrzymywały jedynie za pomocą niewielkiej łódki. Intensywność szkolenia w drugim kwartale 1939 roku spowodowała, iż poziom sprawności załogi „Wilka”, który w marcu tego roku określono na 40%, w lipcu 1939 roku określany był jako znakomity, zaś w dużej części nowa załoga jednostki była ze sobą zżyta.
Okręty prowadziły obserwację floty radzieckiej oraz transportu niemieckiego na liniach do Prus Wschodnich. Zachodni i środkowy Bałtyk był od roku 1935 rejonem bardzo intensywnego szkolenia – tworzenia niemieckiej broni podwodnej przez ówczesnego kmdr. Karla Dönitza. W tym czasie dywizjon dysponował trzema sprawnymi okrętami podwodnymi, które musiały prowadzić działalność szkoleniowo-rozpoznawczą, operując na tym morzu. Trudno jednak dzisiaj stwierdzić, czy wykorzystano w jakikolwiek sposób wyniki tych obserwacji, brak jest również potwierdzenia, że takie prowadzono.
Okręty podwodne jednostki uczestniczyły w kurtuazyjnych wizytach: w sierpniu 1932 roku wraz z parą niszczycieli dywizjon odbył wizytę w Sztokholmie, a w marcu 1933 roku „Ryś” i „Żbik” odbyły rejs do Helsinek. Szczególnie obfitował w wizyty rok 1934 – w sierpniu tego roku wszystkie trzy okręty złożyły wizytę w Amsterdamie i Oslo. W drodze powrotnej, w cieśninie Sund nastąpiło spotkanie z niszczycielami ORP „Burza” i „Wicher”, z którymi jako jeden zespół pod dowództwem kmdr. por. Włodzimierza Steyera udały się z nieoficjalną wizytą do Kopenhagi. W drodze powrotnej do Gdyni oba dywizjony ponownie rozdzieliły się i niszczyciele wróciły do Gdyni, podczas gdy okręty dywizjonu okrętów podwodnych zawinęły do szwedzkiej Karlskrony. Od 17 do 20 lipca 1935 roku komplet okrętów dywizjonu pod ogólnym dowództwem kmdr. Pławskiego wizytował Tallinn. Po zmianie dowództwa dywizjonu, 14 sierpnia 1936 roku „Wilk”, „Ryś” i „Żbik” pod dowództwem kmdr. Mohuczego zakończyły ćwiczenia na Bałtyku nieoficjalną wizytą w Narwie w Estonii.
Działania wojenne dywizjonu.
Działania dywizjonu w obronie wybrzeża w kampanii wrześniowej oparte były na jednym z wariantów planu operacyjnego opracowanego przez kmdr. por. Aleksandra Mohuczego, który został nazwany kryptonimem „Worek”. Zakładał on gwiaździste rozmieszczenie okrętów podwodnych wokół Półwyspu Helskiego i zachodniej części Zatoki Gdańskiej, celem obrony dostępu do Helu. Nie wykorzystano natomiast drugiego planu operacyjnego o nazwie „Burza Nr 2/N”, którego założeniem było ofensywne zwalczanie konwojów niemieckich między Świnoujściem a Prusami Wschodnimi oraz postawienie aktywnych zagród minowych na południowym Bałtyku między Rozewiem a Bornholmem i Oderbank, a trawersem Świnoujścia. Dowództwo Floty i dywizjonu nie zdecydowało się także na sugerowane przez Brytyjczyków działania ofensywne na niezwykle żywotnych dla Niemiec liniach komunikacyjnych między portami Rzeszy, a szwedzkim portem Luleå. Wpływ na to miał zapewne rozkaz nie pojmującego spraw morskich marszałka Edwarda Rydza-Śmigłego do kontradmirała Jerzego Świrskiego z 26 lipca 1939 roku, w którym nakazywał „przeszkadzać w komunikacji morskiej między Rzeszą a Prusami Wschodnimi, bronić Helu jako zasadniczej bazy dla Marynarki Wojennej, bronić Gdyni”. Narzucona w jakimś stopniu strategia opierała się na słusznym skądinąd założeniu, że bazy są niezbędne do skutecznego działania floty, jednak w specyficznych warunkach wojny z Niemcami w 1939 roku ich obrona przekraczała możliwości Floty, zaś Hel i Gdynia nie były twierdzami morskimi. Plan operacyjny ustalał cele działania polskich okrętów podwodnych na wypadek wojny z III Rzeszą, jednostki niezbędne do jego wykonania, a także zasady ich działania. Założeniem planu było przeciwdziałanie niemieckiemu desantowi na Rejon Umocniony Hel jako główną bazę Floty. Celem uniemożliwiania ataku na Hel od strony morza postanowiono o utworzeniu złożonej z pięciu okrętów podwodnych „stałej zagrody” na przedpolu bazy, wokół Półwyspu Helskiego i zachodniej części Zatoki Gdańskiej, w ściśle określonych sektorach dozorowania. Zadaniem polskich jednostek podwodnych – w myśl planu – było wykonywanie ataków torpedowych na większe okręty w ich sektorach – ostrzeliwujące Hel z maksymalnych odległości lub na okręty wsparcia ogniowego podczas próby wysadzenia desantu na półwyspie.
Plan operacyjny komandora Mohuczego w rozkazie operacyjnym „Sygnałowy nr 1” ustalił sektory operacyjne okrętów dywizjonu, miejsca ładowania akumulatorów, seanse łączności KF i DF. „Orzeł” otrzymał sektor wewnątrz Zatoki Gdańskiej – w Zatoce Puckiej – do linii Jastarnia – ujście Wisły. Na wschód od tej linii, w sektorze numer 27, miał operować ORP „Wilk”. Pozostałe trzy okręty otrzymały sektory na północ od Mierzei Helskiej; „Sęp” między południkami latarni morskiej Stilo od zachodu i 18°30′ od wschodu, na północy zaś równoleżnikiem 55°12′, 5 do 10 mil morskich na północ od Rozewia zaś ORP „Żbik” (sektor 50) i „Ryś” (sektor 35) w kierunku południowo-wschodnim od sektora „Sępa”. Działania w sektorach miały obejmować wykonywanie ataków torpedowych na okręty niemieckie ostrzeliwujące Hel lub biorące udział w desancie. Zgodnie z zasadami prawa międzynarodowego, atak na statki był – według planu – dozwolony wówczas, gdy jednostka byłaby uzbrojona lub płynęła w konwoju. W innych przypadkach należało zapewnić załodze możliwość ewakuacji, co zmuszało atakujący okręt do wynurzenia i narażało go na wykrycie oraz zniszczenie.
Działania dywizjonu od 1 września 1939 roku.
Wybuch wojny zastał cały dywizjon w portach, co należy uznać za duże niedociągnięcie Dowództwa Floty. W rezultacie tego błędu dowództwa, zaskoczone okręty zostały zmuszone do przechodzenia do swoich sektorów dozorowania już podczas prowadzenia bojowych operacji lotniczych i morskich przez Niemcy, i tylko szczęściu można zawdzięczać, że nie poniosły w tym czasie żadnych strat. Rozlokowanie wszystkich polskich okrętów w niewielkiej odległości od niemieckich baz lotniczych i morskich spowodowało, że wszystkie były wykrywane, śledzone i atakowane przez małe okręty nawodne i lotnictwo, a incydentalnie także przez U-Booty, wszystkie zostały uszkodzone, a załogi szybko zaczęły odczuwać wyczerpanie fizyczne i psychiczne spowodowane ciągłymi atakami.
W nocy z 2 na 3 września na okręty dotarł rozkaz „Rurka – Anna, Baran, Cal”, nakazujący postawienie min, za którego wykonanie odpowiedzialne były odpowiednio „Wilk”, „Ryś” i „Żbik”. Jego ostateczne wykonanie przeciągnęło się aż do 8 września, kiedy postawiono ostatnią z zagród. Idea tego planu była ściśle związana z realizowanym przez dywizjon planem „Worek”. Jego wykonaniu towarzyszyło wiele problemów technicznych i taktycznych, jednak postawiono zaledwie 50 min w trzech zagrodach – 20–10–20 min, co z taktycznego punktu widzenia było bardzo niewielką liczbą, o nikłej operacyjnej skuteczności w obronie przeciwdesantowej bazy głównej. Polskie okręty podwodne nie były zresztą przystosowane do stawiania dużych zagród minowych. Z uwagi na to, że zabierały stosunkowo mało min w jednym rejsie, przystosowane były raczej wykonywania zadań specjalnych – minowania torów wodnych u wejść do wrogich portów lub w miejscach szczególnego natężenia ruchu wrogich flot. Do stawiania zaś dużych zagród przeznaczone były specjalne okręty nawodne. Z niemieckich dokumentów wynika, że sami Niemcy spodziewali się raczej postawienia min przez polskie okręty podwodne raczej na podejściach do Piławy, Świnoujścia, w Fehmarn Bełcie i Zatoce Kilońskiej, w pobliżu ich baz, gdzie przebiegają trasy przejścia niemieckich okrętów, a wykorzystanie podwodnych stawiaczy min jest najbardziej celowe i efektywne. Także elementarne zasady taktyki użycia okrętów podwodnych nakazują najpierw postawić miny, a następnie przejść do zadań ofensywnych w wyznaczonych sektorach.
Bardzo defensywny plan działań operacyjnych, niekorzystne rozlokowanie jednostek oraz reguły prowadzenia ognia, zostały wsparte przypadkami błędów załóg okrętów dywizjonu. 3 września 1939 roku dowodzony przez "kapitänleutnanta" Horsta Wellnera niemiecki okręt podwodny U-14 typu "IIB" o godzinie 20:22 wykrył „Sępa” i wystrzelił w jego kierunku pojedynczą torpedę G7a z zapalnikiem magnetycznym, ta jednak eksplodowała przedwcześnie, zbyt daleko od polskiego okrętu. Niemcy, nieświadomi dotąd błędu konstrukcyjnego swoich zapalników magnetycznych, który kilka miesięcy później zaważył na wynikach kampanii norweskiej U-Bootów, słysząc eksplozję założyli zniszczenie polskiej jednostki. U-14 wynurzył się i na miejscu celu z pokładu U-Boota dostrzeżono plamę ropy oraz szczątki okrętu. Upewniło to niemieckiego dowódcę, że okręt polskiego dywizjonu został zatopiony, toteż Wellner przekazał informacje o tym do FdU Ost. W niemieckich dokumentach atak U-14 na polski okręt podwodny został w związku z tym oficjalnie zapisany jako pierwszy atak niemieckiej jednostki podwodnej podczas wojny, i pierwsze zatopienie dokonane przez nową generację U-Bootów. Obserwatorzy na kiosku polskiej jednostki zostali zaskoczeni pobliską eksplozją torpedy, która uszkodziła zbiornik paliwa i elementy zewnętrznej struktury okrętu, kadłub sztywny nie został jednak naruszony, dzięki czemu okręt ocalał i zdołał się zanurzyć. Niezauważenie na czas przygotowującego się do ataku U-Boota, należy jednak uznać za poważny błąd załogi okrętu i tylko zawodności niemieckich torped należy przypisać to, że „Sęp” nie został zatopiony wraz z całą załogą. 2 września „Sęp” przeprowadził atak na niemiecki niszczyciel „Z14 Friedrich Ihn” typu "Leberecht Maass". O ile wykrycie i śledzenie celu można uznać za wzorowe, to odpalenie pojedynczej torpedy – na dodatek z wyrzutni rufowej – należy uznać za poważny błąd szkoleniowy lub raczej za powszechnie przyjętą praktykę, preferowaną przez starszych dowódców okrętów, z kmdr. Henrykiem Kłoczkowskim (dowódcą „Orła”) na czele. Również wspomniany wcześniej atak U-14 na „Sępa” oraz przeprowadzony 6 września atak U-22 na „Żbika”, wskazują wyraźnie, że obserwacja wzrokowa nie była najwyższej jakości. Ten ostatni wykonując rozkaz „Rurka” w przydzielonym mu sektorze minowania „Cal”, zdołał jednak postawić zagrodę minową, na której 1 października został poderwany i zatonął niemiecki trałowiec M-85. Według niektórych relacji, 7 grudnia 1939 roku na postawionej przez „Wilka” minie, która zerwała się z kotwicy i zdryfowała we wschodnią część Zatoki Gdańskiej, zatonął niemiecki kuter rybacki „Heimat 1”, zaś 22 stycznia 1940 roku duży trawler rybacki „Mühlhausen PG 314” na innej z min postawionej przez „Żbika”
Wyczerpanie psychiczne ciągłymi atakami spowodowało, że dowódcy „Rysia” i „Orła” postanowili opuścić swoje sektory. O ile w pierwszym przypadku przesunięcie okrętu bardziej na północ można uznać za uzasadnione, gdyż sektor przydzielony „Rysiowi” pokrywał się z odcinkiem głównej blokady niemieckiej, to w przypadku dowódcy „Orła” opuszczenie Zatoki Gdańskiej było aktem samowoli. Jako karygodną ocenił ją także dowódca dywizjonu, gdyż dowódca „Orła” na własną rękę wyłączył się w ten sposób spod rozkazów zwierzchników. Trudny do jednoznacznej oceny jest natomiast fakt podjęcia przez kmdr. ppor. Aleksandra Grochowskiego decyzji o wejściu „Rysia” do bazy na Helu pomimo wyraźnego zakazu. Biorąc jednak pod uwagę stan psychiczno-fizyczny załogi oraz przede wszystkim fakt pozostawienia części zamiennych w bazie i możliwość wykonania tam remontów, można usprawiedliwić działanie dowódcy okrętu.
Według admirała Unruga, dowódcy okrętów skarżąc się na brak wojskowych celów w wyznaczonych im sektorach, prosili o pozwolenie na torpedowanie niemieckich statków handlowych, „które spotykają stale i które pływają bezpiecznie i bez przeszkód we wszystkich kierunkach”. Zgodnie ze słowami admirała, mimo świadomości politycznych przyczyn nakazu przestrzegania protokołu londyńskiego, admirał dwukrotnie zwracał się do szefa Kierownictwa Marynarki Wojennej z zapytaniem o możliwość zmiany decyzji w tej mierze. Reguły prowadzenia ognia nie uległy jednak zmianie, nawet za cenę rezygnacji z sukcesów, które w innych warunkach mogłyby osiągnąć polskie okręty.
Brak dopuszczonych rozkazami celów oraz nieustanne ataki niemieckich sił ZOP w wyznaczonych okrętom sektorach działania spowodował, że 5 września ze skutkiem na 7 września dowództwo zmieniło rozlokowanie i jednostek, według „Planu działania okrętów podwodnych na liniach komunikacyjnych nieprzyjaciela” (bez kryptonimu) – dotyczący obszaru między wyspą Bornholm a przylądkiem Brüster Ort. Tymczasem na skutek błędnych meldunków o zatopieniu kilku polskich okrętów podwodnych, niemieckie dowództwo zignorowało istnienie dywizjonu i 5 września zniosło ograniczenia dla żeglugi do Prus Wschodnich, minując jednocześnie wyjścia z Bałtyku na neutralnych wodach duńskich i szwedzkich. Także jednak nowy plan prowadzenia polskich działań nie przyniósł powodzenia, z powodu respektowania zasad protokołu londyńskiego oraz zachowawczej postawy dowódców okrętów. Uszkodzone zaś okręty „Sęp” i „Żbik” w ogóle nie zajęły swoich sektorów. Dodatkowo zaczęły maleć zapasy ropy, a ich uzupełnienie lub naprawa drobnych uszkodzeń w bazie helskiej nie wchodziła w grę.
Internowanie okrętów.
Wobec pogarszającej się sytuacji polskich okrętów operujących na Bałtyku, od 11 września nadawano komunikat radiowy nakazujący przedostanie się do sojuszniczej Anglii lub po wyczerpaniu się zapasów internowanie w portach szwedzkich. Dowódcy poszczególnych jednostek samodzielnie decydowali o dalszym działaniu. Dowódca „Wilka” kpt. mar. Bogusław Krawczyk podjął decyzję o podjęciu próby przedostania się do Wielkiej Brytanii, podczas gdy dowódcy „Rysia”, „Żbika” i „Sępa” – o udaniu się do portów szwedzkich. Dowodzący w pełni sprawnym i z dużymi zapasami „Orłem” kmdr ppor. Henryk Kłoczkowski wbrew rozkazowi udał się do estońskiego Tallinna.
W efekcie decyzji swoich dowódców, wszystkie – z wyjątkiem „Wilka” – polskie okręty podwodne zostały zgodnie z obowiązującym wówczas prawem internowane. Po internowaniu „Orła” pełniący faktycznie obowiązki dowódcy kpt. mar. Jan Grudziński (schodzący w Tallinie na ląd kmdr por. Henryk Kłoczkowski nie przekazał mu dowództwa formalnie), jako jedyny z dowódców podjął czynny opór przeciw internowaniu, naruszając tym samym przepis artykułu 24 XIII konwencji haskiej z 1907 roku oraz Deklaracji sztokholmskiej. W warunkach wojny, z punktu widzenia polskich interesów wojennych, należy zaliczyć to działanie do korzystnych. Co istotne i stanowi kolejny z błędów dowództwa Marynarki Wojennej, a w ślad za tym dowództwa dywizjonu, dowódcy okrętów podwodnych nie znali prawnych uwarunkowań i ograniczeń obowiązujących w rejonie Morza Bałtyckiego, stąd przy podejmowaniu decyzji o dalszym postępowaniu nie mieli pełnej świadomości sytuacji i konsekwencji podejmowanych decyzji. Należy też zauważyć, iż rozkaz dowódcy Floty kontradmirała Józefa Unruga o przejściu do Anglii po wyczerpaniu możliwości działania na Bałtyku, wykonały tylko dwa okręty – ORP „Wilk” i „Orzeł” oraz dowodzący nimi kpt. mar. Bogusław Krawczyk i kpt. mar. Jan Grudziński. Mający odpowiednio 33 i 32 lata najmłodsi oficerowie (promocja w 1928 roku) mieli najkrótszy staż wśród dowódców polskich okrętów podwodnych i w okresie przedwojennym pozostawali w cieniu innych dowódców, którzy w warunkach sprawdzianu wojennego zawiedli. Wyjątkiem w tym zakresie był dowódca „Sępa” kmdr ppor. Władysław Salamon, okręt którym dowodził był bowiem w stanie technicznym wykluczającym możliwość przejścia przez Sund. Wejście „Orła” do brytyjskiej bazy w Rosyth 14 października 1939 roku oraz przydzielenie go wraz „Wilkiem” do "Second Submarine Flotilla" zakończyło działalność Dywizjonu Okrętów Podwodnych Marynarki Wojennej.
Podsumowanie.
Odrodzone w 1918 roku państwo polskie zdołało w ciągu kilku lat zorganizować od podstaw sprawną jednostkę bojową okrętów podwodnych, wyposażyć ją w nowoczesne okręty oraz mimo braku jakichkolwiek tradycji w tym zakresie, wyszkolić jej personel w sposób nie odbiegający jakością od standardu w obcych flotach. Dzięki przedwojennemu wyszkoleniu, już w ramach Polskich Sił Zbrojnych na Zachodzie marynarze dywizjonu wyrobili sobie reputację wytrwałych, upartych i kompetentnych żołnierzy.
Kampanię morską polskich okrętów podwodnych we wrześniu 1939 roku należy ocenić negatywnie, głównie z powodu jej złego zaplanowania przez Kierownictwo Marynarki Wojennej. Już bowiem pierwsze dni wojny ujawniły całkowitą nierealność planów „Worek” i „Rurka” – dwóch podstawowych planów działań bojowych polskich okrętów podwodnych, które poprzez swoją defensywną naturę i rozstawienie okrętów na małym obszarze w rejonie niemieckiej blokady, pozbawiły polskie okręty podwodne ich największego atutu – możliwości skrytego podejścia i wykorzystania ich dużej siły uderzeniowej. W efekcie w wyznaczonych okrętom rejonach działań wokół Helu, ustawicznie atakowane z morza i z powietrza, w mniejszym lub większym stopniu uszkodzone okręty dywizjonu, pozbawione były zarówno celów, jak i możliwości działania. Trudno ustalić powód, dla którego szef KMW i dowódca Floty przyjęli jako jedyne możliwe założenie, że Niemcy „muszą” zaraz na początku wojny atakować Hel od strony morza, i to takimi okrętami, które będą stanowiły dobry cel dla okrętów podwodnych, lub że będą próbowali wysadzić desant morski. Doświadczenia I wojny światowej wskazywały na coś zupełnie innego, raczej na zastosowanie blokady morskiej. Ponadto do dobrej praktyki sztabowej należy posiadanie alternatywnych planów, nawet przyjmując jeden jako najbardziej prawdopodobny. Przyjęte przez Dowództwo Floty błędne założenia planu „Worek” naraziły okręty dywizjonu na nieustające ataki lekkich sił nawodnych i lotnictwa niemieckiego, wobec których przy braku wsparcia były całkowicie bezbronne. W rzeczywistości plan „Worek” bardziej narażał okręty podwodne na ataki sił nieprzyjaciela, niż zapewniał wykorzystanie ich głównego uzbrojenia, torped. Zupełnie natomiast nie podjęto próby wykorzystania właściwości i zdolności ofensywnych okrętów podwodnych, przez rozmieszczenie ich na najbardziej żywotnych dla Niemiec liniach żeglugowych między Rzeszą, a Luleą, czy też zaminowania podejść do niemieckich portów, czym zaskoczono nawet dowództwo Kriegsmarine w Świnoujściu.
Na pozytywną ocenę zasługuje utrzymywanie dobrze funkcjonującej łączności i dowodzenie okrętami podczas realizacji planu przez dowódcę dywizjonu kmdra Mohuczego. W planowaniu operacyjnym jednak żaden ze szczebli dowodzenia, od KMW po dowódcę dywizjonu okrętów podwodnych, nie wykorzystał w sposób ofensywny jedynej i najgroźniejszej broni Marynarki Wojennej, jaką po odejściu niszczycieli do Anglii były okręty podwodne. Toteż w większym lub mniejszym stopniu uszkodzone pod nieustannymi atakami i pozbawione celów, zmuszone zostały do udania się do portów neutralnych bądź brytyjskich. Historia wojen morskich nie zna innego przypadku internowania 60% okrętów biorących udział w działaniach bojowych, a gdyby nie ucieczka „Orła”, wskaźnik ten wzrósłby do 80%. Z drugiej strony, pomimo miażdżącej przewagi na morzu i w powietrzu, Niemcy nie zdołali zatopić żadnego z polskich okrętów podwodnych podczas tej kampanii.

</doc>
<doc id="1465880" url="https://pl.wikipedia.org/wiki?curid=1465880" title="Football Alliance (1890/1891)">
Football Alliance (1890/1891)

Sezon 1890/1891 był drugim w historii rozgrywek piłkarskich Football Alliance, które rozpoczęły się w roku 1889. 
Spośród dwunastu zespołów uczestniczących w rozgrywkach, jedenaście klubów wystąpiło w pierwszej edycji ligi. Drużynę Long Eaton Rangers, która została wykluczona z Football Alliance i przystąpiła do Midland Football League, zastąpił zespół Stoke, który w poprzednich rozgrywkach został wykluczony z bardziej renomowanych rozgrywek The Football League. Jak się później okazało, drużyna Stoke została mistrzem rozgrywek.
Po zakończeniu poprzedniego sezonu, żadnemu z klubów występujących w Football Alliance nie udało się wypromować do The Football League (ich wnioski o przyjęcie przepadły w głosowaniu). Tym razem, dzięki planowemu rozszerzeniu The Football League z 12 do 14 klubów, udało się to dwóm klubom: Stoke (które tym samym powróciło do The Football League po jednym roku przerwy), a także Darwen. 
Niespodzianką rozgrywek było ostatnie miejsce drużyny The Wednesday, która wcześniej była mistrzem pierwszej edycji Football Alliance.

</doc>
<doc id="1465883" url="https://pl.wikipedia.org/wiki?curid=1465883" title="Farma Wiatrowa Karścino">
Farma Wiatrowa Karścino

Farma Wiatrowa Karścino – elektrownia wiatrowa wybudowana w latach 2007–2009 na polach pomiędzy miejscowościami Mołtowo i Karścino. Elektrownia składa się z 60 wiatraków na powierzchni około 500 ha, całkowita moc znamionowa farmy wynosi 90 MW. 
Poprzedni właściciel, hiszpańska spółka Iberdrola sprzedała elektrownię polskiej Grupie Kapitałowej Energa. Wartość transakcji, która miała miejsce 26 lutego 2013 roku, obejmowała, poza sprzedażą FW Karścino, także sprzedaż przez Iberdrolę innych farm wiatrowych oraz pakietu projektów, przy czym część z nich została nabyta przez Energę, a część przez PGE – szacowana jest łącznie na około 1,1 mld zł.
Produkcja prądu i usługi regulacji sieci elektroenergetycznej.
Farma Wiatrowa Karścino jest, według danych z 2019 roku, piątą pod względem zainstalowanej mocy wiatraków farmą wiatrową w Polsce.
Ze względu na swą wielkość została wykorzystana do świadczenia usług regulacji napięcia w Krajowym Systemie Elektroenergetycznym – jako źródło mocy biernej. Współpraca farmy wiatrowej z siecią najwyższych napięć w zakresie usług regulacyjnych koordynowana jest przez węzeł energetyczny Dunowo na terenie spółki z grupy PSE: Polskie Sieci Elektroenergetyczne – PÓŁNOC Spółka z o.o.

</doc>
<doc id="1465884" url="https://pl.wikipedia.org/wiki?curid=1465884" title="Ion Dumitrescu-Borșa">
Ion Dumitrescu-Borșa

Ion Dumitrescu-Borșa (ur. 14 września 1899 r. w Bălcești w Rumunii, zm. ?) – rumuński duchowny, nacjonalistyczny publicysta, pisarz i działacz polityczny.
Ukończył studia na wydziale teologicznym uniwersytetu w Bukareszcie. Był duchownym w Maramureș, gdzie został aresztowany i wkrótce zwolniony. W 1930 r. związał się z nacjonalistycznym ruchem legionowym, kierowanym przez Corneliu Zelea Codreanu. W 1935 r. został sekretarzem generalnym Żelaznej Gwardii. Pod koniec 1936 r. wraz z kilkoma innymi działaczami wyjechał do ogarniętej wojną domową Hiszpanii, gdzie wstąpił do wojsk nacjonalistycznych gen. Francisco Franco. W 1937 r. powrócił do Rumunii. Był kandydatem do parlamentu rumuńskiego w wyborach grudniowych. Pisał artykuły dla różnych pism. Był też autorem książki pt. "Cal troian intra muros. Memorii legionare", upamiętniającej śmierć pod Madrytem 2 czołowych działaczy Żelaznej Gwardii: Vasile Marina i Iona I. Moțy. Wskutek represji wobec działaczy legionowych w 1938 r. zbiegł do Polski, a następnie do Niemiec, gdzie w maju 1939 r. w Berlinie współzorganizował emigracyjne dowództwo legionowe. Wkrótce skonfliktował się jednak z Horią Simą, z powodu czego został usunięty z władz ruchu legionowego. Po objęciu władzy przez komunistów w Rumunii w 1945 r., uwięziono go i poddano brutalnemu śledztwu. Następnie przeszedł tzw. reedukację.

</doc>
<doc id="1465892" url="https://pl.wikipedia.org/wiki?curid=1465892" title="Konwencja o ruchu drogowym">
Konwencja o ruchu drogowym



</doc>
<doc id="1465893" url="https://pl.wikipedia.org/wiki?curid=1465893" title="Frameries">
Frameries

Frameries − miejscowość i gmina w Belgii, w Regionie Walońskim, w prowincji Hainaut. W styczniu 2017 Frameries liczyło . Całkowita jej powierzchnia wynosi 25.95 km².
Jeszcze w 2008 roku jedna z ulic miast nosiła imię Józefa Stalina.

</doc>
<doc id="1465894" url="https://pl.wikipedia.org/wiki?curid=1465894" title="Nagroda za najlepszą szwedzką powieść kryminalną">
Nagroda za najlepszą szwedzką powieść kryminalną

Najlepsza szwedzka powieść kryminalna (szw. "Bästa svenska kriminalroman") – szwedzka nagroda literacka, od 1982 przyznawana corocznie przez Szwedzką Akademię Twórców Literatury Kryminalnej ("Svenska Deckarakademin").
Laureaci.
Obok nazwisk autorów widnieją tytuły wyróżnionych powieści.

</doc>
<doc id="1465895" url="https://pl.wikipedia.org/wiki?curid=1465895" title="Ulica Wąski Dunaj w Warszawie">
Ulica Wąski Dunaj w Warszawie

Ulica Wąski Dunaj – ulica warszawskiego Starego Miasta, biegnąca od Rynku Starego Miasta i ul. Nowomiejskiej do ul. Podwale.
Historia.
Pierwotna nazwa – "Dunay" – była wspólnym, używanym jeszcze w XIX wieku określeniem zarówno ul. Wąski Dunaj, jak i ul. Szeroki Dunaj. Wzięła swój początek od nazwy strumienia Dunaj, wypływającego ze źródełka, które znajdowało się na dzisiejszej ul. Szeroki Dunaj, i uchodzącego do fosy biegnącej wzdłuż ul. Podwale.
U zbiegu Szerokiego Dunaju z linią murów obronnych od początku ich istnienia stała baszta, zastąpiona w latach 1598–1612 Bramą Nową, zwaną też od połowy XVII wieku Bramą Poboczną – trzykondygnacyjną i prostokątną w przekroju budowlą, rozebraną w roku 1804.
Wyburzenie Bramy Pobocznej pozwoliło na połączenie Wąskiego Dunaju z ul. Podwale. Zabudowa ulicy, częściowo przyporządkowana numeracji Rynku Starego Miasta, ul. Nowomiejskiej i Piwnej powstawała etapami od XVI wieku, choć zabudowania drewniane stały tu jeszcze w wieku XVIII.
Granica domu nr 5 wyznacza bieg nieistniejącej już uliczki zwanej "Żydowską" lub "Abrahamowską" i dochodzącej niegdyś do ul. Rycerskiej. Jej nazwa związana była z istnieniem na przełomie XIV/XV wieku drewnianej bożnicy pod numerem 7/9.
Cała zabudowa ulicy została zniszczona w roku 1944; powojenna rekonstrukcja z lat 1949–1962 nie objęła domu nr 7/9; przy okazji zmieniono numerację ulicy, wznosząc pojedyncze kamienice na miejscu dwóch istniejących wcześniej.
Pod numerem 8 znajduje się kamienica pod Chrystusem, pierwotnie z 1632, która w wyniku rekonstrukcji także otrzymała zmieniony wystrój rzeźbiarski.

</doc>
<doc id="1465896" url="https://pl.wikipedia.org/wiki?curid=1465896" title="Komisja Nadzorcza Budowy Okrętów w Holandii">
Komisja Nadzorcza Budowy Okrętów w Holandii

Komisja Nadzorcza Budowy Okrętów w Holandii – komisja powołana przez Kierownictwo Marynarki Wojennej RP do nadzoru budowy polskich okrętów podwodnych (ORP „Orzeł” i ORP „Sęp”) w holenderskich stoczniach.
Umowę w sprawie budowy tychże okrętów zawarli i podpisali 29 stycznia 1936 we Vlissingen szef Marynarki Wojennej RP adm. Jerzy Świrski oraz przedstawiciel stoczni „De Schelde” Marynarki Wojennej Holandii H. C. Wesseling.
Siedziba komisji mieściła się w Hadze.
Pierwszy meldunek komisji był adresowany bezpośrednio do szefa Kierownictwa Marynarki Wojennej. Wysłany 7 marca 1936 zawierał adres biura i jego wyposażenie.
Komisja kontrolowała przestrzeganie warunków umowy, składanie comiesięcznych sprawozdań z postępów budowy, dotrzymywanie terminów płatności oraz koordynowała dostawy materiałów potrzebnych do tejże budowy.

</doc>
<doc id="1465898" url="https://pl.wikipedia.org/wiki?curid=1465898" title="Actinella armitageana">
Actinella armitageana

Actinella armitageana – gatunek ślimaka z rodziny Hygromiidae.
Występowanie.
Madera (Portugalia)
Jest to zwierzę lądowe.
Zamieszkuje tereny trawiaste klimatu umiarkowanego.
Status.
W 1994 gatunek został uznany za narażony na wyginięcie. Przyczyniło się do tego wyniszczenie środowiska naturalnego. Zagrożeniami są rozwój ścieżek w okolicach Pico Arreiro i Pico Ruivo oraz pożary.

</doc>
<doc id="1465900" url="https://pl.wikipedia.org/wiki?curid=1465900" title="Actinella">
Actinella

Actinella – rodzaj ślimaków z rodziny Hygromiidae obejmujący endemiczne gatunki występujące na Maderze. Gatunkiem typowym rodzaju jest "Helix stellaris".

</doc>
<doc id="1465901" url="https://pl.wikipedia.org/wiki?curid=1465901" title="Komisja Odbiorcza Okrętów Podwodnych w Holandii">
Komisja Odbiorcza Okrętów Podwodnych w Holandii

Komisja Odbiorcza Okrętów Podwodnych w Holandii – komisja powołana w 1938 przez Kierownictwo Marynarki Wojennej do odbioru polskich okrętów podwodnych (ORP „Orzeł” i ORP „Sęp”) w holenderskich stoczniach.
Siedziba komisji mieściła się we Vlissingen.
Sprawozdania odbiorcze komisji były przesyłane do siedziby Kierownictwa Marynarki Wojennej w Warszawie.

</doc>
<doc id="1465902" url="https://pl.wikipedia.org/wiki?curid=1465902" title="Camille Claudel (film)">
Camille Claudel (film)

Camille Claudel − francuski film biograficzny z 1988 roku w reżyserii Bruno Nuyttena. Scenariusz filmu oparto o książkę autorstwa Reine-Marie Paris, która jest prawnuczką brata głównej bohaterki filmu. Obraz opowiada historię życia i miłości dwójki wybitnych rzeźbiarzy francuskich Camille Claudel i Auguste Rodina.
Obsada.
i inni

</doc>
<doc id="1465903" url="https://pl.wikipedia.org/wiki?curid=1465903" title="Starzec kędzierzawy">
Starzec kędzierzawy

Starzec kędzierzawy, starzec nadpotokowy ("Tephroseris crispa" ) – gatunek rośliny należący do rodziny astrowatych. Występuje w Europie Środkowej, w Polsce w Karpatach i Sudetach, ponadto na rozproszonych stanowiskach na niżu.

</doc>
<doc id="1465904" url="https://pl.wikipedia.org/wiki?curid=1465904" title="Rosikon Press">
Rosikon Press

Rosikon Press – polskie wydawnictwo powstałe w 1990 roku, specjalizujące się w wydawaniu albumów o sztuce oraz ilustrowanych książek z zakresu historii, religii, podróży i poezji.
Wydawnictwo posiada archiwum fotografii w dziedzinie sztuki, historii, religii i reportażu. Jest członkiem Polskiej Izby Książki. Prezentuje swoje publikacje na Targach Książki w Krakowie, Warszawie, Frankfurcie, Paryżu, Madrycie, Hongkongu, Pekinie i Moskwie.
Nakładem Rosikon Press ukazały się m.in. książki Normana Daviesa, Elżbiety Dzikowskiej.
Publikacje.
Podróże:
Historia:
Religia:
Sztuka:

</doc>
<doc id="1465905" url="https://pl.wikipedia.org/wiki?curid=1465905" title="Francuska Misja Wojskowa w Czechosłowacji">
Francuska Misja Wojskowa w Czechosłowacji

Francuska Misja Wojskowa w Czechosłowacji – francuska misja wojskowa przy Ministerstwie Obrony Narodowej Czechosłowacji, istniejąca do 1938.
Jej szef miał głos doradczy w sprawach organizacji i uzbrojenia armii Czechosłowacji.
W latach 30. XX wieku większość członków misji wykładała w czechosłowackich szkołach wojskowych.
Podczas kryzysu w Czechosłowacji w 1938 szefem misji był gen. Louis Faucher, a jego zastępcą płk Julien V. Flipo.

</doc>
<doc id="1465906" url="https://pl.wikipedia.org/wiki?curid=1465906" title="Senecio crispatus">
Senecio crispatus



</doc>
<doc id="1465907" url="https://pl.wikipedia.org/wiki?curid=1465907" title="Senecio rivularis">
Senecio rivularis



</doc>
<doc id="1465908" url="https://pl.wikipedia.org/wiki?curid=1465908" title="Oshkosh (Wisconsin)">
Oshkosh (Wisconsin)

Oshkosh – miasto w Stanach Zjednoczonych, w stanie Wisconsin, w hrabstwie Winnebago, położone nad ujściem rzeki Fox do jeziora Winnebago.
Oshkosh założono w 1836. W mieście rozwinął się przemysł maszynowy, elektrotechniczny oraz papierniczy.

</doc>
<doc id="1465909" url="https://pl.wikipedia.org/wiki?curid=1465909" title="Starzec nadpotokowy">
Starzec nadpotokowy



</doc>
<doc id="1465910" url="https://pl.wikipedia.org/wiki?curid=1465910" title="JZD">
JZD



</doc>
<doc id="1465913" url="https://pl.wikipedia.org/wiki?curid=1465913" title="Actinella carinofausta">
Actinella carinofausta

Actinella carinofausta – gatunek ślimaka z rodziny Hygromiidae.
Występowanie.
Jest to endemit. Jego występowanie prawdopodobnie ogranicza się do jednej doliny na Maderze (należącej do Portugalii).
Jest to zwierzę lądowe.
Zamieszkuje tereny trawiaste klimatu umiarkowanego.
Status.
W 1994 uznano ten gatunek za rzadki, w 1996 za gatunek o niskim ryzyku wyginięcia, od 2011 roku jest klasyfikowany jako zagrożony wyginięciem.

</doc>
<doc id="1465915" url="https://pl.wikipedia.org/wiki?curid=1465915" title="Dick Tracy (film)">
Dick Tracy (film)

Dick Tracy − amerykański kryminał z 1990 roku na podstawie komiksu Chestera Goulda. Film otrzymał pozytywne recenzje i okazał się dużym sukcesem kasowym. Jest on również pierwszym filmem z cyfrowym dźwiękiem.
Fabuła.
Dick Tracy jest policyjnym detektywem. Razem z Kidem walczą o spokój na ulicach miasta. Podejmuje walkę z nowym bossem mafii Big Boyem Caprice. Wspiera go człowiek bez twarzy i piękna Mahoney.
Ścieżka dźwiękowa.
Muzyka z filmu poza regularną ścieżka dźwiękową znalazła się także na albumie Madonny "I'm Breathless - Music from and Inspired by the Film Dick Tracy".
Nagrody i nominacje.
Oscary za rok 1990
Złote Globy 1990
Nagrody BAFTA 1990
Nagrody Saturn 1990

</doc>
<doc id="1465916" url="https://pl.wikipedia.org/wiki?curid=1465916" title="Actinella littorinella">
Actinella littorinella

Actinella littorinella – gatunek ślimaka z rodziny Hygromiidae.
Występowanie.
Gatunek zasiedla tereny trawiaste. Zwierzę spotykane jest w 4 miejscach. Jedno z nich znajduje się pod ochroną, ale pozostałe wystawione są na działanie nie tylko roślinożerców zjadających rośliny i drapieżników, ale także człowieka, który poprzez swą turystykę zagraża ślimakowi.
Status.
Wyniszczenie środowiska naturalnego jest jedną z przyczyn zagrożenia tego gatunku. Od 1990 był on klasyfikowany jako zagrożony, w 1996 zaliczono go do narażonych na wyginięcie.

</doc>
<doc id="1465919" url="https://pl.wikipedia.org/wiki?curid=1465919" title="Football Alliance (1891/1892)">
Football Alliance (1891/1892)

Sezon 1891/1892 był trzecim i zarazem ostatnim w historii rozgrywek piłkarskich Football Alliance, które zostały utworzone w roku 1889. 
Do rozgrywek przystąpiły trzy nowe zespoły, które zajęły miejsca zwolnione przez kluby Sunderland Albion (który opuścił Football Alliance i dołączył do rozgrywek Northern League), Stoke oraz Darwen (które zostały przyjęte do The Football League). Były to drużyny: Ardwick, Burton Swifts oraz Lincoln City.
Po zakończeniu sezonu, w którym mistrzem został zespół Nottingham Forest, doszło do połączenia rozgrywek Football Alliance oraz The Football League. Jedenaście spośród dwunastu klubów występujących w Football Alliance zostało włączonych do systemu The Football League, pieczętując tym samym rozwiązanie rozgrywek Football Alliance. Dzięki rozszerzeniu o tak znaczną liczbę klubów, rozgrywki The Football League postanowiono podzielić na dwie dywizje. Pierwszą (First Division) utworzyło 13 z 14 dotychczasowych klubów członkowskich The Football League, a także trzy zespoły Football Alliance, uznane w głosowaniu za najsilniejsze w tych rozgrywkach (Nottingham Forest, Newton Heath oraz The Wednesday). Osiem kolejnych klubów Football Alliance zostało wcielonych do dwunastozespołowej drugiej dywizji The Football League (Second Division). Jedynym zespołem Football Alliance, który nie przystąpił do rozgrywek The Football League, był klub Birmingham St George's, który z przyczyn finansowych uległ rozwiązaniu.

</doc>
<doc id="1465921" url="https://pl.wikipedia.org/wiki?curid=1465921" title="Wojsko Czechosłowacji (1918–1938)">
Wojsko Czechosłowacji (1918–1938)

Wojsko Czechosłowacji () – siły zbrojne Czechosłowacji i Czecho-Słowacji, istniejące w latach 1918–1939.
Powstanie wojska i jego działalność.
Czechosłowacka armia zaczęła się tworzyć po powstaniu tego państwa w 1918. Wcześniej Czesi i Słowacy służyli w armii austro-węgierskiej w rozproszeniu, wobec tego nie istniały oddziały, które mogłyby stać się podstawą tworzenia narodowej armii. Pomocy w organizacji sił zbrojnych udzielili Czechosłowacji Francuzi, którzy poszukiwali na wschodzie Europy sojuszników przeciwko Niemcom. 26 stycznia 1919 przybył do Pragi szef francuskiej misji wojskowej, Maurice Pelée.
Od stycznia do lutego 1919 wojska czechosłowackie uczestniczyły w starciach z siłami polskimi o Śląsk Cieszyński. Od 1918 do 1919 trwał też konflikt graniczny z Węgrami, dotyczący spornych terenów słowackich.
W maju 1938 ogłoszono częściową mobilizację armii. W związku z pogarszającą się sytuacją międzynarodową i układem monachijskim, 23 września tego samego roku władze czechosłowackie ogłosiły powszechną mobilizację. Ludwig Beck, ówczesny szef Sztabu Naczelnego Dowództwa Wojsk Lądowych, uważał wówczas, że Wehrmacht nie jest jeszcze gotowy do wojny z Czechosłowacją.
Wiosną 1939, w związku z rozpadem Czecho-Słowacji, okupacją Czech przez Wehrmacht i utworzeniem Protektoratu Czech i Moraw pod zwierzchnictwem III Rzeszy, rozwiązano armię. Jej uzbrojenie przejęła armia niemiecka.
Ministerstwo Obrony Narodowej.
Władzę nad całą armią w okresie pokoju sprawował minister Obrony Narodowej. Ministerstwo Obrony Narodowej ("Ministerstwo Národni Obrany", MNO) dzieliło się na następujące departamenty:
Sztab Generalny.
Zadaniem Sztabu Generalnego było przygotowanie sił zbrojnych do ewentualnego konfliktu zbrojnego. W 1938 Sztab Generalny dzielił się na następujące oddziały:
Szef Sztabu Generalnego (od 31 grudnia 1933 gen. armii Ludvík Krejčí) był przewidziany na stanowisko Naczelnego Wodza w czasie wojny.
Okręgi wojskowe i korpusy.
Każdy z okręgów wojskowych obejmował swoim zasięgiem terytorialnym jedną z czterech prowincji Czechosłowacji:
Wspomniane korpusy zostały powołane dopiero 1 stycznia 1937. Wcześniej samodzielne związki taktyczne podlegały bezpośrednio dowódcom okręgów wojskowych.
Dyrekcja Prac Fortyfikacyjnych.
Dyrekcja Prac Fortyfikacyjnych ("Ředitelství opevňovacích prací") została utworzona 20 marca 1935 a w jej skład wchodziły 3 oddziały:
Uzbrojenie.
Broń Strzelecka.
1. Pistolety
2. Pistolety maszynowe
3. Karabiny i karabinki
4. Karabiny maszynowe
Przygotowania do przyszłego konfliktu.
W lipcu 1932 na Genewskiej Konferencji Rozbrojeniowej władze czechosłowackie nabrały pewności co do nieuchronności konfliktu zbrojnego, którego wybuch prognozowały na rok 1936. Zdecydowano wówczas o intensywnych przygotowaniach do przyszłej wojny. Podjęto decyzję o rozwoju silnego czechosłowackiego przemysłu zbrojeniowego, we wrześniu 1933 utworzono Najwyższą Radę Obrony Narodowej, która kierowała przygotowaniami do wojny. W 1934 przedłużono do dwóch lat obowiązkową służbę wojskową, a dwa lata później rozpisano pożyczkę obrony narodowej, zaś w 1937 uchwalono prawo o obowiązkowych świadczeniach narodu w czasie wojny.
W związku z organizacją armii na wzór francuski, zakładający wojnę pozycyjną, konieczna stała się zmiana struktury armii, rząd czechosłowacki bowiem spodziewał się nie wojny pozycyjnej, a wojny manewrowej. Zmieniona została struktura dywizji piechoty z czterech pułków piechoty na trzy pułki piechoty, dwa pułki artylerii, jednostki rozpoznania i kompanię samochodową. W czasach pokoju armię tworzyło 17 dywizji po ok. 14.000 żołnierzy. Uzbrojenie ręczne stanowiły karabinki vz. 24 i stopniowo wycofywany Mannlicher 1885, bronią maszynową był karabin LK wz. 26, a także 3.000 dział (głównie haubica wz. 1914/19, armata wz. 17 i armata wz. 30), artyleria forteczna i działka przeciwpancerne wz 37. Broń przeciwpancerna i artyleryjska była jednak nieliczna i rozproszona po jednostkach, jednakże 2/3 dział było transportowanych za pomocą ciężarówek i ciągników, a ilość amunicji pięciokrotnie przewyższała polskie zapasy przy podobnej liczebności dział. Kawaleria była zorganizowana w 4 brygady dragonów po 2–3 pułki oraz jednostkami pomocnicze cyklistów, rozpoznania, artylerii oraz czołgów i wozów pancernych. Wraz z rozwojem broni pancernej zdecydowano się jednak na tworzenie opartych na kawalerii i czołgach 4 dywizji szybkich, z których pełne stany osobowe osiągnęły jedynie dwie. Rozpoczęto także wymianę przestarzałych czołgów Renault FT-17, początkowo na produkowaną na licencji brytyjskiej tankietki Carden-Lloyd Mk VI, tankietki Tančik vz.33, a wkrótce potem na nowoczesny czołg lekki LT vz. 35, a następnie LT vz. 38. Lotnictwo bombowe opierało się na przestarzałych Aero-Bloch MB 200, A-101, SB-2 i B-71, a lotnictwo myśliwskie na dwupłatowych Avia B-534. Samoloty rozdzielono pomiędzy poszczególne jednostki, w związku z czym skuteczność lotnictwa była niewielka
W 1920 stan liczebny armii wynosił około 150 tysięcy żołnierzy. We wrześniu 1938 ogłoszono powszechną mobilizację, w wyniku której pod broń powołano ok. 1100 tys. żołnierzy.

</doc>
<doc id="1465922" url="https://pl.wikipedia.org/wiki?curid=1465922" title="Actinella fausta">
Actinella fausta

Actinella fausta – gatunek ślimaka z rodziny Hygromiidae.
Występowanie.
Zamieszkuje portugalską wyspę Maderę. Wiedzie lądowy tryb życia.
Status.
Z powodu postępującej utraty środowiska naturalnego gatunek narażony jest na wyginięcie, zaliczono go jednak do kategorii gatunków o niskim ryzyku zagrożenia.

</doc>
<doc id="1465923" url="https://pl.wikipedia.org/wiki?curid=1465923" title="Wojsko Czechosłowacji">
Wojsko Czechosłowacji



</doc>
<doc id="1465927" url="https://pl.wikipedia.org/wiki?curid=1465927" title="Sébastien Flute">
Sébastien Flute

Sébastien Flute (ur. 25 marca 1972 w Breście), francuski łucznik sportowy. Złoty medalista olimpijski z Barcelony.
Brał udział w czterech igrzyskach olimpijskich, począwszy od Barcelony (1992) na Atenach (2004) skończywszy. Największy sukces w karierze odniósł podczas swego debiutu olimpijskiego. W 1993 zdobył tytuł drużynowego mistrza świata. Był także medalistą mistrzostw świata i Europy.

</doc>
<doc id="1465928" url="https://pl.wikipedia.org/wiki?curid=1465928" title="Kalidasa">
Kalidasa

Kalidasa (skr. कालिदास, trl. Kālidāsa, "sługa Kali") – indyjski poeta i dramaturgiem z epoki klasycznego sanskrytu.
Życie.
Trudno dokładnie określić, kiedy tworzył, najprawdopodobniej jednak w okresie imperium Guptów, w IV, V lub VI wieku n.e. (mógł być poetą na dworze Ćandragupty II). Jego sztuki i poezja opierały się przede wszystkim na indyjskiej mitologii i filozofii.
Znaczenie.
W literaturze sanskrytu zajmuje podobne miejsce jak William Szekspir w literaturze angielskiej. Sława spowodowała, że przypisywano mu też dzieła (ok. 30), których autorem pewnie nie był, takie jak "Nālodaya" i "Śrutabodha". Badacze uważają obecnie, że te utwory napisali inni pisarze o takim samym imieniu - Kālidāsa. 
Dzieła.
Jest autorem dzieł: 
Przekłady na język polski.
Na język polski przełożono z oryginału "Śākuntalę" (Kalidasa, "Siakuntala", przełożył Stanisław Schayer: Ossolineum 1957, Biblioteka Narodowa II:111, z obszernym wstępem; wcześniejsze wojenne wydanie: Budapeszt 1941) oraz "Maghadutę" (Joanna Sachse, na łamach "Przeglądu Orientalistycznego", ok. 1980). Fragmenty dzieł w przekładzie Stanisława Schayera znaleźć można także w "Wielkiej literaturze powszechnej", wydawca Trzaska, Evert i Michalski, Warszawa (ok. 1930), t. I, s. 115-226; a w przekładzie Juliana A. Święcickiego w "Historyi literatury powszechnej w monografijach", Warszawa 1901, t. IV, s. 290-301. 

</doc>
<doc id="1465929" url="https://pl.wikipedia.org/wiki?curid=1465929" title="Sebastien Flute">
Sebastien Flute



</doc>
<doc id="1465932" url="https://pl.wikipedia.org/wiki?curid=1465932" title="Actinella giramica">
Actinella giramica

Actinella giramica – gatunek ślimaka z rodziny Hygromiidae.
Występowanie.
Występuje wyłącznie w dolinie Cabo Girão (Madera, Portugalia). Jest zagrożony w związku z rozwojem turystyki w tym regionie, gdyż wiąże się to z utratą środowiska naturalnego.
Jego siedlisko to lasy i obszary trawiaste klimatu umiarkowanego.
Status.
Od 1996 zaliczany do gatunków o mniejszym ryzyku, obecnie uznawany za narażony na wyginięcie.

</doc>
<doc id="1465934" url="https://pl.wikipedia.org/wiki?curid=1465934" title="Grupa Północna Finlandia">
Grupa Północna Finlandia

Grupa „Północna Finlandia” – grupa wchodząca w skład wojska fińskiego w czasie tzw. wojny zimowej ze Związkiem Radzieckim (1939–1940).
Dowódcą grupy był gen. mjr Wiljo Tuompo.

</doc>
<doc id="1465937" url="https://pl.wikipedia.org/wiki?curid=1465937" title="Mikołaj Kmita">
Mikołaj Kmita

Mikołaj Kmita herbu Szreniawa, z Wiśnicza, Sobienia i Dubiecka, (zm. ok. 1447) – kasztelan przemyski (1433–1447). 
Był synem Piotra Kmity (zm. 1409) i Hanny (Hanki) (zm. po 1409).
Z pierwsza żoną Mikołaj miał syna Mikołaja Kmitę z Dubiecka (zm. 1439–1441), ożenionego z Małgorzatą Buczacką - kasztelanówną kamieniecką - córką Michała Mużyło Buczackiego.
Po 1420 r. Mikołaj Kmita z Wiśnicza wziął ślub z Małgorzatą Michałowską Kurozwęcką.
Z tego małżeństwa synami byli; Dobiesław Kmita (zm. 1478) – wojewoda sandomierski i lubelski i Jan Kmita (zm. 1458/1460) kasztelan przemyski i kasztelan lwowski. 
Mikołaj Kmita zbudował obronny zamek drewniany w Medyce, za pieniądze króla.
Od czasów Mikołaja Kmity (zm. ok. 1447) Kmitowie dzielą się na Sobieńskich i Dobieńskich od nazw siedzib rodowych.

</doc>
<doc id="1465939" url="https://pl.wikipedia.org/wiki?curid=1465939" title="Actinella laciniosa">
Actinella laciniosa

Actinella laciniosa – gatunek ślimaka z rodziny Hygromiidae
Występowanie.
Podobnie jak jego najbliżsi krewniacy, jest to gatunek endemiczny żyjący tylko na Maderze, portugalskiej wyspie.
Wiedzie lądowy tryb życia.
Status.
W 1994 uznano gatunek za rzadki.

</doc>
<doc id="1465941" url="https://pl.wikipedia.org/wiki?curid=1465941" title="Actinella obserata">
Actinella obserata

Actinella obserata – gatunek ślimaka z rodziny Hygromiidae.
Występowanie.
Madera (wyspa należąca do Portugalii).
Wiedzie lądowy tryb życia.
Status.
W 1994 gatunek ten uznano za narażony na wyginięcie (kategoria VU – Vulnerable). Od 2011 uznawany jest za krytycznie zagrożony (CR).

</doc>
<doc id="1465947" url="https://pl.wikipedia.org/wiki?curid=1465947" title="Wgląd">
Wgląd

Wgląd – nagła, nieoczekiwana zmiana percepcji problemu, prowadząca do nowego, głębszego i pełniejszego rozumienia problemu. Dzięki wglądowi problem początkowo trudny może się okazać bardzo prosty. 
Badania zjawiska wglądu w przeszłości.
Niegdyś psychologowie uważali, że wgląd może mieć coś wspólnego z myśleniem nieświadomym, z przyśpieszeniem procesów myślenia lub „krótkim spięciem”. Analizą tego zjawiska i badania nad jego wpływem w myśleniu twórczym przeprowadzał Max Wertheimer. Z kolei Wolfgang Köhler obserwował zjawisko wglądu u szympansa Sułtana. 
Współczesne podejście do zjawiska wglądu.
Dopiero badania psychologii poznawczej przyczyniły się do bardziej „technicznego” podejścia do sprawy. Współcześnie badania nad wglądem są bardzo intensywne i liczne. Istnieją jednak dwie najbardziej reprezentatywne koncepcje wglądu.
Koncepcja Simona.
Herbert Simon uważa, że wgląd jest możliwy dzięki dwóm zachodzącym równocześnie procesom: oswajaniu problemu i selektywnemu zapominaniu. 
Oswajanie polega na stopniowym uczeniu się struktury problemu w celu uproszczenia jego opisu. W miarę oswajania problemu staje się on coraz prostszy. Zmianom ulega również jego budowa: pojawiają się powiązania między jego elementami, tworzona jest hierarchia ważności tych elementów itp.
Z kolei dzięki selektywnemu zapominaniu pozbywamy się zbędnych elementów problemu. Proces ten polega na ignorowaniu informacji które nie są ważne bądź wprowadzają chaos. 
Połączenie tych dwóch działań sprawia, że problem staje się na tyle prosty, że można go w całości zmieścić w pamięci krótkotrwałej. Od tego momentu operacje wykonywane na poszczególnych elementach problemu nie napotykają przeszkód, zatem wcześniej czy później dochodzi do pojawienia się zjawiska wglądu. Zachodzi on wtedy, gdy w wyniku nowej kombinacji elementów problemu dochodzi do takiej zmiany jego konstrukcji, która prowadzi do zrozumienia go na nowo i, w konsekwencji, do twórczego rozwiązania. 
Procesowi temu może towarzyszyć zjawisko "olśnienia", jednak nie ma ono wpływu na mechanikę wglądu. O wiele większe znaczenie odgrywa motywacja do długiej, wytężonej pracy nad problemem, gdyż tylko wtedy możliwe jest jego oswajanie i selektywne zapominanie zbędnych informacji.
Koncepcja Davidson i Sternberga.
Janet Davidson i Robert Sternberg uważają, że mechanizm wglądu sprowadza się do selektywności w zakresie trzech operacji: kodowania, porównywania i kombinowania. 
Selektywne kodowanie polega na oddzielaniu informacji istotnych od nieistotnych. Autorzy teorii wykazali, że zadania bardzo proste mogą być bardzo trudne dla badanych, jeśli w ich opisie zawarto zbędne informacje. Zadania takie stają się nagle łatwe, gdy zakodujemy tylko te dane, które stanowią o strukturze problemu.
Selektywne porównywanie polega na odniesieniu nowo nabytych informacji do posiadanej już wiedzy. Wgląd następuje wtedy, gdy jesteśmy w stanie skojarzyć przetwarzaną informację z czymś, co znamy już od dawna i co nadaje nowej informacji właściwy sens.
Selektywne kombinowanie prowadzi do wglądu jeśli dwie lub więcej porcje informacji zostaną połączone w nietypowy sposób, tworząc nowy związek między znanymi od dawna składnikami. 
Davidson i Sternberg uważają, że każdy z tych procesów może prowadzić do wglądu, choć prawdopodobieństwo zajścia tego zjawiska wzrasta, gdy wszystkie trzy operacje wykonywane są równocześnie. 

</doc>
<doc id="1465948" url="https://pl.wikipedia.org/wiki?curid=1465948" title="Actinella robusta">
Actinella robusta

Actinella robusta – gatunek ślimaka z rodziny Hygromiidae. Jego epitet gatunkowy to forma rodzaju żeńskiego łacińskiego przymiotnika "robustus" oznaczającego "(...) silny, mocny, wzmocniony, dorosły"
Występowanie.
Jest to endemit żyjący tylko na Maderze (wyspa należąca do Portugalii).
Wiedzie lądowy tryb życia.
Status.
W 1994 gatunek uznano za zagrożony wyginięciem. Ze względu na niepewny zasięg występowania brak jest danych dla oceny stopnia zagrożenia.

</doc>
<doc id="1465950" url="https://pl.wikipedia.org/wiki?curid=1465950" title="Pan i pani Bridge">
Pan i pani Bridge

Pan i pani Bridge (ang. "Mr. and Mrs. Bridge", 1990) − amerykańsko-brytyjski dramat filmowy w reżyserii Jamesa Ivory’ego i według scenariusz Ruth Prawer Jhabvala. Film otrzymał po jednej nominacji do Oscara i Złotego Globu dla Joanne Woodward. Ekranizacja powieści autorstwa Evana S. Connella.
Fabuła.
India (Joanne Woodward) i Walter (Paul Newman) Bridge po zakończeniu I wojny światowej mieszkają w Kansas City wraz z trójką dzieci. Walter Bridge jest szanowanym prawnikiem, lecz w życiu prywatnym jest człowiekiem oschłym, surowym i stanowczym. Żonę traktuje jako swoją własność prawie nigdy nie okazując jej uczuć. India tęskni za miłością mężczyzny. Gdy dorosłe dzieci opuszczają rodzinny dom, małżeństwo przechodzi kryzys.
Obsada.
i inni

</doc>
<doc id="1465952" url="https://pl.wikipedia.org/wiki?curid=1465952" title="Kalendarium historii Jędrzejowa">
Kalendarium historii Jędrzejowa



</doc>
<doc id="1465953" url="https://pl.wikipedia.org/wiki?curid=1465953" title="Litopys UPA">
Litopys UPA

Litopys UPA – seria książek (jak również nazwa wydawnictwa) wydawanych początkowo (od lat 70. XX wieku) w Kanadzie, a po uzyskaniu niepodległości przez Ukrainę, na jej terytorium, publikujących dokumenty i relacje dotyczące historii Ukraińskiej Powstańczej Armii i podziemia zbrojnego OUN-B.
Wydano w sumie 67 książek w dwóch seriach, nie licząc innych książek związanych z tematem.
Ich wydawanie rozpoczęły wspólnie Związek Byłych Żołnierzy UPA Stanów Zjednoczonych i Kanady oraz Towarzystwo Byłych Żołnierzy UPA im. Tarasa Czuprynki w USA i Kanadzie.
Według Pera Andersa Rudlinga i Iwana Kaczanowskiego "Litopys UPA" omija lub „wybiela” niewygodne kwestie w historii OUN i UPA, takie jak masowe mordy i czystki etniczne na Wołyniu oraz totalitarna ideologia OUN. Zdaniem Jurija Kyryczuka dokumenty w "Litopysie" są dobrane tak, by pokazać UPA w pozytywnym świetle. Natomiast Grzegorz Motyka oceniał część tomów "Litopysu" wydanych w latach 1995–2000 „bardzo wysoko”, zwracając uwagę na opublikowane w nich dokumenty.
Jeden z redaktorów "Litopysu UPA", Petro Poticzny, odrzuca twierdzenia o braku obiektywizmu tej publikacji.
Serie Litopysu.
I seria.
Pierwsza seria („kanadyjska”, „główna”) liczyła 46 tomów.
Bazuje ona na dokumentach, które przeniosły na Zachód przebijająca się oddziały UPA oraz kurierzy. Większość pochodzi z archiwum ZP UHWR. Wyjątkiem są trzy tomy dokumentów niemieckich, jeden polskich i radzieckich, oraz jeden tom dokumentów Kyryła Ośmaka, przewodniczącego UHWR. Trzy ostatnie tomy – 43, 44 i 46, zostały zredagowane na podstawie ukrytego archiwum, wykopanego w 2004 we wsi Ozerna w obwodzie tarnopolskim. Drugą organizacją, która posiadała najwięcej dokumentów, była ZCz OUN, jednak z różnych powodów Litopys UPA miał dostęp tylko do pojedynczych dokumentów z tego zbioru. Również próby nawiązania współpracy z Tarasem Borowciem oraz OUN-M nie zakończyły się sukcesem.
II seria.
Druga seria (nowa, kijowska, rozpoczęta w 1995 roku) liczy 13 tomów (następne są w przygotowaniu). Publikuje ona tylko dokumenty, głównie znajdujące się w archiwach Centralnego Komitetu KPU (CDAHOU), Rewolucji Październikowej (CDAWOU) i KGB, jak również w archiwach obwodowych.
III seria.
Trzecia seria – „Biblioteka (rozpoczęta w 2000 roku) prezentuje analizy i wspomnienia, chociaż wspomnienia znajdowały się również w serii drugiej. W ramach tej serii ukazało się do 2007 roku 9 książek.
Tematyka Litopysu.
Wiele uwagi w Litopysie poświęcono Wołyniowi – poświęcone mu są tomy 1, 2, 5, 27 pierwszej serii, 1, 2, 8, 11 drugiej serii i 1, 7 serii „Biblioteka”.
Tomy 6, 7 і 21 pierwszej serii zawierają niemieckie dokumenty o ukraińskim oporze na terenie Wołynia. Tomy 2-8 drugiej serii również powiązane są z Wołyniem i Polesiem. Ogólnie materiały o działalności UPA i całego podziemia zbrojnego na Wołyniu obejmują 18 tomów.
Drugi region, który szeroko opisywano w Litopysie, to Zakerzonia. Było to skutkiem zarówno dużej ilości materiałów historycznych z tego regionu, jak i to, że założycielami Litopysu byli głównie uchodźcy z Zakerzonia. Dokumenty z tego regionu włączono do tomów 13, 14, 16, 17, 22, 28-31, 33, 34, 37, 39 і 40 pierwszej serii i 2, 3 і 4 serii „Biblioteka”(razem 17 książek). 
Dokumenty z Podola, głównie z obwodu tarnopolskiego, opublikowano w tomach 11, 12, 43, 44 і 46 pierwszej serii i częściowo w tomach 3-8 drugiej serii.
Regionowi karpackiemu (ziemia drohobycka i stanisławowska) poświęcono tomy 3, 4, 18 i 19 pierwszej serii i tom 6 serii „Biblioteka”. 
Książki można podzielić następująco: wspomnienia wydano w pierwszej serii w tomie 5 („Wołyń i Polesie. Niemiecka okupacja”), t. 15 (wspomnienia Kostia Himmelreicha), t. 18 (wspomnienia grupy UPA „Howerla”), t. 27 (wspomnienia Romana Petrenki), t. 28 (wspomnienia Mariji Sawczyn „Mariczki”), t. 29 (wspomnienia Iwana Harasymiwa – absolwenta szkoły oficerskiej „Ołeni”), t. 30 (wspomnienia Stepana Stebelskiego i Ołeksy Konopadskiego), t. 31 (wspomnienia żołnierzy UPA z Roztocza), t. 37 (wspomnienia Iwana Łyka i Mykoły Terefenki) oraz w serii „Biblioteka” w t. 1 (wspomnienia Jurija Stupnickiego), t. 3 (wspomnienia Jarosława Hrycaja), t. 4 (wspomnienia Wasyla Łewkowycza, Iwana Wasyłewskiego-Putko i innych). Z 12 tomów wspomnień największe znaczenie mają wspomnienia Marii Sawczyn, które zostały wydane również w języku angielskim. Przetłumaczono również wspomnienia Jurija Stupnyćkiego. 
Podziemne kroniki opublikowano w siedmiu tomach (razem z książką, poświęconą UHWR, jest ich 8). Tom 1 drugiej serii mieści trzy biuletyny wydane przez Komendę Główną UPA. W tomie 3 і 4 pierwszej serii przedrukowano magazyn UPA „Czornyj Lis”, w tomie 16 – podziemne czasopisma Zakierzonia, w t. 17 wydano angielskojęzyczne wydawnictwa podziemne, a w tomie 24 – przedruk czasopisma „Ideja i Czyn”. 
Cztery tomy Litopysu poświęcono biografiom: Kyryła Ośmaka – przewodniczącego UHWR (tom 41 głównej serii), Kateryny Zaryckiej – szefa Ukraińskiego Czerwonego Krzyża (tom 8 serii „Biblioteka”). W 2007 roku na stulecie urodzin generała Romana Szuchewycza wydano dwa tomy: dokumenty (10 tom nowej serii) i wspomnienia (45 tom głównej serii). 
UHWR poświęcono cztery tomy – 8, 9, 10 і 26 pierwszej serii. 
W dwóch tomach pierwszej serii – 23 i 32 zebrano materiały traktujące o medycznej służbie UPA. Te tematy poruszają również tomy 2 i 8 drugiej serii, oraz 7 tom serii „Biblioteka” (autor – Wołodymyr Kowalczuk). 
Poległym żołnierzom UPA poświęcono dwa tomy pierwszej serii – 11 і 36. Pierwszy z nich dotyczy Tarnopolszczyzny, a drugi – Lwowszczyzny. Informacje o poległych żołnierzach UPA znajdują się również w innych książkach, jak na przykład w tomach 33, 39, 40, oraz w książce „Powstanśki Mohyły”. Informacje na ten temat można również znaleźć w dalszych tomach serii, oraz w publikowanych materiałach radzieckich. 
Dwa tomy serii Biblioteka - t. 5 (Ziemia lwowska), i t. 6 (Ziemia drohobycka) – to rejestr osób związanych z walką narodowowyzwoleńczą. Umieszczono tam również nazwiska kolaborantów. W tomach 43, 44 і 46 pierwszej serii zamieszczono protokoły przesłuchań SB OUN z Tarnopolszczyzny. 
Teksty i nuty ponad 600 pieśni UPA, które zebrał i opracował kompozytor Zenowij Ławryszyn, zamieszczono w tomie 25 pierwszej serii. Tom 38 przedstawia schematy i opisy schronów i bunkrów UPA, znalezione w Archiwum Wojsk Wewnętrznych ZSRR.
Radzieckie protokoły przesłuchań wziętych do niewoli dowódców UPA, których potem rozstrzelano, opublikowano w tomie 9 drugiej serii. Publikowane tam dokumenty szczegółowo opisują strukturę organizacyjną podziemia ukraińskiego i jego działalność. Następny tom tych materiałów powinien ukazać się w 2008 roku.
Tomy 20 - 35 – to uzupełnienia do całego wydania (w tomach 1 – 34 pierwszej serii, 1 – 3 drugiej serii, 1 – 3 serii „Biblioteka” oraz książka „Powstanśki Mohyły”). 
Historia, działalność i biografie wszystkich, którzy przyczynili się do wydawania Litopysu, zostały zamieszczone w tomie 42 serii głównej. 
Jako uzupełnienie Litopysów, corocznie od 2004 wydaje się ilustrowane zdjęciami kalendarze, dotyczące tematyki UPA.
Oprócz własnych książek, Wydawnictwo „Litopys UPA” dopomogło wydać książki: Eugeniusza Misiły „Powstanśki mohyły”, czterotomowy wybór utworów Wołodymyra Makara „Spomyny i rozdumy” oraz w wersji angielskiej pracę „Polityczna dumka ukrajinśkoho pidpilja 1943–1951”, wydaną w 1986 roku przez Kanadyjski Instytut Studiów Ukraińskich.
Komitet Wydawniczy Litopysu UPA.
W skład Komitetu wchodzili: M. Bochno, O. Cylupa, O. Dolnycky, I. Homziak, Paraska Hrycaj, Jarosława Fil, M. Koszyk, M. Kowalczyn, B. Kowałyk, M. Kułyk, R. Kułyk, Kateryna Laluk, M. Łuszczak, M. Migus, P. Mycak, Emilia Nahirna-Zinko, A. Poticznyj, Petro Poticznyj, Maria Pyskir, Modest Ripeckyj, S. Rohatynskyj, I. Rosił, M. Roszetskyj, S. Szpak, Jewhen Sztendera, Natalia Sołtys, I. Terefenko, I. Wasyłewskyj-Putko, O. Zyhar.

</doc>
<doc id="1465954" url="https://pl.wikipedia.org/wiki?curid=1465954" title="Rodolphe de Hemricourt de Grunne">
Rodolphe de Hemricourt de Grunne

Rodolphe Ghislain Charles de Hemricourt de Grunne (ur. 18 listopada 1911 w Etterbeek pod Brukselą, zm. 21 maja 1941 nad północną Francją) – belgijski wojskowy, pilot wojskowy Royal Air Force podczas II wojny światowej
Był synem belgijskiego księcia Charlesa de Grunne i francuskiej księżnej Marie de Montalembert. Po wybuchu I wojny światowej w 1914 r., jego rodzice wyjechali do Wielkiej Brytanii, a następnie do Francji. W Paryżu R.G. Ch. de Hemricourt de Grunne chodził do szkoły. Pod koniec 1918 r. jego rodzina powróciła do Belgii, gdzie zamieszkała w Aalter. Wkrótce R.G. Ch. de Hemricourt de Grunne wyjechał do Casablanki, studiować rolnictwo. Po powrocie do Belgii wstąpił do armii begijskiej, próbując dostać się do lotnictwa wojskowego. Jednakże z powodu wady wzroku jego wniosek został odrzucony. Służył w pułku kawalerii Régiment des Guides w latach 1933-1934. W 1935 r. został pilotem cywilnym.
Na pocz. października 1936 r., jako żarliwy katolik, przyjechał do ogarniętej wojną domową Hiszpanii, wstępując do wojsk nacjonalistycznych gen. Francisco Franco. Służył w Centuria Argentina (oddziale złożonym głównie z ochotników argentyńskich) w składzie 1 Bandery falangistów. 23 listopada 1936 r. został ranny. Podczas leczenia w szpitalu w Burgos spotkał hiszpańskiego lotnika, który – po dowiedzeniu się, że ranny Belg jest cywilnym lotnikiem i arystokratą – pomógł mu w przejściu do hiszpańskiego lotnictwa wojskowego. Do lutego 1937 r. przeszedł szkolenie w szkole lotniczej w Sewilli, po czym dostał przydział do jednostki lotniczej operującej w rejonie Saragossy. Latał na samolotach rozpoznawczych Heinkel He 46. Następnie został przeniesiony do jednostki myśliwskiej na froncie aragońskim wyposażonej w samoloty Heinkel He 51. Z kolei 1 listopada 1937 r. przeszedł do kolejnej jednostki myśliwskiej w Saragossie walczącej na somolotach Roméo 37. W szkole lotniczej w Sewilli przezbrojono ją w nowocześniejsze myśliwce Fiat CR.32. 12 marca 1938 r. koło Hijar R.G. Ch. de Hemricourt de Grunne uzyskał pierwsze zwycięstwo lotnicze, zestrzeliwując republikańskiego I-15. Do końca wojny w marcu 1939 r. ogółem zestrzelił 14 nieprzyjacielskich samolotów. 15 maja tego roku uczestniczył w paradzie w Madrycie.
Na pocz. czerwca 1939 r. powrócił do Belgii, gdzie we wrześniu został zmobilizowany do wojska. Służył w kompanii rowerowej w składzie jednej z dywizji piechoty. Z powodu protestu został przeniesiony do szkoły lotniczej w Deurne. Po przeszkoleniu trafił do najnowocześniejszej jednostki lotniczej wyposażonej w myśliwce Hawker Hurricane. Od lutego 1940 r. patrolował niebo nad Belgią. 12 marca tego roku zaatakował niemiecki samolot rozpoznawczy Dornier Do 17, ale wskutek zacięcia się karabinów nie mógł go zestrzelić. W kwietniu został ranny w wypadku samochodowym. Po agresji wojsk niemieckich na Belgię 10 maja, dwa dni później powrócił do swojej jednostki lotniczej, ale wszystkie samoloty były już zniszczone przez Niemców. W związku z tym wraz z innymi pilotami wyjechał do południowej Francji w celu odebrania nowych samolotów.
Po klęsce Francji 22 czerwca 1940 r., przedostał się do Wielkiej Brytanii. Już 4 sierpnia trafił do brytyjskiej jednostki myśliwskiej w Biggin Hill wyposażonej w samoloty Hawker Hurricane. Zestrzelił jednego Bf 109E, zaś drugiego uszkodził. Zaliczył też wspólne zestrzelenie Do 17. 18 sierpnia nad Ruckinge został jednak zestrzelony i poważnie poraniony. Po kilku miesiącach leczenia w Wielkiej Brytanii, wysłano go na dalsze leczenie do Portugalii. W rzeczywistości emigracyjne władze belgijskie w Londynie zamierzały wykorzystać go do tajnych akcji szpiegowskich w Hiszpanii. Nie zgodził się na to ze względu na niechęć do szpiegostwa i działania przeciwko niedawnym hiszpańskim towarzyszom broni. Po powrocie do Wielkiej Brytanii w kwietniu 1941 r., ponownie zaczął latać na myśliwcach. Podczas jednego z lotów nad północną Francją 21 maja tego roku został zaskoczony przez niemiecki Bf 109E i zestrzelony nad morzem.

</doc>
<doc id="1465957" url="https://pl.wikipedia.org/wiki?curid=1465957" title="Region Amazonas">
Region Amazonas

Region Amazonas – jeden z 25 regionów w Peru. Stolicą jest Chachapoyas. Około 73% powierzchni regionu obejmuje las deszczowy w dolinie Marañón.
W latach 1981–1995 w regionie toczyły się walki pomiędzy Peru a Ekwadorem.
Podział administracyjny regionu.
Region Amazonas podzielony jest na siedem prowincji, które obejmują 84 dystrykty.

</doc>
<doc id="1465958" url="https://pl.wikipedia.org/wiki?curid=1465958" title="Avalon (film 1990)">
Avalon (film 1990)

Avalon – amerykański film obyczajowy z 1990 roku.
Główne role.
i inni
Fabuła.
4 lipca 1914 roku do Baltimore w USA przybywa Samuel Krichinsky, emigrant z Polski - nigdy w życiu nie widział piękniejszego miasta. W chwili gdy przybywa miasto rozświetlone jest fajerwerkami z okazji przypadającego święta. Tu mieszkają również jego czterej bracia. W Ameryce Samuel poznaje swoją żonę Eve. Po pewnym czasie rodzi się im dwóch synów Jules i Izzy. Polska rodzina pełna szacunku dla tradycji powoli traci korzenie i tożsamość. Jules i Izzy żenią się z poznanymi tu kobietami, obydwoje bracia porzucają rodowe nazwisko Krichynsky, jako powód podają, że jest zbyt trudna do wymówienia. Nowo przyjęte są bardziej modne, amerykańskie - Jules Kaye i Izzy Kirk. Synowie Krichinsky'ch prowadzą Dom Towarowy "K &amp; K " specjalizujący się głównie w sprzedaży telewizorów. W Dniu Dziękczynienia dochodzi do pożaru, Dom Handlowy ulega całkowitemu spaleniu wraz ze znajdującym się w magazynach towarem. Budynek nie był ubezpieczony. Tego dnia syn Julesa - Michael wraz ze swoim kuzynem - bawili się w piwnicy (gdzie były magazyny) w odpalanie klejonego modelu samolotu - co wywołało również podpalenie części znajdujących się tam rzeczy. Chłopcy ugasili zarzewie ognia i szybko oddalili się z miejsca. Michael przyznał się ojcu do tego, że to oni byli sprawcami podpalenia. Okazało się jednak, że przyczyną pożaru było zwarcie w instalacji elektrycznej na 4 piętrze. W niedługim czasie umiera Eva Krichynsky. Samuel nie chce być ciężarem dla rodziny i wyprzedaje majątek, by zamieszkać w Domu Opieki dla Seniorów.
Nagrody i nominacje.
Oscary za rok 1990
Złote Globy 1990

</doc>
<doc id="1465965" url="https://pl.wikipedia.org/wiki?curid=1465965" title="Udo Quellmalz">
Udo Quellmalz

Udo Günther Quellmalz (ur. 8 marca 1967 w Lipsku) – niemiecki judoka. Dwukrotny medalista olimpijski.
Urodził się w NRD i do zjednoczenia Niemiec startował w barwach tego kraju, m.in. na igrzyskach w Seulu (1988). Pierwszy - brązowy - medal olimpijski wywalczył w 1992 w Barcelonie, cztery lata później nie miał sobie równych. Dwukrotnie zostawał mistrzem świata (1991, 1995), ponadto również dwa razy stawał na podium tej imprezy. Był także medalistą mistrzostw Europy. Startował w Pucharze Świata w latach 1989, 1992, 1993, 1995-1997.Największe sukcesy odnosił w wadze do 65 kilogramów. Karierę zakończył w 1998.

</doc>
<doc id="1465966" url="https://pl.wikipedia.org/wiki?curid=1465966" title="Dukum">
Dukum

Dukum – (bułg. Дукум) chan bułgarski w latach 814 – 815.
Imię Dukuma pojawia się obok imion Dicewga i Czoka w "Menologionie cesarza Bazylego II" i słowiańskim "Prologu", datowanych na okres od końca IX do końca XIV wieku. Złatarski uważa Dukuma i Czoka za tę samą osobę.
Dukum doszedł do władzy po nagłej śmierci chana Kruma, w kwietniu 814 roku, w trakcie prowadzonych na wielką skalę przygotowań do wyprawy na Konstantynopol. Wokół młodego i niedoświadczonego syna Kruma, Omurtaga doszło do walk o władzę w państwie pomiędzy bojarami bułgarskimi. Wśród historyków nie ma zgody co do okresu i charakteru sprawowanej przez Dukuma władzy. G.Ostrogorski przyjmuje za W. Beszewlijewem, że panowanie jego i jego następcy było krótkotrwałe, i że jeszcze w 814 roku Omurtag odzyskał władzę. D. Lang uważa, że Omurtag zdobył pełnię władzy w państwie najdalej pod koniec 815 roku. Według T. Wasilewskiego nastąpiło to dopiero w 819 roku. Ponieważ niewiele wiadomo o przebiegu walk, niewiele można też powiedzieć o czasie i okolicznościach utraty władzy przez Dukuma na rzecz jego następcy Dicewga. Jego panowanie nie odznaczyło się niczym szczególnym w dziejach Bułgarii. Wasilewski zaznacza, że toczył, prawdopodobnie w oparciu o zgromadzony przez chana Kruma potencjał wojenny, walki z Bizancjum.
Oprócz historyków uznających w Dukumie samodzielnego władcę, nie brak autorów marginalizujących jego znaczenie i uznających w nim co najwyżej jednego z regentów w okresie niepełnoletności Omurtaga. Wedle innego poglądu Dukum, podobnie jak Dicewg, był komesem zarządzającym jedną z prowincji, a przetrwanie jego imienia w tradycji przypisać należy temu, że występował wobec prześladowanych chrześcijan jako przedstawiciel władzy państwowej.

</doc>
<doc id="1465967" url="https://pl.wikipedia.org/wiki?curid=1465967" title="Kościół Wniebowzięcia Najświętszej Maryi Panny w Homlu">
Kościół Wniebowzięcia Najświętszej Maryi Panny w Homlu

Kościół Wniebowzięcia Najświętszej Marii Panny w Homlu (biał. "Касцёл Унебаўзяцця Найсв. Панны Марыі ў Гомелі", ros. "Костёл Успения Пресв. Девы Марии") – świątynia rzymskokatolicka istniejąca w Homlu od początków XIX wieku do połowy XX stulecia.
Historia.
Kościół katolicki w Homlu położony był naprzeciwko soboru prawosławnego, na rogu ulic Zamkowej i Feldmarszałkowskiej. Zbudowano go w latach 1818–1822 z polecenia hrabiego Rumiancewa według projektu Johna Clarca. Świątynia została zamknięta w dwudziestoleciu międzywojennym, a w czasie II wojny światowej zburzona. Obecnie w jej miejscu przebiega poszerzona ulica – parafialnym kościołem homelskich katolików jest dziś dawna cerkiew cmentarna Narodzenia Bogurodzicy.

</doc>
<doc id="1465969" url="https://pl.wikipedia.org/wiki?curid=1465969" title="Grupa Alandzka">
Grupa Alandzka

Grupa Alandzka - grupa wchodząca w skład wojska fińskiego w czasie tzw. wojny zimowej ze Związkiem Radzieckim (1939-1940).
Swoją nazwę wzięła od Wysp Alandzkich. Dowódcą grupy był gen. mjr Edvard Hanell.

</doc>
<doc id="1465972" url="https://pl.wikipedia.org/wiki?curid=1465972" title="Henry i June">
Henry i June

Henry i June - amerykański film biograficzny z 1990 na podstawie pamiętników Anaïs Nin.
Główne role.
i inni
Opis fabuły.
Paryż, rok 1931. Do miasta przybywa amerykański pisarz Henry Miller z żoną June. Tam poznaje Anais Nin. June kursuje między Paryżem a Nowym Jorkiem i próbuje znaleźć jakąś pracę aktorską, podczas gdy Henry pracuje nad swoją pierwszą poważną pracą pseudo-biografią June. Anais z Hugo Guilerem pomagają sfinansować książkę. Między Henrym i Anais dochodzi do zbliżenia. Ich związek ma charakter seksualny.
Nagrody i nominacje.
Oscary za rok 1990

</doc>
<doc id="1465975" url="https://pl.wikipedia.org/wiki?curid=1465975" title="Władysław Dewoyno">
Władysław Dewoyno

Władysław Dewoyno (ur. 10 lipca 1915 w Moskwie, zm. 22 stycznia 1991 w Łodzi) – polski aktor teatralny i filmowy, związany przede wszystkim z teatrami Wrocławia i Łodzi.
Przed wojną studiował rolnictwo i leśnictwo na Uniwersytecie Adama Mickiewicza w Poznaniu i aktorstwo w Państwowym Instytucie Sztuki Teatralnej, które to studia przerwał wybuch wojny. Naukę kontynuował w konspiracji. Po upadku powstania warszawskiego został przez nazistów wywieziony na roboty do Niemiec. Również przed wojną współpracował jako lektor z Polskim Radiem. Miał w swoim dorobku około osiemdziesięciu ról filmowych.
Pochowany na cmentarzu Świętej Rodziny we Wrocławiu.

</doc>
<doc id="1465978" url="https://pl.wikipedia.org/wiki?curid=1465978" title="Marc Alexandre">
Marc Alexandre

Marc Alexandre (ur. 30 października 1959 w Paryżu), francuski judoka. Dwukrotny medalista olimpijski.
Walczył w dwóch kategoriach - do 65 i 71 kilogramów. Największe sukcesy odnosił na igrzyskach olimpijskich. W Los Angeles w 1984 zajął trzecie miejsce w niższej z wag, cztery lata później triumfował w wyższej. Był także wicemistrzem świata (1987) i piąty w 1989. Medalista mistrzostw Europy (złoto w 1984). Triumfator MŚ wojskowych w 1982 roku.

</doc>
<doc id="1465979" url="https://pl.wikipedia.org/wiki?curid=1465979" title="Francuska Misja Wojskowa">
Francuska Misja Wojskowa

Zobacz też:

</doc>
<doc id="1465985" url="https://pl.wikipedia.org/wiki?curid=1465985" title="Gyrodus">
Gyrodus

Gyrodus – wymarły rodzaj ryby kostnoszkieletowej z rzędu Pycnodontiformes i rodziny Pycnodontidae.
Ryba ta żyła w okresie od środkowej jury do późnej kredy w okolicach obecnej Europy. Największe rozprzestrzenienie i zróżnicowanie taksonomiczne "Gyrodus" przypada na późną jurę. Jej skamieniałości (dwie niekompletne żuchwy z pięter hoteryw i barrem) po raz pierwszy znaleziono na terenie Niemiec, a później opisywano je również m.in. z terenów Polski. Prawdopodobnie "Gyrodus" większość pokarmu zdobywał w przybrzeżnych siedliskach. Ponadto prowadził pelagiczny tryb życia, który umożliwił rybom z tego rodzaju osiągnięcie szerokiego zasięgu występowania.
Opisano ponad trzydzieści gatunków "Gyrodus", jednak tylko dwa ("G. hexagonus" i "G. circularis") na podstawie kompletnych szkieletów. Ważność pozostałych, opisanych na podstawie zębów, jest wątpliwa.

</doc>
<doc id="1465986" url="https://pl.wikipedia.org/wiki?curid=1465986" title="Wrażliwość sensoryczna">
Wrażliwość sensoryczna

Wrażliwość sensoryczna – zdolność reagowania na bodźce zmysłowe o małej wartości stymulującej.
Wraz z żwawością, perseweratywnością, reaktywnością emocjonalną, wytrzymałością i aktywnością tworzy sześć cech temperamentu wyodrębnionych przez Jana Strelaua.
Do określania poziomu wrażliwości sensorycznej (podobnie jak do pozostałych pięciu cech) służy Formalna Charakterystyka Zachowania – Kwestionariusz Temperamentu.

</doc>
<doc id="1465988" url="https://pl.wikipedia.org/wiki?curid=1465988" title="Cerkiew Świętej Trójcy w Homlu (nieistniejąca)">
Cerkiew Świętej Trójcy w Homlu (nieistniejąca)

Cerkiew Świętej Trójcy (biał. Царква Св. Тройцы, ros. Церковь Св. Троицы) – świątynia prawosławna w Homlu, wzniesiona w I połowie XIX w., położona na rogu ul. Rumiancewa (Sowieckiej) i Troickiej (Sielańskiej), zniszczona w latach 60. XX w. przez władze radzieckie. 
Historia.
Homelska cerkiew "Troicka" powstała przy ul. Probojnej (później: Rumiancewa, Sowieckiej) na miejscu drewnianej świątyni prawosławnej, która nie pasowała do oblicza nowego Homla budowanego przez rodzinę Rumiancewów. Została zaprojektowana w jednej z pracowni moskiewskich architektów, jej budowę nadzorował architekt I. Diaczkow. Cerkiew miała nietypowy kształt, wykorzystano modny wówczas styl klasyczny, ozdabiając ją m.in. wysoką rotundą. Elewacje zbudowano w stylu tzw. moskiewskiego empire. 
Świątynię poświęcono po dziewięcioletniej budowie w 1833. W czasach sowieckich ulokowano w niej klub lotniczy, a w latach 60. zapadła decyzja o wyburzeniu zabytku. Obecnie w tym miejscu znajduje się hotel "Soż". 

</doc>
<doc id="1465991" url="https://pl.wikipedia.org/wiki?curid=1465991" title="Pomiechówek (przystanek kolejowy)">
Pomiechówek (przystanek kolejowy)

Pomiechówek – przystanek kolejowy w Pomiechówku, w województwie mazowieckim, w Polsce. Znajdują się tu 2 perony. Przy przystanku znajdowała się poczekalnia z kasami, jednak podczas modernizacji linii kolejowej nr 9 Warszawa Wschodnia – Gdańsk Główny została ona rozebrana. Na peronie znajduje się biletomat Kolei Mazowieckich.
W roku 2019 przystanek obsługiwał 2000 - 3000 pasażerów na dobę.
Historia.
Przystanek został uruchomiony 17 sierpnia 1877. Powstał on podczas budowy kolei nadwiślańskiej na odcinku Warszawa Wschodnia – Mława. . W 1972 linia biegnąca przez Pomiechówek została zelektryfikowana. .
9 kwietnia 2019 PKP S.A. podpisały z Torpolem umowę na budowę tzw. innowacyjnego dworca systemowego (w części dworcowej przewidziano ogrzewaną poczekalnię, ogólnodostępne toalety, ścianę zegarową, otwartą poczekalnię pod zadaszeniem od strony peronów, a w części miejskiej lokale handlowo-usługowe).
2 grudnia 2021, z ponad półtorarocznym opóźnieniem dworzec został oddany do użytku.

</doc>
<doc id="1465992" url="https://pl.wikipedia.org/wiki?curid=1465992" title="Stefan Norblin">
Stefan Norblin

Stefan Norblin, właśc. Juliusz Stefan Norblin de la Gourdaine (ur. 26 czerwca 1892 w Warszawie, zm. 12 sierpnia 1952 w San Francisco) – polski artysta plastyk, malarz, karykaturzysta, ilustrator i plakacista, projektant wnętrz, architektury i mody. Tworzył m.in. modernistyczne i secesyjne plakaty reklamowe oraz malowidła w stylu art déco.
Życiorys.
Urodził się w Warszawie w 1892 roku w rodzinie o tradycjach artystycznych. Jego pradziadem był malarz Piotr Norblin. Studiował malarstwo w Antwerpii i Dreźnie. W 1920 roku Stefan Norblin wziął udział w wojnie polsko-sowieckiej. Po wojnie wrócił do Warszawy, gdzie ożenił się z Leną Żelichowską, znaną podówczas aktorką i tancerką.
We wrześniu 1939 roku wyjechał z kraju do Rumunii, gdzie w podróży, oprócz małżonki, towarzyszył mu Marian Hemar. Na czas okupacji Norblinowie mieli schronić się w Stanach Zjednoczonych, dokąd postanowili dostać się przez Azję. W czasie II wojny światowej Norblin przebywał w Persji, a następnie w Indiach, gdzie dla maharadży Jodhpuru Umaida Singha wykonał serię malowideł zdobiących wnętrze pałacu Umaid Bhawan, największej prywatnej rezydencji w tym kraju. Malował także portrety lokalnej arystokracji i ozdabiał jej rezydencje. Po wojnie osiadł na stałe w Stanach Zjednoczonych, gdzie zarabiał na życie jako portrecista. Zmarł w San Francisco 12 sierpnia w 1952 śmiercią samobójczą, przypuszczalnie motywowaną postępującą utratą wzroku.
W 2007 roku Telewizja Polska wyprodukowała film dokumentalny "Stefan Norblin", opowiadający o życiu artysty. W 2011 powstał także film dokumentalny "Chitraanjali. Stefan Norblin w Indiach" reżyserii Małgorzaty Skiby, wyprodukowany przez Narodowy Instytut Audiowizualny przy współpracy z Ambasadą RP w Nowym Delhi. Film pokazuje twórczość artysty w Indiach, która łączy motywy europejskie z mitologią i kulturą indyjską. Dokument ten otrzymał Honorowe Wyróżnienie w prestiżowym konkursie Los Angeles Film Awards 2012. Dostępny jest w całości na platformie internetowej Ninateka. Dalszymi badaniami i wszechstronną promocją twórczości Norblina zajmuje się powstały w 2017 r. Narodowy Instytut Polskiego Dziedzictwa Kulturowego za Granicą „Polonika”, który zrealizował dwa filmy animowany „Wieczny ogień” i dokumentalny „Ramayana w pałacu w Jodhpurze. Odzyskany wątek w twórczości Stefana Norblina”.
12 października 2012 prochy Stefana Norblina i jego żony spoczęły w rodzinnym grobowcu Norblinów na Starych Powązkach w Warszawie (kwatera F/G-5-1/2).

</doc>
<doc id="1465993" url="https://pl.wikipedia.org/wiki?curid=1465993" title="Puchar Świata w skokach narciarskich w Trondheim">
Puchar Świata w skokach narciarskich w Trondheim

Puchar Świata w skokach narciarskich w Trondheim – zawody w skokach narciarskich, przeprowadzane w ramach Pucharu Świata w skokach narciarskich od sezonu 1990/1991. Areną zmagań jest skocznia Granåsen w Trondheim. 
Dotąd rozegrano 21 konkursów, dwa z nich wygrali gospodarze. Trzykrotnie wygrywali Polacy - Adam Małysz w 2001 i Kamil Stoch w 2013 i 2018.
Historia.
Po raz pierwszy w Trondheim Puchar Świata w skokach narciarskich został rozegrany w sezonie 1990/1991. Premierowy konkurs zakończył się zwycięstwem austriackiego zawodnika - Heinza Kuttina. Skoczek powtórzył swój sukces również w następnym roku, w którym rozegrano na Granåsen dwa konkursy. Drugim triumfatorem został świeżo upieczony mistrz olimpijski, fin Toni Nieminen. Następny konkurs rozegrano w sezonie 1995/1996. Drużynową rywalizację wygrali Finowie. Konkurs indywidualny z powodu złych warunków atmosferycznych został odwołany. 
W marcu 1998 nad Trondheimsfjorden zawitał Turniej Nordycki. Pierwszą taką rywalizację na Granåsen wygrał Masahiko Harada z Japonii. Wyczyn ten powtórzył rok później jego rodak - Noriaki Kasai, który zwyciężył w całym cyklu skandynawskiego turnieju. Podobnie jak Sven Hannawald w 2000, który triumfował i w Trondheim, i w łącznej klasyfikacji Turnieju Nordyckiego. 
9 marca 2001 roku zwycięstwo na Granåsen odniósł Polak - Adam Małysz, ustanawiając nowy rekord obiektu - 138,5 m (wygrał też cały Turniej Nordycki). Po raz ostatni Turniej Nordycki rozegrano w Trondheim w sezonie 2001/2002. Zwycięzcą (również turnieju) został fiński skoczek Matti Hautamäki. 
W sezonie 2002/2003 zawody Pucharu Świata w Trondheim przeniesiono z marca na grudzień. Triumfował w nich Martin Höllwarth z Austrii i Norweg Sigurd Pettersen, dla którego to było pierwsze zwycięstwo w Pucharze Świata. Rok później ponownie triumfował zawodnik gospodarzy - Roar Ljøkelsøy. Drugi konkurs, z powodu zbyt silnie wiejącego wiatru, został odwołany. 
W sezonie 2004/2005 oba konkury zakończyły się zwycięstwem Janne Ahonena. W sezonie 2005/2006 i 2006/2007 zawody, z powodu braku śniegu na Granåsen, przeniesiono do Lillehammer. Następne konkursy rozegrano dopiero w grudniu 2007. Sobotnie i niedzielne zmagania zakończyły się triumfem Thomasa Morgensterna. 
W sezonie 2008/2009 w zawodach, już na przebudowanej skoczni, triumfowali Gregor Schlierenzauer i Simon Ammann.
W sezonie 2009/2010 konkursy zaplanowane na 5 i 6 grudnia 2009, z powodu problemów technicznych ze skocznią, zostały przeniesione do Lillehammer. 
Od sezonu 2011/2012 zawody PŚ na Granåsen ponownie są rozgrywane w marcu. 8 marca 2012 konkurs zakończył się zwycięstwem Daiki Itō, który w drugiej serii ustanowił nowy rekord skoczni - 141 metrów. 
15 marca 2013 roku zawody wygrał Kamil Stoch. Zwycięstwo zapewnił sobie skokami na odległość 131 i 140 m. Zdobyte punkty pozwoliły Polakowi awansować na trzecie miejsce w klasyfikacji generalnej Pucharu Świata. Na drugim miejscu uplasował się Richard Freitag, a na najniższym stopniu podium stanął triumfator z 2012 roku - Daiki Itō. W konkursie rozegranym 7 marca 2014 roku zwyciężył Anders Bardal. 
12 marca 2015 miały miejsce kolejne zawody w Trondheim. Zawody wygrał Niemiec Severin Freund przed Peterem Prevcem i Rune Veltą. W ostatnim konkursie PŚ, który zaplanowano na 10 lutego 2016 roku wygrał Prevc, stając się pierwszym Słoweńcem, który stanął na najwyższym stopniu podium na Granåsen, a pozostałe jego miejsca zajęli Stefan Kraft i Noriaki Kasai, który w drugiej serii wyrównał oficjalny rekord obiektu należący do Austriaka.
15 marca 2018 odbyły się kolejne zawody w Trondheim zaliczane do cyklu Raw Air. W trakcie konkursu dwukrotnie poprawiano rekord skoczni - najpierw Robert Johansson skoczył 145,5 m, a kilka minut po nim Kamil Stoch (zwycięzca tego konkursu i całego cyklu) poleciał o pół metra dalej - 146 metrów.

</doc>
<doc id="1465998" url="https://pl.wikipedia.org/wiki?curid=1465998" title="Długi Staw Bystry">
Długi Staw Bystry

Długi Staw Bystry (słow. "Dlhé Bystré pleso") – staw w Dolinie Bystrej w słowackich Tatrach Zachodnich. Znajduje się w najwyższym piętrze tej doliny, pod południowymi zboczami Bystrej i wschodnimi grzędy Garbate odchodzącej od Małej Bystrej. Jest drugim co do wielkości z Bystrych Stawów. Znajduje się na dnie kotła lodowcowego. Na tym samym dnie kotła, blisko siebie, znajdują się jeszcze dwa inne stawy: Wielki Staw Bystry i Mały Staw Bystry. Otoczenie stawów to pofałdowany teren morenowy wypełniony rumowiskiem głazów granitowych, miejscami tylko porośniętych niską murawą.
Staw badany był przez Jerzego Młodziejowskiego w 1935. Według jego pomiarów powierzchnia wynosiła 0,271 ha, rozmiar 93 × 37,5 m, a maksymalna głębokość 5 m. Po wojnie staw był mierzony powtórnie, w tabelce przedstawione są wyniki powojennych, czechosłowackich pomiarów.
Stawy te nie są udostępnione turystycznie. Znajdują się w pewnej odległości od szlaku prowadzącego przez Dolinę Bystrą i są niewidoczne z jej dna; widać je dopiero ze zboczy wschodniej grani Bystrej.

</doc>
<doc id="1466000" url="https://pl.wikipedia.org/wiki?curid=1466000" title="Jodhpur">
Jodhpur



</doc>
<doc id="1466002" url="https://pl.wikipedia.org/wiki?curid=1466002" title="Piotr Norblin">
Piotr Norblin



</doc>
<doc id="1466005" url="https://pl.wikipedia.org/wiki?curid=1466005" title="Hawana (film)">
Hawana (film)

Hawana – amerykański melodramat z 1990 roku na podstawie powieści Judith Rascoe.
Film jest remakiem "Casablanki" z 1942 roku.
Główne role.
i inni
Opis fabuły.
Hawana, rok 1958. Do miasta przybywa Jack Weil, zawodowy pokerzysta. Jego celem jest zdobycie wielkiej wygranej, ale miasto jest na krawędzi rewolucji. Los sprawia, że Jack zakochuje się w Robercie, żonie rewolucjonisty, Arturo Durana. Arturo zostaje aresztowany, a między nimi dochodzi do uczucia...
Nagrody i nominacje.
Oscary za rok 1990
Złote Globy 1990

</doc>
<doc id="1466009" url="https://pl.wikipedia.org/wiki?curid=1466009" title="Manewr landshucki">
Manewr landshucki



</doc>
<doc id="1466010" url="https://pl.wikipedia.org/wiki?curid=1466010" title="Bankowe systemy wymiany informacji">
Bankowe systemy wymiany informacji

Informacja odgrywa kluczową rolę w procesie zarządzania ryzykiem kredytowym. Bez wiarygodnej, wysokiej jakości i obejmującej dłuższe szeregi czasowe informacji na temat kredytobiorcy możliwość podjęcia przez bank trafnej decyzji kredytowej jest niewielka. W procesie oceny ryzyka kredytowego wykorzystywana jest informacja pochodząca z różnych źródeł. Głównym jest kredytobiorca, który przedkłada wniosek kredytowy. Dostarczone przez niego dane wymagają jednak weryfikacji i uzupełnienia zarówno w oparciu o wewnętrzne zasoby informacyjne banku, jak i zewnętrzne rejestry, bazy danych.
Budowa systemu wymiany informacji.
Budowa systemu wymiany informacji jest procesem długotrwałym, którego powodzenie zależy od spełnienia szeregu warunków. Do najważniejszych można zaliczyć:
Korzyści.
Celem nadrzędnym funkcjonowania Bankowych Systemów Wymiany Informacji jest umożliwienie prowadzenia wspólnych działań na rzecz wzmacniania bezpieczeństwa obrotu gospodarczego oraz ochrony interesów banków i ich klientów. Istnieje także wiele innych korzyści związanych z funkcjonowaniem Bankowych Systemów Wymiany Informacji, takich jak:
Wszechstronny system wymiany informacji.
Od szeregu lat podejmowane są w sektorze bankowym – inicjowane przez Związek Banków Polskich – działania mające na celu zbudowanie wszechstronnego systemu wymiany, obejmującego nie tylko wymianę danych pomiędzy bankami, ale także uwzględniającego inne dziedziny gospodarki.
W 1991 roku utworzono przy Związku Banków Polskich „Bankowy rejestr klientów czasowo nie wywiązujących się z zobowiązań”. Rejestr ten był bazą do utworzenia w 1992 systemu Bankowy rejestr, który obejmował ponad milion niesolidnych klientów banków. Ze względu na wciąż rosnące zapotrzebowanie na tego typu informacje w 1997 utworzono system Dokumenty zastrzeżone, czyli system zastrzegania dokumentów tożsamości i rachunków bankowych.
W 1997 r. swoją działalność także rozpoczęło Biuro Informacji Kredytowej S.A. W latach 2000–2005 skupiono się nad stworzeniem baz danych o charakterze antyfraudowym.
Podstawowym zabezpieczeniem udzielanych kredytów są nieruchomości. Problemem jest zarówno wyliczenie, jak i oszacowanie kierunku i tempa zmiany ich rynkowej wartości. Ponadto istnieje wiele źródeł dotyczących warunków jakie panują na polskim rynku nieruchomości. Dostarczają one wybiórczych wiadomości, które w pewnej części mogą się pokrywać, a w innej być sprzeczne. W 2005 r. rozwiązano ten problem stwarzając ujednolicony System Analiz i Monitorowania Rynku Obrotu Nieruchomościami – AMRON. W 2005 r. rozpoczął swoją działalność InfoMonitor Biuro Informacji Gospodarczej S.A., który zawiera własne informacje o ok. 180 tys. dłużnikach.
Filary wymiany informacji.
Obecnie w Polsce istnieją cztery filary wymiany informacji, są to:

</doc>
<doc id="1466012" url="https://pl.wikipedia.org/wiki?curid=1466012" title="Verneda">
Verneda

Verneda – stacja metra w Barcelonie, na linii 2. Stacja została otwarta w 1985.

</doc>
<doc id="1466014" url="https://pl.wikipedia.org/wiki?curid=1466014" title="Artigues-Sant Adrià">
Artigues-Sant Adrià

Antigues Sant Andrià – stacja metra w Barcelonie, na linii 2. Stacja została otwarta w 1985.

</doc>
<doc id="1466015" url="https://pl.wikipedia.org/wiki?curid=1466015" title="Cerkiew św. Eufrozyny Połockiej w Wilnie">
Cerkiew św. Eufrozyny Połockiej w Wilnie

Cerkiew św. Eufrozyny Połockiej – cerkiew prawosławna w Wilnie, wybudowana w latach 1837–1838, położona przy ulicy Liepkalnio, w obrębie cmentarza prawosławnego pod tym samym wezwaniem.
Historia.
Cerkiew została wzniesiona wg projektu N. Czagina w latach 1837–1838. W 1865 w cerkwi został pochowany generał rosyjski F. Paniutin, którego syn, gubernator Wilna, sfinansował rozbudowę obiektu oraz wykonanie w nim nowej dekoracji malarskiej pod kierunkiem W. Wasiliewa i ikonostasu po kierunkiem A. Riezanowa. Po trwających rok pracach cerkiew została na nowo otwarta i poświęcona. Od 1896 cerkiew, do tej pory filia soboru św. Mikołaja (wcześniej i obecnie katolicki kościół św. Kazimierza), otrzymała status świątyni parafialnej. Dzięki staraniom pierwszego proboszcza Aleksandra Karasewa obiekt przeszedł kolejny remont, w tym wymianę ikonostasu i budowę dzwonnicy z sześcioma dzwonami.
W 1923 cerkiew straciła status parafii i została przypisana jako filia do cerkwi św. Aleksandra Newskiego. Status parafialnej odzyskała w 1946, będąc od tej pory nieprzerwanie czynną.
Architektura.
Cerkiew świadomie naśladuje formą kształt kaplic cmentarnych. Składa się z położonej nad wejściem i przedsionkiem wieży-dzwonnicy i rotundy z trzema absydami. Obiekt z zewnątrz nie posiada prawie żadnej dekoracji architektonicznej, oprócz łuków otaczających okna i okalających dzwonnicę. Świątynia jest wzniesiona z cegły. Wszystkie okna w cerkwi mają półkolisty kształt, całość wieńczą dwie kopuły z krzyżami, jedna położona nad rotundą, druga na szczycie dzwonnicy.

</doc>
<doc id="1466016" url="https://pl.wikipedia.org/wiki?curid=1466016" title="Dom Sowietów w Mohylewie">
Dom Sowietów w Mohylewie

Dom Sowietów w Mohylewie – siedziba administracji obwodu mohylewskiego na Białorusi położona przy pl. Lenina, zbudowana pod koniec lat trzydziestych XX wieku w stylu radzieckiego modernizmu, zabytek o znaczeniu republikańskim. 
Budynek powstał w latach 1937–1939 według projektu białoruskiego architekta Iosifa Łangbarda, który zaprojektował wcześniej m.in. siedzibę Rady Najwyższej Białoruskiej SRR w Mińsku. Główny korpus budynku liczy osiem kondygnacji, jego skrzydła – pięć, a segmenty łączące gmach główny ze skrzydłami po siedem. 
W budynku umieszczono sowiet obwodu mohylewskiego Białoruskiej SRR. Początkowo planowano przeznaczyć go na siedzibę Rady Najwyższej BSRR, w związku z planami przeniesienia stolicy do Mohylewa, ale w wyniku agresji na Polskę i przesunięcia granicy republiki na zachód, zaniechano tego pomysłu. Po 1991 gmach mieści administrację obwodu mohylewskiego niepodległej Białorusi. 
Przed budynkiem ustawiono w 1958 pomnik Lenina dłuta W. Wołczaka i P. Sabsaja.

</doc>
<doc id="1466017" url="https://pl.wikipedia.org/wiki?curid=1466017" title="Batalion Telemark">
Batalion Telemark

Batalion Telemark – norweska zmechanizowana jednostka szybkiego reagowania, stacjonująca w Rena.
Liczy 475 żołnierzy a jej skład wygląda następująco:

</doc>
<doc id="1466018" url="https://pl.wikipedia.org/wiki?curid=1466018" title="Dicewg">
Dicewg

Dicewg – (bułg. Диценг - "Diceng") chan bułgarski w latach 814–815.
Imię Dicewga pojawia się obok imion Dukuma i Czoka w "Menologionie cesarza Bazylego II" i słowiańskim "Prologu", datowanych na okres od końca IX do końca XIV wieku.
Dicewg objął władzę po Dukumie, w toku walk o władzę toczonych w Bułgarii między bojarami, po śmierci chana Kruma, w obliczu słabej, początkowo, pozycji jego syna i następcy, Omurtaga. Wśród historyków nie ma zgody co do okresu i charakteru sprawowanej przez niego władzy. G. Ostrogorski przyjmuje za Beszewlijewem, że jego panowanie było efemeryczne, i że jeszcze w 814 roku Omurtag odzyskał władzę. D. Lang uważa, że Omurtag zdobył pełnię władzy w państwie najdalej pod koniec 815 roku. Według T. Wasilewskiego nastąpiło to dopiero w 819 roku. Ponieważ niewiele wiadomo o przebiegu walk między możnowładcami, niewiele można też powiedzieć o czasie i okolicznościach zdobycia władzy przez Dicewga oraz jego upadku. Jego panowanie nie odznaczyło się niczym szczególnym w dziejach Bułgarii. Wasilewski zaznacza, że toczył, tak jak jego poprzednik, walki z Bizancjum.
Oprócz historyków uznających w Dicewgu samodzielnego władcę, nie brak autorów marginalizujących jego znaczenie i uznających w nim co najwyżej jednego z regentów w okresie niepełnoletności Omurtaga. Wedle innego poglądu Dukum, podobnie jak Dicewg, był komesem zarządzającym jedną z prowincji, a przetrwanie jego imienia w tradycji przypisać należy temu, że występował wobec prześladowanych chrześcijan jako przedstawiciel władzy państwowej.

</doc>
<doc id="1466019" url="https://pl.wikipedia.org/wiki?curid=1466019" title="Mola rotunda">
Mola rotunda



</doc>
<doc id="1466020" url="https://pl.wikipedia.org/wiki?curid=1466020" title="Pierwszy Komisarz ds. Lasów">
Pierwszy Komisarz ds. Lasów



</doc>
<doc id="1466022" url="https://pl.wikipedia.org/wiki?curid=1466022" title="Lakier samochodowy">
Lakier samochodowy

Lakier samochodowy – materiał lakierniczy, substancja powłokotwórcza stosowana w celu otrzymania gładkiej powierzchni i zabezpieczenia jej przed działaniem czynników zewnętrznych. Ma on za zadanie przede wszystkim chronić samochód przed korozją i nadać mu kolor. Lakiery samochodowe występują w szerokiej gamie kolorystycznej i najczęściej nakładane są przy pomocy specjalnych urządzeń w specjalistycznych zakładach.
Rodzaje lakierów samochodowych:
Proces lakierowania.
Obecnie samochody lakieruje się w specjalnych kabinach przemysłowych. Innowacje i rozwój technologiczny pozwalają na coraz szybszy, sprawniejszy i ekologiczny proces. Nowoczesne kabiny lakiernicze mają m.in. rekuperatory, centrale grzewczo-wentylacyjne, falowniki czy nawilżacze.

</doc>
<doc id="1466024" url="https://pl.wikipedia.org/wiki?curid=1466024" title="Batalion ISTAR">
Batalion ISTAR

Batalion ISTAR – norweska jednostka licząca ok. 210 żołnierzy, stacjonująca w Sedermoen.
Zajmuje się wywiadem, obserwacją wroga, namierzaniem celów i zwiadem (określanych skrótem ISTAR - "Intelligence, Surveillance, Target Acquisition and Reconnaissance").

</doc>
<doc id="1466025" url="https://pl.wikipedia.org/wiki?curid=1466025" title="Mały Staw Bystry">
Mały Staw Bystry

Mały Staw Bystry (słow. "Malé Bystré pleso") – nieduży staw (oczko wodne) w Dolinie Bystrej w słowackich Tatrach Zachodnich. Znajduje się w najwyższym piętrze tej doliny, pod południowymi zboczami Bystrej i wschodnimi grzędy Garbate odchodzącej od Małej Bystrej. Jest najmniejszym z grupy Bystrych Stawów (nie biorąc pod uwagę okresowo wysychających oczek wodnych). Znajduje się na dnie kotła lodowcowego, na wysokości około 1875 m n.p.m. Ma powierzchnię 0,02 ha i głębokość 0,5 m. Na tym samym dnie kotła, blisko siebie, znajdują się jeszcze dwa inne stawy: Wielki Staw Bystry i Długi Staw Bystry. Mały Staw znajduje się pomiędzy nimi, z dala od zboczy grzędy Garbate. Otoczenie stawów to pofałdowany teren morenowy wypełniony rumowiskiem głazów granitowych, miejscami tylko porastających niską murawą.
Stawy te badane były przez Jerzego Młodziejowskiego w 1935. Naukowcy czechosłowaccy po II wojnie światowej dokonali powtórnego ich pomiaru.
Stawy nie są udostępnione turystycznie. Znajdują się w pewnej odległości od szlaku prowadzącego przez Dolinę Bystrą i są niewidoczne z jej dna; widać je dopiero ze zboczy wschodniej grani Bystrej.

</doc>
<doc id="1466027" url="https://pl.wikipedia.org/wiki?curid=1466027" title="Sierpniowe wieloryby">
Sierpniowe wieloryby

Sierpniowe wieloryby (ang. "The Whales of August", 1987) − amerykański dramat filmowy w reżyserii Lindsaya Andersona z wiekowymi gwiazdami kina Bette Davis i Lillian Gish w rolach głównych. Film powstał na podstawie sztuki Davida Berry'ego. Obraz otrzymał jedną nominację do Oscara.
Opis fabuły.
Dwie sędziwe, owdowiałe siostry Elizabeth Mae „Libby” (Bette Davis) i Sarah (Lillian Gish), jak co roku spędzają lato w domku letniskowym w Maine. Obydwie wiodą samotne życie, oddając się rozmowom o przemijaniu i nieuchronnej śmierci i wspominają coroczne migracje wielorybów, które obserwowały jako młode dziewczyny. Sarah opiekuje się swą starszą siostrą, niewidomą, obdarzoną trudnym charakterem „Libby”. Jednak w pewnym momencie z pewną propozycją przychodzi sąsiadka sióstr, Letitia „Tisha” (Ann Sothern).

</doc>
<doc id="1466029" url="https://pl.wikipedia.org/wiki?curid=1466029" title="Kaplica ku czci ocalenia Aleksandra III w Kijowie">
Kaplica ku czci ocalenia Aleksandra III w Kijowie

Kaplica ku czci ocalenia Aleksandra III – nieistniejąca już kaplica z 1891 roku, wzniesiona przez Władimira Nikołajewa w kijowskiej dzielnicy Łukianowka. Stanowiła pomnik dziękczynienia Bogu za ocalenie cara Aleksandra III z zamachu w 1888, kiedy to na stacji Borki przy trasie z Krymu do Petersburga został wysadzony pociąg carski. Obiekt został usytuowany na trójkątnym placyku u zbiegu dzisiejszych ulic Mielnikowa i Hercena. Został zniszczony w latach 30. XX wieku przez władze stalinowskie. 
Kaplica naśladowała styl staroruski, jak również kaplice nagrobne budowane przez zamożnych mieszkańców Imperium Rosyjskiego. Była zwieńczona pięcioma kopułami. Jedna znajdowała się w centralnym miejscu kwadratowej powierzchni obiektu, a pozostałe były usytuowane w narożnikach budowli. Zarówno z zewnątrz, jak i wewnątrz kaplica była zdobiona mozaikami. Wejście do niej prowadziło przez okazały portal zlokalizowany między dwoma pilastrami, całość otaczała dekoracja stiukowa. 
Obecnie na miejscu zajmowanym ongiś przez kaplicę znajduje się pomnik Iwana Kotlarewskiego.

</doc>
<doc id="1466030" url="https://pl.wikipedia.org/wiki?curid=1466030" title="Angelo Parisi">
Angelo Parisi

Angelo Parisi (ur. 3 stycznia 1953 w Arpino) – judoka reprezentujący barwy kilku krajów. Czterokrotny medalista olimpijski.
Parisi urodził się we Włoszech, jednak gdy miał kilka lat jego rodzina zamieszkała w Wielkiej Brytanii. W tym kraju rozpoczął uprawianie sportu i w barwach Wielkiej Brytanii wystartował na IO w Monachium, gdzie sięgnął po brązowy medal w prestiżowej kategorii open (jego macierzystą wagą była superciężka). W połowie lat 70. wyemigrował do Francji. Na igrzyskach w Moskwie (francuscy sportowcy mogli wystartować pod flagą olimpijską) triumfował w wadze powyżej 95 kilogramów, a w open zajął drugie miejsce. Ostatni - srebrny - krążek olimpijski wywalczył cztery lata później w Los Angeles. Był także medalistą mistrzostw Europy.

</doc>
<doc id="1466031" url="https://pl.wikipedia.org/wiki?curid=1466031" title="Gotha Go 145">
Gotha Go 145

Gotha Go 145 – niemiecki dwupłatowy samolot szkolny z okresu przedwojennego i z czasów II wojny światowej. Na froncie wschodnim stosowany również jako nękający bombowiec nocny.
Historia konstrukcji.
W roku 1933 wytwórnia Gotha powróciła do działalności w branży lotniczej. Pierwszą konstrukcją był dwumiejscowy dwupłatowiec o drewnianej konstrukcji krytej płótnem, zaprojektowany przez Alberta Kalerta – Gotha Go 145. Napęd stanowił chłodzony powietrzem silnik Argus As 10C.
Oblot prototypu miał miejsce w lutym 1934, pierwszy model produkcyjny nosił oznaczenie Gotha Go 145A. Był to samolot treningowy ze zdublowanym układem sterowniczym.
Powstały dalsze wersje rozwojowe: Gotha Go 145B z zamkniętym kokpitem (1935) oraz Go 145C – model do treningu strzelców pokładowych, w którym urządzenia sterowe w tylnej kabinie zastąpiono pojedynczym ruchomym karabinem maszynowym MG 15 kalibru 7,92 mm.
Służba.
Samoloty Gotha Go 145 rozpoczęły służbę w jednostkach szkolnych Luftwaffe w 1935. Służyły w następujących szkołach lotniczych: FFS A/B 4 (Praga), FFS A/B (Kaufbeuren), FFS A/B 41 (Frankfurt an der Oder), FFS A/B 72 (Detmold), FFS A/B 116 (Göttingen). Uznano je za udane konstrukcje, dzięki czemu produkcję podjęły również inne wytwórnie lotnicze: (AGO, Focke-Wulf czy BFW). Wersje licencyjne wytwarzano w Turcji i Hiszpanii. Hiszpańska wersja, produkowana w zakładach Construcciones Aeronáuticas SA pod odznaczeniem CASA 1145-L, pozostawała w służbie długo po II wojnie światowej.
Zastosowanie bojowe.
Od 1942 Rosjanie rozpoczęli używanie przestarzałych samolotów takich jak Polikarpow Po-2 do prowadzenia nocnych nalotów nękających. Niemcy, obserwując skuteczność takiej taktyki, postanowili ją naśladować. W grudniu 1942 zorganizowano pierwsze 13 "Störkampfstaffeln" (eskadry nękające), wyposażone w samoloty Go 145 i Arado Ar 66. Od października 1943 przemianowano je na "Nachtschlachtgruppen" (nocne dywizjony szturmowe), z których 6 wyposażonych było w całości lub w większości właśnie w Go 145.
Przykładowo, w marcu 1945 na wyposażeniu Nachtschlachtgruppe 5 było 69 samolotów Gotha Go 145, Nachtschlachtgruppe 3 w kotle kurlandzkim miała ich 18.
Produkcja i użytkownicy.
Samoloty Gotha Go 145 użytkowane były w Niemczech, Rumunii, Hiszpanii i Turcji.
Nie licząc prototypów, w Niemczech wyprodukowano 1182 egzemplarzy samolotów wszystkich wersji, wielkość produkcji licencyjnej nie jest znana.
Do czasów obecnych zachowały się – w złym stanie – dwa egzemplarze Go 145 (Museum für Verkehr und Technik w Berlinie, Norsk Luftfartssenter, Bodø, Norwegia).
Opis konstrukcji.
Gotha Go 145 był dwumiejscowym, jednosilnikowym dwupłatem szkolno-treningowym. Konstrukcja drewniana, kryta płótnem. Płat górny ze skosem dodatnim, dolny prosty. Napęd samolotu stanowił 8-cylindrowy silnik rzędowy Argus As 10C o mocy 176 kW (240 KM) wyposażony w dwułopatowe, drewniane śmigło. Podwozie stałe z płozą ogonową.

</doc>
<doc id="1466033" url="https://pl.wikipedia.org/wiki?curid=1466033" title="CASA 1145-L">
CASA 1145-L



</doc>
<doc id="1466035" url="https://pl.wikipedia.org/wiki?curid=1466035" title="2 Pułk Artylerii Mieszanej">
2 Pułk Artylerii Mieszanej

2 Pułk Artylerii Mieszanej Legionów im. Króla Władysława IV (2 pam) – oddział artylerii Wojska Polskiego.
Pułk został sformowany w 1995 roku z połączenia 2 pułku artylerii, 99 dywizjonu artylerii przeciwpancernej i 21 dywizjonu artylerii rakietowej. Wchodził w skład 12 Dywizji Zmechanizowanej. Stacjonował w garnizonie Szczecin, w koszarach przy ulicy Mickiewicza.
Tradycje.
12 czerwca 1992 roku nadano pułkowi nazwę wyróżniającą "Legionów" oraz imię króla Władysława IV. Przejął on równocześnie dziedzictwo i tradycje:
20 marca 1996 roku pułk przejął także dziedzictwo:
Doroczne święto pułk obchodził 12 czerwca.
Struktura organizacyjna.
dowództwo, sztab
Symbole pułkowe.
Sztandar
W 1996 z rąk Prezydenta RP Aleksandra Kwaśniewskiego – zwierzchnika Sił Zbrojnych 2 Pułk Artylerii Mieszanej Legionów im. Króla Władysława IV otrzymał sztandar. Uroczystość odbyła się 22 czerwca 1996 na Wałach Chrobrego w Szczecinie .
Odznaka pułkowa
Odznaka w kształcie krzyża maltańskiego z pionowymi ramionami wydłużonymi o złotych krawędziach i ramionach pokrytych białą emalią. Na górnym ramieniu krzyża złota cyfra 2, na poziomych inicjały pułku PA LEG, a na dolnym inicjał patrona pułku W IV. W centrum krzyża nałożony oksydowany orzeł wojsk lądowych.
Odznakę o wymiarach 42x35 mm, wzorowaną na odznace 2 Pułku Artylerii Lekkiej Legionów z 1929, zaprojektował Wojciech Siemiątkowski i Zbigniew Surowiecki, a wykonano w pracowni grawerskiej Jana Panasiuka w Warszawie.
Pierwsze odznaki wręczono 12 czerwca 1993 roku.
Przekształcenia.
2 pułk artylerii lekkiej → 2 pułk artylerii → 2 pułk artylerii legionów → 2 pułk artylerii mieszanej → 2 pułk artylerii Legionów
Zobacz też.
Jednostki artylerii Wojska Polskiego

</doc>
<doc id="1466036" url="https://pl.wikipedia.org/wiki?curid=1466036" title="Forsvarets Spesialkommando">
Forsvarets Spesialkommando

Forsvarets Spesialkommando, FSK - norweska jednostka komandosów, utworzona w 1982 r., jej główna baza znajduje się w Porsangerze.
Liczy ok. 250 komandosów, którzy w latach 2001 – 2002 w Afganistanie wchodziła w skład Task Force K-Bar, jako połączony zespół sił specjalnych wykonujący zadania w tym kraju.

</doc>
<doc id="1466037" url="https://pl.wikipedia.org/wiki?curid=1466037" title="Bruce Jenkins">
Bruce Jenkins



</doc>
<doc id="1466039" url="https://pl.wikipedia.org/wiki?curid=1466039" title="Młode strzelby II">
Młode strzelby II

Młode strzelby II (ang. "Young Guns II: Blaze of Glory") – amerykański western z 1990 roku.
Obsada.
i inni
Opis fabuły.
Banda Billy’ego the Kida jest ścigana przez prawo. Dwaj członkowie – Doc i Jose – zostają schwytani. Billy'emu udaje się ich odbić. Ruszają w stronę Meksyku. Szeryf John Chisum wynajmuje Pata Garretta, żeby zabił Billy’ego. Wyznacza 1000 dolarów nagrody...
Nagrody i nominacje.
Oscary za rok 1990
Złote Globy 1990

</doc>
<doc id="1466040" url="https://pl.wikipedia.org/wiki?curid=1466040" title="XO-3 b">
XO-3 b

XO-3 b – ciało niebieskie orbitujące wokół gwiazdy XO-3 (GSC 03727-01064) znajdującej się w gwiazdozbiorze Żyrafy i oddalonej o 260 ± 23 parseków od Ziemi, o nietypowych właściwościach. Jego odkrycie ogłoszono 30 maja 2007, a zostało ono odnalezione w ramach amerykańskiego projektu XO współfinansowanego przez NASA i Space Telescope Science Institute.
Odkrycie.
Obiekt XO-3 b został odkryty w ramach przedsięwzięcia XO zrzeszającego profesjonalnych i amatorskich astronomów. Do poszukiwania planet pozasłonecznych używają oni taniego teleskopu zbudowanego z powszechnie dostępnych części, jego głównymi elementami są dwa teleobiektywy o ogniskowej 200 mm, punkt obserwacyjny położony jest na szczycie hawajskiej góry Haleakalā. Obiekt odkryty został metodą tranzytową. Oficjalne ogłoszenie odkrycia miało miejsce 30 maja 2007 na spotkaniu American Astronomical Society w Honolulu.
Charakterystyka.
Masa XO-3 b wynosi ok. 11,8 , a promień 1,2 . Ciało to może być bardzo masywną planetą lub małym brązowym karłem; masa tego obiektu znajduje się blisko dolnej granicy powstawania brązowych karłów.
Orbita.
Okres orbitalny XO-3 b wynosi ok. 3,19 dnia, półoś wielka 0,045 j.a., a ekscentryczność orbity 0,26. Wysoka ekscentryczność orbity jest zaskakująca, biorąc pod uwagę masę obiektu i bliskość orbity do gwiazdy XO-3; w przypadku tego typu obiektów oczekuje się zazwyczaj orbit kołowych.
Szczególnie nietypowe jest duże nachylenie orbity do równika gwiazdy, wynoszące 70 ± 15°, co zostało zmierzone dzięki efektowi Rossitera-McLaughlina. Płaszczyzny orbit odkrywanych planet (łącznie z planetami Układu Słonecznego) z reguły zbliżone są do płaszczyzny równika gwiazd macierzystych, wiąże się to z przyjętym modelem powstawania planet. Wysoka ekscentryczność orbity XO-3 b oznacza, że obiekt ten powstał w inny sposób, albo że jego orbita została zmieniona w wyniku kolizji z innym masywnym obiektem, przeciwko czemu jednak świadczy brak grawitacyjnego „chybotania orbity” planety.

</doc>
<doc id="1466053" url="https://pl.wikipedia.org/wiki?curid=1466053" title="Linia życia (film 1990)">
Linia życia (film 1990)

Linia życia – amerykański horror SF z 1990 roku w reżyserii Joela Schumachera.
Główne role.
i inni
Opis fabuły.
Grupa studentów medycyny podejmuje wyzwanie - chcą sprawdzić czy istnieje życie po życiu. Każdy poddaje się zabiegom mającym doprowadzić do śmierci klinicznej. Po reanimacji prześladują ich koszmary z przeszłości - wyrzuty sumienia dawno popełnionych win.
Nagrody i nominacje.
Oscary za rok 1990

</doc>
<doc id="1466055" url="https://pl.wikipedia.org/wiki?curid=1466055" title="Flota Norweska">
Flota Norweska

Flota Norweska – flota stanowiąca trzon norweskiej Królewskiej Marynarki Wojennej. Formacją wspierającą flotę norweską jest Straż Przybrzeżna.

</doc>
<doc id="1466057" url="https://pl.wikipedia.org/wiki?curid=1466057" title="Edward Seymour (12. książę Somersetu)">
Edward Seymour (12. książę Somersetu)

Edward Adolphus Seymour (ur. 20 grudnia 1804, zm. 28 listopada 1885) – brytyjski arystokrata i polityk, członek stronnictwa wigów i Partii Liberalnej, minister w rządach lorda Russella i lorda Palmerstona.
Był najstarszym synem Edwarda Seymoura, i Charlotte Hamilton, córki 9. księcia Hamilton. Wykształcenie odebrał w Eton College oraz w Christ Church na Uniwersytecie Oksfordzkim. Od urodzenia nosił tytuł grzecznościowy "lorda Seymour". Po śmierci ojca w 1855 r. odziedziczył tytuł 12. księcia Somerset i zasiadł w Izbie Lordów.
Wcześniej zasiadał w Izbie Gmin jako reprezentant okręgów Okehampton (1830-1831) i Totnes (1834-1855). W 1835 r. został młodszym lordem skarbu. W latach 1839-1841 był sekretarzem przy Radzie Kontroli. Przez krótki czas w 1841 r. pełnił funkcję podsekretarza stanu w Ministerstwie Spraw Wewnętrznych. Po powrocie wigów do władzy w 1846 r. nie otrzymał żadnego stanowiska do 1849 r., kiedy to został pierwszym komisarzem ds. lasów. W czerwcu 1851 r. został pierwszym komisarzem ds. prac publicznych. Od października był członkiem gabinetu. Pozostał na tym stanowisku do upadku gabinetu w 1852 r.
Somerset nie otrzymał żadnego stanowiska w koalicyjnym gabinecie Aberdeena i pierwszym gabinecie Palmerstona. Dopiero w drugim gabinecie Palmerstona w 1859 r. został pierwszym lordem Admiralicji i sprawował to stanowisko to upadku liberalnego gabinetu w 1866 r. W 1861 r. został Lordem Namiestnikiem Devonu, a w 1862 r. kawalerem Orderu Podwiązki. W 1863 r. otrzymał tytuł 1. hrabiego St Maur. Nie wszedł w skład sformowanego w 1868 r. gabinetu Gladstone’a, ale udzielał poparcia rządowi w jego najważniejszych poczynaniach.
10 czerwca 1830 r. poślubił Jane Georgianę Sheridan, wnuczkę dramatopisarza Richarda Brinsleya Sheridana. Słynna z piękności lady Seymour została w 1839 r. wybrana królową piękności na Eglinton Tournament. Edward miał z nią dwóch synów i trzy córki:
Książę Somerset był autorem "Christian Theology and Modern Scepticism" (1872) oraz "Monarchy and Democracy" (1880). Zmarł w 1885 r. Wraz z jego śmiercią wygasł tytuł hrabiego St Maur. Pozostałe tytuły odziedziczył jego młodszy brat, Archibald.

</doc>
<doc id="1466059" url="https://pl.wikipedia.org/wiki?curid=1466059" title="Legacja">
Legacja



</doc>
<doc id="1466062" url="https://pl.wikipedia.org/wiki?curid=1466062" title="Niżni Staw Bystry">
Niżni Staw Bystry

Niżni Bystry Staw (słow. "Dolné Bystré pleso", "Nižné Bystré pleso") – staw w Dolinie Bystrej w słowackich Tatrach Zachodnich. Znajduje się w górnym piętrze tej doliny, na równi, tuż obok szlaku turystycznego prowadzącego dnem doliny. Położony jest na wysokości 1843 m n.p.m., najniżej z wszystkich Bystrych Stawów. Według pomiarów Jerzego Młodziejewskiego z 1935 miał powierzchnię 0,23 ha, głębokość zaledwie 0,5 m. Wypływa z niego potok Bystra. Staw ten jednak często wysycha. Jego otoczenie to trawiasta równia z kępami kosodrzewiny. Za stawem, w północnym kierunku, wznosi się wał dobrze wykształconej moreny czołowej recesyjnej.

</doc>
<doc id="1466063" url="https://pl.wikipedia.org/wiki?curid=1466063" title="Thierry Rey">
Thierry Rey

Thierry Rey (ur. 1 czerwca 1959 w Furnes), francuski judoka. Złoty medalista olimpijski z Moskwy.
Urodził się w Belgii. Walczył w kategoriach do 60 i 65 kilogramów. Największy sukces odniósł na igrzyskach w Moskwie, zwyciężając w najniższej wadze. Był mistrzem świata (1979) oraz medalistą mistrzostw Europy (złoto w 1983).

</doc>
<doc id="1466065" url="https://pl.wikipedia.org/wiki?curid=1466065" title="Metropolitan (film)">
Metropolitan (film)

Metropolitan - amerykańska tragikomedia z 1990 roku.
Główne role.
i inni
Fabuła.
Tom Townsend, pochodzący z biednej rodziny, wchodzi w środowisko studentów z wysokich sfer. Mimo że wyraźnie odstaje od grupy ze względów finansowych, szybko ulega czarowi grupy. Chłopak zaczyna interesować się Sereną, ale ona jest związana z Rickiem von Sloneke. Tom, śledzący ich związek, nie zauważa nieśmiałej Audrey...
Nagrody i nominacje.
Oscary za rok 1990

</doc>
<doc id="1466066" url="https://pl.wikipedia.org/wiki?curid=1466066" title="Tri-State Tornado">
Tri-State Tornado

Tri-State Tornado – tornado, które 18 marca 1925 roku przeszło przez trzy amerykańskie stany: południowo-wschodnią część Missouri, południowy obszar Illinois i południowo-zachodnią część Indiany i wśród znanych przypadków jest uznawane za najbardziej ekstremalne tornado.
Potwierdzono 695 ofiar żywiołu, co czyni to tornado najbardziej śmiercionośnym w historii Stanów Zjednoczonych. Ścieżka tornada mierzyła ponad 352 km długości i była najdłuższym pasem zniszczeń pozostawionym przez tornado w dziejach pomiarów. Wir pozostawał przy ziemi przez rekordowe 3,5 godziny, a w pewnym momencie prędkość jego przemieszczania wynosiła 117 km/h (jedna z najwyższych w historii). Siłę żywiołu ocenia się na F5 w skali Fujity, chociaż wówczas ta skala jeszcze nie istniała.
Tornado czy rodzina tornad?
W związku z niezwykłą długością ścieżki wiru (znacznie większą niż w przypadku innych zanotowanych dużych tornad) oraz z niższym poziomem wiedzy i mniejszymi możliwościami pomiaru w latach 20. pojawiły się wątpliwości, czy zniszczenia na takim obszarze zostały spowodowane przez jedno tornado, czy przez rodzinę tornad. Wiele dawnych tornad o długich ścieżkach okazywało się być rodziną kilku tornad, a nie jednym wirem. Hipotezy mówią również o cyklicznych superkomórkach, które rozwijały się jedna po drugiej i tworzyły serię tornad. Wówczas istniałyby przerwy w pasie zniszczeń. Jednak trwające wciąż badania nie ukazały żadnej wyraźnej luki w analizowanej ścieżce tornada i wskazują, że pas zniszczeń mógł być jeszcze o 25 kilometrów dłuższy niż początkowo sądzono. W związku z tym wciąż uznaje się długość ścieżki – równą 352 kilometrów – za zdecydowanie najdłuższą w historii pomiarów. Na całym szlaku tornada wykryto jedynie dwa punkty o nieco mniejszych zniszczeniach, co wciąż daje pewne prawdopodobieństwo, że była to jednak rodzina tornad.
Niespotykana lokalizacja tornada.
Tornado pojawiło się w pobliżu centrum niżu barycznego w chłodnym powietrzu w przeciwieństwie do większości silnych tornad, które pojawiają się w ciepłym powietrzu przed frontem chłodnym zwykle daleko na południe lub wschód od centrum układu niżowego. Tego dnia pojawiły się inne tornada w "cieplejszym sektorze" niżu, ale żadne z nich nie osiągnęło siły porównywalnej z omawianym tornadem.
Trasa tornada.
Missouri.
Tornado pojawiło się o 1:00 po południu czasu lokalnego w okolicy miejscowości Ellington w stanie Missouri, zabijając jednego farmera. Dalej kierowało się na północny wschód i po przejściu przez południowo-zachodnie hrabstwa stanu przekroczyło rzekę Mississippi. W sumie spowodowało śmierć jedenastu osób w tym stanie.
Illinois.
Po przekroczeniu rzeki Mississippi tornado pojawiło się na południu stanu, powodując ogromne zniszczenia. O 2:30 po południu tornado zrównało z ziemią miasto Gorham, powodując śmierć 34 osób. W ciągu następnych 40 minut 541 osób zostało zabitych i ponad 1400 rannych, kiedy wir zdewastował miasta Murphysboro, De Soto, Hurst-Bush i West Frankfort, zostawiając pas zniszczeń szeroki na niemal 1,6 kilometra. W samym doszczętnie zniszczonym Murphysboro zginęły 234 osoby. W tym stanie śmierć poniosło ponad 600 ludzi. 
Indiana.
Po przekroczeniu rzeki Wabash wir pojawił się na południowym zachodzie stanu. Po przejściu przez miasto Griffin tornado uderzyło na miasto Princeton, niszcząc połowę miasta i powodując duże straty materialne. Zniknęło 15 km na północny wschód od Princeton po 3,5 godzinach destrukcji.

</doc>
<doc id="1466069" url="https://pl.wikipedia.org/wiki?curid=1466069" title="Jan Amor Tarnowski (zm. 1500)">
Jan Amor Tarnowski (zm. 1500)

 Jan Amor Iunior Tarnowski herbu Leliwa (ur. 1420/30 w Tarnowie, zm. 5 czerwca lub 5 listopada 1500) – kasztelan sądecki (1461) i wojnicki (1463), wojewoda krakowski od 29 września 1479, kasztelan krakowski od 12 stycznia 1491. 
Życiorys.
Jeden z pięciu synów Jana Tarnowskiego i Elżbiety ze Szternberga. Kształcił się m.in. na Akademii Krakowskiej. Otrzymał wszechstronne, klasyczne, humanistyczne wykształcenie, a także militarne. Jego dobra obejmowały cztery miasta, trzy zamki i dziewięćdziesiąt trzy wsie. Zmarł w 1500 r. i został pochowany w kolegiacie pw. Narodzenia NMP w Tarnowie kaplicy św. Anny, gdzie znajduje się jego renesansowy nagrobek, do którego rzeźby ręki przyłożył Jan Maria Padovano i jego pomocnik W. Kuszyca lub Santi Gucci.
Był gwarantem pokoju toruńskiego 1466 roku.
Pierwszą żoną Jana Amora Tarnowskiego była Zygmunta z Goraja – córka Prokopa z Goraja i ze Szczebrzeszyna, z którą miał synów: Jana Amora i Jana Aleksandra oraz trzy córki: Elżbietę, Zofię Reginę i Katarzynę, z którą ślub wziął Stanisław Kmita Sobieński, wojewoda bełski i ruski.
Drugą żoną od 1486 roku była Barbara z Rożnowa herbu Sulima, wnuczka Zawiszy Czarnego i wdowa po Stanisławie z Tęczyna herbu Topór, z którą miał syna Jana Amora – późniejszego hetmana wielkiego koronnego oraz córkę Zofię.

</doc>
<doc id="1466070" url="https://pl.wikipedia.org/wiki?curid=1466070" title="Mistrzostwa Świata Strongman 2008">
Mistrzostwa Świata Strongman 2008

Mistrzostwa Świata Strongman 2008 – doroczne, indywidualne zawody siłaczy.
Rundy kwalifikacyjne.
WYNIKI KWALIFIKACJI
Data: 6, 7, 8, 9 września 2008 r.
Do finału kwalifikuje się dwóch najlepszych zawodników z każdej grupy.
Grupa 1
Grupa 2
Grupa 3
Grupa 4
Grupa 5
Finał.
FINAŁ – WYNIKI SZCZEGÓŁOWE
Data: 12, 13, 14 września 2008 r.
Miejsce: Charleston (Wirginia Zachodnia) 

</doc>
<doc id="1466072" url="https://pl.wikipedia.org/wiki?curid=1466072" title="Parafia św. Joachima w Skawinkach">
Parafia św. Joachima w Skawinkach

Parafia św. Joachima w Skawinkach – rzymskokatolicka parafia archidiecezji krakowskiej wchodząca w skład dekanatu Kalwaria.
Kościół parafialny.
W 1954 r. drewniany kościół został przeniesiony z Przytkowic. Został wybudowany w XVI w. i nosił wezwanie św. Katarzyna i Świętej Trójcy. Do 15 sierpnia 1982 roku stanowił filię kościoła parafialnego w Lanckoronie. W dniu tym został wydzielony jako osobna parafia przez księdza kardynała Franciszka Macharskiego.
Miejscowości należące do parafii to wsie: Skawinki, Stronie i Lanckorona-Łaśnica (1400 wiernych).
Odpust.
Św. Joachima, niedziela po 26 lipca.
Informacje o nabożeństwach.
Msza Święta w niedziele: 8:00, 9:30 i 11:00 (wielki post 16:00).

</doc>
<doc id="1466074" url="https://pl.wikipedia.org/wiki?curid=1466074" title="Meczet w Winksznupiach">
Meczet w Winksznupiach

Meczet w Winksznupiach – świątynia muzułmańska znajdująca się w Winksznupiach (Vinkšnupiai, obecnie starostwo Bartniki (Bartninkai), rejon wyłkowyski Litwy), zbudowana w II połowie XVIII wieku, zburzona po zajęciu Litwy przez ZSRR w 1945 roku. 
Pierwszy meczet wystawiono w Winksznupiach w II połowie XVIII wieku dzięki staraniom gen. Mustafy Baranowskiego, wcześniej miały istnieć w miasteczku trzy świątynie muzułmańskie. Nowy meczet zbudowano w latach dwudziestych XIX wieku z pieniędzy władz województwa augustowskiego i przy poparciu ówczesnego namiestnika gen. Zajączka. Architektonicznie budowla przypominała świątynię w Kruszynianach. 
Na krótko przed powstaniem styczniowym opracowano projekt murowanego meczetu, na który nie zgodziły się jednak władze rosyjskie. W 1872 roku dotychczasowy meczet poddano remontowi.
Gmina muzułmańska w Winksznupiu istniała w dwudziestoleciu międzywojennym, gdy miasteczko odeszło do Litwy, jednak na krótko przed kolejną okupacją radziecką w 1944 roku winksznupski imam opuścił miejscowość. Po wojnie władze radzieckie nakazały zburzenie meczetu, do dziś zachował się jednak mizar. 

</doc>
<doc id="1466075" url="https://pl.wikipedia.org/wiki?curid=1466075" title="Państwa krzyżowe">
Państwa krzyżowe

Państwa krzyżowe – termin odnoszący się przede wszystkim do XII i XIII-wiecznych państw feudalnych, powstałych w wyniku podbojów dokonanych przez zachodnioeuropejskich krzyżowców w okresie wypraw krzyżowych na terenach Azji Mniejszej, Grecji i Ziemi Świętej.
Basen Morza Śródziemnego.
Podczas gdy rekonkwista, wielowiekowa walka mająca na celu odzyskanie Półwyspu Iberyjskiego z rąk muzułmańskich Maurów, spełnia wszelkie kryteria, by zaliczyć ją do wypraw krzyżowych, to jeśli chodzi o powstałe w wyniku rekonkwisty chrześcijańskie królestwa, nie ma takiego zwyczaju, aby nazywać je państwami krzyżowymi.
Bliski Wschód.
Pierwsze cztery państwa krzyżowe utworzone zostały w czasie trwania lub bezpośrednio po zakończeniu I wyprawy krzyżowej:
Cypr.
 Królestwo Cypru – założone przez krzyżowców podczas III wyprawy krzyżowej. Jeden z przywódców wyprawy, król angielski Ryszard I Lwie Serce podbił Cypr w czasie drogi do Ziemi Świętej. Z wyspy uczyniono królestwo i przekazano koronę Gwidonowi de Lusignan w 1192. Królestwo przetrwało do 1489, kiedy to Republika Wenecka przejęła kontrolę nad wyspą. Wyspa pozostawała w rękach chrześcijańskich do czasu zdobycia jej przez Imperium Osmańskie w 1571.
Bałkany i Azja Mniejsza.
W wyniku IV wyprawy krzyżowej posiadłości Cesarstwa Bizantyńskiego zostały podzielone na szereg różnych łacińskich tworów państwowych, rozpoczynając tzw. epokę „frankokracji” (greka: φραγκοκρατία).
Państwa łacińskie musiały stawiać czoła kontynuatorom bizantyjskiej państwowości w postaci Cesarstwa Nicejskiego i Despotatu Epiru oraz państwu Bułgarów. Królestwo Tesaloniki i Cesarstwo Łacińskie zostały odbite przez Bizantyjczyków do 1261. Następcy krzyżowców rządzili w Atenach i na Peloponezie (Morea) do XV wieku, kiedy obszary te podbiło imperium osmańskie.
Basen Morza Bałtyckiego.
W średniowieczu, w regionie południowo-wschodniego wybrzeża Bałtyku, tubylcze plemiona Bałtów zażarcie opierały się chrystianizacji, jako ostatnie ludy w Europie. Na obszarze tym od początków XIII wieku działały dwa zakony rycerskie:

</doc>
<doc id="1466076" url="https://pl.wikipedia.org/wiki?curid=1466076" title="Państwa krzyżowców">
Państwa krzyżowców



</doc>
<doc id="1466079" url="https://pl.wikipedia.org/wiki?curid=1466079" title="La Barceloneta (Barcelona)">
La Barceloneta (Barcelona)

La Barceloneta – dzielnica Barcelony, część Ciutat Vella. Została założona w 1753 po wybudowaniu nieistniejącej już cytadeli dla tych mieszkańców dzielnicy La Ribera, których domy znajdowały się na terenie przeznaczonym na garnizon wojskowy. Ze względu na położenie blisko wybrzeża Morza Śródziemnego od początku istnienia była to dzielnica rybaków i marynarzy o nie najlepszej reputacji. W XIX wieku została przekształcona w obszar przemysłowy. Lepszą sławę zaczęła zyskiwać po 1990, kiedy część Barcelonety została przebudowana na potrzeby Igrzysk Olimpijskich, a na terenie dzielnicy pojawiły się pierwsze budynki mieszkalne przeznaczone dla bardziej zamożnych. Również na terenie tej dzielnicy znajduje się słynna plaża barcelońska.
Ze względu na przekształcenia architektoniczne w XIX i XX wieku w Barcelonecie zachowało się niewiele oryginalnej zabudowy z XVIII wieku, chociaż na ogół zachował się do naszych czasów oryginalny układ ulic w dzielnicy. Jej najcenniejszym zabytkiem jest osiemnastowieczny kościół Sant Miguel del Port.
Główną ulicą dzielnicy jest Passeig Maritim. W Barcelonecie mieści się ICM (Instytut Badań Morskich).

</doc>
<doc id="1466080" url="https://pl.wikipedia.org/wiki?curid=1466080" title="Okręg wyborczy Okehampton">
Okręg wyborczy Okehampton

Okręg wyborczy Okehampton powstał w 1640 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Okehampton w hrabstwie Devon. Został zlikwidowany w 1832 r.

</doc>
<doc id="1466081" url="https://pl.wikipedia.org/wiki?curid=1466081" title="Stanisław Sędziwój Czarnkowski">
Stanisław Sędziwój Czarnkowski

Stanisław Sędziwój Czarnkowski herbu Nałęcz III (ur. 1526, zm. 1602) – referendarz koronny w latach 1567–1576, marszałek sejmu Korony Królestwa Polskiego od 10 stycznia do 12 sierpnia 1569, dworzanin konny Zygmunta Augusta w 1558 roku, sekretarz królewski w 1558 roku, starosta drahimski w latach 1566-1576, starosta inowłodzki w latach 1570–1576 starosta płocki w latach 1570–1576, koadiutor arcybiskupa gnieźnieńskiego w 1575 roku, komandor joannitów poznańskich w latach 1567–1576.
Ojciec Adama Czarnkowskiego.
Poseł na sejm lubelski 1566 roku, sejm piotrkowski 1567 roku z województwa poznańskiego. Poseł na sejm lubelski 1569 roku z województwa kaliskiego. Jako przedstawiciel Korony Królestwa Polskiego podpisał akt unii lubelskiej 1569 roku. Poseł na sejm 1570 roku, sejm 1572 roku z województwa poznańskiego.
Był świadkiem śmierci króla Zygmunta Augusta w Knyszynie dnia 7 lipca 1572 roku. Poseł na sejm koronacyjny 1574 roku z województwa poznańskiego. Poseł na sejm konwokacyjny 1574 roku, sejm 1581 roku, z województw kaliskiego i poznańskiego. W 1575 roku podpisał elekcję Maksymiliana II Habsburga. Poseł na sejm 1578 roku, sejm 1582 roku, sejm 1585 roku z województwa poznańskiego. Poseł na sejm konwokacyjny 1587 roku z województw kaliskiego i poznańskiego.
W 1587 roku podpisał elekcję Maksymiliana III Habsburga. 

</doc>
<doc id="1466083" url="https://pl.wikipedia.org/wiki?curid=1466083" title="Stanisław Czarnkowski">
Stanisław Czarnkowski



</doc>
<doc id="1466086" url="https://pl.wikipedia.org/wiki?curid=1466086" title="Photoline">
Photoline

Photoline – komercyjny program do edycji grafiki rastrowej, przeznaczony dla systemów Windows i MacOS X. Obsługuje m.in. modele barw RGB, CMYK oraz Lab przy 16 bitach na kanał. Potrafi również importować pliki Photoshop *.psd z zachowaniem efektów, oraz obsługiwać wtyczki *.8bf.
Photoline różni się od innych programów graficznych wsparciem dla edycji tekstu oraz wielostronicowych dokumentów. Cechą właściwą programu jest również bezstratna edycja obrazów (odpowiednik Smart Objects w Photoshopie) oraz obsługa formatu RAW dla niemal każdego aparatu cyfrowego.
Program powstał pierwotnie jako aplikacja dla Atari ST. Z czasem został jednak przekształcony w narzędzie edycyjne dla procesorów x86.
Systemy operacyjne.
Photoline dostępny jest na następujące systemy:
Istnieje również możliwość uruchomienia programu w środowisku Linux przy wykorzystaniu aplikacji Wine.
Funkcje programu.
Photoline posiada wbudowaną przeglądarkę obrazów, która może zostać zainstalowana jako domyślna przeglądarka systemowa.

</doc>
<doc id="1466088" url="https://pl.wikipedia.org/wiki?curid=1466088" title="Mistrzostwa Świata Strongman 1994">
Mistrzostwa Świata Strongman 1994

Mistrzostwa Świata Strongman 1994 – doroczne, indywidualne zawody siłaczy.
Rundy kwalifikacyjne.
WYNIKI KWALIFIKACJI
Data: 1994 r.
Do finału kwalifikuje się dwóch najlepszych zawodników z każdej grupy.
Grupa 1
Grupa 2
Grupa 3
Grupa 4
Finał.
FINAŁ – WYNIKI SZCZEGÓŁOWE
Data: 1994 r.
Miejsce: Sun City 

</doc>
<doc id="1466089" url="https://pl.wikipedia.org/wiki?curid=1466089" title="Mike Warren">
Mike Warren

Mike Warren, polityk Pitcairn, burmistrz wysp od 9 grudnia 2007. Wybrany na trzyletnią kadencję. Zastąpił na stanowisku Jaya Warrena. W 2016 sąd uznał go winnym posiadania pornografii dziecięcej.
Linki zewnętrzne.
Strona prowadzona przez Mike'a Warrena

</doc>
<doc id="1466094" url="https://pl.wikipedia.org/wiki?curid=1466094" title="Kościoły ewangelicko-reformowane w Słucku">
Kościoły ewangelicko-reformowane w Słucku

Zbory kalwińskie w Słucku (biał. "Кальвінскія зборы ў Слуцку") – kościoły ewangelicko-reformowane istniejące od XVII do XX wieku w rządzonym przez rodzinę Radziwiłłów Słucku.
Pierwszy kościół kalwiński (stary) miał powstać około roku 1615 rzekomo w wyniku przebudowy kościoła katolickiego. W 1709 roku ks. Mentecki z Słucka wytoczył gminie reformowanej proces o rzekomo zagarniętą świątynię. Był to pretekst, by zamknąć kościół ewangelicki - przed 1615 roku miastem władali prawosławni oraz ewangelicy i kościoła katolickiego w mieście nie było. Proces skończył się niepowodzeniem i kościół istniał dalej. Słuck był siedzibą jednej z prowincji Jednoty Litewskiej. W XVII wieku miało w nim urzędować trzech ministrów i często nazywano go „katedrą”. 
Druga murowana świątynia kalwińska (tzw. „mały zbór”) powstała według projektu K. Chrzanowicza w połowie XIX wieku przy ul. Szerokiej (ob. Komsomolska) na miejscu drewnianego lub dwóch drewnianych zborów, obok budynku gimnazjum kalwińskiego. Na początku XX wieku miała się w niej znajdować tablica pamiątkowa poświęcona Leopoldowi Wannowskiemu (zm. 1849). W II połowie XIX wieku kaznodzieją w zborze był ks. Julian Bigiel. 
Kres istnieniu gminy kalwińskiej w Słucku, a także jej filiałów w Kopylu i Kopysi, przyniosła władza radziecka na Białorusi, jednak sam budynek zboru przetrwał aż do lat czterdziestych XX wieku, kiedy go rozebrano.

</doc>
<doc id="1466095" url="https://pl.wikipedia.org/wiki?curid=1466095" title="Łaśnica">
Łaśnica

Łaśnica – przysiółek wsi Lanckorona położony w Polsce, w województwie małopolskim, w powiecie wadowickim, w gminie Lanckorona, na prawym brzegu potoku Ostrowiec i rzeki Cedron (dopływu Skawinki). 
W latach 1975–1998 przysiółek należał administracyjnie do województwa bielskiego.
Zabudowa wyraźnie jest oddalona od macierzystej wsi, natomiast łączy się z zabudową Skawinek. 
Najstarsza wzmianka o Łaśnicy pochodzi z 1410 r., gdzie wymieniana jest jako przedmieście Lanckorony ze znajdującym się tam wtedy młynem.
Obecnie przysiółek liczy około 300 mieszkańców.

</doc>
<doc id="1466096" url="https://pl.wikipedia.org/wiki?curid=1466096" title="Zamek Gruyeres">
Zamek Gruyeres



</doc>
<doc id="1466098" url="https://pl.wikipedia.org/wiki?curid=1466098" title="Palomar 12">
Palomar 12

Palomar 12 – gromada kulista znajdująca się w konstelacji Koziorożca w odległości 61,9 tys. lat świetlnych od Słońca. Należy do halo Drogi Mlecznej i znajduje się 51,5 tys. lat świetlnych od jądra Drogi Mlecznej.
Gromada ta została odkryta w programie Palomar Observatory Sky Survey przez Roberta Harringtona i Fritza Zwicky’ego w 1953 roku. Została sklasyfikowana jako gromada kulista. Jednakże Fritz Zwicky uważał, że jest to pobliska galaktyka karłowata należąca do Grupy Lokalnej. Jest to stosunkowo młoda gromada o ok. 30% młodsza niż większość gromad w naszej Galaktyce. Jest to najmłodsza gromada kulista Drogi Mlecznej. Palomar 12 jest bogata w metale. 
Na podstawie badań przeprowadzonych w 2000 roku uważa się, że gromada Palomar 12 została wyłapana przez Drogę Mleczną z galaktyki SagDEG około 1,7 miliarda lat temu. Jest to pierwsza gromada tego typu.

</doc>
<doc id="1466102" url="https://pl.wikipedia.org/wiki?curid=1466102" title="Gimnazjum Ewangelicko-Reformowane w Słucku">
Gimnazjum Ewangelicko-Reformowane w Słucku



</doc>
<doc id="1466105" url="https://pl.wikipedia.org/wiki?curid=1466105" title="FSK">
FSK



</doc>
<doc id="1466106" url="https://pl.wikipedia.org/wiki?curid=1466106" title="Karol Hugo Parmeński">
Karol Hugo Parmeński

Karol Hugo Burbon-Parmeński, właściwie Hugues Marie Sixte Robert Louis Jean Georges Benoît Michel de Bourbon-Parme (ur. 8 kwietnia 1930 w Paryżu, zm. 18 sierpnia 2010 w Barcelonie) – głowa książęcej rodziny Burbonów-Parmeńskich jako "Karol Hugo, książę Parmy i Piacenzy", i karlistowski były pretendent do tronu Hiszpanii jako Karol Hugo I.
Karol Hugo urodził się jako starszy syn Ksawerego, tytularnego księcia Parmy, i jego żony Magdaleny de Burbon-Busset. W 1977, po śmierci swojego ojca, Karol Hugo odziedziczył pretensje do książęcego tronu Parmy. Wcześniej, 28 czerwca 1963 wyrokiem sądu we francuskim La Seine, zmienił imię na "Charles Hugues" i został obywatelem Francji. Od 1980 był również naturalizowanym obywatelem Hiszpanii.
Król karlistów.
20 maja 1952 karliści oficjalnie ogłosili ojca Karola Hugona, Ksawerego, królem Hiszpanii. W praktyce Ksawery został kolejnym karlistowskim pretendentem do hiszpańskiego tronu pod imieniem "Javier I" i znalazł się w opozycji do generała Franco, który na tronie Hiszpanii widział Jana Karola Burbona, wnuka króla Alfonsa XIII. W 1956 rząd hiszpański wygnał Ksawerego z kraju. 5 maja 1957 Ksawery ogłosił Karola Hugona, księciem Asturii i diukiem San Jaime, a w lutym 1964 – księciem Madrytu.
W 1972 Ksawery został ranny w wypadku samochodowym, a Karol Hugo został przywódcą karlistów i zainicjował powstanie nowej odmiany karlizmu – przekształcając go w ruch socjalistyczny. Pozyskał również nowych zwolenników (i sponsorów) dla socjalistycznego karlizmu, ale też zraził do niego wieli starych karlistów. Jego matka i młodszy brat Sykstus Henryk odcięli się od niego i pozostali przy starym ruchu karlistowskim.
W sierpniu 1975 ojciec Ksawery abdykował na korzyść Karola Hugona. Po śmierci generała Franco karliści trwale się podzielili się i nie potrafili już zainteresować opinii publicznej swoją sprawą. W maju 1976 dwóch karlistów zostało zastrzelonych przez prawicowych zamachowców, incydent nazwano "Masakrą w Montejurra". W pierwszych demokratycznych wyborach, 15 czerwca 1977, do senatu dostał się tylko jeden karlista – niezrzeszony dziennikarz i pisarz Fidel Carazo z Sorii. W wyborach parlamentarnych w 1979, karliści w koalicji z Unión Nacional zdobyli jedno miejsce w kongresie madryckim. Od tego czasu, karliści nie mieli już swojej reprezentacji w parlamencie, a jedynie w radach miejskich.
Karol Hugo w 1979 zrzekł się karlistowskich pretensji i na mocy dekretu króla Jana Karola I został naturalizowanym obywatelem Hiszpanii jako "Carlos-Hugo de Borbón-Parma y Borbón-Busset". W 1980 wycofał się w polityki I opuścił nową partię "Partido Carlista", którą wcześniej sam utworzył. Partia ta weszła do Zjednoczonej Lewicy. W 2002 Karol Hugo podarował archiwa swojej rodziny Narodowemu Archiwum Historycznemu Hiszpanii. Przeciwko podarunkowi zaprotestował brat Karola Hugona – Sykstus Henryk.
28 września 2003 we francuskim Arbonne, Karol Hugo ponownie ogłosił się karlistowskim pretendentem i oznajmił, że od tej pory będzie używać tytułu "hrabiego Montemolin" (hiszp. "conde de Montemolín"), a trojgu ze swoich dzieci nadał karlistowskie tytuły; księcia Madrytu ("duque de Madrid"), księcia San Jaime ("duque de San Jaime") i księżnej Gernika ("duquesa de Gernika").
W setną rocznicę śmierci Karola VII, 18 lipca 2009, młodszy brat Karola Hugona, Sykstus Henryk, wystosował z Triestu list do jego synów, Karola Ksawerego i Jakuba, z wezwaniem, aby zadeklarowali czy są gotowi uznać 5 zasad fundamentalnych tradycjonalizmu i legitymizmu hiszpańskiego, promulgowanych 23 stycznia 1936 przez Alfonsa Karola I, jako warunek prawowitości każdego władcy. Książę Sykstus Henryk podkreślił, że jeśli jego bratankowie zobowiązaliby się do tego, to on zobowiązuje się przekazać im pełnię praw i zobowiązań dynastii prawowitej (Dinastía Legítima) po okresie formacji odbytej pod jego kierunkiem.
Małżeństwo.
Zaręczyny Karola Hugona z Ireną, księżniczką holenderską, córką królowej Juliany, spowodowały kryzys konstytucyjny w Holandii. Irena poprzez zamążpójście straciła prawo do sukcesji tronu, ponieważ rząd odmówił uchwalenia prawa pozwalającego na małżeństwo i jej matka nie mogła udać się do Rzymu, aby skonsultować z Ireną sprawę jej małżeństwa i przejścia na katolicyzm. Rząd nie uchwalił prawa z powodu karlistowskich pretensji do tronu Hiszpanii Karola Hugona. Następczyni tronu Holandii nie mogła jednocześnie nosić kontrowersyjnego tytułu pretendentki do tronu innego państwa, a w razie gdyby Irena została królową Holandii – konstytucja Holandii nie pozwala monarsze holenderskiemu na noszenie korony innego państwa.
Karol Hugo i Irena pobrali się 29 kwietnia 1964, w bazylice Santa Maria Maggiore. Ślubu udzielił im kardynał Paolo Giobbe, były nuncjusz apostolski w Holandii. Na ślubie nie było żadnego członka holenderskiej rodziny królewskiej, rodzice panny młodej oglądali ceremonię w telewizji. Karol Hugo i Irena udali się na prywatną audiencję do papieża Pawła VI. Miesiąc miodowy spędzili w Las Palmas de Gran Canaria, a następnie zamieszkali w Madrycie. Rozwiedli się w 1981. Karol Hugo i Irena doczekali się czworga dzieci:
Śmierć.
W lutym 2008 ogłoszono, że Karol Hugon ma raka, a 2 sierpnia 2010 pojawiła się informacja, że jego stan uległ pogorszeniu. Karol Hugon zmarł w wieku 80 lat w Barcelonie. Jego szczątki zostały sprowadzone do Hagi i wystawione dla rodziny i krewnych w pałacu Noordeinde (jednym z czterech oficjalnych pałaców należących do holenderskiej rodziny królewskiej). 28 sierpnia ciało zostało przetransportowane do Parmy i pochowane w krypcie sanktuarium Santa Maria della Steccata.

</doc>
<doc id="1466111" url="https://pl.wikipedia.org/wiki?curid=1466111" title="Okręg wyborczy Totnes">
Okręg wyborczy Totnes

Okręg wyborczy Totnes powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg zlikwidowano w 1868 r., ale przywrócono go ponownie w 1885 r. jako okręg jednomandatowy. Ponownie zlikwidowano go w 1983 r. i ponownie odtworzono w roku 1997. Okręg położony jest w hrabstwie Devon.

</doc>
<doc id="1466112" url="https://pl.wikipedia.org/wiki?curid=1466112" title="Siergiej Markow (1903–1973)">
Siergiej Markow (1903–1973)

Siergiej Władimirowicz Markow, ros. Сергей Владимирович Марков (ur. 1903, zm. 28 kwietnia 1973 r. w San Francisco) – rosyjski podporucznik, młodszy oficer Rosyjskiego Korpusu Ochronnego podczas II wojny światowej, emigracyjny publicysta i działacz kombatancki.
Ukończył syberyjski korpus kadetów. Służył w wojskach białych gen. Władimira O. Kappela na froncie wschodnim. W 1921 wraz z resztkami wojsk białych przeszedł do Chin. Zamieszkał w Szanghaju. W 1925 przyjechał do Jugosławii, gdzie w 1927 ukończył I rosyjski korpus kadetów w Sarajewie. Następnie studiował na uniwersytecie w Belgradzie. Został członkiem Rosyjskiego Związku Ogólnowojskowego (ROWS). W latach 30. przeszedł wyższe kursy naukowo-wojskowe prowadzone w Paryżu przez gen. Nikołaja N. Gołowina, po czym jako młodszy oficer wszedł w skład kompanii przygotowania młodzieży ppłk. Gordiejewa-Zareckiego. Po zajęciu Jugosławii przez wojska niemieckie w kwietniu 1941, wstąpił do nowo formowanego Rosyjskiego Korpusu Ochronnego. Był autorem pieśni wojskowej "Русь зовет", śpiewanej w junkierskich kompaniach. W 1943 został skierowany na kurs radiotelegraficzny, po przejściu którego w stopniu podporucznika służył w służbie łączności korpusu. Wiosną 1945 odkomenderowano go na przeszkolenie oficerskie do szkoły oficerskiej ROA, której już nie zdążył ukończyć. Po zakończeniu wojny zamieszkał w zachodnich Niemczech, gdzie uczył gimnastyki w rosyjskim gimnazjum "Милосердный Самарянин" w Monachium. Jednocześnie pomagał b. własowcom i cywilnym uchodźcom uniknąć repatriacji do ZSRR. Pisał artykuły do pisma "Военная Быль". Następnie wyjechał do USA, gdzie był członkiem oddziału w Los Angeles Związku Żołnierzy Rosyjskiego Korpusu.
Linki zewnętrzne.
Biografia Siergieja W. Markowa (jęz. rosyjski)

</doc>
<doc id="1466114" url="https://pl.wikipedia.org/wiki?curid=1466114" title="Antoni Muchliński">
Antoni Muchliński

Antoni Muchliński (ur. w 1808, zm. 25 października 1877) – polski orientalista, badający język i kulturę turecką, arabską oraz Tatarów polskich (litewskich).
Edukacja Muchlińskiego rozpoczęła się od gimnazjum w Mołodecznie. Był wykładowcą w Kazaniu, potem wykładał języki wschodnie na Uniwersytecie Petersburskim, gdzie był profesorem i dziekanem tej uczelni. Odbył podróż badawczą do Egiptu w okresie 1833–1835. Kraj ten odwiedził na krótko także w 1869. Pochowany na cmentarzu Powązkowskim w Warszawie (kwatera 15-3-18).

</doc>
<doc id="1466127" url="https://pl.wikipedia.org/wiki?curid=1466127" title="Mondonedo">
Mondonedo



</doc>
<doc id="1466133" url="https://pl.wikipedia.org/wiki?curid=1466133" title="Przypkowski">
Przypkowski

Przypkowski, Przypkowska – rzadkie polskie nazwisko, w Polsce nosi je mniej niż 50 osób.
Osoby noszące to nazwisko:

</doc>
<doc id="1466134" url="https://pl.wikipedia.org/wiki?curid=1466134" title="Przypkowska">
Przypkowska



</doc>
<doc id="1466137" url="https://pl.wikipedia.org/wiki?curid=1466137" title="Szyja bramna">
Szyja bramna



</doc>
<doc id="1466138" url="https://pl.wikipedia.org/wiki?curid=1466138" title="Pele (mitologia)">
Pele (mitologia)



</doc>
<doc id="1466139" url="https://pl.wikipedia.org/wiki?curid=1466139" title="Maria-sama ga miteru">
Maria-sama ga miteru

 – light novel napisana przez Oyuki Konno, ilustrowana przez Reine Hibiki. Została także zaadaptowana jako manga oraz anime.
Opis fabuły.
Osią fabuły są losy kolejnych pokoleń uczennic żeńskiego liceum katolickiego Lillian Gakuen. Obserwujemy je z perspektywy nowej uczennicy tej szkoły, Yumi Fukuzawy. W szkole tej funkcjonuje tzw. system "soeur", polegający na tym, że starsze uczennice opiekują się młodszymi, czyniąc je swoimi "siostrami". Symbolem takiego związku jest przekazanie sobie różańca. 
Yumi, w wyniku zbiegu okoliczności, staje się "siostrą" Sachiko Ogawary, uczennicy drugiego roku, gwiazdy i idolki innych uczennic a także członkini szkolnego samorządu - Yamayurikai. Jego przewodniczącymi są trzy dziewczyny, nazywane różami (żółtą, czerwoną i białą). Każda z nich ma swoją "siostrę", nazywaną "pąkiem", ta zaś opiekuje się wybraną uczennicą pierwszego roku. Yumi i Sachiko należą do tzw. "Rodziny Czerwonej Róży". Kolejne odcinki pokazują wydarzenia, które rozegrały się w przeszłości jak i, przede wszystkim, kolejne lata nauki dziewcząt, prezentując bogatą galerię bohaterek, wśród których na pierwszy plan wysuwają się członkinie samorządu.
Powieści.
Powieści były wydawane od 24 kwietnia 1998 do 28 kwietnia 2012; seria liczy 37 tomów.
Anime.
Dwie trzynastoodcinkowe serie anime były emitowane w japońskiej telewizji w latach 2003-2004. Trzecia, pięcioodcinkowa seria ukazała się w latach 2006-2007 jako OAV. W 2008 rozpoczęto tworzenie czwartej serii telewizyjnej. Od 2003 roku jest też tworzona manga, której rysowniczką jest Satoru Nagasawa.
Odbiór.
"Maria-sama ga miteru" zdobyło wielką popularność w Japonii a także na całym świecie, manga i anime doczekały się przekładów na inne języki, m.in. angielski i niemiecki, powieść ukazuje się, poza Japonią, także w Niemczech. Istnieje ponadto fanowski przekład powieści dostępny w internecie. Doczekała się także wersji dźwiękowej, wydawanej na płytach audio CD oraz radiowej.
Wątki homoseksualne.
Ze względu na miejsce akcji (żeńska szkoła katolicka) i bliskie relacje łączące uczennice Lillian "Maria-sama ga miteru" jest przez wielu zaliczana do nurtu yuri, choć w samej fabule wątki homoseksualne są poruszane sporadycznie i koncentrują się wokół Sei Sato, Białej Róży, która w drugiej klasie liceum zakochała się w swojej koleżance Shiori Kubo. Dwie główne bohaterki, Yumi i Sachiko, zostały w powieści określone jako jednoznacznie heteroseksualne, zaś ich związek ogranicza się do bliskiej przyjaźni. Niemniej fani bardzo często tworzą fan fiction i fanarty z poszczególnymi bohaterkami serii, gdzie ukazuje się je jako lesbijki. 
Ponadto rodzina Sachiko zaaranżowała jej małżeństwo z Suguru, jej kuzynem. W miarę rozwoju fabuły wychodzi na jaw, że jest on homoseksualistą i małżeństwo będzie dlań jedynie formalnością.

</doc>
<doc id="1466140" url="https://pl.wikipedia.org/wiki?curid=1466140" title="Haumea (mitologia)">
Haumea (mitologia)

Haumea – w mitologii hawajskiej bogini urodzaju i porodu dzieci. Wraz z Kāne Milohai, jest matką Pele, Kā-moho-aliʻi, Nāmaka, Kapo i Hiʻiaka. Była potężną czarodziejką, zrodziła wiele różnych istot. Została zabita przez Kaulu.
Planeta karłowata (136108) Haumea została nazwana jej imieniem.

</doc>
<doc id="1466143" url="https://pl.wikipedia.org/wiki?curid=1466143" title="Brodobrzanka">
Brodobrzanka

Brodobrzanka ("Catabrosa") – rodzaj roślin należący do rodziny wiechlinowatych. Według niektórych ujęć jest to takson monotypowy z gatunkiem – brodobrzanką wodną, będącym równocześnie gatunkiem typowym. Dawniej zaliczany był on do różnych rodzajów ("Molinia", "Glyceria", "Aira", "Poa"). Według bazy taksonomicznej "Plants of the World online" należy tu 7 gatunków szeroko rozprzestrzenionych na półkuli północnej, a poza tym obecnych w południowych krańcach Ameryki Południowej i Afryki. Do flory Polski należy jeden gatunek – brodobrzanka wodna "Catabrosa aquatica".
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Puccinelliinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), rodzaj brodobrzanka ("Catabrosa" P.B.).

</doc>
<doc id="1466145" url="https://pl.wikipedia.org/wiki?curid=1466145" title="Edward Stanley (2. baron Stanley of Alderley)">
Edward Stanley (2. baron Stanley of Alderley)

Edward John Stanley, 2. baron Stanley of Alderley (ur. 13 listopada 1802, zm. 16 czerwca 1869) – brytyjski arystokrata i polityk, członek stronnictwa wigów i Partii Liberalnej, minister w rządach lorda Melbourne’a, lorda Russella, lorda Aberdeena i lorda Palmerstona.
Życiorys.
Był synem Johna Stanleya, 1. barona Stanley of Alderley, i lady Marii Baker-Holroyd, córki 1. hrabiego Sheffield. W 1831 r. został wybrany do Izby Gmin jako reprezentant okręgu Hindon. Po likwidacji tego okręgu w 1832 r. przeniósł się do okręgu North Cheshire. W 1834 r. był podsekretarzem stanu w Ministerstwie Spraw Wewnętrznych w krótkotrwałym rządzie Melbourne’a. W latach 1835-1841 był parlamentarnym sekretarzem skarbu, a następnie został na krótko Paymaster-General.
Stanley przegrał wybory parlamentarne w 1841 r., ale odzyskał mandat z North Cheshire w następnych wyborach 1847 r. W latach 1846-1852 był podsekretarzem stanu w Ministerstwie Spraw Zagranicznych. W 1848 r. otrzymał tytuł 1. barona Eddisbury i zasiadł w Izbie Lordów. Dwa lata później zmarł jego ojciec i Edward odziedziczył tytuł 2. barona Stanley of Alderley. W 1852 r. i w latach 1853-1855 był Paymaster-General i wiceprzewodniczącym Zarządu Handlu. Następnie objął stanowisko przewodniczącego Zarządu Handlu i pozostał nim do 1858 r. W latach 1860-1866 był podczmistrzem generalnym. W 1861 r. ustanowił Post Office Savings Bank.
Rodzina.
6 października 1826 r. poślubił Henriettę Marię Dillon (21 grudnia 1807 - 16 lutego 1895), córkę Henry’ego Dillona, 13. wicehrabiego Dillon, i Henrietty Browne, córki Dominicka Geoffreya Browne’a. Edward i Henrietta mieli razem czterech synów i sześć córek:

</doc>
<doc id="1466146" url="https://pl.wikipedia.org/wiki?curid=1466146" title="545 Dywizja Grenadierów Ludowych">
545 Dywizja Grenadierów Ludowych

545 Dywizja Grenadierów Ludowych (niem. "545. Volks-Grenadier-Division") – niemiecka dywizja grenadierów ludowych z okresu II wojny światowej.
Historia.
Dywizja powstała z przemianowania 545 Dywizji Grenadierów w dniu 9 października 1944 roku. Wchodziła wtedy w skład XI Korpusu SS i zajmowała pozycje obronne w rejonie Krosna. W trakcie walk straciła około 40% swego stanu osobowego.
Po ustabilizowaniu się frontu zajmowała pozycję obronne w rejonie Jasła. Po rozpoczęciu operacji sandomiersko-śląskiej przez wojska radzieckie cofa się na trasie Ciężkowice – Limanowa – Andrychów – Bielsko tocząc ciężkie walki obronne. Ostatecznie na początku lutego 1945 roku zostaje rozbita pod Bielsko-Białą i skierowana w rejon Cieszyna, gdzie zostaje rozwiązana. Jej resztki wcielono w skład 78 Dywizji Szturmowej, a sztab przerzucono w rejon Chociebuża.
W kwietniu 1945 roku na bazie sztabu została odtworzona z rozmaitych grup bojowych, batalionów Volkssturmu i 80 pułku piechoty z 608 Dywizji do Zadań Specjalnych. Po odtworzeniu weszła w skład Korpusu Pancernego „Grossdeutschland” 4 Armia Pancerna zajmując pozycję obronne nad Nysą Łużycką w dniach 13 – 15 marca 1945 roku.
Po rozpoczęciu operacji łużyckiej jej pozycję obronne zostają przełamane przez oddziały radzieckiej 5 Armii Gwardii i wycofała się w rejon na północ od Budziszyna. Wzięła udział w walkach w trakcie bitwy pod Budziszynem, gdzie walczyła z polskimi oddziałami wchodzącymi w skład 2 Armii WP w rejonie Klix, Wartha i Dauban. W czasie tych walk zostaje rozbita i wycofała się w rejon Drezna, gdzie w maju jej resztki skapitulowały.

</doc>
<doc id="1466147" url="https://pl.wikipedia.org/wiki?curid=1466147" title="Rollon Mouchel-Blaisot">
Rollon Mouchel-Blaisot

Rollon Mouchel-Blaisot (ur. 16 czerwca 1959 w Barneville-Carteret), francuski polityk, były konsul generalny w Australii i francuski prefekt. Od 3 września 2008 prefekt Francuskich Terytoriów Południowych i Antarktycznych.
Życiorys.
Rollon Mouchel-Blaisot jest absolwentem prawa. W 1981 został asystenetem parlamentarnym. W 1986 rozpoczął pracę w Ministerstwie Młodzieży i Sportu. W latach 90. pełnił funkcję dyrektora gabinetu prefekta i sekretarza generalnego prefektury różnych departamentów na terenie Francji.
Od 1997 do 2001 zajmował stanowisko francuskiego konsula generalnego w Melbourne w Australii. Od 2001 do 2003 był podprefektem Libourne. W latach 2005-2008 zajmował urząd podprefekta Saint-Germain-en-Laye.
3 września 2008 został mianowany prefektem Francuskich Terytoriów Południowych i Antarktycznych.

</doc>
<doc id="1466148" url="https://pl.wikipedia.org/wiki?curid=1466148" title="Catabrosa">
Catabrosa



</doc>
<doc id="1466150" url="https://pl.wikipedia.org/wiki?curid=1466150" title="Joseph Karl Stieler">
Joseph Karl Stieler

Joseph Karl Stieler (ur. 1 listopada 1781 w Moguncji, zm. 9 kwietnia 1858 w Monachium) – niemiecki, neoklasyczny malarz portrecista.
Studiował w Würzburgu u Christopha Fesela, naukę kontynuował w Akademii Sztuk Pięknych w Wiedniu. Następnie jako samodzielny twórca podróżował po Włoszech, mieszkał w Warszawie, Budapeszcie i Paryżu. Przebywał na dworach Eugeniusza de Beauharnais, elektora bawarskiego Maksymiliana I. Józefa Wittelsbacha i króla Ludwika I Wittelsbacha. Malował koronowane głowy Austrii, Prus i Szwecji oraz najwybitniejszych przedstawicieli szlacheckich rodów Europy. Wśród jego modeli byli m.in. Johann Wolfgang von Goethe, Joachim Murat, Ludwig Tieck i Alexander von Humboldt.
Jego najbardziej znanym dziełem jest portret Ludwiga van Beethovena, który powstawał w latach 1819-1820, obecnie najpopularniejsza podobizna kompozytora. Oprócz portretów Stieler malował również sceny rodzajowe i religijne, był autorem cyklu "38 pięknych kobiet" dla Schönheitengalerie w Monachium.
Został pochowany na Starym Cmentarzu Południowym w Monachium.

</doc>
<doc id="1466153" url="https://pl.wikipedia.org/wiki?curid=1466153" title="Stieler">
Stieler



</doc>
<doc id="1466155" url="https://pl.wikipedia.org/wiki?curid=1466155" title="DEET">
DEET



</doc>
<doc id="1466157" url="https://pl.wikipedia.org/wiki?curid=1466157" title="Baron Stanley of Alderley">
Baron Stanley of Alderley

Baroneci Stanley of Alderley Hall
Baronowie Stanley of Alderley 1. kreacji (parostwo Zjednoczonego Królestwa)

</doc>
<doc id="1466163" url="https://pl.wikipedia.org/wiki?curid=1466163" title="Aserca Airlines">
Aserca Airlines

Aserca Airlines – wenezuelska linia lotnicza z siedzibą w Valencii.

</doc>
<doc id="1466164" url="https://pl.wikipedia.org/wiki?curid=1466164" title="Czerwona oberża">
Czerwona oberża

Czerwona oberża (oryg. fr. "L’Auberge rouge") – opowiadanie Honoriusza Balzaka z 1831, wydana po raz pierwszy na łamach "Revue de Paris". Stanowi część "Studiów filozoficznych" cyklu "Komedia ludzka". 
Utwór ten, razem z wydanym w tym samym roku "Jaszczurem", stanowił punkt zwrotny w karierze literackiej Balzaka, który zyskał sławę jednego z najzdolniejszych współczesnych powieściopisarzy, umiejących łączyć w swoich dziełach motywy fantastyczne i realistyczne, jak również wykorzystywać różne gatunki literackie i tworzyć dzieła pełne psychologicznej prawdy.
Czas powstania.
Balzac napisał "Czerwoną oberżę w maju 1831 roku. Ukazał się drukiem najpierw w "Revue de Paris" 10 i 27 sierpnia 1831, a potem w 1832 roku w "Nouveaux Contes philosophiques". po raz kolejny została wydana w XVII tomie "Studiów filozoficznych". W 1846 roku weszła do drugiego tomu "Studiów filozoficznych "Komedii ludzkiej". Balzac zadedykował utwór margrabiemu de Custine.
Treść.
W czasie obiadu w Paryżu, w eleganckim towarzystwie, niemiecki bankier Hermann opowiada dramatyczną historię ze swojej młodości. Rzecz dotyczy morderstwa, jakie miało miejsce w nieokreślonej oberży we Francji w 1799. W miejscu tym zatrzymało się dwóch przyjaciół, chirurgów wojskowych, oraz nieznany im przemysłowiec, który w trakcie posiłku zdradził im, że ma przy sobie sporą sumę w złocie i diamentach. Jeden z chirurgów, Prosper Magnan, nie mógł zasnąć, wyobrażając sobie, że mógłby zamordować nieostrożnego bogacza, po czym umknąć z łupem i zacząć nowe życie. Porzucił w końcu ten zamiar, jednak gdy rano obudził się, został oskarżony o morderstwo. Okazało się, że w nocy przemysłowiec naprawdę został zabity, w dodatku sprawca posłużył się narzędziem chirurgicznym. Choć Magnan zapewniał sąd o swojej niewinności, został skazany na karę śmierci i rozstrzelany. Od niego też Hermann usłyszał tę historię, gdyż spędził pewien czas w tym samym więzieniu co on. Od niego również dowiedział się, że najpewniej sprawcą zbrodni był jego towarzysz, Fryderyk, który feralnej nocy zniknął i słuch o nim zaginął. 
Opowiadając zebranym tę historię, Hermann nie zdaje sobie sprawy, że wśród słuchającej go elity towarzyskiej jest prawdziwy morderca, Jan Fryderyk Taillefer, obecnie szanowany i bogaty człowiek, w którego córce Wiktorynie Hermann jest z wzajemnością zakochany. W miarę opowiadania do Taillefera wracają wspomnienia z przeszłości; doznaje on w końcu ataku nerwowego i wkrótce później umiera. Zdumiony zachowaniem obcego mu człowieka w trakcie słuchania jego opowiadania, Hermann zaczyna domyślać się prawdy, a następnie dowiaduje się, że jego podejrzenia były całkowicie słuszne. Ma wówczas poważne wątpliwości, czy powinien żenić się z Wiktoryną, dziedziczką splamionej krwią fortuny. Wszyscy przyjaciele doradzają mu jednak to małżeństwo, stwierdzając, że nie ma sensu kierować się tego rodzaju skrupułami we współczesnym świecie, gdzie tak naprawdę każda bogata rodzina skrywa jakieś mroczne sekrety. 
Cechy utworu.
"Czerwona oberża" jest bliska konwencji powieści szkatułkowej, gdyż narrator utworu opowiada o opowiadaniu Hermanna, który z kolei sam relacjonuje opowieść przekazaną mu przez inną osobę. Mimo na poły sensacyjnego wątku i dramatycznej atmosfery powieści Balzak od początku traktował utwór przede wszystkim jako rodzaj powiastki filozoficznej, potwierdzającej podkreślany przez niego wielokrotnie amoralizm wielkiego świata paryskiego i skrywane przez "wielkich ludzi" tajemnice. Morderca, Taillefer, jest w końcu wspominany w "Ojcu Goriot" i "Jaszczurze" jako człowiek szanowany, odznaczony wysokimi orderami państwowymi, bogaty i wpływowy. Atmosfera utworu oraz wiele elementów jego fabuły (zupełnie przypadkowe spotkanie mordercy z osobą, która zna historię przestępstwa, powrót wspomnień pod wpływem cudzej opowieści i wywołana przez nie choroba i śmierć) wykazują równocześnie duży wpływ literackiej tradycji romantycznej na wczesną twórczość Balzaka.

</doc>
<doc id="1466166" url="https://pl.wikipedia.org/wiki?curid=1466166" title="Jumbilla">
Jumbilla

Jumbilla – miasto w Peru, w regionie Amazonas, stolica prowincji Bongará. W 2008 liczyło 1 355 mieszkańców.

</doc>
<doc id="1466168" url="https://pl.wikipedia.org/wiki?curid=1466168" title="Lamud">
Lamud

Lamud – miasto w Peru, w regionie Amazonas, stolica prowincji Luya. W 2008 liczyło 2 208 mieszkańców.

</doc>
<doc id="1466169" url="https://pl.wikipedia.org/wiki?curid=1466169" title="Półwysep Gallipoli">
Półwysep Gallipoli



</doc>
<doc id="1466170" url="https://pl.wikipedia.org/wiki?curid=1466170" title="Bagua Grande">
Bagua Grande

Bagua Grande – miasto w Peru, w regionie Amazonas, stolica prowincji Utcubamba. W 2008 liczyło 33 539 mieszkańców.

</doc>
<doc id="1466172" url="https://pl.wikipedia.org/wiki?curid=1466172" title="Clanton">
Clanton

Clanton – miasto w Stanach Zjednoczonych, w stanie Alabama, stolica hrabstwa Chilton. W 2008 liczyło 8896 mieszkańców.

</doc>
<doc id="1466174" url="https://pl.wikipedia.org/wiki?curid=1466174" title="Butler (Alabama)">
Butler (Alabama)

Butler – miasto w Stanach Zjednoczonych, w stanie Alabama, stolica hrabstwa Choctaw. W 2008 liczyło 1 763 mieszkańców.

</doc>
<doc id="1466175" url="https://pl.wikipedia.org/wiki?curid=1466175" title="Grove Hill">
Grove Hill

Grove Hill – miasto w Stanach Zjednoczonych, w stanie Alabama, stolica hrabstwa Clarke. W 2010 liczyło 1 570 mieszkańców.

</doc>
<doc id="1466177" url="https://pl.wikipedia.org/wiki?curid=1466177" title="Okręg wyborczy Hindon">
Okręg wyborczy Hindon

Okręg wyborczy Hindon powstał w 1448 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował wieś Hindon w hrabstwie Wiltshire. Został zlikwidowany w 1832 r.

</doc>
<doc id="1466179" url="https://pl.wikipedia.org/wiki?curid=1466179" title="Ashland (Alabama)">
Ashland (Alabama)

Ashland – miasto w Stanach Zjednoczonych, w stanie Alabama, siedziba władz hrabstwa Clay. W 2000 liczyło 1965 mieszkańców.
W Ashland urodził się Bob Riley – polityk amerykański, działacz Partii Republikańskiej, obecny gubernator stanu Alabama.

</doc>
<doc id="1466181" url="https://pl.wikipedia.org/wiki?curid=1466181" title="Heflin (Alabama)">
Heflin (Alabama)

Heflin – miasto w Stanach Zjednoczonych, w stanie Alabama, stolica hrabstwa Cleburne. W 2010 liczyło 3 480 mieszkańców.

</doc>
<doc id="1466182" url="https://pl.wikipedia.org/wiki?curid=1466182" title="Synagoga Chóralna w Słucku">
Synagoga Chóralna w Słucku

Synagoga Chóralna w Słucku (biał. "Сінагога харальная") – żydowska bóżnica istniejąca w Słucku w latach 1880–1944. 
Murowana synagoga została zniszczona w czasie II wojny światowej i nie odbudowana. 

</doc>
<doc id="1466183" url="https://pl.wikipedia.org/wiki?curid=1466183" title="Okręg wyborczy North Cheshire">
Okręg wyborczy North Cheshire

Okręg wyborczy North Cheshire powstał w 1832 r. i wysyłał do brytyjskiej Izby Gmin dwóch deputowanych. Okręg obejmował północną część hrabstwa Cheshire. Zlikwidowany w 1868 r.

</doc>
<doc id="1466184" url="https://pl.wikipedia.org/wiki?curid=1466184" title="Kawchan">
Kawchan



</doc>
<doc id="1466185" url="https://pl.wikipedia.org/wiki?curid=1466185" title="Elba (Alabama)">
Elba (Alabama)

Elba – miasto w Stanach Zjednoczonych, w stanie Alabama, stolica hrabstwa Coffee. W 2008 liczyło 4 121 mieszkańców.

</doc>
<doc id="1466187" url="https://pl.wikipedia.org/wiki?curid=1466187" title="Matti Uppa">
Matti Uppa

Matti Uppa – fiński strongman.
Wymiary:
Mieszka w Pori.

</doc>
<doc id="1466188" url="https://pl.wikipedia.org/wiki?curid=1466188" title="Tuscumbia (Alabama)">
Tuscumbia (Alabama)

Tuscumbia – miasto w Stanach Zjednoczonych, w stanie Alabama, stolica hrabstwa Colbert, położone nad rzeką Tennessee. W 2008 liczyło 8322 mieszkańców.
Nazwa nadana w 1822 roku pochodziła od imienia wodza Czirokezów.

</doc>
<doc id="1466189" url="https://pl.wikipedia.org/wiki?curid=1466189" title="Rapis">
Rapis

Rapis ("Rhapis" L.f. ex Aiton) – rodzaj roślin z rodziny arekowatych. Należy do niego 11 gatunków. Są to niskie palmy rosnące w Azji od Tajlandii po południowe Chiny. Uprawiane są jako rośliny ozdobne.
Morfologia.
Palmy o wysmukłych pędach przypominających bambusy. Mają małe, silnie podzielone i wachlarzowato ułożone liście. Z nasady ich blaszek liściowych wyrastają włókna okrywające młode pędy. Rośliny dwupienne, zarówno męskie, jak i żeńskie kwiaty są żółte. Owocem jest zawierająca jedno nasiono jagoda.
Systematyka.
Rodzaj z rodziny arekowatych ("Arecaceae") z rzędu arekowce ("Arecales"). W obrębie rodziny zaliczany do podrodziny "Coryphoideae", plemienia "Trachycarpeae" i podplemienia "Rhapidinae".
Zastosowanie.
Niektóre gatunki, a zwłaszcza rapis wyniosły, są uprawiane w różnych krajach świata jako rośliny ozdobne, jako rośliny ogrodowe (w krajach o cieplejszym klimacie) lub pokojowe) (w krajach o zimniejszym klimacie).

</doc>
<doc id="1466190" url="https://pl.wikipedia.org/wiki?curid=1466190" title="Rhapis">
Rhapis



</doc>
<doc id="1466191" url="https://pl.wikipedia.org/wiki?curid=1466191" title="N,N-Dietylo-m-toluamid">
N,N-Dietylo-m-toluamid

"N","N"-Dietylo-"m"-toluamid, DEET – organiczny związek chemiczny z grupy amidów, metylowa pochodna benzamidu. Stosowany jako środek odstraszający owady, np. komary, meszki, muchy końskie, kleszcze lub muchy tse-tse oraz jako środek owadobójczy.
Ochrona przed owadami.
Czas ochrony po naniesieniu DEET na skórę lub ubranie zależy od stężenia związku w preparacie. Według badań wyższe niż 50% stężenia DEET nie wydłużają istotnie czasu ochrony przeciw komarom.
DEET nie powinien być stosowany u noworodków do 2 miesiąca życia. Repelentem o podobnej skuteczności co DEET jest ikarydyna (2-(2-hydroksyetylo)piperydyno-1-karboksylan "sec"-butylu).
Historia.
"N","N"-Dietylo-"m"-toluamid został opracowany przez chemików armii USA, po doświadczeniu zdobytym w walkach w wilgotnych lasach zwrotnikowych podczas II wojny światowej. Pierwsze wojskowe zastosowanie miało miejsce w 1946 roku, a cywilne – w 1957 roku. Pierwotnie DEET testowano jako środek owadobójczy w rolnictwie, w następstwie czego rząd USA zastosował go w warunkach wojennych, szczególnie w Wietnamie i okolicznych regionach.
Mechanizm działania.
Odstrasza owady, bez zabijania ich. Badania z lat 1997–2008 wskazują, że prezentuje silnie nieprzyjemny dla nich zapach zlokalizowany na powierzchni, którą nim pokryto, jednakowo dla samic, jak samców. Nie ingeruje w postrzeganie przez nie dwutlenku węgla, jak przypuszczano wcześniej.

</doc>
<doc id="1466194" url="https://pl.wikipedia.org/wiki?curid=1466194" title="Rhapis niski">
Rhapis niski



</doc>
<doc id="1466195" url="https://pl.wikipedia.org/wiki?curid=1466195" title="Cmentarz Nowobielicki w Homlu">
Cmentarz Nowobielicki w Homlu

Cmentarz Nowobielicki w Homlu (biał. Беліцкія могілкі) – jedna z większych i starszych homelskich nekropolii, na której pochówki przeprowadzano w XIX i do połowy XX wieku. Obejmuje powierzchnię 11 ha.
Zabytkowy Cmentarz Bielicki został zamknięty dla pochówków w 1967. Wśród osób na nim spoczywających znajdują się członkowie rodziny Kruszewskich, do których należał domek myśliwski w Homlu.

</doc>
<doc id="1466196" url="https://pl.wikipedia.org/wiki?curid=1466196" title="Pikling">
Pikling

Pikling – handlowa nazwa wędzonego śledzia. Pikling jest to śledź wędzony w całości - z wnętrznościami (w tym również z mleczem lub ikrą). Pikling pochodzi z kuchni niemieckiej, lecz przyrządza i spożywa się go również w Polsce, na Wyspach Brytyjskich, w Holandii oraz w Norwegii. Wędzone na gorąco w dymie o temperaturze powyżej 40 stopni Celsjusza, nie wymagają gotowania.

</doc>
<doc id="1466199" url="https://pl.wikipedia.org/wiki?curid=1466199" title="Organt">
Organt

Organt au Vatican - jest to poemat autorstwa Louisa Antoine de Saint Justa napisany podczas pobytu autora w ośrodku wychowawczym, w latach 1786-7). Wydano go w Paryżu w 1789. Jego bohaterem jest hrabia Organt, jeden z rycerzy Karola Wielkiego. Jego przygody były dla autora tłem dla bardzo krytycznej oceny Francji czasów Ludwika XVI. Poemat wywołał skandal z racji bulwersującej ówczesną opinię publiczną treści, zawierającej liczne opisy pornografii, zoofilii oraz krytykę kościoła. Ze względu na skandaliczną treść władze nakazały konfiskatę całego nakładu "Organta", zaś jego autor musiał ukrywać się przed policją do chwili wybuchu rewolucji.

</doc>
<doc id="1466200" url="https://pl.wikipedia.org/wiki?curid=1466200" title="Dobrosław Mater">
Dobrosław Mater

Dobrosław Mater (ur. 4 października 1927 w Łodzi, zm. 1 maja 1997 tamże) – 
polski aktor teatralny i filmowy.
Absolwent krakowskiej Państwowej Wyższej Szkoły Aktorskiej. Po studiach znalazł się w grupie założycielskiej Teatru Nowego w Łodzi, na deskach którego występował przez następne czterdzieści lat (1949–1989). W 1955 roku wyreżyserował pierwszy spektakl w Łódzkim Teatrze Satyry „Pstrąg”. Pochowany na Cmentarzu Katolickim na Dołach w Łodzi.

</doc>
<doc id="1466201" url="https://pl.wikipedia.org/wiki?curid=1466201" title="Viveiro">
Viveiro

Viveiro – miasto w Hiszpanii, w prowincji Lugo, we wspólnocie autonomicznej Galicja (Hiszpania).

</doc>
<doc id="1466206" url="https://pl.wikipedia.org/wiki?curid=1466206" title="Teoria Cannona-Barda">
Teoria Cannona-Barda

Teoria Cannona-Barda, talamiczna teoria uczuć – jedna z centralnych teorii emocji. Jako podstawę emocji teoria ta wskazuje zmiany w obszarze mózgu zwanej jądrami wzgórza (łac. "thalamus").
Wyjaśnienie teorii Cannona-Barda.
Według teorii Cannona-Barda siedliskiem emocji są ośrodki podkorowe. Ich pobudzenie nadaje poznawczym czynnościom kory emocjonalny komponent, ponieważ we wzgórzu organizują się reakcje emocjonalne. 
Punktem wyjścia dla tej teorii były wyniki eksperymentów, w których kotom usuwano korę mózgową. Zwierzęta te po operacji żyły długo, przytrafiały im się jednak nagłe i nieskoordynowane ataki. Te obserwacje skłoniły Cannona do przyjęcia hipotezy, że ośrodkiem emocji jest wzgórze, zaś kora ma za zadanie hamować powstające we wzgórzu emocje. Wynika z tego, że uszkodzenie kory mózgowej równoznaczne jest z ze zmianami w zachowaniu osobnika, które jest sterowane w znacznym stopniu przez emocje i afekty. Cannon i Bard twierdzili, że pobudzenie emocjonalne ma charakter niespecyficzny, co sprawia, że nie może ono tworzyć różnych stanów emocjonalnych.
Teoria Cannona-Barda a teoria Jamesa-Langego.
W swoich badaniach Cannon i Bard starali się zakwestionować poglądy Jamesa-Langego, którzy uważali, że pewne zmiany pojawiające się w narządach wewnętrznych i mięśniach konstytuują emocje. Jeden z argumentów mówił, że zmiany w narządach wewnętrznych pojawiają się z pewnym opóźnieniem w stosunku do bodźca generującego emocje. Dopiero po zauważeniu tej zmiany osobnik może zadziałać w taki sposób, jakiego wymaga sytuacja, np. gniew dyktuje człowiekowi różne zachowania, jednak nie pojawia się on od razu, gdyż wcześniej muszą wystąpić charakterystyczne dla gniewu zmiany fizjologiczne. Zanim jednak dojdzie do ich pojawienia, na podjęcie części działań będzie już po prostu za późno.
Inny argument stwierdzał, że skoro do mózgu nie docierają informacje z narządów wewnętrznych to jednostka nie powinna odczuwać emocji. Cannon badał życie emocjonalne pacjentów, u których w wyniku urazu rdzenia kręgowego informacje na temat pobudzenia narządów wewnętrznych nie docierały do mózgu. Zgodnie z teorią Jamesa-Langego nie powinny pojawić się u nich emocje.
Graficzne przedstawienie teorii Cannona-Barda.
 
 wydarzenie (np. spotkanie z agresywną osobą)
 informacja przetwarzana przez wzgórze → reakcja instrumentalna
 i przesyłana jednocześnie do kory
 i do ciała → ocena wydarzeń przez korę
 emocja (np. strach)
Wpływ teorii Cannona-Barda na dalszy rozwój teorii emocji.
Dzięki teorii Cannona-Barda możliwe było stworzenie aktywacyjnej teorii emocji.

</doc>
<doc id="1466208" url="https://pl.wikipedia.org/wiki?curid=1466208" title="Antoni Walocha">
Antoni Walocha

Antoni Walocha (ur. 12 stycznia 1889, zm. 1945 w Zakopanem) – polski ksiądz katolicki, działacz społeczny, kapelan wojskowy w stopniu kapitana, zamordowany przez nieznanych sprawców.
Życiorys.
Pochodził z rodziny chłopskiej. Po ukończeniu w 1905 roku gimnazjum w Pińczowie, wstąpił do kieleckiego seminarium duchownego. Święcenia kapłańskie przyjął w dniu 30 lipca 1911 r. z rąk ordynariusza diecezji kieleckiej ks. bpa Augustyna Łosińskiego. Pracował jako wikariusz kolejno w: Książu Wielkim, Nałamie, Pogoni i Będzinie. Po odzyskaniu przez Polskę niepodległości w 1918 r. został mianowany proboszczem w parafii Nagłowice. Ożywił religijność wiernych, zaktywizował ich na polu społecznym i patriotycznym, dokończył budowę kościoła. W dniu 23 czerwca 1919 r. został proboszczem w Goleniowach, a w dniu 1 sierpnia 1920 r., zgłosił się na kapelana wojskowego. Po Bitwie Warszawskiej został skierowany do jednostek wojskowych skoszarowanych na terenie Litwy Środkowej. Już w stopniu kapitana w dniu 30 listopada 1921 r. przeszedł do rezerwy. Po kilku miesiącach pracy w parafiach Zagłębia Dąbrowskiego, w dniu 29 lipca 1922 r. został proboszczem w Przybynowie (obecnie archidiecezja częstochowska), w 1924 r. w Sancygniowie, a 5 listopada 1928 r. w Świętomarzy. Angażował się w działalność na polu społecznym – w 1929 r. założył w Spółdzielnię Mleczarską. W dniu 23 czerwca 1934 r. został mianowany proboszczem w Mstyczowie, a w 1935 r. wicedziekanem dekanatu sędziszowskiego.
Po ataku Niemiec i Rosji na Polskę we wrześniu 1939 r. został przydzielony do Armii „Kraków”, toczącej walki z Niemcami m.in. w okolicy Sędziszowa i Koniecpola. W dniu 17 września 1939 r. przekroczył granicę polską z Rumunią, gdzie z innymi żołnierzami został internowany, a w dniu 15 stycznia 1940 r. aresztowany i oddany władzom niemieckim. Przebywał m.in. w oflagach VI E w Dorsten, II B w Arnswalde i II C w Woldenbergu, gdzie doczekał się uwolnienia przez armię sowiecką dniu 30 stycznia 1945 roku.
Po powrocie do kraju, mimo ciężkich przeżyć obozowych i nie najlepszego stanu zdrowia, z nominacji ks. bpa Czesława Karczmarka, w dniu 26 lutego 1945 r. został proboszczem w Krzcięcicach. Jednak w okresie przygotowania I Komunii Świętej na dzień 8 lipca 1945 roku został aresztowany. Według relacji siostrzenicy Wiktorii Rutkowskiej, która przyjechał na parafię do pomocy, wieczorem 1 lipca, dwóch mężczyzn poprosiło księdza „do chorego”, a gdy się przygotowywał zabrali go ze sobą. Od tej chwili wszelki ślad po nim zaginął. Wiktoria i Paweł Rutkowscy przedstawili szczegóły aresztowania w Kurii w Kielcach. Potem poszukiwali go na własną rękę. Ksiądz przebywał jakiś czas w więzieniu w Krakowie na Montelupich, gdzie spisano jego personalia i adres zamieszkania.
W dniu 1 września 1945 r. powiadomiono Kurię w Kielcach o odnalezieniu ciała przez ks. Jana Tobolaka z Zakopanego. Wezwany lekarz stwierdził, iż Ksiądz wisiał na drzewie co najmniej od dwóch tygodni i zginął przed powieszeniem. W kieszeni poszarpanej i wiszącej osobno sutanny znaleziono nominację z dnia 26 lutego na proboszcza w Krzcięcicach. Wykluczono samobójstwo. Pierwszą osobą, która znalazła Księdza była kobieta zbierająca grzyby. Ciało księdza miało rany na nogach, sugerujące pogryzienie przez psa, płuca były przestrzelone. Zmarłego pochowano w Zakopanem.
Później pojawiały się doniesienia, iż rzekomo w dniu 27 lipca 1947 r. dziekan z Sędziszowa ks. Jan Pałczyński poinformował Kurię w Kielcach, że ks. Antoni w dniu 2 lipca wyjechał pociągiem z Krzcięcic do Krakowa, by zakupić pamiątki dla dzieci pierwszokomunijnych i już nie wrócił. Ktoś inny miał go widzieć w tramwaju w Krakowie. Wcześniej, 15 lipca, tę samą wersję zaginięcia przekazał kurii wikariusz ks. Kazimierz Nachtman. Rodzina twierdzi, że taki wariant wydarzeń fabrykowały władze komunistyczne, zacierając ślady zbrodni. Rozpowszechniano też plotkę, iż ksiądz zginął w wyniku porachunków partyzanckich. W związku z tajemniczą śmiercią ks. Antoniego nie prowadzono żadnego postępowania sądowego.

</doc>
<doc id="1466214" url="https://pl.wikipedia.org/wiki?curid=1466214" title="Prezydenci Rady Terytorialnej Saint-Martin">
Prezydenci Rady Terytorialnej Saint-Martin

Prezydent Rady Terytorialnej Saint-Martin pełni funkcję szefa rządu Saint-Martin. Rada Terytorialna wybierana jest co pięć lat w wyborach powszechnych i jest ciałem ustawodawczym wyspy. Składa się z 23 osób. Spośród nich wybierany jest prezydent Rady Terytorialnej oraz 7-osobowa Rada Wykonawcza (rząd). Prezydent Rady Terytorialnej stoi na czele Rady Wykonawczej (rządu).
Instytucja Rady Terytorialnej została wprowadzona w 2007, po reformie systemu politycznego na wyspie, oddzieleniu się od Gwadelupy i otrzymaniu statusu zbiorowości zamorskiej Francji. Przed reformą na czele Saint-Martin stał mer (burmistrz).

</doc>
<doc id="1466217" url="https://pl.wikipedia.org/wiki?curid=1466217" title="Erazm z Roterdamu">
Erazm z Roterdamu



</doc>
<doc id="1466219" url="https://pl.wikipedia.org/wiki?curid=1466219" title="Sergio Busquets">
Sergio Busquets

Sergio Busquets Burgos (ur. 16 lipca 1988 w Sabadell) – hiszpański piłkarz, występujący na pozycji pomocnika w hiszpańskim klubie FC Barcelona, którego jest kapitanem. W latach 2009–2022 reprezentant Hiszpanii z którą zdobył Mistrzostwo Świata 2010 i Mistrzostwo Europy 2012.
Życiorys.
Busquets grał do 2005 w drużynie Jàbac Can Jofresa. Od 2005 do 2007 reprezentował barwy najwyższej kategorii wiekowej spośród juniorskich zespołów Barcelony – Juvenil A. Zdobył z nią Puchar Króla juniorów oraz wygrał División de Honor. W maju 2007 został powołany przez Franka Rijkaarda do pierwszej drużyny na mecze Pucharu Katalonii. Swój debiut zaliczył w finale, w którym rywalem Barcelony był RCD Espanyol. Busquets pojawił się na boisku w drugiej połowie, zmieniając Lluísa Sastre.
Od sezonu 2008/2009 gra w pierwszym zespole Barcelony.
W 2009 zadebiutował w reprezentacji seniorów Hiszpanii w meczu eliminacji Mistrzostwa Świata 2010 w RPA z Turcją.
27 maja 2009 razem z FC Barceloną wygrał Ligę Mistrzów pokonując w finale Manchester United 2:0. Potem sięgnął po to trofeum w 2010/2011 pokonując kolejny raz Manchester United 3:1. Trzeci raz po Puchar Europy sięgnął 6 czerwca 2015 wygrywając z Juventusem 3:1.
Sergio w 2014 odziedziczył numer „5” po legendarnym kapitanie Barçy Carlesie Puyolu, który zakończył karierę.
16 grudnia 2022 ogłosił zakończenie reprezentacyjnej kariery.
Ma młodszego brata Aitora. Ich ojciec Carles Busquets był piłkarzem Barcelony w latach 90. XX wieku.
Statystyki klubowe.
"Stan na 12 marca 2023"

</doc>
<doc id="1466221" url="https://pl.wikipedia.org/wiki?curid=1466221" title="If I Was a Man">
If I Was a Man



</doc>
<doc id="1466228" url="https://pl.wikipedia.org/wiki?curid=1466228" title="Vanessa da Mata">
Vanessa da Mata

Vanessa Sigiane da Mata Ferreira (ur. 10 lutego 1976 w Alto Garças, Mato Grosso) – brazylijska piosenkarka i kompozytorka MPB.

</doc>
<doc id="1466235" url="https://pl.wikipedia.org/wiki?curid=1466235" title="Aleksander Rudazow">
Aleksander Rudazow

Aleksander Walentynowicz Rudazow, ros. Александр Валентинович Рудазов (ur. 1 kwietnia 1981 w Kujbyszewie) – rosyjski pisarz fantastyki.
Jego powieść "Arcymag", wydana w 2005 roku, zdobyła w tym samym roku nagrodę "Miecz bez imienia" wydawnictwa Armada oraz zajęła III miejsce w kategorii "Najlepszy debiut książkowy" na festiwalu fantastycznym Gwiezdny most 2005.

</doc>
<doc id="1466238" url="https://pl.wikipedia.org/wiki?curid=1466238" title="Samuel John Potter">
Samuel John Potter

Samuel John Potter (ur. 29 czerwca 1753 w South Kingstown, Rhode Island, zm. 14 października 1804 w Waszyngtonie) – amerykański prawnik i polityk związany z Partią Demokratyczno-Republikańską.
Od 4 marca 1803 aż do śmierci 14 października 1804 roku reprezentował stan Rhode Island w Senacie Stanów Zjednoczonych.

</doc>
<doc id="1466240" url="https://pl.wikipedia.org/wiki?curid=1466240" title="Miłe martwe dziewczyny">
Miłe martwe dziewczyny

Miłe martwe dziewczyny (chorw. "Fine mrtve djevojke") – chorwacki dramat filmowy z 2002 roku w reżyserii Dalibora Matanicia, będący drugą częścią zagrzebskiej trylogii tego reżysera.
Film pokazano po raz pierwszy na chorwackim Festiwalu Filmowym w Puli. Polska premiera odbyła się 11 października 2003 na 19. Warszawskim Międzynarodowym Festiwalu Filmowym.
Opis fabuły.
Dwie młode kobiety, Iva i Marija, postanowiły wynająć wspólnie mieszkanie w kamienicy w Zagrzebiu. Miały nadzieję znaleźć spokojne miejsce dla ich miłości, ale jak się okazuje w budynku mieszka galeria postaci jak z koszmaru. Jest też lekarz, pokątny aborcjonista i jego niemy syn, sterana życiem kobieta z gromadką dzieci bita regularnie przez męża, stary mężczyzna, który ukrywa w mieszkaniu ciało zmarłej żony dla wyłudzenia emerytury. Do tego jeszcze zwyczajna prostytutka oraz chłopak znęcający się nad Cyganami. Mieszkańcy dobrze znają się od dawna – wiedzą o sobie wszystko i żyją bezkonfliktowo. Dramat rozegra się, gdy odkryją, że ich nowe sąsiadki to lesbijki.
Okazuje się, że "taka" patologia nie może być tolerowana, a słowa wkrótce przerodzą się w czyny.
Wymowa filmu mocno uderza w brutalność i amoralność współczesnego chorwackiego społeczeństwa, biorąc na cel patriarchat, nacjonalizm, katolicyzm i związaną z nimi homofobię.
Nagrody i nominacje.
Film spotkał się z dobrym przyjęciem ze strony chorwackiej widowni. Nieprzychylne opinie wyrażały w mediach przedstawiciele Kościoła katolickiego. Został doceniony również przez profesjonalistów w kraju i zagranicą, uzyskując kilka nominacji i nagród:
W 2002 był zgłoszony przez Chorwację do rywalizacji o nagrodę Amerykańskiej Akademii Filmowej dla najlepszego filmu nieanglojęzycznego, ale nie uzyskał nominacji.

</doc>
<doc id="1466242" url="https://pl.wikipedia.org/wiki?curid=1466242" title="Pułk Dragonów Jutlandzkich">
Pułk Dragonów Jutlandzkich

Pułk Dragonów Jutlandzkich - oddział (jedyny pułk pancerny) w składzie Dywizji Jutlandzkiej duńskich sił zbrojnych. Dowództwu pułku podlegają 3 bataliony.

</doc>
<doc id="1466244" url="https://pl.wikipedia.org/wiki?curid=1466244" title="Ybbstal Straße">
Ybbstal Straße



</doc>
<doc id="1466245" url="https://pl.wikipedia.org/wiki?curid=1466245" title="Erlauftal Straße">
Erlauftal Straße



</doc>
<doc id="1466247" url="https://pl.wikipedia.org/wiki?curid=1466247" title="Kaaresuvanto">
Kaaresuvanto

Kaaresuvanto [] (lub "Karesuvanto", szw.: "Karesuando", północnolapoński: "Gárasavvon") - miejscowość w północno-zachodniej Finlandii, w gminie Enontekiö w regionie Laponia, ok. 160 mieszkańców.
Kaaresuvanto jest bliźniaczą wsią położonej na przeciwległym brzegu rzeki Muonio miejscowości Karesuando (populacja 313), która jest najdalej na północ wysuniętą miejscowością Szwecji. W Kaaresuvanto bierze początek trasa europejska E45. Według tradycji fińskiej obie wsie są traktowane przez społeczność lokalną jako jedna miejscowość, jednakże przebiegająca przez nie granica państwowa (wytyczona w 1809 roku) zalicza je do dwóch różnych systemów administracyjnych. 

</doc>
<doc id="1466249" url="https://pl.wikipedia.org/wiki?curid=1466249" title="Karesuvanto">
Karesuvanto



</doc>
<doc id="1466250" url="https://pl.wikipedia.org/wiki?curid=1466250" title="Droga krajowa B22 (Austria)">
Droga krajowa B22 (Austria)

Droga krajowa B22 (Grestner Straße) - droga krajowa w Austrii położona na południe od Purgstall an der Erlauf. Łączy Erlauftal Straße z Ybbstal Straße.

</doc>
<doc id="1466254" url="https://pl.wikipedia.org/wiki?curid=1466254" title="Grestner Straße">
Grestner Straße



</doc>
<doc id="1466255" url="https://pl.wikipedia.org/wiki?curid=1466255" title="Riksgransen">
Riksgransen



</doc>
<doc id="1466256" url="https://pl.wikipedia.org/wiki?curid=1466256" title="Parafia Matki Boskiej Częstochowskiej i św. Kazimierza w Mońkach">
Parafia Matki Boskiej Częstochowskiej i św. Kazimierza w Mońkach

Parafia pw. Matki Boskiej Częstochowskiej i św. Kazimierza w Mońkach – rzymskokatolicka parafia należąca do dekanatu Mońki, archidiecezji białostockiej, metropolii białostockiej. Erygowana w 1920 r.
Historia.
W roku 1916 rozpoczęto budowę plebanii, w której znalazła się również duża kaplica. Pracami kierował ks. Władysław Małynicz-Malicki. Budulec został zakupiony za kwotę 18 000 marek i pochodził z likwidowanych koszar carskich w Hornostajch. Ilość nabytych cegieł wystarczyła do wybudowania nie tylko kaplicy – plebanii, ale także została wykorzystana później do budowy kościoła. 
W roku 1920 założono cmentarz parafialny, który aktualnie zajmuje powierzchnię ok. 3,5 ha.
W dniu 9 lipca 1920 r. zebrali się księża z okolicznych parafii w celu zakreślenia terytorialnych granic nowej parafii. Polecił to bp wileński - Jerzy Matulewicz. Nieobecny był dziekan białostocki, a obecnymi byli: 
Od 1925 r. dalsze prace prowadził ks. Cyprian Łozowski. Projektantem świątyni był warszawski architekt profesor Stefan Szyller. W 1927 parafia liczyła 2542 parafian z tego 48 zamieszkiwało osadę (kościelno-kolejową) Mońki. Wybudowany kościół został konsekrowany przez abpa Romualda Jałbrzykowskiego metropolitę wileńskiego w dniu 13 czerwca 1931 r.
W roku 1987 miała miejsce jedna z najważniejszych uroczystości w historii parafii było diecezjalne przyjęcie z diecezji łomżyńskiej kopii Obrazu Matki Boskiej Częstochowskiej peregrynującego po Polsce. W uroczystościach, które odbyły się w kościele parafialnym, wzięli udział: prymas Polski Józef Glemp, kardynał Henryk Gulbinowicz i 43 biskupów z całej Polski. W czasie liturgii padły słowa;
Słowa nawiązywały do wieloletnich trudności z odbudową kościoła czynione przez ówczesne władze ponadto wybór miejsca uroczystości powitania obrazu nie był więc przypadkowy, ponieważ w Mońkach parafia i kościół są pod tym samym wezwaniem co nawiedzająca ją kopia z Częstochowy.
Dnia 19 czerwca 2014 r. w Uroczystość Najświętszego Ciała i Krwi Chrystusa, abp Stanisław Szymecki uroczyście wprowadził nowego proboszcza – ks.kan Andrzeja Ziółkowskiego. Od tego dnia pełni tę funkcję.
Ks. kan. Andrzej Ziółkowski był proboszczem do 1 września 2017 r. Od 3 września 2017 r. tę funkcję objął Ks. Wojciech Wojtach, jednocześnie Dziekan dekanatu Monieckiego.
W dniu 29 października 2018 r. Metropolita białostocki ks. Abp Tadeusz Wojda przewodniczył Mszy św. w intencji misji w ramach Tygodnia Misyjnego „Pełni Ducha i posłani”. Było to także pierwsze spotkanie środowisk misyjnych i Rodziny Radia Maryja w Mońkach, które było transmitowane przez TV Trwam.
Miejsca święte.
Pod koniec II wojny światowej na terenach Podlasia w dniu 11 lipca 1944 r. wycofujące się wojska niemieckie zburzyły kościół. Zakaz ówczesnych władz PRL-u z roku 1948 uniemożliwiał odbudowę zniszczonego kościoła aż do roku 1957, dlatego też nabożeństwa odbywały się w rozbudowanej kaplicy pw. św. Kazimierza na plebanii. Po zakończonej odbudowie kościoła (mury) został on poświęcony w dniu 9 września 1960 r. Wykończenie (polichromia) wnętrza kościoła parafialnego trwało aż do roku 1966. 9 czerwca dokonano uroczystego odsłonięcia obrazu Matki Boskiej Częstochowskiej. Konsekracji odbudowanej świątyni dokonał bp Władysław Suszyński w dniu 12 czerwca 1966 r.
W odległości 300 m od kościoła znajduje się cmentarz grzebalny założony w roku 1920 o powierzchni 2,0 ha, powiększony w 1976 do 3,5 ha. Na terenie Moniek położony jest również cmentarz komunalny w odległości 1 km od kościoła, o pow. 4 ha poświęcony i oddany do użytku w roku 1995.
Zmiany administracyjne.
Parafia powołana w roku 1920, została określona terytorialnie podczas zebrania księży z okolicznych parafii w dniu 9 lipca 1920 r.
Do powstałej parafii przyłączono wsie:
z parafii w Goniądzu:
z parafii w Trzciannem:z parafii w Downarach planowano włączyć wieś Rybaki, jednak bez skutku.
Dekretem z dnia 23 maja 1997 r., abp Stanisława Szymeckiego erygował nową parafię pw. św. brata Alberta Chmielowskiego w Mońkach z siedzibą przy ul. Wojska Polskiego.

</doc>
<doc id="1466260" url="https://pl.wikipedia.org/wiki?curid=1466260" title="Sykstus Henryk Parmeński">
Sykstus Henryk Parmeński

Sykstus Henryk Burbon-Parmeński, właściwie: hiszp. Sixto Enrique Hugo Francisco Javier de Borbón-Parma y Borbón-Busset (ur. 22 lipca 1940, w Pau, we Francji) – książę Aranjuez, Regent Comunión Tradicionalista i Chorąży Tradycji. Karlistowski pretendent do tronu Hiszpanii jako Henryk V.
Sykstus Henryk urodził się jako drugi syn Ksawerego, tytularnego księcia Parmy i ówczesnego regenta karlistów, oraz jego żony Magdaleny de Burbon-Busset. Imię otrzymał na cześć swojego wuja – księcia Sykstusa (1886-1934). Od młodości całkowicie poświęcił się sprawie karlistów i kontrrewolucji, występował ponad podziałami jako „książę chrześcijański”.
Pobierał nauki u braci szkolnych, benedyktynów i braci marianów, jego nauczycielką była również – profesor María Teresa Angulo z Madrytu. Potem Sykstus ukończył kurs prawa, języków klasycznych i współczesnych oraz finansów. W 1965 pod imieniem Enrique Aranjuez wstąpił do Hiszpańskiej Legii Cudzoziemskiej. 2 maja tego samego roku złożył przysięgę wierności Fladze Hiszpanii (co było z jego strony kompromisem), nie zgodził się na złożenie przysięgi Hiszpańskiej Konstytucji z 1978 roku.
Starszy brat Sykstusa, Karol Hugo jako przywódca karlistów przekształcił ruch karlistowski w ruch socjalistyczny, a Sykstus i jego poplecznicy (również Magdalena de Burbon-Busset) zarzucili mu, że zdradził ideały karlistów. W 1977 zmarł ojciec braci, Karol Hugo został pełnoprawnym przywódcą karlistów, a Sykstus ogłosił się regentem – przywódcą tradycyjnych karlistów i nadał sobie tytuł Chorążego Tradycji (hiszp. "Abanderado de la Tradición").
W setną rocznicę śmierci Karola VII, 18 lipca 2009, Sykstus Henryk wystosował z Triestu list do swych bratanków, Karola Ksawerego i Jakuba, z wezwaniem, aby zadeklarowali, czy są gotowi uznać 5 zasad fundamentalnych tradycjonalizmu i legitymizmu hiszpańskiego, promulgowanych 23 stycznia 1936 roku przez Alfonsa Karola I, jako warunek prawowitości każdego władcy. Książę podkreślił, że jeśli jego bratankowie zobowiązaliby się do tego, to on zobowiązuje się przekazać im pełnię praw i zobowiązań dynastii prawowitej (Dinastía Legítima) po okresie formacji odbytej pod jego kierunkiem.
Sykstus długo podróżował po Ameryce Łacińskiej, tej hiszpańskojęzycznej, jak i portugalskojęzycznej. W styczniu 2001 podczas podróży po Argentynie został poważnie ranny w wypadku samochodowym i ledwo uszedł z życiem. Od czasu wypadku ma trudności z chodzeniem i z tego powodu zmuszony jest ograniczać swoje publiczne wystąpienia.
30 czerwca 1988 w szwajcarskim Ecône, Sykstus był obecny przy wyświęceniu czterech biskupów z Bractwa Świętego Piusa X przez arcybiskupa Marcelego Lefebvre’a. Był pierwszym, który publicznie pogratulował Lefebvre’owi (w lipcu Stolica Apostolska ogłosiła deklarację ekskomuniki biskupów i arcybiskupa). Podczas wyborów prezydenckich we Francji (2007), Sykstus udzielił poparcia Jean-Marie Le Penowi, kandydatowi Frontu Narodowego.

</doc>
<doc id="1466261" url="https://pl.wikipedia.org/wiki?curid=1466261" title="Benjamin Howland">
Benjamin Howland

Benjamin Howland (ur. 27 lipca 1755 roku w Tiverton, Rhode Island – zm. 1 maja 1821 roku w Tiverton, Rhode Island) – amerykański rolnik i polityk związany z Partią Demokratyczno-Republikańską.
Po śmierci Samuela Johna Pottera 14 października 1804 roku został wybrany na jego miejsce jako przedstawiciel stanu Rhode Island w Senacie Stanów Zjednoczonych. Stanowisko to piastował od 29 października 1804 roku do 3 marca 1809 roku.

</doc>
<doc id="1466262" url="https://pl.wikipedia.org/wiki?curid=1466262" title="Actinella anaglyptica">
Actinella anaglyptica

Actinella anaglyptica – gatunek ślimaka z rodziny Hygromiidae.
Występowanie.
Madera (Portugalia). Zasięg występowania tego gatunku jest ograniczony (endemit).
Jest to zwierzę lądowe.
Status.
Od 1994 gatunek uznawany był za zagrożony wyginięciem. Obecnie klasyfikowany przez IUCN w kategorii NT (bliski zagrożenia). Głównym zagrożeniem dla niego jest nadmierne wypasanie zwierząt hodowlanych, co sprzyja erozji gleby, a w efekcie zubożeniu całej szaty roślinnej.

</doc>
<doc id="1466263" url="https://pl.wikipedia.org/wiki?curid=1466263" title="Strzelanina w jesziwie Mercaz HaRav w Jerozolimie">
Strzelanina w jesziwie Mercaz HaRav w Jerozolimie



</doc>
<doc id="1466265" url="https://pl.wikipedia.org/wiki?curid=1466265" title="Francois Cheng">
Francois Cheng



</doc>
<doc id="1466266" url="https://pl.wikipedia.org/wiki?curid=1466266" title="Dawna loża wolnomularska w Kętrzynie">
Dawna loża wolnomularska w Kętrzynie

Dawna loża wolnomularska w Kętrzynie – zabytkowy budynek w Kętrzynie. Budowę rozpoczęto w 1860 roku z inicjatywy Antona Brillowskiego, mistrza miejscowej loży "Drei Thore des Tempels". Po kasacji loży w okresie III Rzeszy budynek został skonfiskowany przez miasto. W okresie PRL mieścił Powiatowy Dom Kultury. W 1999 roku został odrestaurowany, obecnie mieści się w nim Stowarzyszenie im. Arno Holtza dla Porozumienia Polsko-Niemieckiego i Centrum Kultury "Zamek". Jest to piętrowy murowany budynek w stylu neogotyckim nakryty płaskim dachem z narożnymi sterczynami w kształcie wieżyczek.
Linki zewnętrzne.
Opis wraz z ilustracją

</doc>
<doc id="1466267" url="https://pl.wikipedia.org/wiki?curid=1466267" title="Actinella actinophora">
Actinella actinophora

Actinella actinophora – gatunek ślimaka z rodziny Hygromiidae.
Występowanie.
Madera (Portugalia), jak i inne gatunki tego rodzaju.
Jest to zwierzę lądowe.
Status.
W 1994 gatunek uznano za narażony na wyginięcie.

</doc>
<doc id="1466268" url="https://pl.wikipedia.org/wiki?curid=1466268" title="Trasa W-Z (Lublin)">
Trasa W-Z (Lublin)

Trasa W-Z ("Trasa Wschód-Zachód") – korytarz komunikacyjny w Lublinie, przecinający miasto z zachodu na wschód.
Przebieg.
Trasa została wybudowana w dolinie Czechówki. Na zachodzie, od granic miasta zaczyna się od wlotu al. Solidarności w strefę doliny Czechówki w rejonie wiaduktu al. Warszawskiej. Dalej wiedzie ulicami al. Solidarności, al. Tysiąclecia oraz al. Witosa. Kończy się na wschodniej granicy Lublina, przy skrzyżowaniu al. Witosa z Drogą Męczenników Majdanka. Arteria przebiega przez dzielnice miasta: Śródmieście, Kalinowszczyzna, Tatary, Bronowice, Felin oraz stanowi granicę między dzielnicami: Sławin, Sławinek, Czechów Południowy, Wieniawa, Stare Miasto.
Historia.
Odcinki trasy w zachodniej części Lublina, w dolinie Czechówki, wybudowano w pierwszych latach po II wojnie światowej. Trasa W-Z była uwzględniona w „Programie Planu Zagospodarowania Miasta” z 1948 oraz w ogólnym planie zagospodarowania przestrzennego z 1954. W OPZP z 1959 zaprojektowano ją (obok trasy N-S) jako trasę szybkiego ruchu łączącą dzielnice Lublina.
W latach 70. przebudowano trasę na dwujezdniową, od skrzyżowania z al. Warszawską do skrzyżowania z ul. Lubartowską, co utworzyło nowy wlot do miasta od strony Warszawy, odciążając od tranzytu Aleje Racławickie i Krakowskie Przedmieście. Nową trasę nazwano aleją Tysiąclecia. Obecnie ta część trasy ma nazwę al. Solidarności.
Na przełomie lat 70. i lat 80. przedłużono trasę aż do al. Ilii Bazanowa (obecnie ul. Mełgiewska) we wschodniej części miasta, budując przy tym rondo „Pod zamkiem”. Przez lata 80. budowano dalszą wschodnią część trasy, tj. al. Tysiąclecia i al. Witosa. W ciągu tego odcinka wybudowano kilka węzłów drogowych oraz tunel pod magistralą kolejową w ciągu linii kolejowych nr 7 i 67. Trasę włączono do istniejącej drogi krajowej nr 17 na wschodniej granicy miasta, na skrzyżowaniu z Drogi Męczenników Majdanka. Tę część oddano do użytku w 1989. Odciążyło to tranzyt ze ścisłego centrum oraz z Drogi Męczenników Majdanka. W tym samym roku w zachodniej części trasy rozpoczęto budowę węzła „Poniatowskiego”, który miał łączyć trasę W-Z z ulicą łączącą Czechów z Wieniawą i południowymi dzielnicami Lublina (obecnie al. M. Smorawińskiego i ul. J. Poniatowskiego). Węzeł w kolejnych latach sukcesywnie rozbudowywano, ostatnią łącznicę oddano do użytku w 2008 roku.
Na początku XXI wieku arterię na odcinku od skrzyżowania z al. Sikorskiego do Ronda im. Kuklińskiego przebudowano, kładąc nową nawierzchnię i poszerzając drogę do czterech pasów ruchu w każdym kierunku. W 2006 roku wybudowano kolejny węzeł z ul. Grafa. Ułatwiło to wjazd z trasy W-Z od strony Chełma/Zamościa i wjazd na drogę krajową nr 82.
We wrześniu 2014 otwarto przedłużony w kierunku zachodnim odcinek trasy W-Z do węzła „Lublin Sławinek” na obwodnicy Lublina.
Infrastruktura.
Arteria ma długość 11,6 km. Trasa na całej swej długości jest dwujezdniowa i posiada od 2 do 4 pasów w każdą stronę. Do 2014 r. w ciągu trasy W-Z biegły drogi krajowe nr 17, 12, a na 900-metrowym odcinku od al. Sikorskiego do Węzła Poniatowskiego także 19. Przez całą długość trasy W-Z przebiegała również droga międzynarodowa nr E372 (wraz z DK 17), a na rondzie z al. Unii Lubelskiej (Rondo im. Romana Dmowskiego) miała swój początek międzynarodowa trasa nr E373. Obecnie odcinek zachodni jest fragmentem drogi krajowej nr 82.
Komunikacja.
Początkowo zakładano, że trasa W-Z jako droga szybkiego ruchu będzie arterią tranzytową. Funkcję tę spełniała z powodzeniem w okresie, gdy ruch kołowy był niewielki. Gdy wzrósł, drgania i zanieczyszczenia zaczęły zagrażać Staremu Miastu, a w szczególności zabytkom na Wzgórzu Zamkowym.

</doc>
<doc id="1466271" url="https://pl.wikipedia.org/wiki?curid=1466271" title="Seán Ó Faoláin">
Seán Ó Faoláin



</doc>
<doc id="1466273" url="https://pl.wikipedia.org/wiki?curid=1466273" title="Murjek">
Murjek

Murjek – miejscowość (småort) w północnej Szwecji, w Laponii, na kole podbiegunowym. Murjek należy do gminy Jokkmokk w regionie Norrbotten i liczy ok. 100 mieszkańców .
W Murjeku znajduje się stacja kolejowa na linii "Malmbanan" ("Linia Rudy Żelaza"), jedyna w gminie. Miejscowość ma dlatego połączenie autobusowe z siedzibą gminy Jokkmokk, w związku z przyjazdami i odjazdami pociągów. We wsi znajduje się izba kultury lapońskiej oraz hostel.

</doc>
<doc id="1466276" url="https://pl.wikipedia.org/wiki?curid=1466276" title="Reaktywność emocjonalna">
Reaktywność emocjonalna

Reaktywność emocjonalna - tendencja do intensywnego reagowania na bodźce wywołujące emocje, wyrażająca się w dużej wrażliwości i niskiej odporności emocjonalnej.
Wraz z żwawością, perseweratywnością, wrażliwością sensoryczną, wytrzymałością i aktywnością tworzy sześć cech temperamentu wyodrębnionych przez Bogdana Zawadzkiego i Jana Strelaua. 
Do określania poziomu wrażliwości sensorycznej (podobnie jak do pozostałych pięciu cech) służy Formalna Charakterystyka Zachowania - Kwestionariusz Temperamentu.

</doc>
<doc id="1466277" url="https://pl.wikipedia.org/wiki?curid=1466277" title="Gutensteiner Straße">
Gutensteiner Straße



</doc>
<doc id="1466278" url="https://pl.wikipedia.org/wiki?curid=1466278" title="Droga krajowa B23 (Austria)">
Droga krajowa B23 (Austria)

Droga krajowa B23 (Lahnsattel Straße) - droga krajowa w Austrii. Arteria zaczyna się na skrzyżowaniu z Gutensteiner Straße i prowadzi w kierunku południowym przez przełęcz Lahhnsattel do Mürzzuschlag, gdzie kończy się na węźle z S6.

</doc>
<doc id="1466279" url="https://pl.wikipedia.org/wiki?curid=1466279" title="Blockout">
Blockout

Blockout – komputerowa gra logiczna wydana w 1989 przez California Dreams. Twórcą gry jest Aleksander Ustaszewski.
Opis.
Gra jest rozszerzeniem koncepcji gry Tetris. Spadające do studni klocki zostały w niej przeniesione w trzeci wymiar. Gracz obserwuje akcję z góry, może obracać klocki według wszystkich trzech osi i przesuwać w czterech kierunkach.
Celem gry jest zapełnienie poziomu co powoduje jego opróżnienie i przemieszczenie klocków znajdujących się powyżej o poziom w dół. W wyniku słabej gry i blokowania się dostępu do brakujących pól, studnia zapełnia się co prowadzi do przeniesienia gry na wyższe kondygnacje, gdzie czas na umiejscowienie klocka jest znacznie krótszy. Przepełnienie studni powoduje zakończenie gry.

</doc>
<doc id="1466280" url="https://pl.wikipedia.org/wiki?curid=1466280" title="Sean O’Faolain">
Sean O’Faolain



</doc>
<doc id="1466281" url="https://pl.wikipedia.org/wiki?curid=1466281" title="California Dreams">
California Dreams

California Dreams – polski producent gier komputerowych, działający w latach 1987–1991. Studio to tworzyło gry głównie na rynek amerykański. Najbardziej znanymi tytułami wydanymi przez California Dreams były gra logiczna "Blockout" i wyścigowa "Street Rod" na komputery Amiga, które uzyskały pozytywny odbiór krytyków. Niską popularność zyskała natomiast gra "Solidarność", w której gracz miał za zadanie tworzenie opozycji antykomunistycznej w Polsce.

</doc>
<doc id="1466282" url="https://pl.wikipedia.org/wiki?curid=1466282" title="Sean O'Faolain">
Sean O'Faolain



</doc>
<doc id="1466284" url="https://pl.wikipedia.org/wiki?curid=1466284" title="COC Nederland">
COC Nederland

COC Nederland to założona w 1946 roku holenderska organizacja LGBT, najstarsza tego typu organizacja na świecie. Jej oryginalna nazwa – C.O.C. – była akronimem od "Cultuur en Ontspanningscentrum" (hol. Centrum Kultury i Wypoczynku) i miała na celu ukrycie prawdziwego celu działalności organizacji. Obecna nazwa organizacji nawiązuje do tego skrótowca. 
Organizacja ma federacyjną strukturę złożoną z 24 oddziałów znajdujących się w większości większych miast Holandii. COC Nederland wydaje czasopismo dla gejów i lesbijek – „Exspreszo”, jedyny magazyn dla osób LGBT w Holandii.
Na siedzibę organizacji w Amsterdamie wskazuje jeden z granitowych trójkątów tworzących homomonument – pomnik upamiętniający homoseksualistów, którzy doświadczyli lub doświadczają prześladowania lub też zostali zamordowani z powodu własnej orientacji seksualnej.

</doc>
<doc id="1466285" url="https://pl.wikipedia.org/wiki?curid=1466285" title="Marthe Ogoundélé">
Marthe Ogoundélé

Marthe Ogoundélé-Tessi - francuska polityk, pełniła obowiązki prezydenta Rady Terytorialnej Saint Martin od 25 lipca 2008 do 7 sierpnia 2008.
Życiorys.
Marthe Ogoundélé z wykształcenia jest nauczycielką. 15 lipca 2007 objęła stanowisko wiceprezydenta Rady Terytorialnej Saint-Martin. Była odpowiedzialna za zatrudnienie, edukację, kulturę, sprawy młodzieży i sport oraz transport szkolny. 25 lipca 2008 po rezygnacji z urzędu prezydenta Rady Terytorialnej przez Louisa-Constanta Fleminga przejęła jego obowiązki. 7 sierpnia 2008 przegrała wybory nowego prezydenta rady, zdobywając 7 głosów poparcia, podczas gdy jej rywal Frantz Gumbs zdobył 15 głosów. Po przegranej wycofała się z polityki.

</doc>
<doc id="1466286" url="https://pl.wikipedia.org/wiki?curid=1466286" title="Wojciech Wróblewski (chemik)">
Wojciech Wróblewski (chemik)

Wojciech Artur Wróblewski (ur. 26 września 1969) – polski chemik, specjalizujący się w sensorach chemicznych.
Stopień doktora nauk chemicznych uzyskał 12 grudnia 1995 na Wydziale Chemicznym Politechniki Warszawskiej pod kierunkiem profesora Zbigniewa Brzózki. Tematem rozprawy doktorskiej były "Anionowe sensory potencjometryczne". Stopień doktora habilitowanego nauk chemicznych w zakresie chemii uzyskał 8 stycznia 2002 na tym samym wydziale, na podstawie pracy "Miniaturowe sensory chemiczne z wykorzystaniem tranzystorów polowych i światłowodów". W roku 2008 uzyskał tytuł profesora nauk chemicznych.
W latach 2002-2008 pełnił funkcję prodziekana ds. nauki Wydziału Chemicznego Politechniki Warszawskiej. Tytuł profesora nauk chemicznych uzyskał 23 lipca 2008 w wieku 39 lat, będąc wówczas najmłodszym profesorem Politechniki Warszawskiej.

</doc>
<doc id="1466287" url="https://pl.wikipedia.org/wiki?curid=1466287" title="Jokkmokk">
Jokkmokk

Jokkmokk (lule "Jåhkåmåhkke") – miejscowość w północnej Szwecji, w Laponii; siedziba gminy Jokkmokk w regionie Norrbotten. Liczy ok. 3000 mieszkańców (2005).
Najbliższa stacja kolejowa znajduje się w Murjeku, z którą Jokkmokk posiada dogodne połączenie autobusowe. Jest tu też nieeksploatowane lotnisko.
W Jokkmokk znajduje się Muzeum Ájtte, poświęcone zwyczajom Lapończyków, którzy sami określają się jako Sámi (Saamowie). Co roku organizuje się tam zimowy festiwal, podczas którego można spróbować tradycyjnych potraw i napojów, zakupić przedmioty wytwarzane przez lokalnych rzemieślników, a także obejrzeć przedstawienia oraz wyścigi reniferów. Obok muzeum znajduje się ciekawe alpinarium.

</doc>
<doc id="1466289" url="https://pl.wikipedia.org/wiki?curid=1466289" title="Francis Malbone">
Francis Malbone

Francis Malbone (ur. 20 marca 1759 roku w Newport, Rhode Island, zm. 4 czerwca 1809 roku w Waszyngtonie) – amerykański kupiec i polityk związany z Partią Federalistyczną.
W latach 1793–1797 podczas trzeciej i czwartej kadencji Kongresu Stanów Zjednoczonych był przedstawicielem stanu Rhode Island w Izbie Reprezentantów Stanów Zjednoczonych.
W marcu 1809 roku powrócił do Kongresu, tym razem jako senator z Rhode Island. Funkcję tę piastował tylko przez 3 miesiące, gdyż 4 czerwca 1809 roku zmarł na schodach budynku Kapitolu Stanów Zjednoczonych w Waszyngtonie. Został pochowany na Cmentarzu Kongresowym w Waszyngtonie.

</doc>
<doc id="1466290" url="https://pl.wikipedia.org/wiki?curid=1466290" title="Trasa W-Z w Lublinie">
Trasa W-Z w Lublinie



</doc>
<doc id="1466291" url="https://pl.wikipedia.org/wiki?curid=1466291" title="Pułk Gwardii Księcia Henryka">
Pułk Gwardii Księcia Henryka

Pułk Gwardii Księcia Henryka - oddział piechoty zmechanizowanej i zmotoryzowanej w składzie duńskich sił zbrojnych. Dowództwu pułku podlega 7 batalionów.

</doc>
<doc id="1466292" url="https://pl.wikipedia.org/wiki?curid=1466292" title="Asser">
Asser

Asser (zm. 908/909) – walijski mnich z St David’s w królestwie Dyfed. W latach 875-879 był biskupem Sherborne. Około 885 Alfred Wielki poprosił go, by opuścił St David’s i dołączył do kręgu uczonych mężów, których Alfred gromadził na swym dworze. Po rocznym pobycie w Caerwent spowodowanym chorobą, Asser przyjął zaproszenie.
W 893 Asser napisał biografię Alfreda, zwaną "Life of King Alfred" (Żywot króla Alfreda). Rękopis przetrwał do czasów nowożytnych w tylko jednej kopii, która była częścią księgozbioru Cottona. Kopia ta uległa zniszczeniu w pożarze w 1731, ale tłumaczenia, które sporządzono wcześniej w połączeniu z fragmentami dzieła Assera, które zostały przytoczone przez innych wczesnych autorów, umożliwiły rekonstrukcję tego dzieła. Biografia ta jest obecnie głównym źródłem informacji o życiu Alfreda i dostarcza o nim o wiele więcej wiadomości niż o jakimkolwiek innym wczesnym władcy angielskim. Asser pomagał także Alfredowi w tłumaczeniu "Regula pastoralis" (traktatu dotyczącego obowiązków duchowieństwa) Grzegorza Wielkiego i prawdopodobnie innych dzieł.

</doc>
<doc id="1466293" url="https://pl.wikipedia.org/wiki?curid=1466293" title="SS-Wirtschaftsverwaltungshauptamt">
SS-Wirtschaftsverwaltungshauptamt



</doc>
<doc id="1466300" url="https://pl.wikipedia.org/wiki?curid=1466300" title="Harads">
Harads

Harads – miejscowość (tätort) w Szwecji, w regionie administracyjnym ("län") Norrbotten, w gminie Boden.
Według danych Szwedzkiego Urzędu Statystycznego liczba ludności wyniosła: 496 (31 grudnia 2015), 453 (31 grudnia 2018) i 442 (31 grudnia 2019).
W Haradsie zanotowano najwyższą temperaturę północnej Szwecji –36,9 stopni (17 lipca 1945).

</doc>
<doc id="1466301" url="https://pl.wikipedia.org/wiki?curid=1466301" title="RFC Liège">
RFC Liège

Royal Football Club de Liège - belgijski klub piłkarski, grający obecnie w drugiej lidze, mający siedzibę w mieście Liège, leżącym w Walonii.
Historia.
Klub został założony w 1892 roku jako Liège Football Club, a następnie w 1895 roku został członkiem Belgijskiego Związku Piłki Nożnej. W 1896 roku został pierwszym w historii mistrzem Belgii, a w XIX wieku jeszcze dwukrotnie wywalczył to osiągnięcie w latach 1898 i 1899. W 1920 roku do nazwy klubu dodano przerostek "Royal". Kolejne tytuły mistrza kraju zespół zdobywał w latach 1952 i 1953, ale od tego czasu ani razu nie zakończył ligi na najwyższym stopniu podium. W latach 1965-1985 zespół przeżywał kryzys, gdy młodzi zdolni zawodnicy odchodzili do silniejszych drużyn jak Anderlechtu czy Club Brugge.
Pod koniec lat 80. RFC Liège występował w europejskich pucharach i podejmował między innymi takie zespoły jak SL Benfica (Puchar UEFA w sezonie 1988/1989; 2:1, 1:1), Juventus F.C. (Puchar UEFA w sezonie 1988/1989; 0:1, 0:1), Rapid Wiedeń (Puchar UEFA w sezonie 1989/1990; 0:1, 3:1), Hibernian F.C. (Puchar UEFA w sezonie 1989/1990; 0:0, 1:0 po dogrywce), Werder Brema (Puchar UEFA w sezonie 1989/1990; 1:4, 2:0) czy Athletic Bilbao (Puchar UEFA w sezonie 1985/1986; 0:1, 1:3). Natomiast w 1990 roku zdobył Puchar Belgii. Potem jednak klub był bliski bankructwa, a użytkowany od 1921 roku stadion (Stade Jules Georges) sprzedano i zburzono. W jego miejsce w wybudowano kino. W 1995 roku zespół połączył się z R.F.C. Tilleur-Saint-Nicolas, a nowy klub nazwano "R. Tilleur F.C. de Liège". W 1996 roku drużyna spadła do trzeciej ligi, co nie zdarzyło się ani razu od 1945 roku. W 2000 roku wycofano z nazwy człon Tilleur. W 2008 roku dzięki wygraniu III ligi RFC de Liège powrócił do drugiej ligi.
Stadion.
Od 2015 roku klub rozgrywa swoje domowe mecze na stadionie Stade de Rocourt w Liège.

</doc>
<doc id="1466302" url="https://pl.wikipedia.org/wiki?curid=1466302" title="RFC de Liege">
RFC de Liege



</doc>
<doc id="1466303" url="https://pl.wikipedia.org/wiki?curid=1466303" title="Ortigueira">
Ortigueira

Ortigueira – miasto w Hiszpanii, w prowincji A Coruña, we wspólnocie autonomicznej Galicja (Hiszpania).

</doc>
<doc id="1466304" url="https://pl.wikipedia.org/wiki?curid=1466304" title="RFC Liege">
RFC Liege



</doc>
<doc id="1466305" url="https://pl.wikipedia.org/wiki?curid=1466305" title="Mariazeller Straße">
Mariazeller Straße



</doc>
<doc id="1466306" url="https://pl.wikipedia.org/wiki?curid=1466306" title="Royal Football Club de Liège">
Royal Football Club de Liège



</doc>
<doc id="1466307" url="https://pl.wikipedia.org/wiki?curid=1466307" title="Droga krajowa B24 (Austria)">
Droga krajowa B24 (Austria)

Droga krajowa B24 (Hochschwab Straße) - droga krajowa w Austrii. Arteria zaczyna się kilka kilometrów na południe od Mariazell i prowadzi w kierunku zachodnim. B24 kończy się na skrzyżowaniu z Erlauftal Straße.

</doc>
<doc id="1466308" url="https://pl.wikipedia.org/wiki?curid=1466308" title="Frantz Gumbs">
Frantz Gumbs

Frantz Gumbs - francuski polityk, prezydent Rady Terytorialnej Saint-Martin od 7 sierpnia 2008 do 10 kwietnia 2009 oraz ponownie od 5 maja 2009 do 1 kwietnia 2012.
Frantz Gums jest członkiem Unii na rzecz Postępu (UPP, "Union pour le Progrès"). 7 sierpnia 2008 został wybrany prezydentem Rady Terytorialnej Saint-Martin, uzyskując 15 głosów poparcia. Jego rywalka, Marthe Ogoundélé, zdobyła 7 głosów.
10 kwietnia 2009 Rada Stanu anulowała wyniki wyborów prezydenta z powodu naruszenia zasad demokratycznych. Wniosek o uznanie nieważności wyborów złożył deputowany partii opozycyjnej. Opozycja zarzucała Unii na rzecz Postępu naruszenie zasad w trakcie procesu głosowania, w tym to, że na kartach do głosowania wydrukowane było nazwisko Gumbsa.
5 maja 2009 odbyło się nowe głosowanie w sprawie wyboru przewodniczącego Rady Terytorialnej. Frantz Gumbs uzyskał w nim 16 spośród 23 głosów poparcia i tym samym powtórnie objął stanowisko szefa rządu.

</doc>
<doc id="1466309" url="https://pl.wikipedia.org/wiki?curid=1466309" title="Źródło (film 1960)">
Źródło (film 1960)

Źródło (szw. "Jungfrukällan") – szwedzki film w reżyserii Ingmara Bergmana z 1960 roku. Obraz zdobył Oscara i Złoty Glob za najlepszy film nieanglojęzyczny. Ponadto nominowano go do Oscara za najlepsze kostiumy.
Fabuła.
Karin, pogodna choć nieco rozpuszczona córka Törego, zamożnego właściciela ziemskiego we wczesnochrześcijańskiej Szwecji, wybiera się do kościoła niebezpieczną drogą prowadzącą przez las. Towarzyszy jej służka, prosta pogańska dziewczyna imieniem Ingeri. Tknięta obawami Ingeri odłącza się od Karin przy chacie tajemniczego pustelnika. Kontynuująca podróż córka Törego natyka się tymczasem na wędrownych pasterzy, którzy namawiają dziewczynę, by odpoczęła z nimi na polanie. Spotkanie z nieznajomymi zamienia się w koszmar – pasterze gwałcą i zabijają Karin. Następnie dochodzą do domu swojej ofiary, gdzie nieopatrznie usiłują sprzedać Töremu jej suknię. Rodzina odkrywa ich ogromną zbrodnię i postanawia pomścić córkę.

</doc>
<doc id="1466310" url="https://pl.wikipedia.org/wiki?curid=1466310" title="Zlata Tetra">
Zlata Tetra



</doc>
<doc id="1466311" url="https://pl.wikipedia.org/wiki?curid=1466311" title="Alicja Węgorzewska-Whiskerd">
Alicja Węgorzewska-Whiskerd

Alicja Dorota Węgorzewska-Whiskerd (ur. 28 lutego 1967 w Szczecinie) – polska śpiewaczka operowa (mezzosopran). 
Życiorys.
Wczesne lata.
Urodziła się w 1967. Naukę muzyki rozpoczęła w wieku pięciu lat od gry na fortepianie. Podczas nauki w szczecińskim liceum muzycznym, uczestnicząc w obowiązkowych zajęciach w chórze szkolnym, odkryła u siebie talent wokalny. Po maturze przez trzy miesiące śpiewała w chórze Opery Szczecińskiej, po czym podjęła studia wokalne w gdańskiej Akademii Muzycznej, w klasie B. Skiby. Ostatecznie studia muzyczne ukończyła w 1993 na wydziale wokalnym w Akademii Muzycznej im. Chopina w Warszawie, w klasie prof. M. Witkiewicza.
Kariera muzyczna.
Debiut sceniczny artystki miał miejsce w 1992 w operze C. Monteverdiego "Koronacja Poppe""i" na scenie kameralnej Teatru Wielkiego – Opery Narodowej w Warszawie. Na początku kariery jej specjalnością były „role spodenkowe”, tj. mężczyzn granych przez kobiety. Wiosną 1999 rozpoczęła zagraniczną karierę, została zaangażowana do Wiedeńskiej Opery Kameralnej, gdzie występowała w partii Dardane w mało znanej operze Ch.W. Glucka "Die Pilger von Mekka". W Wiedniu śpiewała także w Neue Oper Wien w operze L. Bernsteina "Trouble in Tahiti". 
Alicja Węgorzewska ma w swoim repertuarze kilkanaście partii operowych. Uczestniczy w wielu międzynarodowych festiwalach i galach operowych. W 2003 brała udział w koncertach w Berlinie, w sali Konzerthausu oraz w Amsterdamie w Concertgebouw. Wystąpiła w gali operowej z okazji 750-lecia Bredy oraz w koncercie na scenie Theater an der Wien z okazji narodzin 6-miliardowego obywatela świata.
Jest laureatką wielu konkursów wokalnych, w tym I nagrody w Rheinsbergu. Brała udział w Festiwalu Muzyki Dawnej w Innsbrucku oraz w Donaufestwochen w Wiedniu. Wykonała partie mezzosopranowe na ścieżce dźwiękowej do filmu "Wiedźmin".
Ważny w jej karierze był rok 2010. Nagrała wówczas dla Hungarotonu Classic i Fuzeau Classique wraz z wybitnym węgierskim wirtuozem Alexem Szilasi wszystkie pieśni Chopina. W Budapeszcie Koncertem Galowym otwierała obchody roku Chopinowskiego na Węgrzech, oraz zamykała go koncertami w Nowym Yorku w Yamaha hall, a także w Katarze. W grudniu tegoż roku po raz pierwszy wyreżyserowała „Carmen” i zaśpiewała w niej tytułowa rolę w Kuwejcie oraz Bahrajnie.
W latach 2011–2012 zasiadała w jury programu TVP2 "Bitwa na głosy". Za udział w show nominowana była do nagrody Telekamery 2012 i 2013 w kategorii "Juror".
W czerwcu 2011 odbył się jej debiut jako producenta teatralnego i aktorki dramatycznej w monodramie operowym „Diva for rent” w reż. Jerzego Bończaka i choreografii Emila Wesołowskiego. Plakat i scenografię do spektaklu zaprojektował Rafał Olbiński. Przedstawienie zebrało znakomite recenzje, a także zostało wystawione w innych miastach m.in. w Szczecinie -Teatr Polski i Filharmonia Szczecińska, Filharmonia Warminsko-Mazurska w Olsztynie, Teatr Miejski w Gdyni, a także na otwarcie sezonu teatralno-muzycznego na Zamku w Ostródzie. Honorowy patronat nad przedstawieniem objęło Ministerstwo Kultury i Dziedzictwa Narodowego, Marszałek Województwa Mazowieckiego, a wsparcie finansowe otrzymało ze strony Biura Kultury Urzędu m. st. Warszawy. „Diva for rent” została przetłumaczona na język angielski „Divas secrets” oraz wystawiona w ramach obchodów polskiej prezydencji w krajach Zatoki Perskiej. Przedstawienia odbywały się w salach koncertowych Al Hashemi w Kuwejcie, Qatar Opera House w Katarze pod patronatem tamtejszego Ministra Kultury i Dziedzictwa Narodowego oraz w Abu Dhabi Theater. Monodram zebrał znakomite recenzje zarówno w prasie anglo- jak i arabskojęzycznej.
Pełniła rolę ambasadora i współgospodarza 46. Festiwalu im. J. Kiepury w Krynicy-Zdroju. W 2013 pełniła funkcję dyrektora artystycznego 47. Festiwalu im. J. Kiepury w Krynicy-Zdroju.
Wzięła udział w nagraniu hymnu na rzecz dzieci z autyzmem z gwiazdami światowego hip-hopu, takimi jak: Snoop Dogg, Kurtis Blow, Curtis Young.
Od 1 kwietnia 2015 do 17 października 2016 pełniła obowiązki dyrektora Mazowieckiego Teatru im. Jana Kiepury w Warszawie. Od 17 października 2016 pełniła obowiązki dyrektora Warszawskiej Opery Kameralnej. Od października 2017 pełniła funkcję dyrektora artystycznego Warszawskiej Opery Kameralnej, obecnie od 1 września 2018 jest dyrektorem naczelnym i artystycznym.
W grudniu 2019 otrzymała prestiżową nagrodę Maria Callas Tribute Prize NY.
W sierpniu 2020 otrzymała nagrodę miasta Sorrento i Fondazione Sorrento - za promocję kultury włoskiej w Polsce i na świecie Tribute a Caruso a we wrześniu 2020 otrzymała w Wenecji Nagrodę Specjalną WiCA (Women in Cinema Award) za działalność artystyczną i produkcję filmów operowych oraz za zaangażowanie we wspieranie talentu młodych artystów znajdujących się w trudnej sytuacji.
Od kilku lat komentuje dla TVP słynne Noworoczne Koncerty Wiedeńskie.
Jeden z członków jury czwartej edycji programu telewizyjnego The Voice Senior
Doktor habilitowany Sztuk Muzycznych.

</doc>
<doc id="1466312" url="https://pl.wikipedia.org/wiki?curid=1466312" title="Cyclura pinguis">
Cyclura pinguis

Cyclura pinguis – krytycznie zagrożony wyginięciem gatunek dużej roślinożernej jaszczurki z rodziny legwanowatych. Występuje na wyspie Anegada. Umaszczenie zmienia się zależnie od wieku i płci osobnika. W przeszłości zasięg występowania tego zwierzęcia był dużo większy, a liczebność nadal spada, co jest skutkiem działalności człowieka. Podejmowane są próby ratowania gatunku, w których uczestniczą głównie ogrody zoologiczne.
Ewolucja.
"Cyclura pinguis" to najstarszy z gatunków swego rodzaju i jest najbardziej unikatowy pod względem genetycznym. Przodek tych legwanów zasiedlił pierwotnie Haiti, następnie zaś rozprzestrzenił na wyspy położone na zachodzie i północy, gdzie zróżnicował się na dziewięć gatunków obejmujących kilka podgatunków znanych obecnie.
Taksonomia.
Gatunek został opisany po raz pierwszy przez amerykańskiego herpetologa Thomasa Barboura w 1917. Nazwa rodzajowa "Cyclura" pochodzi ze starożytnego języka greckiego. "Cyclos" () oznacza „okrągły”, a "ourá" () – ogon. Jest to nawiązanie do okrągłych w przekroju przypominających kolce łusek znajdujących się na ogonie, będących cechą charakterystyczną dla przedstawicieli rodzaju "Cyclura". Epitet gatunkowy "pinguis" oznacza po łacinie „otyły, gruby, dobrze żywiony, tłusty (...)” i odnosi się do krępego wyglądu zwierzęcia, czemu zawdzięcza ono też swą zwyczajową angielską nazwę „stout iguana” (korpulentny legwan).
Anatomia i morfologia.
Jest to duży legwan o masywnym ciele. Całkowita długość ciała może dochodzić do 56 cm. Osobniki młode posiadają bardziej lub mniej wyraźny wzór. Występują u nich szerokie pasy o odcieniu od szarości do omszałej zieleni. Przerywają je skierowane do przodu czarne lub szare pasy. W miarę dorastania zwierząt pasy te zanikają, stają się szarawe, czarnobrązowe nieraz z dodatkiem turkusu na kolcach grzbietowych, podstawie ogona oraz kończynach przednich, jak i tylnych. Zdarza się, że niebieskawa barwa rozciąga się na boki ciała osobnika, przy czym ma to miejsce zwłaszcza w przypadku samców. Ubarwienie samic jest mniej zwracające uwagę, występuje mniej niebieskiego, o ile nie brakuje go w ogóle.
Samce przerastają rozmiarami samice. Mają też wydajniejsze grzebienie grzbietowe oraz pory na udach, służące do wydzielania feromonów mających za zadanie przywabić zwierzęta płci przeciwnej. Samice nie mają takich porów, a ich grzebienie są krótsze. Jest to przykład dymorfizmu płciowego.
Pożywienie.
Podobnie jak inne legwany należące do tego rodzaju "Cyclura pinguis" spożywa głównie pokarm roślinny. Zjada liście, kwiaty i owoce, jednak z powodu zażartej konkurencji z innymi roślinożercami w jego naturalnym środowisku (owce, kozy, osły i bydło) ogranicza się często do spożycia roślin pomijanych przez powyższe zarówno domowe, jak i dzikie zwierzęta. Poza tym opisywana tu jaszczurka to także przygodny mięsożerca, który jest w stanie upolować wije, stonogi, karaluchy i inne owady, a także inne bezkręgowce, nie jest więc ścisłym roślinożercą.
Rozmnażanie.
Ta wymuszona dieta nie pozostaje bez wpływu na zdolność do reprodukcji. Samice w wieku rozrodczym muszą być wystarczająco dobrze odżywione dla produkcji jaj i utrzymania na odpowiednim poziomie swego własnego metabolizmu. W przeciwnym wypadku mogą nie przeżyć po złożeniu jaj. W efekcie w populacji na jedną samicę przypadają aż dwa samce. Samice zwykle składają 12–16 jaj rocznie, czyniąc to późną wiosną albo wczesnym latem.
Siedlisko.
Anegada Island obejmuje przede wszystkim tereny wulkaniczne, jednak jako uformowana z koralowców i wapieni jest bogata w naturalne kryjówki, które mogą posłużyć zwierzętom za schronienie. Legwan zazwyczaj zajmuje norę pojedynczo. Zanotowano przypadek, kiedy dwa osobniki wydawały się związać ze sobą na stałe, a ich nory znajdowały się w niewielkiej odległości. Opuszczając swą norę w poszukiwaniu pożywienia albo osobnika płci przeciwnej, legwan nie ma zwyczaju więcej do niej wracać.
Status i ochrona.
Szacuje się, że obecnie całkowita liczebność gatunku wynosi mniej niż 300 osobników i gwałtownie spada. W ciągu ostatnich 40 lat zmniejszyła się o 80%.
Przyczyny spadku liczebności.
Główną przyczyną takiego stanu rzeczy jest konkurencja z domowymi i dzikimi zwierzętami. Drugi z kolei powód to polowania prowadzone przez zdziczałe psy i koty. Jak pokrewne gatunki legwany te cierpią też z powodu utraty środowiska naturalnego.
Żywe osobniki sprzedawane są turystom jako zwierzęta domowe, ich rzadkość czyni je atrakcyjniejszymi dla hodowców, którzy nie zwracają uwagi na fakt, że handel tym gatunkiem jest zabroniony przez CITES. W 1999 pracownik World Wildlife Fund Stuart Chapman powiedział: „Rząd brytyjski po ponad 20 latach otworzył oczy na te terytoria zamorskie, które są domem dla wielu rzadkich i zagrożonych gatunków. Wiele z nich czeka zagłada, jeśli Brytania nie zacznie przestrzegać swoich zobowiązań handlowych. Brytyjskie Wyspy Karaibskie są wyjątkowo różnorodne biologicznie i występuje tam wiele rzadkich i krytycznie zagrożonych gatunków – mimo to nie podjęto żadnych wysiłków na rzecz wymuszenia przestrzegania tam CITES”.
Ratowanie.
Podejmowane są intensywne wysiłki w celu ochrony gatunku. W latach osiemdziesiątych XX wieku 8 legwanów zabrano z Anegada na Wyspę Guana należącą do Brytyjskich Wysp Dziewiczych. Chciano w ten sposób zapoczątkować powstanie kolejnej populacji w części dawnego zasięgu występowania gatunku. Guana nie jest wyspą zbudowaną z wapienia, nie dostarcza więc tylu schronień, co Anegada. Legwany wydawały się radzić sobie dobrze i rozmnażać się na terenach pozbawionych dzikich owiec, jedynego konkurenta o pokarm. Według szacunków wyspę Guana zamieszkuje około 20 dorosłych osobników i od 1987 widuje się potomstwo. "Guana Island Wildlife Sanctuary" stara się oczyścić wyspę z owiec, co może polepszyć warunki siedliskowe dla legwanów.
"Cyclura pinguis" daje się także hodować w zoo. Trzyma się ją w ogrodach zoologicznych w San Diego i w Fort Worth. Oba ośrodki aktywnie współpracują z Brytyjskimi Wyspami Dziewiczymi w programie naprawczym rozpoczętym w 1997 na Anegada. 120 zwierząt uzyskało możliwość wypuszczenia na wolność. Młode po wykluciu są karmione i chronione, dzięki czemu nie stają się ofiarą dzikich psów czy kotów. Dzięki temu zmniejsza się współczynnik śmiertelności młodych. Projekt uzupełniają badania w terenie i monitorowanie wypuszczonych gadów.

</doc>
<doc id="1466315" url="https://pl.wikipedia.org/wiki?curid=1466315" title="16PF">
16PF

16PF – kwestionariusz osobowości skonstruowany w 1956 przez Raymonda Cattela. Jego polskiej adaptacji dokonała w 1970 Maria Nowakowska, nadając mu skrót 16CO.
Kwestionariusz 16PF składa się z 16 skal, odpowiednio wyodrębnionych przez Cattela na podstawie danych Q cech źródłowych. Jest to metoda osadzona w koncepcji osobowości Cattella, stworzonej na bazie analizy czynnikowej. Na każdą ze skal przypada od 20 do 26 pozycji formułowanych w postaci pytań, na które można odpowiedzieć „tak”, „nie wiem” lub „nie”. Uzyskane wyniki zmienia się na steny. Dzięki temu można nakreślić profil ilustrujący położenie jednostki na 16 wymiarach osobowości. 
Kwestionariusz ma dwie wersje (każda z nich zawiera 184 pozycji i kilka pytań buforowych). Istnieje również skrócona wersja 16PF. Polska wersja składa się z 300 pytań (od 18 do 20 pytań przypadających na każdą skalę) oraz dwóch pytań buforowych i nie ma wersji równoległej. 
Według informacji PTPPTP, kwestionariusz nie ma w Polsce aktualnego wydania.
Poszczególne czynniki kwestionariusza Cattela to: 

</doc>
<doc id="1466316" url="https://pl.wikipedia.org/wiki?curid=1466316" title="Lista miast w Albanii">
Lista miast w Albanii



</doc>
<doc id="1466317" url="https://pl.wikipedia.org/wiki?curid=1466317" title="Lista miast Algierii">
Lista miast Algierii



</doc>
<doc id="1466318" url="https://pl.wikipedia.org/wiki?curid=1466318" title="Lista miast w Algierii">
Lista miast w Algierii



</doc>
<doc id="1466319" url="https://pl.wikipedia.org/wiki?curid=1466319" title="Lista miast w Polsce">
Lista miast w Polsce



</doc>
<doc id="1466320" url="https://pl.wikipedia.org/wiki?curid=1466320" title="Lista miast w Izraelu">
Lista miast w Izraelu



</doc>
<doc id="1466321" url="https://pl.wikipedia.org/wiki?curid=1466321" title="Dywizja Jutlandzka">
Dywizja Jutlandzka

Dywizja Jutlandzka – związek taktyczny okresu II wojny światowej w składzie duńskich sił zbrojnych.
Siedziba sztabu dywizji mieściła się w Viborgu.

</doc>
<doc id="1466322" url="https://pl.wikipedia.org/wiki?curid=1466322" title="Maciej Mosiński">
Maciej Mosiński

Maciej Mosiński, Maciej z Bnina Moszyński herbu Łodzia (ur. po 1420 – zm. w 1492/1493 roku) – starosta generalny Wielkopolski w latach 1473-1484, wojewoda poznański w latach 1477-1492/1493, wojewoda kaliski w latach 1475-1477, krajczy koronny w latach 1467-1475, starosta przemyski w latach 1481-1492, starosta Mosiny w latach 1448-1493, starosta Ujścia w latach 1473-1493.
Życiorys.
Pochodził z rodziny Bnińskich - wielkopolskiej rodziny magnackiej, wywodzącej się z Bnina pod Poznaniem (komesowie na Bninie). 
W Samostrzelu zachował się pałac rodziny Bnińskich.
Przyjął on nazwisko od miasta Mosina, gdzie ojciec Piotr Bniński (1390-1448; kasztelan gnieźnieński, podróżnik i geograf) był starostą. Matką była Elżbieta z Gułtów - Gułtowska (z 1427 r.). 
Jego braćmi byli:
Maciej Mosiński miał cztery siostry; Barbarę, Dorotę i Annę oraz Małgorzatę.
Był dwukrotnie żonaty. Jego pierwszą żoną była Anna Dembińska z Dębna - córka Jakuba Dembińskiego (ok. 1427-1490) - kasztelana krakowskiego. 
Drugą była poślubiona przed 1467 roku Nawojka z Koniecpola (zm. między 3 I 1531 r. a 1 III 1532 r.), córka Mikołaja z Koniecpola - podkomorzego i starosty przemyskiego i Doroty Zarembianki z Kalinowy. 
Potomkowie.
Z pierwszego małżeństwa:
Z drugiego małżeństwa:
Przypisy.
 

</doc>
<doc id="1466323" url="https://pl.wikipedia.org/wiki?curid=1466323" title="Polonia w Południowej Afryce">
Polonia w Południowej Afryce

Polonia w Republice Południowej Afryki – ludność polskiego pochodzenia w Południowej Afryce według Rady Polonii w Afryce Południowej liczy 25–30 tysięcy osób.
Pierwszą liczną grupą imigrantów było 12 tysięcy żołnierzy sił polskich i około 500 osieroconych dzieci z Syberii, które w czasie II wojny światowej przyjął rząd południowoafrykański. Drugą grupą byli Polacy przebywający na kontraktach Polservice, którzy po wygaśnięciu umowy nie wrócili do Polski. Najwięcej Polaków przybywało tutaj od początku lat 80. XX wieku do końca apartheidu, czyli do 1994 roku. W wyniku polityki apartheidu potrzebowano białych, wykształconych imigrantów do pracy. Byli nimi między innymi Polacy, dla których, po ucieczce do Europy Zachodniej z kraju, ta oferta była bardzo interesująca. Dzieci imigrantów mogły bezpłatnie uczęszczać do szkół południowoafrykańskich.
Polacy mówią na co dzień głównie po angielsku i afrikaans. Najczęściej mieszają się z innymi grupami narodowymi. Tworzą mieszane rodziny pod względem narodowości, rzadziej pod względem rasowym.

</doc>
<doc id="1466324" url="https://pl.wikipedia.org/wiki?curid=1466324" title="Cedeira">
Cedeira

Cedeira – miasto w Hiszpanii, w prowincji A Coruña, we wspólnocie autonomicznej Galicja (Hiszpania).
Zabytki i miejsca warte zobaczenia.
W lipcu na placu Świętego Serca Maryi (hiszp. Plaza del Sagrado Corazon) odbywa się festiwal kultury średniowiecznej

</doc>
<doc id="1466326" url="https://pl.wikipedia.org/wiki?curid=1466326" title="Lista miast w Norwegii">
Lista miast w Norwegii



</doc>
<doc id="1466327" url="https://pl.wikipedia.org/wiki?curid=1466327" title="Il y a">
Il y a

Il y a – pojęcie utworzone przez Emmanuela Lévinasa. Jest to eksperyment myślowy (tzw. eksperyment zapomnienia), który polega na wyimaginowanym usunięciu rzeczy i osób: jeśli sprawimy, że znikają w wyobraźni rzeczy i osoby, nie pozostaje „nichts” lecz „l'exister” – anonimowe bycie, z którego rzeczy i ludzie powstają jako jakaś hipostaza. Lévinas określa to anonimowe bycie terminem „il y a”. Lévinas analizuje „il y a” za pomocą fenomenu nocy i bezsenności. W ciemności nocy znikają formy rzeczy, a sama noc, która nie jest przedmiotem ani jakością przedmiotu, bierze wszystko w swe władanie. My nie mamy tu nic do szukania. Lecz owo „nic” nocy nie jest żadnym „nic” czystej nicości. Pozostaje nieunikniona obecność. Anonimowa obecność. Zaś bezsenność jest faktem świadomości. Podmiot czuwa mimo żadnej racji i żadnego celu. Podmiot w swej bezsenności nie może wyrwać się istnieniu. Podmiot nie może uciec od bycia, od „il y a”.
Z tego anonimowego tła (anonimowego bycia), czyli „il y a”, wyłania się podmiot (rzeczownik). Proces wyłaniania się podmiotu Lévinas nazywa hipostazą.

</doc>
<doc id="1466328" url="https://pl.wikipedia.org/wiki?curid=1466328" title="Wojewódzki Szpital Specjalistyczny im. Ludwika Rydygiera w Krakowie">
Wojewódzki Szpital Specjalistyczny im. Ludwika Rydygiera w Krakowie

Wojewódzki Szpital Specjalistyczny im. Ludwika Rydygiera w Krakowie – szpital mieszczący się na osiedlu Złotej Jesieni 1 w Krakowie. Powstał 1 sierpnia 1986 roku. Nosi imię Ludwika Rydygiera – chirurga, profesora medycyny, generała brygady Wojska Polskiego.
21 grudnia 2011 oddano do użytku sanitarne lądowisko.

</doc>
<doc id="1466329" url="https://pl.wikipedia.org/wiki?curid=1466329" title="Prowincja Thanh Hóa">
Prowincja Thanh Hóa

Thanh Hóa – prowincja Wietnamu, znajdująca się w północnej części kraju, w Regionie Wybrzeża Północno-Środkowego. Na zachodzie prowincja graniczy z Laosem.
Podział administracyjny.
W skład prowincji Thanh Hóa wchodzi dwadzieścia sześć dystryktów oraz jedno miasto.

</doc>
<doc id="1466332" url="https://pl.wikipedia.org/wiki?curid=1466332" title="Thanh Hóa (ujednoznacznienie)">
Thanh Hóa (ujednoznacznienie)



</doc>
<doc id="1466333" url="https://pl.wikipedia.org/wiki?curid=1466333" title="Księżna de Langeais">
Księżna de Langeais

Księżna de Langeais (oryg. fr. "La Duchesse de Langeais") – powieść Honoriusza Balzaka z cyklu "Komedia ludzka". Miała stanowić część większej, nieukończonej całości pod tytułem "Historia trzynastu". Po raz pierwszy została opublikowana w roku 1834 w gazecie "Écho de la jeune France". Utwór został zadedykowany Franciszkowi Lisztowi. Pierwotny tytuł utworu miał brzmieć "Ne touchez pas la hache" ("Nie dotykaj siekiery").
Okoliczności powstania utworu.
Balzak opisując relacje pomiędzy Armandem de Montriveau i Antoniną de Langeais w dużej mierze opierał się na własnym, burzliwym uczuciu do księżnej de Castries. Arystokratka ta nawiązała z pisarzem kontakt listowny w 1831, początkowo anonimowo, dzieląc się z nim swoimi uwagami dotyczącymi opublikowanych wcześniej "Fizjologii małżeństwa" oraz "Jaszczura". Początkowo kobieta podpisywała się jako "Kobieta, która nie chce się dać poznać", następnie, na wyraźną prośbę Balzaka, ujawniła swoją tożsamość. Znajomość z nią pozwoliła pisarzowi stać się stałym gościem salonów arystokratycznych Paryża, o czym marzył od kilku lat. Balzak zakochał się w księżnej; chęć zbliżenia się do kobiety skłoniła go do przyjęcia za swoje poglądów monarchistycznych, próbował również zostać deputowanym i zaczął prowadzić arystokratyczny tryb życia. W lecie 1832, mimo prowadzenia w tym czasie prac nad kilkoma kolejnymi utworami, udał się razem z ukochaną do Aix-en-Provence. W październiku tego samego roku miał udać się razem z księżną i jej szwagrem, księciem de Fitz-James, powozem do Włoch. Nieoczekiwanie jednak, w trakcie przejazdu przez Szwajcarię, pisarz opuścił swoich towarzyszy. Nigdy nie ujawnił konkretnych przyczyn zerwania z księżną, twierdził jednak, że relacje z nią były przyczyną ogromnych cierpień, a odzyskanie spokoju umożliwiła mu jedynie intensywna praca pisarska.
W 1833, w czasie pobytu w towarzystwie Eweliny Hańskiej w Genewie, Balzak zdecydował się napisać powieść, której treść byłaby inspirowana własnymi doświadczeniami związanymi z księżną, chociaż ostatecznie pogodził się z nią i utrzymywał z nią poprawne, salonowe stosunki. Postać pani de Castries stała się zresztą inspiracją dla szeregu innych bohaterek kobiecych, jakie pojawiają się w "Komedii ludzkiej". Również pierwsza lektura dzieła miała miejsce w salonie księżnej, która rozpoznała się w tytułowej bohaterce.
Treść.
Armand de Montriveau, generał, dawny żołnierz napoleoński i jeden z członków tajemniczego i wpływowego stowarzyszenia Trzynastu (przypominającego pod względem swoich obyczajów masonerię), zakochuje się w jednej z najpiękniejszych arystokratek paryskich, Antoninie de Langeais. Księżna jest jednak płochą kokietką, formalnie zamężną, lecz w istocie prowadzącą osobny dom, zainteresowaną jedynie balami i przyjęciami. Na przemian daje generałowi nadzieję na trwały związek i odpycha go. Idąc za radą swojego przyjaciela, Ronquerollesa, Montriveau decyduje się użyć bardziej zdecydowanych środków: porywa księżnę i grozi jej okaleczeniem, po czym nagle zwraca jej wolność i zrywa z nią wszelkie kontakty. Dopiero wówczas Antonina de Langeais rozumie, jaki błąd popełniła i próbuje za pośrednictwem swojego kuzyna spotkać się raz jeszcze z odtrąconym adoratorem. Przez nieszczęśliwy zbieg okoliczności do spotkania tego nie dochodzi. Dopiero po latach Montriveau dowiaduje się, że jego ukochana chciała wówczas zacząć wszystko od nowa i podejmuje jej poszukiwania. Znajduje ją w klasztorze na Majorce pod imieniem siostry Teresy, a w czasie spotkania z nią w obecności przeoryszy jest w stanie zgadnąć, że kobieta nadal go kocha. Pragnie z pomocą Trzynastu porwać ją i wywieźć do Francji, jednak kobieta umiera. 
Cechy utworu i recepcja.
Balzak uważał utwór za jedno z najlepszych napisanych przez siebie studiów kobiecości. Pisząc bezpośrednio po zakończeniu pracy do Eweliny Hańskiej twierdził jednak, że dzieło to nie zyska powszechnego poklasku. Wynikało to z faktu, iż 
księżna miała być jednak w pierwszym rzędzie bohaterką typową, reprezentatywną dla swojego środowiska, kobietą z wyższych sfer, dla której liczą się wyłącznie pieniądze, popularność w kręgach towarzyskich oraz uroda. Jest zresztą wzmiankowana w wielu innych tomach "Komedii ludzkiej" właśnie jako jedna z wielkich dam Paryża, adorowanych i nieosiągalnych, formalnie zamężnych, lecz nie przywiązujących do tego większej wagi (przy równoczesnej zupełnej obojętności męża), w z góry zaaranżowanym przez rodzinę związku, a przy tym niezwykle bogatych i rozrzutnych. Tym samym Balzak jawnie występował przeciwko wielkiemu światu paryskiemu, w którym sam się obracał. Kontrastem dla postaci księżnej miał być generał de Montriveau, którego Balzak zamierzał uczynić postacią doskonałą i zarazem upiększonym obrazem samego siebie.
Podobnie jak w pozostałych napisanych komponentach "Historii Trzynastu" (utworach "Ferragus" i "Dziewczyna o złotych oczach") elementy romantyczne przeważają nad realistycznymi. Balzak tworzy atmosferę tajemnicy, zagadek usytuowanych w pozornie powszechnie znanym i zrozumiałym świecie wyższych sfer Paryża, gwałtownych uczuć w miejscu, gdzie pozornie prawdziwa namiętność jest całkowicie odrzucana. Każdy z tych utworów rozpoczyna się zagadką (w tym wypadku tajemniczą wyprawą Armanda de Montriveau na Majorkę), której rozwiązanie dokonuje się w "Księżnej de Langeais" poprzez stosowanie retrospekcji i przywoływanie wydarzeń o pięć lat wcześniejszych. 

</doc>
<doc id="1466336" url="https://pl.wikipedia.org/wiki?curid=1466336" title="N-N-dietylometatoluamid">
N-N-dietylometatoluamid



</doc>
<doc id="1466339" url="https://pl.wikipedia.org/wiki?curid=1466339" title="Dywizja Zelandzka">
Dywizja Zelandzka

Dywizja Zelandzka – związek taktyczny okresu II wojny światowej w składzie duńskich sił zbrojnych.
Siedziba sztabu dywizji mieściła się w Kopenhadze.

</doc>
<doc id="1466342" url="https://pl.wikipedia.org/wiki?curid=1466342" title="Lista miast w Portugalii">
Lista miast w Portugalii



</doc>
<doc id="1466345" url="https://pl.wikipedia.org/wiki?curid=1466345" title="Lista miast w Hiszpanii">
Lista miast w Hiszpanii



</doc>
<doc id="1466352" url="https://pl.wikipedia.org/wiki?curid=1466352" title="Miasta USA">
Miasta USA



</doc>
<doc id="1466353" url="https://pl.wikipedia.org/wiki?curid=1466353" title="Lista miast w USA">
Lista miast w USA



</doc>
<doc id="1466355" url="https://pl.wikipedia.org/wiki?curid=1466355" title="Robert Huff">
Robert Huff

Robert Huff (ur. 25 grudnia 1979 w Cambridge) – brytyjski kierowca wyścigowy, obecnie kierowca zespołu Castrol Honda WTC Team w World Touring Car Championship. Mistrz świata tejże serii z roku 2012.
Kariera.
Huff, podobnie jak wielu innych kierowców, karierę zawodnika wyścigowego rozpoczynał w kartingu. W latach 1992, 1994, 1996 i 1997 zdobywał tytuł mistrza w serii Pro Kart Endurance Series. Ponadto, w latach 1997-1998 startował w kartingowej odmianie 24-godzinnego wyścigu w Le Mans, gdzie zajął odpowiednio 3. i 2. miejsce. Na dalszym etapie kariery brał udział w różnych formułach wyścigowych na terenie Wielkiej Brytanii, takich jak Moss BCV8 Championship (1. miejsce w klasie B w sezonie 1999), Formuła Vauxhall (tytuł mistrza w 2000 roku) czy Ethyl MG Championship (mistrzostwo klasy B w 2002 roku). Jednym z głównych sponsorów Roberta w tych latach była firma jego ojca, Chartered Surveying.
Samochody turystyczne.
W 2003 roku Huff zwyciężył w inauguracyjnym sezonie brytyjskiej edycji mistrzostw SEAT Cupra Championship. Nagrodą za to osiągnięcie było miejsce w fabrycznym zespole SEATa w serii British Touring Car Championship na sezon 2004, gdzie został partnerem byłego mistrza BTCC, Jasona Plato. W klasyfikacji końcowej zajął 7. miejsce, zwyciężając w dwóch wyścigach (na torach Brands Hatch i Snetterton).
W sezonie 2005 firma Ray Mallock Ltd., która prowadziła zespół SEAT Sport UK, podpisała kontrakt z Chevroletem na starty w serii World Touring Car Championship, zabierając ze sobą Roberta. Jego partnerami w nowej serii zostali Alain Menu i Nicola Larini. Najlepszy rezultat, jaki udało mu się osiągnąć w pierwszym sezonie to 6. miejsce podczas wyścigu w Meksyku.
W kolejnym roku, podczas 6. rundy na torze w Puebla Huff miał ciężki wypadek na starcie do pierwszego wyścigu, po którym musiał zostać przetransportowany śmigłowcem do szpitala. Miesiąc później, w 7. rundzie w Brnie zdobył swoje pierwsze zwycięstwo w WTCC. W kwalifikacjach wywalczył 4. lokatę, jednak został cofnięty o 20 pozycji za wymianę silnika oraz za ustanowienie swojego najszybszego czasu w kwalifikacjach, kiedy na torze obowiązywała żółta flaga. Podczas pierwszego wyścigu zdołał przesunąć się na 8. miejsce, dzięki czemu do drugiego wystartował z pole position. Do mety dojechał na pierwszej pozycji, zdobywając drugie zwycięstwo w historii zespołu i zarazem pierwsze na suchej nawierzchni. W sezonie 2007 zdobył swoje drugie zwycięstwo (w Szwecji), w trzech innych wyścigach stawał na podium (w tym w wyścigu w Porto, kiedy wszystkie miejsca na podium zdobyli kierowcy Chevroleta), a w klasyfikacji generalnej zajął 9. miejsce.
Sezon 2008 Robert rozpoczął od 4 wyścigów bez zdobyczy punktowej, jednak już w następnej rundzie w Walencji zdobył 1. i 2. miejsce. Do swojego setnego występu w WTCC, który miał miejsce na Brands Hatch, zakwalifikował się na 3. pozycji, objął prowadzenie po kolizji Alaina Menu i Augusto Farfusa, lecz na 3 okrążenia przed końcem musiał wycofać się z powodu przebicia opony.
W sezonie 2009 Mistrzostw Świata Samochodów Turystycznych WTCC. W ciągu 24 wyścigów dziewięciokrotnie stawał na podium i trzykrotnie odnosił zwycięstwa. Z dorobkiem osiemdziesięciu punktów został sklasyfikowany na piątej pozycji w końcowej klasyfikacji kierowców. Rok później w fabrycznej ekipie Chevroleta włączył się do walki o tytuł mistrzowski. Dzięki dwunastu miejscom na podium i trzem zwycięstwom w jego końcowym dorobku było 276 punktów. Ostatecznie stanął na trzecim stopniu podium klasyfikacji generalnej.
W 2011 roku Huff do ostatniego wyścigu walczył z Yvanem Mullerem o tytuł mistrza serii. Wygrał łącznie osiem wyścigów, tyle samo co Francuz, jednak podczas gdy Muller dziewiętnastokrotnie stawał na podium, Huff 18 razy plasował się w czołowej trójce. W klasyfikacji generalnej Brytyjczyk przegrał mistrzowski tytuł o trzy punkty.
W sezonie 2012 ponownie walczył o tytuł mistrzowski z innymi kierowcami Chevroleta Alainem Menu i Yvanem Mullerem. Odniósł pięć zwycięstw, o cztery mniej niż Muller. Jednak jedynie w siedmiu wyścigach nie stawał na podium. Dzięki regularnie zdobywanym wysokim sumom punktowym Brytyjczyk pokonał wszystkich rywali i z dorobkiem 413 punktów zapewnił sobie tytuł Mistrza Świata w wyścigach samochodów turystycznych.
Po wycofaniu się Chevroleta z World Touring Car Championship, w 2013 roku Huff dołączył do niemieckiej ekipy Münnich Motorsport. Wygrał drugi wyścig na Hungaroringu i drugi wyścig w Makau. Poza tym jeszcze trzykrotnie stawał na podium. Z dorobkiem 215 punktów został sklasyfikowany na czwartym miejscu w końcowej klasyfikacji kierowców.
W latach 2014-2015 Brytyjczyk reprezentował fabryczny zespół Łady. W tym czasie wygrał on dwa wyścigi, a poza tym jeszcze trzykrotnie stawał na podium. Po dwukrotnym zajęciu dziesiątego miejsca w klasyfikacji generalnej, zmienił on barwy na te fabrycznego zespołu Hondy. Sezon 2016 rozpoczął od zwycięstwa w pierwszym wyścigu, a potem jeszcze pięciokrotnie stawał na podium oraz zdobył jedno pole position. Dało mu to szóste miejsce w klasyfikacji generalnej.

</doc>
<doc id="1466357" url="https://pl.wikipedia.org/wiki?curid=1466357" title="Wojciech Wróblewski">
Wojciech Wróblewski



</doc>
<doc id="1466360" url="https://pl.wikipedia.org/wiki?curid=1466360" title="Myv Pops">
Myv Pops

MYV☆POPS - album wydany przez Miyaviego 2 sierpnia 2006 roku.

</doc>
<doc id="1466361" url="https://pl.wikipedia.org/wiki?curid=1466361" title="Mgławica E">
Mgławica E

Mgławica E – para ciemnych mgławic w konstelacji Orła. Została skatalogowana przez astronoma Edwarda Barnarda w jego katalogu pod numerami Barnard 142 i Barnard 143.
Mgławica E to ciemny, dobrze zdefiniowany obszar na tle Drogi Mlecznej, zakrywający liczne gwiazdy. Nazwa mgławicy pochodzi od jej kształtu przypominającego wielką literę „E”. Rozmiar mgławicy jest podobny do rozmiaru Księżyca w pełni (około 0,5°). Odległość mgławicy od Ziemi szacuje się na około 2000 lat świetlnych.

</doc>
<doc id="1466362" url="https://pl.wikipedia.org/wiki?curid=1466362" title="Congressional Cemetery">
Congressional Cemetery

Cmentarz Kongresowy (ang. "Congressional Cemetery") – historyczny cmentarz w Waszyngtonie przy brzegu rzeki Anacostia. Na jego terenie pochowani są ludzie, którzy przyczynili się do powstania i rozwoju Stanów Zjednoczonych oraz miasta Waszyngton (w tym wódz Czoktawów Pushmataha, aktorka kina niemego Mary Fuller i dyrektor FBI John Edgar Hoover), politycy i przedsiębiorcy, setki weteranów wojen, a także dziewiętnastu senatorów i siedemdziesięciu dziewięciu członków Izby Reprezentantów Stanów Zjednoczonych, którzy zmarli zasiadając w Kongresie Stanów Zjednoczonych. Ponadto na terenie cmentarza znajduje się sto dwadzieścia jednakowych pomników według projektu Benjamina Latrobe upamiętniających członków Kongresu pochowanych gdzie indziej.
Pierwszym członkiem Kongresu pochowanym na cmentarzu był senator Uriah Tracy ze stanu Connecticut, który zmarł 19 lipca 1807 roku i został pochowany dzień później. 
Oprócz członków Kongresu na cmentarzu pochowane są liczne inne osoby, takie jak burmistrzowie Waszyngtonu, dyplomaci czy weterani wojny secesyjnej. 
W 1969 roku cmentarz został wpisany do krajowego rejestru zabytków.

</doc>
<doc id="1466363" url="https://pl.wikipedia.org/wiki?curid=1466363" title="Gundi">
Gundi



</doc>
<doc id="1466365" url="https://pl.wikipedia.org/wiki?curid=1466365" title="Arktyczny Ocean">
Arktyczny Ocean



</doc>
<doc id="1466367" url="https://pl.wikipedia.org/wiki?curid=1466367" title="Jeziora rynnowe">
Jeziora rynnowe



</doc>
<doc id="1466368" url="https://pl.wikipedia.org/wiki?curid=1466368" title="Tensta (stacja metra)">
Tensta (stacja metra)

Tensta - skalna stacja sztokholmskiego metra, położona w Sztokholmie, w dzielnicy Spånga-Tensta, na osiedlu Tensta. Przedostatnia stacja na niebieskiej linii T10. Dziennie korzysta z niej około 6 600 osób.
Stacja położona jest pod Tenstagången, wyjścia zlokalizowano przy Tensta allé róg Hagstråket i w Tensta centrum. Otwarto ją 31 sierpnia 1975 jako 86. stację systemu, wówczas pociągi kursowały na linii Hjulsta-T-Centralen. Posiada jeden peron z dwoma krawędziami.
Na stacji zobaczyć można dzieła zatytułowane "En ros till invandrarna" ("Róża dla imigrantów"). Są to malowidła o motywach roślinnych i zwierzęcych, płyty ze słowem "przyjaźń" w 18 językach oraz cytaty (m.in. Martina Bubera i ).
Otoczenie.
W pobliżu stacji znajdują się:

</doc>
<doc id="1466369" url="https://pl.wikipedia.org/wiki?curid=1466369" title="Vincenzo Nibali">
Vincenzo Nibali

Vincenzo Nibali (ur. 14 listopada 1984 w Mesynie) – włoski kolarz szosowy. Olimpijczyk (2008, 2012, 2016 i 2020).
W 2014, zwyciężając w Tour de France, został szóstym kolarzem w historii, który wygrał klasyfikację generalną wszystkich trzech – w Giro d’Italia triumfował dwukrotnie (2013 i 2016), a w Vuelta a España (2010) i Tour de France (2014) po razie.
Kolarstwo uprawia również jego brat, Antonio Nibali.
Osiągnięcia.
Opracowano na podstawie:

</doc>
<doc id="1466371" url="https://pl.wikipedia.org/wiki?curid=1466371" title="Mój drogi bracie...">
Mój drogi bracie...

 – manga autorstwa Riyoko Ikedy. Została również zaadaptowana jako anime, emitowane w telewizji w latach 1991-1992. Angielski tytuł „Brother, dear brother” został nadany przez zachodnich fanów.
Główną bohaterką jest Nanako Misonoo, szesnastolatka, która właśnie dostała się do prestiżowego liceum. Swoje życie opisuje w listach, które pisze do poznanego kiedyś studenta, nazywanego przez nią „braciszkiem”.
Seria porusza dość poważne tematy, takie jak narkotyki, zaburzenia psychiczne, rozwody, samobójstwa czy miłość lesbijska. Z tego względu w krajach zachodnich była mocno cenzurowana, w wersji francuskiej skrócono ją niemal o jedną trzecią.
W Polsce manga ta została wydana w 2014 roku pod nazwą "Mój drogi bracie..." przez Japonica Polonica Fantastica, w cyklu wydawniczym Mega Manga.
Opis fabuły.
Historia obraca się wokół Nanako, która poznaje uczniów swojej nowej szkoły i odkrywa ich tajemnice. Już pierwszego dnia zaprzyjaźnia się z Shinobu Mariko, która wprowadza ją w szkolne realia. Od niej Nanako dowiaduje się o trójce uczennic, będących idolkami reszty szkoły – przewodniczącej szkolnego klubu dla wybranych – Fukiko Ichinomi, cichej i tajemniczej Rei Asace oraz powracającej do szkoły po ciężkiej chorobie sportsmence – Kaoru Oriharze. Stopniowo Nanako, zostaje uwikłana w nie do końca dla niej jasne relacje łączące całą trójkę. Zostaje członkinią elitarnego szkolnego klubu – Sorority, zaprzyjaźnia się z Rei oraz poznaje sekrety związane z nimi oraz własną rodziną.

</doc>
<doc id="1466374" url="https://pl.wikipedia.org/wiki?curid=1466374" title="Fine mrtve djevojke">
Fine mrtve djevojke



</doc>
<doc id="1466379" url="https://pl.wikipedia.org/wiki?curid=1466379" title="Karol Ksawery Parmeński">
Karol Ksawery Parmeński

Karol Ksawery Burbon-Parmeński, właściwie: "Carlos Javier Bernardo Sixto Marie prins de Bourbon de Parme" (ur. 27 stycznia 1970, w Nijmegen) - obecna głowa książęcej rodziny Burbonów-Parmeńskich, tytularny książę Parmy i Piacenzy, najstarszy syn karlistowskiego pretendenta do tronu Hiszpanii księcia Karola Hugona oraz księżniczki Ireny Holenderskiej.
Urodził się jako pierwsze dziecko swoich rodziców. Ma dwie młodsze siostry - księżniczkę Małgorzatę i księżniczkę Karolinę, oraz młodszego brata - księcia Jakuba, księcia San Jaimie. Dzieciństwo spędził w kilku państwach; w ojczyźnie matki Holandii, w Hiszpanii – skąd pochodzi rodzina Burbonów-Parmeńskich, w ojczyźnie ojca Francji, Wielkiej Brytanii i USA. W 1979 jego ojciec zrzekł się karlistowskich pretensji i na mocy dekretu króla Jana Karola I został naturalizowanym obywatelem Hiszpanii jako "Carlos-Hugo de Borbón-Parma y Borbón-Busset" (od tego czasu dla większości karlistów Regentem Hiszpanii jest stryj Karola Ksawerego - Sykstus Henryk). W 1981 rodzice Karola Ksawerego rozwiedli się. Karol Ksawery zamieszkał razem z matką i rodzeństwem w Pałacu Soestdijk (Baarn), który wtedy był rezydencją Juliany, królowej Holandii i księcia-małżonka Bernharda von Lippe-Biesterfeld.
Studia i kariera.
Karol studiował nauki polityczne na Uniwersytecie Wesleyan w Connecticut, demografię i filozofię na Cambridge University. Po ukończeniu studiów pracował w Amsterdamie dla firmy ABN AMRO, gdzie zajmował się przygotowaniami do wprowadzenia Euro w krajach Unii Europejskiej. Następnie pracował w Brukseli jako konsultant w firmie European Public Policy Advisors (EPPA). Od 2007 jest zaangażowany w projekty traktujące o trwałości w świecie biznesu.
Karol regularnie reprezentuje holenderską rodzinę królewską. W 2003 razem ze swoją ciotką - królową Beatrycze był obecny na nadaniu nazwy "Prince Claus Leerstoel" wydziałowi uniwersyteckiemu nazwanemu tak na cześć zmarłego małżonka królowej Beatrycze - księcia Clausa van Amsberg. Podczas specjalnych wydarzeń związanych z rodziną królewską, Karol jest zawsze obecny. Był na przykład jednym z organizatorów przyjęcia ślubnego swojego brata ciotecznego - księcia Konstantyna z Laurentien Brinkhorst.
Karol urodził się z tytułem księcia parmeńskiego, ale 2 września 1996 jego ojciec nadał mu tytuł księcia Piacenza ("Principe di Piacenza"), a 28 września 2003 – karlistowski tytuł diuka Madrytu ("Duque de Madrid"). Również w 1996, królowa Beatrycze nadała mu holenderski tytuł szlachecki i od tego czasu Karol nazywany jest "Jego Królewską Wysokością" ("Zijne Koninklijke Hoogheid") - mimo że nie należy do dynastii panującej Oranje-Nassau, jest członkiem rodziny królewskiej.
Życie osobiste.
Ze związku z Brigitte (Gitte) Klynstra, córką Ingrid Pieksma i Sybrena Bonno Klynstra, pasierbicą hrabiego Adolpha van Rechteren Limpurg, lorda Enghuizen, Karol ma nieślubnego syna:
Karol nie wypiera się ojcostwa, ale też nigdy oficjalnie nie uznał syna. Jego syn jest najstarszym z prawnuków królowej Juliany i księcia Bernharda.
7 października 2009 ogłoszono zaręczyny Karola i Annemarie Cecilii Gualthérie van Weezel (ur. 18 grudnia 1977, w Hadze), córki Hansa Gualthérie van Weezel i Ank de Visser. Jej ojciec jest politykiem - był członkiem niższej izby parlamentu holenderskiego z ramienia partii chrześcijańsko-demokratycznej, Rady Unii Europejskiej i ambasadorem holenderskim w Luksemburgu. Annemarie pracuje jako dziennikarka telewizji NOS akredytowana przy parlamencie holenderskim i europejskim. Para poznała się właśnie w Brukseli. Ślub cywilny odbył się 12 czerwca 2010 w Wijk bij Duurstede. Ślub kościelny miał się odbyć 28 sierpnia w brukselskim opactwie La Cambre Abbey, ale ceremonię przełożono na 20 listopada ze względu na chorobę i śmierć ojca Karola.
Karol i Annemarie mają troje dzieci:

</doc>
<doc id="1466380" url="https://pl.wikipedia.org/wiki?curid=1466380" title="Stephane Goubert">
Stephane Goubert



</doc>
<doc id="1466382" url="https://pl.wikipedia.org/wiki?curid=1466382" title="Uriah Tracy">
Uriah Tracy

Uriah Tracy (ur. 2 lutego 1755 roku – zm. 19 lipca 1807 roku) to amerykański prawnik i polityk.
W latach 1793–1796 zasiadał w Izbie Reprezentantów Stanów Zjednoczonych jako przedstawiciel stanu Connecticut. Od 1796 roku aż do śmierci w 1807 roku reprezentował ten stan w Senacie Stanów Zjednoczonych. W 1800 roku przez część szóstej kadencji Kongresu Stanów Zjednoczonych pełnił funkcję przewodniczącego pro tempore Senatu Stanów Zjednoczonych. Należał do Partii Federalistycznej.
Pochowany został na Cmentarzu Kongresowym w Waszyngtonie. Był pierwszym członkiem Kongresu Stanów Zjednoczonych pochowanym na tym cmentarzu.

</doc>
<doc id="1466389" url="https://pl.wikipedia.org/wiki?curid=1466389" title="Accrington F.C.">
Accrington F.C.

Accrington F.C. – angielski klub piłkarski, mający siedzibę w mieście Accrington, w północno-zachodniej części kraju. Był jednym z dwunastu założycieli rozgrywek piłkarskich The Football League, pierwszych tego typu na świecie. Rozwiązany w 1896 roku.
Historia.
Chronologia nazw:
Klub piłkarski Accrington F.C. został założony w miejscowości Accrington w 1876 roku, na spotkaniu w jednym z miejskich pubów. Stadionem drużyny stał się obiekt Thorneyholme Road, który do dziś służy miejscowej drużynie krykietowej. W 1883 roku, zespół został wykluczony z Angielskiego Związku Piłki Nożnej za potajemne opłacanie swoich zawodników za grę. Kluby piłkarskie mogły mieć wówczas jedynie amatorski status, a wynagradzanie piłkarzy było zakazane. Klubów takich, jak Accrington, było jednak znacznie więcej i systematycznie ich przybywało, wskutek czego angielska federacja piłkarska w 1885 roku ostatecznie poddała się i zalegalizowała profesjonalizm klubów piłkarskich. Był to motor napędowy dla rozwoju tej dyscypliny sportu i wkrótce, w 1888 roku, zaproponowano utworzenie pierwszych ligowych rozgrywek piłkarskich pod nazwą The Football League. Zaproszono do nich drużyny ze środkowej oraz północnej Anglii, w tym także klub z Accrington. Był on jednym z dwunastu klubów założycielskich rozgrywek, które rozpoczęły się 8 września tego samego roku. W swoim historycznym, pierwszym spotkaniu, drużyna z Accrington przegrała 1:2 w meczu wyjazdowym w zespołem Evertonu. Cały sezon drużyna ukończyła na siódmym miejscu.
W następnym sezonie, klub osiągnął najlepszy wynik w historii swoich występów w The Football League, zajmując szóste miejsce. W kolejnych rozgrywkach, w sezonie 1890/91, było już gorzej i klub musiał ubiegać się o prawo występów w kolejnych rozgrywkach The Football League. W specjalnym głosowaniu, zespół uzyskał wystarczająco liczne poparcie i wystartował w następnej edycji rozgrywek. Sytuacja jednak powtórzyła się i na koniec sezonu 1891/92, o przyszłości drużyny z Accrington znów decydował zarząd rozgrywek. W tym samym czasie The Football League rozszerzyła się z 14 do 28 klubów, przez co postanowiono podzielić rozgrywki na dwie dywizje. W głosowaniu decydowano więc już nie o tym, czy dany klub wykluczyć z rozgrywek, tylko w której dywizji go umieścić. Klub z Accrington znów otrzymał liczne poparcie i został przydzielony do wyższej, pierwszej dywizji (First Division).
W zreorganizowanych rozgrywkach klub wciąż spisywał się jednak słabo i ukończył sezon na przedostatnim miejscu. Tym razem o sytuacji klubów nie miało już decydować głosowanie, ale spotkanie kontrolne pomiędzy drużyną pierwszej i drugiej dywizji, którego zwycięzca rozpoczynał następny sezon w wyższej z dywizji. Klub z Accrington spotkał się na neutralnym boisku w Nottingham z wicemistrzem drugiej dywizji, zespołem Sheffield United. Mecz wygrała drużyna z Sheffield i to ona awansowała do First Division, zaś drużynie Accrington pozostały występy w drugiej dywizji. Klub zrezygnował jednak z tego prawa i opuścił The Football League. Drużyna postanowiła wystartować w lokalnych rozgrywkach Lancashire League, gdzie koszty związane z podróżowaniem były znacznie mniejsze. Klub zaczął się bowiem wówczas borykać z problemami finansowymi. Po dwóch sezonach występów w Lancashire League, zespół przyłączył się do innych miejscowych rozgrywek, Lancashire Combination. Po pierwszych pięciu spotkaniach nowego sezonu, drużyna musiała wycofać się w uczestnictwa w lidze z przyczyn finansowych. Niedługo potem klub ostatecznie zbankrutował i w styczniu 1896 został rozwiązany.
Następnej drużyny w rozgrywkach The Football League, miasto Accrington doczekało się dopiero w roku 1921, gdy do trzeciej dywizji najważniejszych angielskich rozgrywek przyłączono drużynę Accrington Stanley.
Barwy klubowe, strój.
Klub ma barwy czerwono-białe. Zawodnicy swoje domowe spotkania zazwyczaj grali w czerwonych koszulkach, białych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na boisku Thorneyholme Road w Accrington. Pojemność stadionu nieznana.
Inne sekcje.
Klub prowadził drużyny dla dzieci i młodzieży w każdym wieku.

</doc>
<doc id="1466396" url="https://pl.wikipedia.org/wiki?curid=1466396" title="Etozaury">
Etozaury



</doc>
<doc id="1466397" url="https://pl.wikipedia.org/wiki?curid=1466397" title="Vampire Knight">
Vampire Knight

 – shōjo-manga autorstwa Hino Matsuri. Na jej podstawie w 2008 roku powstały dwie serie anime. Pierwsza z nich ma ten sam tytuł co manga, druga nosi nazwę "Vampire Knight Guilty".
W Polsce manga została wydana nakładem wydawnictwa Waneko od stycznia 2010 do lutego 2014, a anime zostało wydane przez Anime Virtual.
Opis fabuły.
Yūki Cross jest uczennicą dziennej klasy Akademii Cross. Oprócz dziennych zajęć, prowadzonych dla zwykłych uczniów, w szkole tej prowadzi się również zajęcia nocą, prowadzone dla uczniów nocnej klasy, której przedstawiciele są wampirami. Prawdziwa tożsamość nocnej klasy jest pilnie strzeżona przez Yūki i jej kolegę Zero Kiryū, którym dyrektor szkoły powierzył zadanie utrzymania porządku pomiędzy dwoma grupami uczniów. Z czasem okazuje się, że to jedynie część tajemnic, które kryją się za murami Akademii Cross.
Akademia Cross (Kurosu).
Akademia założona została przez byłego najlepszego łowcę wampirów, Kaiena Crossa, przybranego ojca Yūki. Podzielona jest na dwa akademiki, dzienny i nocny. Za dnia lekcję mają normalni uczniowie – ludzie, a w nocy wampiry. Cross zakładając tą akademię, wierzył, że ludzie i wampiry mogą koegzystować.

</doc>
<doc id="1466398" url="https://pl.wikipedia.org/wiki?curid=1466398" title="Car is on fire">
Car is on fire



</doc>
<doc id="1466406" url="https://pl.wikipedia.org/wiki?curid=1466406" title="Histeria (ujednoznacznienie)">
Histeria (ujednoznacznienie)



</doc>
<doc id="1466407" url="https://pl.wikipedia.org/wiki?curid=1466407" title="Antoine Coëffier de Ruzé">
Antoine Coëffier de Ruzé

Antoine Coëffier de Ruzé markiz Effiat (ur. w 1581, zm. 27 lipca 1632 w La Petite-Pierre) – marszałek Francji.
W 1624 został wysłany do Anglii jako Ambasador Nadzwyczajny do prowadzenia negocjacji w sprawie zawarcia małżeństwa Henriette de France z Prince of Wales. 9 czerwca 1626 został mianowany na stanowisko nadintendenta finansów. Podczas kampanii we Włoszech w 1630 roku został wysłany do wojska jako generał broni. Marszałkiem Francji został w styczniu 1631.
Zostawił kilka dzieł dotyczących polityki, wojskowości i finansów.

</doc>
<doc id="1466409" url="https://pl.wikipedia.org/wiki?curid=1466409" title="U-27 (1936)">
U-27 (1936)

U-27 – niemiecki okręt podwodny typu "VIIA" z czasów II wojny światowej. Stępka pod U-Boota została położona 11 listopada 1935 roku w stoczni AG Weser w Bremie. Do służby w Kriegsmarine został przekazany 12 sierpnia 1937 roku, a pierwszym dowódcą był Korvettenkapitän Hans Ibbeken. Ibbeken został zastąpiony 4 października przez Johannesa Franza, który dowodził okrętem do 6 czerwca 1939 roku, następnie dowództwo objął na jeden miesiąc Hans-Georg von Friedeburg. Od 8 lipca do zatonięcia 20 września 1939 roku okrętem dowodził ponownie Johannes Franz.
U-27 odbył tylko jeden patrol bojowy, podczas którego zatopił dwa trawlery rybackie: „Davara” (13 września) i „Rudyard Kipling” (16 września 1939 roku). 20 września w odległości 120 km na zachód od Lewis w Szkocji U-27 został zatopiony przez brytyjskie niszczyciele: „Fortune” i „Forester”. Wszyscy marynarze U-27 zostali uratowani i wzięci do niewoli.
Zamówienie i budowa.
U-27 został zamówiony 1 kwietnia 1935 roku w stoczni AG Weser w Bremie, należącej do koncernu Deschimag, jako element realizacji planu Z. Budowa otrzymała numer stoczniowy 908. Stępkę położono 11 listopada 1935 roku, a po niespełna ośmiu miesiącach, 24 czerwca 1936 roku, okręt zwodowano. Wszedł on do służby 12 sierpnia tegoż roku jako drugi w kolejności okręt typu VIIA (po U-33 z Germaniawerft w Kilonii). Pierwszym dowódcą został Korvettenkapitän Hans Ibbeken.
Charakterystyka taktyczno-techniczna.
U-27 należał do serii okrętów podwodnych projektowanych przez niemieckie biuro konstrukcyjne IvS w Holandii, do działań na Oceanie Atlantyckim. Jego wyporność na powierzchni wynosiła 626 ton metrycznych, w zanurzeniu 745 ton (maksymalna bojowa 915 ton). Miał długość całkowitą 64,51 m, szerokość maksymalną 5,85 m, długość i szerokość kadłuba sztywnego odpowiednio 45,5 oraz 4,7 m. Wyliczeniowa maksymalna głębokość zanurzenia wynosiła 200 m.
Napęd stanowiły dwa czterosuwowe, sześciocylindrowe silniki wysokoprężne M 6 V 40/46 przedsiębiorstwa MAN, o mocy maksymalnej po 1160 KM przy 470–485 obrotach na minutę, bez doładowania, oraz dwa silniki elektryczne GG UB 720/8 produkcji Brown Boveri, o mocy maksymalnej po 375 KM przy 322 obrotach na minutę do poruszania się w zanurzeniu. Prędkość maksymalna na powierzchni wynosiła 17 węzłów (niektóre źródła podają 16), w zanurzeniu 8 węzłów, zasięg maksymalny odpowiednio 6200 mil morskich przy 10 węzłach i 67 tonach zapasu paliwa oraz 94 (90) mile morskie przy 4 węzłach.
Uzbrojenie okrętu składało się z pięciu wyrzutni torpedowych kal. 533 mm, czterech dziobowych i jednej rufowej. Całkowity zapas zabieranych torped wynosił 11 sztuk, zamiast nich można było załadować 22 miny morskie typu TMA lub 33 typu TMB. Uzbrojenie artyleryjskie stanowiły: działo kal. 88 mm oraz działko plot. kal. 20 mm. Projektowana załoga okrętu to 4 oficerów oraz 40 podoficerów i marynarzy.
Służba operacyjna.
W czynnej służbie w Kriegsmarine U-27 należał do Flotylli „Saltzwedel”. Do września 1939 roku jego dowódcami byli kolejno: Hans Ibbeken, Johannes Franz, Hans-Georg von Friedeburg i ponownie Johannes Franz. Przed wybuchem II wojny światowej okręt wykonywał między innymi patrole u wybrzeży Hiszpanii podczas wojny domowej, w trakcie dwóch z nich, latem i jesienią 1938 roku, oficerem wachtowym U-27 był Wolfgang Lüth.
Na swój jedyny wojenny patrol wyruszył z Wilhelmshaven 23 sierpnia 1939 roku pod dowództwem Johannesa Franza, wówczas w randze Kapitänleutnanta. W ciągu 24 dni przepłynął wzdłuż wybrzeża Niemiec, Belgii i Holandii, dalej przez kanał La Manche na Ocean Atlantycki w kierunku zachodnich wybrzeży Irlandii. Tam osiągnął swoje jedyne sukcesy, zatapiając dwa niewielkie trawlery. Pierwszy z nich, „Davara” o pojemności 291 ton, został wczesnym popołudniem 13 września ostrzelany z działa pokładowego i zatopiony 21 mil morskich na północny zachód od Tory Island. Szyper i 11 członków załogi zostało uratowanych po pięciu godzinach przez parowiec „Willowpool”. 16 września przed 16.00 zatopiony został drugi parowy trawler: „Rudyard Kipling” o pojemności 333 ton. Tym razem po zatrzymaniu statku około 100 mil na zachód od Donegal w Irlandii, jego załoga została wzięta na pokład U-Boota, zaś jednostka zatopiona podłożonymi ładunkami wybuchowymi. Osiem godzin później, po zaopatrzeniu jeńców w żywność i ciepłe ubrania, zostali oni umieszczeni w łodzi ratunkowej i zwolnieni pięć mil od wybrzeża. 17 września Johannes Franz podjął próbę ataku na brytyjski frachtowiec, jednak wystrzelone torpedy eksplodowały przedwcześnie. Franz zameldował o tym do kwatery głównej drogą radiową, a jego meldunek był jednym z pierwszych sygnałów, że zapalniki magnetyczne niemieckich torped działają wadliwie.
Przed północą z 19 na 20 września płynący na powierzchni U-27 został zauważony przez obserwatorów z brytyjskiego niszczyciela „Fortune”, jednego z siedmiu prowadzących patrol przeciwko okrętom podwodnym na zachód od Hebrydów. Stało się to w trakcie nieudanego ataku U-Boota na zespół brytyjski (błędnie rozpoznany jako składający się z lekkich krążowników), podczas którego wystrzelone torpedy z zapalnikami magnetycznymi znów przedwcześnie eksplodowały. „Fortune” zmienił kurs i przeprowadził atak bombami głębinowymi, zmuszając dowódcę U-27 do alarmowego zanurzenia i wykonania uniku. Pozostałe niszczyciele przyłączyły się do poszukiwań, a kolejne ataki bombami głębinowymi przeprowadziły „Forester” i ponownie „Fortune”. Bliskie wybuchy spowodowały szereg przecieków na U-27, co zmusiło jego dowódcę do wynurzenia. Próbujący ujść U-Boot został zauważony przez Brytyjczyków (nocne niebo rozświetlała zorza polarna), a „Fortune” podjął próbę taranowania i ostrzelał przeciwnika. Część niemieckiej załogi z dowódcą opuściła okręt i została później wyłowiona z morza przez niszczyciel „Faulknor”, reszta pozostała na U-Boocie, podejmując próbę samozatopienia jednostki. Na jej pokład wkroczył oddział abordażowy z „Fortune”, ale wobec szybkiego zalewania pomieszczeń, wypełnionych oparami chloru z akumulatorów, musiał ją opuścić wraz z niemieckimi marynarzami wziętymi do niewoli. U-27 zatonął o 3.50, rufą naprzód, na pozycji . Nikt z jego załogi nie zginął. Był drugim, po U-39, U-Bootem zatopionym podczas II wojny światowej.

</doc>
<doc id="1466420" url="https://pl.wikipedia.org/wiki?curid=1466420" title="Bitwa morska pod Sandwich">
Bitwa morska pod Sandwich

Bitwa morska pod Sandwich – starcie zbrojne, które miało miejsce dnia 24 sierpnia 1217 r. w trakcie I wojny baronów (1215–1217). 
Bitwa pod Sandwich (będąca kontynuacją potyczki pod Dover) była pierwszym starciem morskim w średniowieczu pomiędzy flotami Anglii i Francji. Powodem konfliktu stał się spór o tron pomiędzy królem Anglii Henrykiem III a pretendentem do tronu – synem króla Francji Filipa Augusta – księciem Ludwikiem popieranym przez większość baronów angielskich. 
23 sierpnia do ujścia Tamizy wpłynęła ekspedycja francuska licząca 60 okrętów transportowych i 6 000 ludzi oraz 10 okrętów wojennych. Celem było wsparcie militarne Ludwika. Na czele stał były wódz angielskich piratów, renegat Eustachy Mnich. 
24 sierpnia w okolicy Dover Francuzi natknęli się na flotę angielską w sile 40 okrętów pod wodzą gubernatora Huberta de Burgha. Po opłynięciu okrętów francuskich Anglicy przypuścili atak od tyłu zasypując jednostki przeciwnika gradem strzał i dokonując abordażu. W wyniku gwałtownej walki zatłoczone francuskie okręty padały jeden po drugim łupem atakujących. Zaledwie 15 z nich udało się odpłynąć. 
Dowodzący Francuzami Eustachy Mnich został pojmany i ścięty. Jego głowę triumfalnie obnoszono po bitwie po ulicach Canterbury.

</doc>
<doc id="1466424" url="https://pl.wikipedia.org/wiki?curid=1466424" title="Chris Gunter">
Chris Gunter

Chris Gunter, właśc. Christopher Ross Gunter (ur. 21 lipca 1989 w Newport) – walijski piłkarz, występujący na pozycji obrońcy w Reading. Nosi przydomek "Gunts".
Kariera klubowa.
Gunter pochodzi z Newport. W wieku ośmiu lat dołączył do szkółki piłkarskiej walijskiego Cardiff City. 1 sierpnia 2006 podpisał z tym klubem zawodowy kontrakt. W pierwszej drużynie zadebiutował 22 sierpnia w przegranym 0:2 spotkaniu Pucharu Ligi Angielskiej z Barnet. W pierwszym sezonie w tym klubie zagrał w piętnastu ligowych spotkaniach, zaś w następnym w trzynastu. Następnie, 4 stycznia 2008 podpisał kontrakt z występującym w Premier League Tottenhamem Hotspur. W nowym klubie pierwszy występ zaliczył 15 stycznia, kiedy to zagrał w meczu Pucharu Anglii z Reading. W lidze zadebiutował natomiast 30 stycznia w pojedynku z Evertonem. W sezonie 2007/2008 zagrał jeszcze w jednym ligowym spotkaniu (1 marca z Birmingham). W marcu 2009 Gunter został wypożyczony do Nottingham Forest. Zadebiutował tam 14 marca w ligowym spotkaniu z Burnley. W klubie tym wstąpił osiem razy, po czym w czerwcu powrócił do Londynu. 17 lipca Nottingham wykupiło go jednak za cenę 1,75 milionów funtów.
17 lipca 2012 przeszedł do Reading za 2,3 mln funtów. Podpisał z tym klubem 3-letnią umowę.
Kariera reprezentacyjna.
W latach 2003–2004 występował w kadrze U-15. Następnie zaczął grać w reprezentacji do lat 16. W latach 2005–2006 zaliczył jedenaście występów w kadrze U-17. Wraz z reprezentacją U-19 wystąpił na Milk Cup. W kadrze U-21 zadebiutował w maju 2006 w meczu z Cyprem, w momencie debiutu w kadrze U-21 miał 16 lat i 299 dni, przez co stał się drugim najmłodszym piłkarzem w niej występującym. W pierwszej reprezentacji pierwszy występ zaliczył 26 maja 2007, kiedy to zagrał w meczu z Nową Zelandią. Dotychczas w barwach narodowych wystąpił dziewięć razy.

</doc>
<doc id="1466425" url="https://pl.wikipedia.org/wiki?curid=1466425" title="Squalius illyricus">
Squalius illyricus



</doc>
<doc id="1466439" url="https://pl.wikipedia.org/wiki?curid=1466439" title="Lindhorst (Seevetal)">
Lindhorst (Seevetal)

Lindhorst – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Lindhorst liczy 812 mieszkańców (30.06.2008) i jest jedną z mniejszych dzielnic gminy. 
Położenie.
Niewielka część mieszkańców żyje w "Lindhorster Heide" położonym na zachód od właściwego Lindhorst, na granicy z gminą samodzielną Rosengarten. Wschodnią granicę miejscowości stanowi rzeka Seeve.
Komunikacja.
Lindhorst ma bardzo dobre połączenie drogowe dzięki bezpośredniemu położeniu przy autostradzie A1 z węzłem Seevetal-Hittfeld.
Gospodarka.
Lindhorst ma wiejskie oblicze, otoczone jest polami uprawnymi i łąkami.
Nie ma tu przemysłu, ani centrum handlowego. Na zakupy najlepiej udać się do pobliskiego Hittfeld. Również tam znajdują się szkoły dla dzieci z Lindhorst.

</doc>
<doc id="1466442" url="https://pl.wikipedia.org/wiki?curid=1466442" title="Jeziora polodowcowe">
Jeziora polodowcowe



</doc>
<doc id="1466445" url="https://pl.wikipedia.org/wiki?curid=1466445" title="Cessna 350">
Cessna 350

Cessna 350 – samolot turystyczny amerykańskiej firmy Cessna. Cena w roku 2008 wynosiła 535 tys. USD. Cessna 350 jest wersją Cessny 400 ze słabszym silnikiem. Samolot może zabrać na pokład cztery osoby. Cessna 350 oraz Cessna 400 wyposażone są w nowoczesny kokpit Garmin G1000.

</doc>
<doc id="1466446" url="https://pl.wikipedia.org/wiki?curid=1466446" title="Piłka nożna pięcioosobowa na Letnich Igrzyskach Paraolimpijskich 2008">
Piłka nożna pięcioosobowa na Letnich Igrzyskach Paraolimpijskich 2008

Piłka nożna pięcioosobowa na Letnich Igrzyskach Paraolimpijskich w Pekinie była rozgrywana od 7 do 17 września. W rozgrywkach wzięło udział 6 drużyn.
Reprezentacje.
Argentyna.
Trener: Vilarino Gonzalo
Hiszpania.
Trener: Urbano Jose Francisco
Chiny.
Trener: Dong Junjie
Wielka Brytania.
Trener: Larkin Anthony Gerard
Brazylia.
Trener: Padua Alves da Costa Antonio
Korea Południowa.
Trener: Lee Ok-hyeong

</doc>
<doc id="1466448" url="https://pl.wikipedia.org/wiki?curid=1466448" title="Rodzeństwo mleczne">
Rodzeństwo mleczne

Rodzeństwo mleczne – określenie relacji dziecka w stosunku do drugiego niespokrewnionego z nim dziecka, wynikającej z faktu, że obie te osoby wykarmiła piersią ta sama kobieta, pod warunkiem, że kobieta ta jest biologiczną matką jednej z tych osób.
Przykłady.
W roku 644 nowy kalif Usman odwołał Umra, mianując w jego miejsce namiestnikiem Egiptu swojego mlecznego brata Abd Allaha Ibn Sada.
Alicja, wieśniaczka, mleczna siostra Roberta z opery Giacomo Meyerbeera "Robert Diabeł".
"Mleczny brat", krótkometrażowy film z 2014 roku, przy czym w przypadku tego filmu określenie to należy rozumieć w przenośni, gdyż chodzi tu o relację między chłopcem a zwierzęciem.

</doc>
<doc id="1466450" url="https://pl.wikipedia.org/wiki?curid=1466450" title="Siostra mleczna">
Siostra mleczna



</doc>
<doc id="1466451" url="https://pl.wikipedia.org/wiki?curid=1466451" title="Petroleuciscus borysthenicus">
Petroleuciscus borysthenicus



</doc>
<doc id="1466452" url="https://pl.wikipedia.org/wiki?curid=1466452" title="Rockstar Leeds">
Rockstar Leeds

Rockstar Leeds (początkowo jako Mobius Entertainment) zostało założone w roku 1997 przez Gordona Halla, Jasona McGanna, Dave'a Boxa i Iana Bowdena. W kwietniu 2004, spółka została przejęta przez Take-Two Interactive, a jej nazwa została zmieniona na Rockstar Leeds.
Firma ta wyprodukowała obie części GTA na konsolę PlayStation Portable (Liberty i Vice City Stories), pomogła także przy przenoszeniu tychże gier na konsolę PlayStation 2. Wyprodukowała także na konsolę Nintendo DS.

</doc>
<doc id="1466453" url="https://pl.wikipedia.org/wiki?curid=1466453" title="Drei Thore des Tempels">
Drei Thore des Tempels

Drei Thore des Tempels (niem. "Trzy bramy Świątyni") – była niemiecką lożą wolnomularską założoną w 1818 roku w Kętrzynie i wchodzącą w skład Wielkiej Loży Narodowej Państwa Pruskiego. Została rozwiązana w latach 30. XX wieku na mocy decyzji władz III Rzeszy. Budynek loży zachował się do dziś.
Linki zewnętrzne.
Więcej na temat loży i jej siedziby

</doc>
<doc id="1466464" url="https://pl.wikipedia.org/wiki?curid=1466464" title="Andrzej Falkiewicz">
Andrzej Falkiewicz

Andrzej Falkiewicz (ur. 5 grudnia 1929 w Poznaniu, zm. 22 lipca 2010 w Puszczykowie) – polski eseista, krytyk literacki i teatralny, filozof. Mąż Krystyny Miłobędzkiej.
Był absolwentem Wyższej Szkoły Ekonomicznej w Poznaniu. Debiutował w 1958 na łamach prasy literackiej jako krytyk teatralny. Był kierownikiem literackim: Bałtyckiego Teatru Dramatycznego w Koszalinie (1962–1967), Teatru Współczesnego we Wrocławiu (1968–1970 i 1973-1984), Teatru im. Bogusławskiego w Kaliszu (1970-1973). W latach 1989–1995 w Teatrze Polskim we Wrocławiu był konsultantem programowym.
Od 1967 r. mieszkał we Wrocławiu. Ostatnie lata życia spędził mieszkając w Puszczykowie pod Poznaniem.

</doc>
<doc id="1466465" url="https://pl.wikipedia.org/wiki?curid=1466465" title="Stosunki międzynarodowe (ujednoznacznienie)">
Stosunki międzynarodowe (ujednoznacznienie)



</doc>
<doc id="1466473" url="https://pl.wikipedia.org/wiki?curid=1466473" title="Ryszard Przybylski">
Ryszard Przybylski

Ryszard Przybylski (ur. 1 czerwca 1928 w Równem, zm. 10 maja 2016 w Warszawie) – polski eseista, tłumacz (np. Mandelsztama), historyk literatury polskiej i rosyjskiej, profesor Instytutu Badań Literackich Polskiej Akademii Nauk; badacz tradycji klasycystycznej w literaturze polskiej, pięciokrotnie nominowany do Nagrody Literackiej „Nike” (w tym trzykrotny finalista).
Życiorys.
Był absolwentem Uniwersytetu Warszawskiego. W 1952 związał się z Instytutem Badań Literackich.
15 stycznia 2007 został odznaczony przez ministra kultury i dziedzictwa narodowego Kazimierza Michała Ujazdowskiego Złotym Medalem „Zasłużony Kulturze Gloria Artis”. W tym samym roku otrzymał również nagrodę literacką im. Władysława Reymonta.

</doc>
<doc id="1466480" url="https://pl.wikipedia.org/wiki?curid=1466480" title="Szatt Malghigh">
Szatt Malghigh

Szatt Malghigh (arab. شط ملغيغ, fr. "Chott Melrhir") – bezodpływowe, słone jezioro w północno-wschodniej Algierii. Jest to największe jezioro kraju (powierzchnia 6800 km²). Położone jest poniżej poziomu morza (40 m p.p.m.) - jest to najniżej położony punkt Algierii.
Jezioro regularnie wysycha tworząc solnisko. Nad jeziorem leżą miasta Biskira, Al-Wadi i Tukkurt.

</doc>
<doc id="1466481" url="https://pl.wikipedia.org/wiki?curid=1466481" title="Central Coast Mariners FC">
Central Coast Mariners FC

Central Coast Mariners FC – australijski, profesjonalny klub piłkarski z siedzibą w Gosford (Nowa Południowa Walia), założony w 2004 roku. Zespół występuje w rozgrywkach A-League; mistrz Australii z 2013 roku, dwukrotny triumfator sezonu zasadniczego (2008, 2012) i zdobywca pucharu Pre-Season Challenge Cup (2005).
Historia.
Założenie.
W latach 1977–2004 najwyższym poziomem rozgrywek krajowych w Australii była liga National Soccer League (NSL). Liga NSL w ostatnim okresie istnienia przechodziła problemy związane z kwestiami finansowymi i organizacyjnymi, co przyczyniło się do likwidacji tych rozgrywek. Opublikowany w 2003 roku "Report of the Independent Soccer Review Committee" przyczynił się do powstania nowej krajowej ligi A-League, która jest rozgrywana od 2005 roku. W czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Central Coast Mariners FC. Central Coast Mariners stał się pierwszym, profesjonalnym klubem sportowym z regionu Central Coast, który przystąpił do rozgrywek sportowych na szczeblu krajowym.
A-League.
Pierwszym trenerem w historii klubu został Lawrie McKinna, który prowadził klub w latach 2005–2010. Pierwszym sukcesem w historii klubu było zdobycie pucharu Pre-Season Challenge Cup w 2005 roku, który poprzedził start sezonu 2005/2006. W finale drużyna Central Coast Mariners wygrała 1:0 z Perth Glory FC. Central Coast Mariners zainaugurowało rozgrywki w A-League w dniu 26 sierpnia 2005 roku w wyjazdowym spotkaniu przeciwko Perth Glory FC. Spotkanie zakończyło się zwycięstwem 0:1. Za czasów kadencji trenera Lawrie McKinna, klub w rozgrywkach A-League raz triumfował w sezonie zasadniczym (2007/2008&lt;ref name="=A-League 2007/2008: 21. Round"&gt;&lt;/ref&gt;) oraz trzykrotnie awansował do serii finałowej rozgrywek w sezonach: 2005/2006, 2007/2008 i 2008/2009. W sezonie 2005/2006, klub dotarł do finału serii finałowej (tzw. Grand Final), w którym przegrał z Sydney FC w stosunku 0:1. Najlepszy wynik klub Central Coast Mariners osiągnął w sezonie 2007/2008, zwyciężył w sezonie zasadniczym oraz drugi raz w historii wystąpił w finale rozgrywek. W finale uległ drużynie Newcastle United Jets 0:1. W sezonie 2008/2009 klub po raz ostatni za kadencji trenera Lawrie McKinna brał udział w serii finałowej rozgrywek, kończąc swój udział na ćwierćfinale (porażka w dwumeczu z Queensland Roar 1:4).
Lawrie McKinna prowadził zespół Central Coast Mariners do końca sezonu 2009/2010. Następnie trenerem klubu został Australijczyk Graham Arnold, który prowadził klub w latach 2010–2013. Klub za jego kadencji raz triumfował w sezonie zasadniczym (2011/2012&lt;ref name="A-League 2011/2012: 25. Round"&gt;&lt;/ref&gt;) oraz trzykrotnie brał udział w serii finałowej (2010/2011, 2011/2012, 2012/2013), zdobywając mistrzostwo Australii w 2013 roku. W sezonie 2010/2011 klub Central Coast Mariners czwarty raz w historii wystąpił w finale serii finałowej, ulegając drużynie Brisbane Roar po konkursie rzutów karnych (0:0 w meczu, 2:4 w karnych). W sezonie 2011/2012 klub drugi raz w historii zwyciężył w sezonie zasadniczym. Natomiast w serii finałowej dotarł do półfinału rozgrywek, gdzie zespół Central Coast Mariners przegrał po rzutach karnych z drużyną Perth Glory FC (1:1 w meczu, 3:5 w rzutach karnych). W sezonie 2012/2013 klub osiągnął w dotychczasowej historii największy sukces zdobywając pierwszy tytuł mistrza Australii. W finale, serii finałowej Central Coast Mariners pokonało zespół Western Sydney Wanderers FC 2:0.
Graham Arnold zakończył pracę w Central Coast Mariners w trakcie sezonu 2013/2014. Stanowisko trenera klubu objął Anglik Phil Moss, który prowadził klub do marca 2015 roku. Phil Moss w trakcie pracy w klubie raz awansował do serii finałowej rozgrywek A-League (sezon 2013/2014), w której dotarł do półfinału serii finałowej (porażka z Western Sydney Wanderers FC w stosunku 0:2). Od sezonu 2014/2015 do 2018/2019 Central Coast Mariners ani razu nie zakwalifikowali się do serii finałowej rozgrywek A-League. Ponadto trzykrotnie kończyli sezon zasadniczy (2015/2016, 2017/2018, 2018/2019) na ostatnim 10. miejscu w lidze. Phil Moss był trenerem klubu do 19. kolejki sezonu zasadniczego 2014/2015. Do końca sezonu klub prowadził Tony Walmsley, który kontynuował pracę w klubie do 8 sierpnia 2016 roku. W sezonach od 2016/2017 do 21. kolejki sezonu zasadniczego 2018/2019 na stanowisku trenera pracowało trzech szkoleniowców. Od 12 marca 2019 roku trenerem klubu jest Australijczyk Alen Stajcic.
Azjatycka Liga Mistrzów.
Central Coast Mariners w dotychczasowej historii pięciokrotnie występował w rozgrywkach Azjatyckiej Ligi Mistrzów (ACL). Trzykrotnie Central Coast Mariners kończył rozgrywki na fazie grupowej ACL (sezony: 2009, 2012 i 2014); raz awansował do 1/8 finału (sezon 2013) oraz raz zakończył swój udział na fazie kwalifikacyjnej (sezon 2015).
Debiut w tych rozgrywkach nastąpił w dniu 11 marca 2009 roku, w domowym spotkaniu przeciwko południowokoreańskiej drużynie Pohang Steelers. Spotkanie zakończyło się bezbramkowym remisem. W pierwszym swoim starcie zespół zakończył rozgrywki na fazie grupowej.
Najlepszy rezultat Central Coast Mariners osiągnął w sezonie 2013. Wówczas po raz pierwszy klub wyszedł z fazy grupowej ACL i zakończył swój udział na 1/8 finału. W 1/8 finału Central Coast Mariners podejmowało w dwumeczu chiński zespół Guangzhou Evergrande. Dwumecz zakończył się porażką w stosunku 1:5 (pierwszy mecz domowy 1:2; drugi mecz wyjazdowy 3:0).
W sezonie 2015 Central Coast Mariners zanotował najgorszy występ w ACL, kończąc swój udział na fazie kwalifikacyjnej w rundzie play-off (3. faza kwalifikacji). W rundzie play-off Central Coast Mariners uległ w domowym spotkaniu chińskiemu zespołowi Guangzhou R&amp;F FC w stosunku 0:3.
Central Coast Mariners FC w poszczególnych sezonach.
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach.
Central Coast Mariners Academy i sekcja kobieca.
Central Coast Mariners Academy.
Sekcja młodzieżowa klubu Central Coast Mariners została założona w 2008 roku pod nazwą Central Coast Mariners Youth, gdy po raz pierwszy zorganizowano rozgrywki juniorskiej ligi A-League National Youth League (NYL). Zespół młodzieżowy w 2012 roku zdobył mistrzostwo Australii w rozgrywkach młodzieżowych oraz w 2010 roku triumfował w sezonie zasadniczym rozgrywek. Juniorzy Central Coast Mariners rozgrywają spotkania domowe na obiekcie Central Coast Mariners Centre of Excellence o pojemności 3 000 widzów.
W 2012 roku klub rozpoczął współpracę z Central Coast Football (CCF) – organ wspomagający federacje stanową Football NSW w promowaniu i koordynowaniu działań związany z rozwojem piłki nożnej w regionie Central Coast. Tym samym zespół młodzieżowy klubu wszedł w struktury nowo utworzonej akademii piłkarskiej – Central Coast Mariners Academy (CCMA). Głównym celem CCMA było stworzenia ścieżki rozwoju dla młodych zawodników, którzy w przyszłości mieliby występować w rozgrywkach NYL i A-League. Dodatkowo akademia dołączyła do rozgrywek stanowych organizowanych przez Football NSW. W sierpniu 2014 roku w wyniku problemów finansowych wynikłych na linii pomiędzy klubem Central Coast Mariners a CCF program akademii CCMA został zawieszony.
W 2015 roku Football NSW opublikowała raport pt. "2016 Men’s Competition Review", który zalecił włączenie akademii piłkarskich klubów Sydney FC, Western Sydney Wanderers FC oraz z regionu Central Coast do rozgrywek stanowych. W sierpniu 2015 roku Central Coast Mariners złożył wniosek o przyjęcie akademii CCMA w struktury National Premier League (NPL) i programu Skill Acquisition Program (SAP). Wniosek został rozpatrzony pozytywnie i w 2016 roku akademia CCMA dołączyła do rozgrywek stanowych NPL i programu SAP.
Sekcja kobieca.
Sekcja kobieca klubu Central Coast Mariners (nazywana również Central Coast Mariners Women) została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 25 października 2008 roku w meczu wyjazdowym przeciwko kobiecemu zespołowi Melbourne Victory FC. Spotkanie zakończyło się porażką Central Coast w stosunku 2:0. Zespół kobiecy w rozgrywkach W-League występował tylko w dwóch pierwszych sezonach (2008/2009 i 2009); w tym w drugim sezonie awansował do serii finałowej rozgrywek. Kończąc swój udział na półfinale rozgrywek (porażka 0:1 z Brisbane Roar). W lipcu 2010 roku sekcja kobieca zespołu Central Coast Mariners została rozwiązana z powodu braku finansowania.
Stadion.
Central Coast Mariners od czasu przystąpienia do rozgrywek A-League w sezonie 2005/2006 rozgrywa swoje mecze domowe na obiekcie Central Coast Stadium o pojemności 20 059 widzów. Stadion został oddany do użytki w 2000 roku, położony jest pomiędzy wodami zatoki Brisbane Water i CBD. W odległości 300 m od stadionu zlokalizowana jest stacja kolejowa, ponadto transport publiczny w okolicy obsługiwany jest przez autobusy i promy. Dodatkowo w sąsiedztwie stadionu znajdują się trzy parkingi samochodowe dla kibiców.
Central Coast Mariners sporadycznie swoje mecze domowe rozgrywał również na innych obiektach sportowych w Australii. Dotychczas w roli gospodarza wystąpił na czterech innych stadionach:
Kibice i rywalizacje.
Kibice prowadzący doping na meczach Central Coast Mariners skupieni są wokół grupy "Yellow Army" (pol. "Żółta Armia"), którzy podczas spotkań domowych zasiadają w sektorze numer 16 na Central Coast Stadium. Oprócz grupy "Yellow Army" istnieje również oficjalny klub kibica – Central Coast Mariners Official Supporters Club, który został założony w 2013 roku.
The F3 Derby.
The F3 Derby określenie spotkań rozgrywanych pomiędzy Central Coast Mariners i Newcastle United Jets. Rywalizacja obu zespołów wynika z ich bliskiego położenia geograficznego, między miastami Gosford i Newcastle odległość wynosi około 70 km (w linii prostej). Pierwsze spotkanie zostało rozegrane 7 maja 2005 roku w ramach kwalifikacji do rozgrywek Oceania Club Championship. Spotkanie zakończyło się wynikiem 0:0, a w rzutach karnych wygrała drużyna Central Coast Mariners 4:2. W 2008 roku obie drużyny spotkały się w finale rozgrywek krajowych. W finale drużyna Central Coast Mariners przegrała z zespołem Newcastle Jets, który zdobył tytuł mistrza kraju.
Rywalizacja z Sydney FC.
Rywalizacja Central Coast Mariners z Sydney FC, podobnie jak w przypadku rywalizacji w ramach The F3 Derby wynika z bliskiego położenia geograficznego. Pomiędzy miastami Gosford i Sydney odległość wynosi około 80 km (w linii prostej). Do pierwszego spotkania pomiędzy oboma drużynami doszło 15 maja 2005 roku w ramach kwalifikacji do rozgrywek Oceania Club Championship. Spotkanie zakończyło się porażką Central Coast Mariners w stosunku 0:1. Ponadto obie drużyny spotkały się w finale rozgrywek w 2006 roku. W finale drużyna Central Coast Mariners przegrała z zespołem Sydney FC, który zdobył tytuł mistrza kraju.
Rekordy.
Stan na 27 kwietnia 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1466482" url="https://pl.wikipedia.org/wiki?curid=1466482" title="Archeologia Żywa">
Archeologia Żywa

Archeologia Żywa – czasopismo popularnonaukowe poświęcone archeologii i naukom pokrewnym. Wydawane od 1996 do 1 IV 2012 i od stycznia 2017 r. z siedzibą redakcji znajdującą się we Wrocławiu.
Założycielem, pierwszym wydawcą i redaktorem naczelnym do 2001 roku był Przemysław Wielowiejski, adiunkt w Instytucie Archeologii Uniwersytetu Warszawskiego. W okresie 1996–2012 r. czasopismo omawiało najnowsze odkrycia polskich i zagranicznych archeologów oraz różne zagadnienia historyczne. Zamieszczało wywiady ze znanymi badaczami oraz opisywało, co dzieje się w światowej archeologii. Zamieszczało sprawozdania z imprez archeologicznych z kraju i ze świata. Na początku czasopismo ukazywało się jako kwartalnik, następnie do numeru 1(59) jako dwumiesięcznik, a od 2(60) jako miesięcznik. Do numeru 2/2002 "Archeologia Żywa" miała 52 strony i układ dwuszpaltowy a od 3/2002 układ trzyszpaltowy i 60 stron. Od nr 2(42) magazyn był wydawany w nowej szacie graficznej i miał 64 + 4 strony oraz 8 tys. nakładu. Ostatnim redaktorem naczelnym pierwszego okresu wydawania pisma był Błażej Stanisławski.
Po reaktywacji czasopisma (pierwszy numer 1 (63)) redaktorem naczelnym został Paweł Konczewski, pełniąc tę funkcję do końca 2021 r. Siedziba redakcji pozostała we Wrocławiu, nie zmienił się również wydawca. Nowa wersja pisma publikowana jest jako kwartalnik i ma 88 stron. Wraz z nową odsłoną każdy numer czasopisma nosi temat przewodni, któremu poświęcona jest zwykle większa część tworzących go artykułów. Poza tekstami opisującymi różne zagadnienia archeologiczne i historyczne związane z tematem numeru, pojawiają się również artykuły poświęcone najnowszym odkryciom polskich badaczy w kraju i na świecie, miejscom wartym odwiedzenia czy historii archeologii. Od numeru 1 (67) 2018 rozpoczęto stały cykl tekstów poświęconych tzw. archeokuchni, w której umieszczane są przepisy kulinarne bazujące na starożytnych przepisach i archeologii eksperymentalnej. Poza tworzeniem czasopisma redakcja zajmuje się również prowadzeniem własnych badań naukowych, a także popularyzacją archeologii w Internecie i na wydarzeniach kulturalnych, w tym organizowanym przez siebie corocznym Spotkaniu Miłośników Archeologii Żywej (w skrócie SMAŻ). Od początku 2022 roku obowiązki redaktora naczelnego przejął Radosław Biel. Od pierwszego numeru 2023 roku zmniejszono o 8 liczbę stron w czasopiśmie, do 80.
Lista numerów po reaktywacji i ich tematów przewodnich.
Po reaktywacji wydano numery o następującej tematyce:

</doc>
<doc id="1466483" url="https://pl.wikipedia.org/wiki?curid=1466483" title="Tadeusz Fangrat">
Tadeusz Fangrat

Tadeusz Fangrat (ur. 2 marca 1912 r. w Łodzi, zm. 6 lipca 1993 r. w Warszawie) – polski poeta, satyryk, tłumacz literatury węgierskiej.
Ukończył Instytut Prawa Administracyjnego w Łodzi. Debiutował w 1937 r. na łamach czasopisma „Osnowa” jako poeta. Brał udział w kampanii wrześniowej. W latach 1939-1945 przebywał na Węgrzech, gdzie był działaczem Polonii. Do Polski powrócił w 1945 roku. W latach 1946–1949 pełnił funkcję attaché prasowego oraz sekretarza poselstwa polskiego w Budapeszcie. Od 1950 r. mieszkał w Warszawie.

</doc>
<doc id="1466487" url="https://pl.wikipedia.org/wiki?curid=1466487" title="Właściciel Miedzianego Wzgórza">
Właściciel Miedzianego Wzgórza

Właściciel Miedzianego Wzgórza (ang. "Raider of the Copper Hill") – opublikowany w 1993 roku komiks Dona Rosy, będący czwartą częścią serii "Życie i czasy Sknerusa McKwacza".
Fabuła.
Akcja rozgrywa się w latach 1883-1885. Murdo MacKenzie, dotychczasowy pracodawca Sknerusa, postanawia wrócić ze stadami bydła do Teksasu, zwalniając zarazem swoich pracowników.
Młody McKwacz decyduje się zostać poszukiwaczem złota, ale odkryte przez niego złoże zawiera jedynie miedź. Kiedy kaczor zastanawia się nad porzuceniem tego sposobu zarobku, okazuje się, że dzięki wynalezieniu elektryczności ceny miedzi poszły w górę. Sknerus sprzedaje jedyny posiadany przez siebie wartościowy przedmiot (sztuczną szczękę ze złotymi zębami Zgryzika McKwacza) i kupuje sprzęt górniczy, ale nie znajduje wystarczająco dużego złoża.
Wszystko zmienia się, kiedy poznaje Howarda Kwakerfellera - kaczora, który wzbogacił się w czasie gorączki złota w 1849 roku. Bogacz pomaga mu przejąć jedno z bogatszych złóż miedzi (Wzgórze Anakonda w Butte w stanie Montana), ale Sknerus, dowiedziawszy się o problemach rodziny w Szkocji, sprzedaje złoże pierwotnemu właścicielowi - Marcusowi Daly. 

</doc>
<doc id="1466492" url="https://pl.wikipedia.org/wiki?curid=1466492" title="Hachiro-gata">
Hachiro-gata



</doc>
<doc id="1466496" url="https://pl.wikipedia.org/wiki?curid=1466496" title="Szatt Malghir">
Szatt Malghir



</doc>
<doc id="1466497" url="https://pl.wikipedia.org/wiki?curid=1466497" title="Huitzilíhuitl">
Huitzilíhuitl

Huitzilíhuitl (ok. 1379 – 1417) – władca Tenochtitlánu, drugi tlatoani (władca) Azteków (Méxicas) (1396 - 1417). Jego imię w języku nahuatl znaczy "Pióro Kolibra". Jego ojcem był Acamapichtli, natomiast matką Tezcatlan Miyahuatzin. Miał kilka żon - co było tradycyjnie przyjęte - z których z imienia znane są dwie: Miyahuaxochtzin i Miyahuaxihuitl. Synami Huitzilíhuitla byli: Chimalpopoca, Tlacaelel, Montezuma I, Huehue Zaca, Citlalcoatl, Aztacoatl, Axicyotzin, Quauhtzitzimitzin, Xiconoc, Teotlatlauhqui, Cuitlahuatzin, Miccayaocihuatl.
Huitzilíhuitl został wybrany tlatoanim jeszcze za życia ojca mając zaledwie 16 lat. Wyboru, który zarządził Acamapichtli, dokonali przywódcy czterech dzielnic, na jakie zostało podzielone miasto. Koronacja odbyła się 22 stycznia 1396 r. Jednym z pierwszych postanowień nowego władcy było utworzenie Rady Królewskiej (Tlatocan) i powołanie czterech stałych elektorów, aby doradzali - zwłaszcza wobec braku doświadczenia - każdemu nowo obranemu władcy.
Huitzilíhuitl kontynuował pokojową politykę swego ojca zabiegając o sojusze z sąsiadami. W tamtym czasie Aztekowie byli poddanymi Tepaneków z miasta-państwa Azcapotzalco.
Po śmierci pierwszej żony, księżniczki z Tacuby, Huitzilíhuitl poślubił Ayaucíhuatl, córkę Tezozomoca, potężnego tlatoani Azcapotzalco. Dzięki temu małżeństwu wyniósł królewską rodzinę Azteków na poziom równy suzerenom i uzyskał obniżenie płatności trybutu do symbolicznego poziomu. Ich syn Chimalpopoca przejął schedę po ojcu zostając również tlatoani. Po śmierci Ayaucíhuatl, Huitzilíhuitl ożenił się po raz trzeci. Jego żoną została Miyahuaxihuitl, córka tlatoani z Cuerhavaca. Z małżeństwa tego narodził się Montezuma I, który zasiadł na tronie jako piąty tlatoani Tenochtitlánu.
Za czasów panowania Huitzilíhuitla rozwinęło się tkactwo. Zbiory bawełny były na tyle duże, że wystarczało jej nie tylko dla Tenochtitlánu, ale również dla Azcapotzalco i Cuerhavaca. Aztekowie stopniowo przestawali ubierać się w grubą odzież wykonaną z szorstkich włókien agawy, a zaczęli odziewać się w ubiory wykonane z miękkiej farbowanej bawełny.
Zamiarem Huitzilíhuitla było doprowadzenie wody pitnej do miasta, poprzez przeniesienie jej na wyspę z lądu stałego ponad słonawą wodą jeziora. Arystokracja jednak nie zaakceptowała związanych z przedsięwzięciem kosztów, a on sam nie był zdolny, by wdrożyć swój plan do realizacji. Do jego osiągnięć należy natomiast budowa twierdzy na skalistej części wyspy.
W 1409 zmarł władca Texcoco Techotlala, na tronie zasiadł Ixtlilxóchitl I. W następnych latach, relacje między Ixtlilxóchitlem i Tezozómokiem z Azcapotzalco pogarszały się, aż doszło około 1416 roku do otwartych działań wojennych.
Huitzilíhuitl w wojnie stanął po stronie teścia (żona Huitzilíhuitla Ayaucíhuatl była córką Tezozómoca), a przeciwko zięciowi (córka Huitzilíhuitla Matlalcihuatzin była żoną Ixtlilxóchitla). Wspierając podbój i plądrując miasta Tultitlan, Cuauhtitlan, Chalco, Tollantzingo, Xaltocan, Otompa i Acolman, Aztekowie wzbogacili się z łupów wojennych. Dochody przynosił wówczas również handel z tratew na jeziorach otaczających Tenochtitlán.
Huitzilíhuitl zmarł prawdopodobnie w 1417, przed końcem wojny między Azcapotzalco i Texcoco. Następcą został jego syn Chimalpopoca, który kontynuował poparcie Tezozómoca i Azcapotzalco.

</doc>
<doc id="1466499" url="https://pl.wikipedia.org/wiki?curid=1466499" title="Squalius svallize">
Squalius svallize



</doc>
<doc id="1466504" url="https://pl.wikipedia.org/wiki?curid=1466504" title="Nachiczewan (miasto)">
Nachiczewan (miasto)

Nachiczewan (, ) – miasto w południowym Azerbejdżanie, siedziba władz i największe miasto Nachiczewańskiej Republiki Autonomicznej. W 2015 roku zamieszkiwało je około 77 400 osób. 
W mieście urodził się były prezydent Azerbejdżanu Heydər Əliyev.
W mieście rozwinął się przemysł spożywczy, elektrotechniczny, skórzany, materiałów budowlanych oraz meblarski
Historia.
W 705 roku wymordowana została tutaj duża część arystokracji ormiańskiej.

</doc>
<doc id="1466505" url="https://pl.wikipedia.org/wiki?curid=1466505" title="Franciszek Fenikowski">
Franciszek Fenikowski

Franciszek Jan Fenikowski (ur. 15 maja 1922 w Poznaniu, zm. 15 listopada 1982 w Warszawie) – polski poeta, prozaik, reportażysta, autor popularnych powieści historycznych, legend i baśni regionalnych.
Życiorys.
Urodził się 15 maja 1922 roku w Poznaniu w rodzinie profesora gimnazjum, doktora filologii klasycznej Kazimierza Mariana Fenikowskiego (ur. 1896) i nauczycielki Zofii z domu Buczyńskiej primo voto Malkowskiej (ur. 1901). W czasie II wojny światowej pracował m.in. jako robotnik, kreślarz, mierniczy i biuralista. Po zakończeniu wojny zdał maturę i podjął studia. Ukończył filologię polską na Uniwersytecie Poznańskim. Debiutował w 1945 roku na łamach dwutygodnika "Życie Literackie" (w Poznaniu) jako poeta. 1956–1957 publikował w tygodniku "Ziemia i Morze". W latach 1948–1980 mieszkał na Wybrzeżu Gdańskim.
Ostatnie lata życia spędził w Warszawie, gdzie zmarł 15 listopada 1982 roku. Został pochowany na cmentarzu parafii św. Katarzyny na Służewcu w Warszawie.
Jego spuścizna literacka trafiła do Muzeum Piśmiennictwa i Muzyki Kaszubsko-Pomorskiej w Wejherowie.
Życie prywatne.
W 1976 roku ożenił się z Ireną z Hozakowskich Orzechowską.

</doc>
<doc id="1466510" url="https://pl.wikipedia.org/wiki?curid=1466510" title="D.J. Caruso">
D.J. Caruso

D.J. Caruso, właśc. Daniel John Caruso Jr. (ur. 17 stycznia 1965 w Norwalk) – amerykański reżyser, scenarzysta i producent filmowy.
Życiorys.
Urodził się w Norwalk w Connecticut w rodzinie pochodzenia włoskiego jako syn Lorraine (z domu Zullo) i Daniela Johna Caruso, który był właścicielem salonu House of Beauty. W 1983 ukończył Norwalk High School. Jest absolwentem Pepperdine University w Malibu w Kalifornii.
Rozpoczął swoją karierę jako asystent produkcji. Jego najbardziej znanymi filmami są: "Niepokój", "Jezioro Salton", "Złodziej życia", "Podwójna gra" i "Jestem numerem cztery".
Od 1991 jest żonaty z Holly Kuespert, z którą ma czwórkę dzieci.

</doc>
<doc id="1466512" url="https://pl.wikipedia.org/wiki?curid=1466512" title="John Trumbull">
John Trumbull

John Trumbull (ur. 6 czerwca 1756 w Lebanon, zm. 10 listopada 1843 w Nowym Jorku) – amerykański malarz historyczny, który dokumentował wydarzenia wojny o niepodległość Stanów Zjednoczonych. Jego obraz "Deklaracja niepodległości" został wykorzystany na odwrotnej stronie banknotu dwudolarowego.
Życiorys.
Był synem Jonathana Trumbulla, gubernatora Connecticut w latach 1769–1784. Od 1771 uczył się na Uniwersytecie Harvarda. Brał udział w wojnie o niepodległość Stanów Zjednoczonych jako sekretarz generała George’a Washingtona i zastępca adiutanta generalnego generała Horatio Gatesa. Był świadkiem bitwy o Bunker Hill. 
W 1777 opuścił armię, by poświęcić się sztuce. W 1780 wyjechał do Anglii i podjął studia z malarstwa historycznego u Benjamina Westa. 
Aresztowany z powodu podejrzenia o zdradę, został uwięziony na siedem miesięcy, a następnie deportowany. W 1780 powrócił do Anglii, by kontynuować studia. W tym czasie namalował "Bitwę pod Bunker Hill" (1786) i "Śmierć generała Montgomery w Quebec" (1788). W 1785 wyjechał do Paryża, następnie przez 10 lat przebywał w Londynie w charakterze sekretarza Johna Jaya, był jednym z komisarzy wprowadzających w życie tzw. traktat Jaya. Do Ameryki na stałe powrócił dopiero w 1816. Otrzymał wówczas duże zlecenie od Kongresu na wielkie płótna zdobiące rotundę Kapitolu. 
W latach 1816–1825 był prezesem American Academy of Fine Arts, jednak jego dyktatorskie zapędy i brak zrozumienia potrzeb studentów doprowadziły do upadku Akademii i powstania National Academy of Design. Miał duże zasługi dla powstania muzealnictwa w Stanach Zjednoczonych: założył Galerię Sztuki Uniwersytetu Yale.
Twórczość.
John Trumbull malował głównie obrazy historyczne i portrety, sporadycznie tworzył pejzaże i panoramy, był również zdolnym miniaturzystą. Obecnie jest kojarzony głównie z pracami historycznymi z okresu rewolucji amerykańskiej. Swój stosunek do sztuki przedstawił w liście do Thomasa Jeffersona, pisząc że celem jego pracy jest "uwiecznienie wielkich wydarzeń narodowej rewolucji".

</doc>
<doc id="1466513" url="https://pl.wikipedia.org/wiki?curid=1466513" title="Tour Méditerranéen">
Tour Méditerranéen

Tour Méditeranéen – francuski wieloetapowy wyścig kolarski.
Impreza ta odbywa się od roku 1974 w lutym i przez wielu kolarzy traktowana jest jako wstęp do właściwego sezonu kolarskiego. Głównym inicjatorem i dyrektorem wyścigu jest były zwycięzca Tour de France, Lucien Aimar. Wyścig składa się z pięciu do ośmiu etapów, rozgrywanych na francuskim wybrzeżu Morza Śródziemnego. Wielokrotnie etapy kończyły się lub zaczynały również na terenie włoskiej riwiery. Niemal co roku głównym punktem imprezy jest podjazd pod Mont Faron pod Tulonem, często rozgrywany jako jazda indywidualna na czas.

</doc>
<doc id="1466515" url="https://pl.wikipedia.org/wiki?curid=1466515" title="Power Rangers Operation Overdrive">
Power Rangers Operation Overdrive



</doc>
<doc id="1466517" url="https://pl.wikipedia.org/wiki?curid=1466517" title="Ruda miedzi">
Ruda miedzi



</doc>
<doc id="1466525" url="https://pl.wikipedia.org/wiki?curid=1466525" title="Rejon Dżulfa">
Rejon Dżulfa



</doc>
<doc id="1466526" url="https://pl.wikipedia.org/wiki?curid=1466526" title="Rejon Zardab">
Rejon Zardab



</doc>
<doc id="1466528" url="https://pl.wikipedia.org/wiki?curid=1466528" title="Rejon Masałły">
Rejon Masałły



</doc>
<doc id="1466529" url="https://pl.wikipedia.org/wiki?curid=1466529" title="Rejon Daszkesan">
Rejon Daszkesan



</doc>
<doc id="1466531" url="https://pl.wikipedia.org/wiki?curid=1466531" title="Daszkesan">
Daszkesan



</doc>
<doc id="1466533" url="https://pl.wikipedia.org/wiki?curid=1466533" title="Jose Maria Buljubasich">
Jose Maria Buljubasich



</doc>
<doc id="1466535" url="https://pl.wikipedia.org/wiki?curid=1466535" title="Cmentarz parafialny w Andrzejewie">
Cmentarz parafialny w Andrzejewie

Cmentarz parafialny w Andrzejewie – znajduje się przy kościele pw. Wniebowzięcia Najświętszej Maryi Panny w Andrzejewie i należy do parafii pod tym wezwaniem.
Do naszych czasów zachowała się kaplica cmentarna z 1884 roku. Na uwagę zasługują też: Mauzoleum Żołnierzy Września (na cmentarzu znajduje się kwatera żołnierzy 18 Dywizji Piechoty, w której został pochowany m.in. płk Aleksander Hertel) oraz grób Julianny Wyszyńskiej (matki Stefana kardynała Wyszyńskiego).

</doc>
<doc id="1466537" url="https://pl.wikipedia.org/wiki?curid=1466537" title="Rejon Kelbadżar">
Rejon Kelbadżar



</doc>
<doc id="1466538" url="https://pl.wikipedia.org/wiki?curid=1466538" title="Rejon Gadabay">
Rejon Gadabay



</doc>
<doc id="1466539" url="https://pl.wikipedia.org/wiki?curid=1466539" title="Rejon Dżabrail">
Rejon Dżabrail



</doc>
<doc id="1466540" url="https://pl.wikipedia.org/wiki?curid=1466540" title="Rejon Zangilan">
Rejon Zangilan



</doc>
<doc id="1466542" url="https://pl.wikipedia.org/wiki?curid=1466542" title="Georgij Korolyov">
Georgij Korolyov



</doc>
<doc id="1466543" url="https://pl.wikipedia.org/wiki?curid=1466543" title="Dziewczyna o złotych oczach">
Dziewczyna o złotych oczach

Dziewczyna o złotych oczach (oryg. fr. "La Fille aux yeux d’or") – powieść Honoriusza Balzaka, stanowiąca część niedokończonej "Historii Trzynastu", z cyklu "Komedia ludzka". Utwór został zadedykowany malarzowi Eugène Delacroix. 
Treść.
Hrabia Henri de Marsay, syn angielskiego lorda Dudleya, lekkomyślny, rozrzutny dandys, przypadkowo spotyka tajemniczą piękność, tytułową dziewczynę o złotych oczach. Po kilku spotkaniach piękna Paquita zostaje jego kochanką. O wszystkim dowiaduje się jednak siostra de Marsaya i kochanka Paquity, markiza de San Real, która zabija dziewczynę za popełnioną zdradę. 
Cechy utworu.
"Dziewczyna o złotych oczach", podobnie jak pozostałe komponenty "Historii Trzynastu", jest historią o miłości łączącą realizm i zamierzone przez autora realistyczne przesłanie z romantyczną fantazją. Opisując zamknięcie Paquity przez swoją kochankę, Balzak ukazuje pozycję wielu kobiet w ówczesnym Paryżu – traktowanych jedynie jako obiekt uczuć erotycznych, izolowanych od świata w złotych klatkach. Całość nabiera jednak cech fantastycznych poprzez wprowadzenie egzotycznej scenerii (przepiękny buduar Paquity, jej ciemnoskóry opiekun-niewolnik) i dramatyzmu wydarzeń, w tym finałowej sceny zabójstwa. 
Chociaż bohaterka utworu, Paquita, jest kolejną realizacją balzakowskiego wyobrażenia o młodej kobiecie zdolnej do śmierci z miłości (jak Koralia ze "Straconych złudzeń" czy Estera z "Blasków i nędz życia kurtyzany"), to równocześnie ona i markiza San Real są jedynymi postaciami "Komedii ludzkiej" jawnie przedstawionymi jako homoseksualne. Fakt przedstawienia związku dwóch kobiet jako równie pełnego namiętności co tradycyjna relacja kobiety i mężczyzny stał się zresztą przyczyną krytyki utworu jako niemoralnego przez współczesnych Balzaka.

</doc>
<doc id="1466544" url="https://pl.wikipedia.org/wiki?curid=1466544" title="Tommy Seebach">
Tommy Seebach

Tommy Seebach Mortensen (ur. 14 września 1949 w Kopenhadze, zm. 31 marca 2003 tamże) – duński piosenkarz, kompozytor, producent, organista i pianista, reprezentant Danii w Konkursie Piosenki Eurowizji w 1979, 1981 i 1993.
Życiorys.
Początki kariery.
Tommy Seebach rozpoczął swoją karierę w wieku 14 lat jako organista w swoim zespole The Colors. W 1965 został wokalistą i organistą Sir Henry and his Butlers, z którym nagrał dwa single: „Let’s Go (Oh Hully Gully)” i „Camp”.
Kariera solowa.
W 1976 Seebach postanowił rozpocząć karierę solową. Jego debiutancki album "Tommygun" został wydany w 1977. W tym samym roku rozpoczął współpracę ze studiem nagraniowym EMI, gdzie angażował się jako producent w projekty muzyczne, m.in. dla Lecia &amp; Lucienne.
W lutym 1979 wystąpił w finale krajowych eliminacji do 24. Konkursu Piosenki Eurowizji "Dansk Melodi Grand Prix", do których zgłosił się z utworem „Disco Tango”. Ostatecznie otrzymał od jurorów taką samą liczbę 82 punktów, co duet Grethe Ingmann &amp; Bjarne Liller P., natomiast w rundzie rozstrzygającej wygrał remis z wynikiem 51 głosów (do 36 Ingmann i Liller P.), zostając tym samym reprezentantem Danii podczas konkursu organizowanego w Jerozolimie. Tuż po finale eliminacji pojawiły się doniesienia o popełnieniu plagiatu przez zwycięzcę. „Disco Tango” autorstwa Seebacha i Keld Heicka porównano do piosenki „Paint It Black” zespołu The Rolling Stones oraz „Tango Jealousie” Gade. Ostatecznie jednak kompozycja została dopuszczona do udziału w 24. Konkursie Piosenki Eurowizji, który odbył się 31 marca w Binyanei Ha’ouama Centre w Jerozolimie. Piosenkarz wystąpił jako trzeci w kolejności i zdobył 76 punktów (w tym maksymalną liczbę dwunastu punktów od Grecji i Izraela), kończąc udział na szóstym miejscu.
Na potrzeby krajowych selekcji w 1980 muzyk napisał utwór „Bye-Bye” dla duetu Lecia &amp; Lucienne, którzy zajęli ostatecznie siódme miejsce w eliminacjach. W kolejnym roku postanowił po raz drugi spróbować swoich sił w "Dansk Melodi Grand Prix", tym razem występiując w finale eliminacji w duecie z Debbie Cameron, z którą wykonał utwór „Krøller eller ej”, napisany we współpracy z Keldem Heickiem. Piosenka wygrała selekcje, zdobywając 441 punktów od gości zaproszonych przez krajowego nadawcę Danmarks Radio (DR), dzięki czemu duet mógł wystąpić w barwach kraju 4 kwietnia 1981 w finale 26. Konkursu Piosenki Eurowizji. Para otrzymała łącznie 41 punktów (w tym najwyższą notę od Belgii) i zajęła 11. miejsce w końcowej klasyfikacji. Piosenkarka oskarżyła organizatorów o zakłócenie dźwięku podczas ich prezentacji. W wydanej w 2010 książce Seebacha Cameron przyznała, że szef brytyjskiej telewizji BBC zdradził jej, jakoby problemy technicznie podczas występów faworytów (czyli nie tylko Danii, ale też Izraela i Niemczech) specjalnie nie były rozwiązywane, aby reprezentanci Wielkiej Brytanii mieli większe szanse na zwycięstwo.
W 1982 Seebach zgłosił się po raz kolejny do krajowych selekcji eurowizyjnych, tym razem z piosenką „Hip hurra det’ min fødselsdag”. W finale 14. edycji "Dansk Melodi Grand Prix", który odbył się 13 marca 1982 w Studie 3, zajął ostatecznie drugiej miejsce w końcowym rankingu, zdobywając łącznie 47 punktów od pięciu regionalnych ośrodków sędziowskich (w sumie 45 jurorów). W lutym 1984 Seebach zgłosił się do eurowizyjnych selekcji z utworem „Pyjamas for to”, który został oceniony na 40 punktów przez 55 sędziów podzielonych na ośrodki regionalne, które zapewniły mu czwarte miejsce w tabeli końcowej. Rok później zakwalifikował się do finału eliminacji, organizowanego 9 marca w Danske Filmstudier i Lyngby w Kopenhadze, z piosenką „Det’ det jeg altid har sagt”, której jurorzy przyznali 50 punktów, dzięki którym muzyk zajął drugie miejsce.
W 1987 Seebach postanowił zgłosić się do "Dansk Melodi Grand Prix" z utworem „Det’ gratis”, z którym zakwalifikował się do finału i znalazł się w gronie pięciu najwyżej ocenionych przez jurorów kandydatów. Ostatecznie zajął czwarte miejsce z 17 punktami od sędziów.
W 1989 Seebach nagrał w duecie z Annette Heick piosenkę „Du skælder mig hele tiden ud”. W tym samym czasie wydał LP pt. "Tommy Seebach". W 1993 i 1994 ukazały się komplikacyjne albumy piosenkarza – "Instrumental Megahits 1" i "Instrumental Megahits 2".
W 1993 Seebach po raz kolejny zgłosił się do eliminacji "Dansk Melodi Grand Prix", tym razem do 38. Konkursu Piosenki Eurowizji. W finale selekcji, zorganizowanym 3 kwietnia w Kongrescenter w Odense, zaprezentował utwór „Under stjernerne på himlen” napisany we współpracy z Keldem Heickiem. Duński nadawca obawiał się, że mający problemy z alkoholem piosenkarz będzie chciał wywołać skandal podczas występu, przez co długo rozważali zakwalifikowanie go do stawki konkursowej. Dzięki jurorom awansował do drugiej rundy głosowania, w której o zwycięzcy zdecydowali telewidzowie. Jego propozycja otrzymała w sumie 16463 głosów widzów, dzięki czemu wygrała konkurs, a Seebach po raz trzeci został reprezentantem Danii w finale widowiska organizowanego w Millstreet, zajmując ostatecznie 22. miejsce na 25 uczestników. Z powodu słabego wyniku zdobytego przez muzyka, Dania nie mogła wystawić swojego reprezentanta na 39. Konkurs Piosenki Eurowizji w 1994.
Życie prywatne.
Tommy Seebach ożenił się z Karen Seebach, z którą miał troje dzieci: Nicolaia Martina, Rasmusa Christiana i Marie. Małżeństwo rozpadło się z powodu problemów alkoholowych piosenkarza. Uzależnienie doprowadziło do ataku serca, przez którego zmarł w wieku 53 lat.
Film dokumentalny "Tommy".
W 2010 odbyła się premiera film dokumentalny o życiu Tommy’ego Seebachaa, który wyreżyserował Sami Saif.

</doc>
<doc id="1466550" url="https://pl.wikipedia.org/wiki?curid=1466550" title="Igor Antón">
Igor Antón

Igor Antón Hernandez (ur. 2 marca 1983 w Galdakao) – hiszpański kolarz szosowy.
Wygrał jeden etap na Vuelta a España w 2006 roku, a w klasyfikacji generalnej zajął 15. miejsce. Rok później było lepiej i w Vuelcie był ósmy. W tym samym roku wygrał etap Tour de Romandie i zajął 7. miejsce w klasyfikacji generalnej całego wyścigu. Tuż za podium był w hiszpańskim etapowcu Vuelta a Castilla y León. w 2008 zajął drugie miejsce w Euskal Bizikleta przegrywając tylko z Włochem Erosem Capecchim. Sukces odniósł również w Tour de Suisse. Wygrał 2. etap i aż do 6. był liderem wyścigu. Żółtą koszulkę odebrał mu Kim Kirchen. Ostatecznie w końcowej klasyfikacji zmieścił się na podium - był trzeci. W 2010 wygrał dwa etapy w Vuelta a España i prowadził w klasyfikacji generalnej. Na 14. etapie wskutek upadku musiał wycofać się z wyścigu. Rok później wygrał 19. etap w tym wyścigu.
We wrześniu 2018 zakończył karierę sportową.

</doc>
<doc id="1466551" url="https://pl.wikipedia.org/wiki?curid=1466551" title="Igor Koływanow">
Igor Koływanow

Igor Władimirowicz Koływanow (ros. Игорь Владимирович Колыванов, ur. 6 marca 1968 w Moskwie), piłkarz rosyjski grający na pozycji napastnika.
Kariera klubowa.
Koływanow urodził się w Moskwie. Karierę piłkarską rozpoczął w klubie FSzM Moskwa. Do 1985 roku był zawodnikiem młodzieżowej drużyny tego klubu i wtedy też rozpoczął treningi w Spartaku Moskwa. Nie przebił się jednak do podstawowego składu tej drużyny i w 1986 roku odszedł do lokalnego rywala, Dynama Moskwa. W barwach tego zespołu zadebiutował w pierwszej lidze radzieckiej. W tym samym roku został Dynamem wicemistrzem ZSRR, a w pierwszym składzie moskiewskiej ekipy zaczął grać w 1988 roku. W 1990 był trzeci w lidze, a w 1991 strzelił 18 goli w 27 spotkaniach i został królem strzelców ligi, a następnie także Piłkarzem Roku. 5 października tamtego roku w meczu z Dniprem Dniepropietrowsk zdobył 5 goli i wyrównał rekord ligi. Po sezonie odszedł z Dynama, dla którego wystąpił 140 razy i zdobył 42 gole.
Na początku 1992 roku Koływanow przeszedł do włoskiej Foggi. W ataku Foggi występował wraz z Włochami, Giuseppem Signorim i Francesciem Baiano. 1 marca tamtego roku zdobył swoją pierwszą bramkę w Serie A, a Foggia zremisowała u siebie 1:1 z Torino Calcio. Z Foggią nie osiągnął jednak większych sukcesów, a przed rozpoczęciem sezonu 1994/1995 doznał kontuzji, która spowodowała anulowanie transferu do Interu Mediolan. Wiosną 1995 spadł z Foggią do Serie B. W drugiej lidze spędził jeden sezon, a dla "Satanellich" zdobył 22 gole w 106 rozegranych w lidze meczach.
Latem 1996 roku Koływanow zmienił barwy klubowe i został zawodnikiem grającej w Serie A, FC Bologna. W jej koszulce po raz pierwszy wystąpił 8 września w wygranym 1:0 spotkaniu z S.S. Lazio. W Bolonii występował wraz z rodakiem Igorem Szalimowem, a w linii ataku ze Szwedem Kennetem Anderssonem. Z 11 golami był najlepszym strzelcem klubu w sezonie 1996/1997. Latem 1999 wystąpił wraz z Bologną w Pucharze Intertoto, a następnie zakwalifikował się do Pucharu UEFA. W sezonie 1999/2000 był jednak tylko rezerwowym dla pary Andersson-Signori, a z powodu kontuzji do 2001 roku rozegrał zaledwie 9 spotkań w Serie A i postanowił zakończyć piłkarską karierę.
Kariera reprezentacyjna.
W reprezentacji Związku Radzieckiego Koływanow zadebiutował 23 sierpnia 1989 roku w zremisowanym 1:1 towarzyskim spotkaniu z Polską. Do 1991 roku rozegrał dla kadry ZSRR 19 meczów i zdobył 2 gole. W 1992 roku został powołany przez selekcjonera Anatolija Byszowca do kadry Wspólnoty Niepodległych Państw na Euro 92. Tam rozegrał dwa mecze: z Niemcami (1:1) oraz z Holandią (0:0). Ogółem dla WNP rozegrał 5 spotkań, w których strzelił jedną bramkę.
W reprezentacji Rosji Igor po raz pierwszy wystąpił 14 października 1992, a Rosjanie wygrali w eliminacjach do Mistrzostw Świata w USA 1:0 z Islandią. Nie znalazł się jednak w składzie na ten turniej powołanym przez Pawła Sadyrina. Był jednak w zespole powołanym na Euro 96. Tam grał w pierwszym składzie i zaliczył wszystkie trzy spotkania grupowe: z Włochami (1:2), z Niemcami (0:3) oraz z Czechami (3:3). Ostatni mecz w drużynie "Sbornej" rozegrał 27 maja 1998 przeciwko Polsce (1:3). Ogółem wystąpił w niej 35 razy i 12 razy trafiał do siatki rywali.
Koływanow występował także w młodzieżowej reprezentacji Rosji U-21. W 1990 roku wywalczył z nią mistrzostwo Europy U-21. Zdobył 7 goli w 9 meczach i został ich królem strzelców.
Kariera trenerska.
Po zakończeniu kariery Koływanow został trenerem. W 2002 roku został asystentem selekcjonera młodzieżowej reprezentacji Rosji U-19, ale już w 2003 roku samodzielnie poprowadził zespół U-17. Tam pracował do 2006 roku i po wywalczeniu z nią mistrzostwa Europy U-17 został selekcjonerem rosyjskiej kadry U-19.

</doc>
<doc id="1466553" url="https://pl.wikipedia.org/wiki?curid=1466553" title="Bjanka">
Bjanka

Bjanka (, ), właśc. Tacciana Eduardauna Lipnicka (), Tatjana Eduardowna Lipnicka () (ur. 17 września 1985 w Mińsku) – białoruska i rosyjska piosenkarka RnB. Otrzymała nagrodę rosyjskiego MTV MTV Russia Music Awards w kategorii najlepsze nagranie hip-hop/rap/r'n'b w 2007 roku.
Życiorys.
W 2001 roku dostała grand prix międzynarodowego konkursu młodych piosenkarzy „Мalwa”. Następnie grand-prix piosenki i tańca „Biała Ruś”. Na międzynarodowym konkursie imienia Ogińskiego zajęła trzecie miejsce.
W 2005 roku otrzymała oficjalną propozycję reprezentowania Białorusi na Konkursie Piosenki Eurowizji, jednak ją odrzuciła. Wykonała piosenkę do filmu "Boj s Tienju".
Styl.
Bjanka nazywa swój styl „słowiańskim R'n'B”, którego charakterystyką jest liryzm i wykorzystanie rosyjskich narodowych instrumentów (jak bałałajka czy harmonia).

</doc>
<doc id="1466559" url="https://pl.wikipedia.org/wiki?curid=1466559" title="Anielski orszak">
Anielski orszak



</doc>
<doc id="1466562" url="https://pl.wikipedia.org/wiki?curid=1466562" title="Latarnia morska Akka">
Latarnia morska Akka

Latarnia morska Akka jest położona w obrębie starych fortyfikacji portowego miasta Akka, położonego na północy Izraela, we wschodniej części Morza Śródziemnego.
Budynek latarni został wybudowany w 1864 roku. Jest to walcowata betonowa wieża z latarnią i galerią. Latarnia jest pomalowana w czarno-biały wzór szachownicy, a kopuła jest w kolorze szarym metalicznym. Niewielki budynek stojący przy wieży jest pomalowany na biało. Latarnia jest uznana za obiekt wojskowy i zamknięta dla dostępu osób nieupoważnionych.
Dane techniczne.
ARLHS ISR-003 
Admiralicja E5944 
NGA 113-21204

</doc>
<doc id="1466569" url="https://pl.wikipedia.org/wiki?curid=1466569" title="System lenny">
System lenny



</doc>
<doc id="1466575" url="https://pl.wikipedia.org/wiki?curid=1466575" title="Lammefjord">
Lammefjord

Lammefjord – sztucznie osuszony teren (polder), dawny fiord w Danii, na południowo-wschodnim krańcu półwyspu Ods Herred, który z kolei wieńczy środkową część północnej Zelandii.
Jest to najniżej położony punkt kraju (6,7 m p.p.m.).
Historia.
Pierwsze prace osuszające rozpoczęły się w 1841 w związku z powstaniem tamy Lammefjord. Pierwszym polderem w regionie Lammefjord był Sidinge Fjord, osuszony obszar fiordu Isefjord, położony na północ od Lammefjord. 
Następnie powstał polder Svinninge Vejle. Jest to niewielka część największego osuszanego obszaru. Jego odwadnianie rozpoczęto w 1873. Svinninge Vejle jest położone na skrajnym południowo-zachodnim krańcu fiordu. Obszar ten został osuszony w pierwszej kolejności z uwagi na ukształtowanie i niewielką głębokość tej części Lammefjordu.
Ostatnim osuszonym terenem jest Klintsø, obszar najbardziej wysunięty na północ. Pierwotnie był to fiord, lecz ujście zostało w sposób naturalny zamulone. Na obszarze tym zbudowano również kanały odwadniające.
Urządzenia odwadniające napędzane były parą i wiatrem, a od 1920 pracowały już pompy elektryczne.
Poziom wody w trakcie osuszania obniżał się stopniowo. Od stycznia do września 1875 obniżył się o 2,7 m, w 1882 wynosił -3,8 m, w 1906: -4,75 m i od 1943 utrzymuje się na poziomie -7 m.
Znaczenie rolnicze.
Poldery mają dobrą ziemię rolną, ponieważ pierwotne dno fiordu było głównie mułem bogatym w substancje odżywcze, które powstały z obumarłych roślin i zwierząt opadających przez tysiące lat na dno morskie (w niektórych miejscach tworząc osad o głębokości ponad 20 metrów). Duży obszar Lammefjord jest w mniejszym lub większym stopniu wolny od kamieni, a zawartość szczątków muszli małży i ostryg wzbogaca go w wapń. Na urodzajnych glebach Lammefjord szczególnie dobrze uprawia się ziemniaki i marchew, ale także szparagi i tulipany.
Marchew Lammefjord.
Marchew Lammefjord pochodzi z osuszonego obszaru między kanałem Ringkanal i zaporą Audebo. Pierwotne obszary nadbrzeżne mają wyjątkową glebę piaszczystą; ziarenka piasku są wypolerowane, znacznie gładsze niż w klasycznej piaszczystej ziemi, dzięki temu zbierana marchew nie ma rys i pęknięć. Nie ma też matowej szarej barwy, charakterystycznej dla marchwi z typowej piaszczystej gleby.

</doc>
<doc id="1466577" url="https://pl.wikipedia.org/wiki?curid=1466577" title="Squalius microlepis">
Squalius microlepis



</doc>
<doc id="1466582" url="https://pl.wikipedia.org/wiki?curid=1466582" title="Konkatedra świętego Jana w Valletcie">
Konkatedra świętego Jana w Valletcie

Konkatedra świętego Jana () – rzymskokatolicka konkatedra w Valletcie na Malcie, poświęcona św. Janowi Chrzcicielowi. Została zbudowana przez joannitów w latach 1572–1577, na zlecenie wielkiego mistrza Jeana de la Cassiere jako kościół zakonny św. Jana ().
Kościół został zaprojektowany przez maltańskiego architekta Girolamo Cassara, który był również projektantem kilku bardziej znanych budynków w Valletcie. W XVII wieku wnętrze świątyni zostało ozdobione w stylu barokowym przez Mattia Pretiego i innych artystów. Wnętrze kościoła uważane jest za jeden z najwspanialszych przykładów architektury dojrzałego baroku w Europie.
Historia.
 Decyzję o budowie świątyni podjął w 1572 Jean de la Cassiere, wielki mistrz joannitów. Kościół początkowo nosił nazwę w języku włoskim, wówczas używanym na Malcie, „Chiesa Conventuale di San Giovanni Battista”. Kościół został zaprojektowany przez maltańskiego architekta Girolamo Cassara, który był również odpowiedzialny za budowę wielu ważnych budynków w Valletcie. Uważa się, że Cassar udał się do Rodos, aby przywieźć plany istniejącego tam kościoła zakonnego, który był już wówczas przekształcony w meczet, aby wykorzystać je jako wzór dla obecnej konkatedry. Jednak Cassar nadal decydował o ostatecznym projekcie i wprowadzał modyfikacje, stając się tym samym jedynym projektantem świątyni. Kiedy w 1577 kościół św. Jana został ukończony, stał się on nowym kościołem konwentualnym Zakonu w miejsce kościoła św. Wawrzyńca w dawnej siedzibie Zakonu, Birgu. Budowa oratorium i zakrystii rozpoczęła się w 1598, podczas rządów Martina Garzesa; obie budowy zostały ukończone przez wielkiego mistrza Alofa de Wignacourta w 1604.
Przez pierwszy wiek swojego istnienia wnętrze kościoła było skromnie ozdobione. Jednak w latach sześćdziesiątych XVI wieku wielki mistrz Raphael Cotoner nakazał remont wnętrza tak, aby mogło konkurować z kościołami Rzymu. Kalabryjski artysta Mattia Preti był odpowiedzialny za jego ozdobę, i skutecznie odmienił wnętrze w stylu barokowym. Dobudówki z boku katedry zostały dodane później, widnieje na nich herb wielkiego mistrza Antonio Manoela de Vilheny, który panował w latach 1722–1736.
Kościół św. Jana pozostał kościołem konwentualnym Zakonu do czasu, gdy ten ostatni został wygnany z Malty wraz z nastaniem okupacji francuskiej w 1798. Z biegiem czasu kościół został podniesiony do poziomu równego arcybiskupiej katedrze w Mdinie. W latach 20. XIX wieku biskupowi Malty zezwolono na używanie katedry św. Jana jako alternatywnej stolicy, i tym samym formalnie stała się ona konkatedrą.
W 1831 Walter Scott nazwał katedrę „wspaniałym kościołem, najbardziej uderzającym wnętrzem, jakie kiedykolwiek widział”. Później, w XIX wieku, Giuseppe Hyzler, przywódca ruchu nazareńskiego na Malcie, usunął część barokowych ozdób katedry, w tym ozdobny ołtarz w kaplicy "langue" Francji.
Fasada katedry została lekko uszkodzona w czasie bombardowania lotniczego w 1941, podczas II wojny światowej, ledwo unikając całkowitego zniszczenia. Zawartość katedry została przeniesiona w inne miejsce przed bombardowaniem, więc żadne dzieła sztuki nie zostały utracone.
Wnętrze katedry odrestaurowano na przełomie lat 80. i 90. XX wieku. W 2001 powołano „St. John's Co-Cathedral Foundation” w celu zarządzania i konserwacji katedry i jej muzeum. Boczne elewacje świątyni zostały odrestaurowane w latach 2008–2010, a w lipcu 2014 rozpoczęto całkowitą renowację fasady, którą kierował architekt Jean Frendo, mając do pomocy ośmiu konserwatorów. Renowacja centralnej części fasady została zakończona we wrześniu 2015, a cały projekt został zakończony w styczniu 2018. W marcu 2020 otwarto do zwiedzania odrestaurowaną kryptę wielkich mistrzów, zaś w lipcu 2021 ukończona została kompleksowa odnowa oratorium oraz zaingaurowano nowe Caravaggio Wing (skrzydło Caravaggia) .
Dziś katedra jest jedną z najpopularniejszych atrakcji turystycznych na Malcie, jest umieszczona w National Inventory of the Cultural Property of the Maltese Islands.
Architektura zewnętrzna.
Zewnętrzna część katedry jest zbudowana w stylu manierystycznym, typowym dla Girolamo Cassara. Jej fasada jest dość prosta, dwukondygnacyjna, podzielona na trzy przęsła, i jest ograniczona dwoma dużymi dzwonnicami. Na prawej wieży umieszczone są trzy zegary, z których największy wskazuje czas (godziny i minuty), zaś dwa mniejsze odpowiednio dzień tygodnia i datę. Centralna część fasady jest zwieńczona trójkątnym frontonem. Główny portal ma dwie doryckie kolumny, podtrzymujące wraz z dwoma konsolami otwarty balkon, z którego wielki mistrz zwracał się do ludzi przy ważnych okazjach. Między balkonem a drzwiami znajdują się trzy herby: wielkiego mistrza La Cassiere’a, który sfinansował budowę katedry, biskupa L. Torresa, który otworzył świątynię, oraz herb religii. Po bokach są dwie puste nisze. Nisze i kolumny stanowią zerwanie z resztą zewnętrznej manierystycznej architektury. Wykonana z brązu płaskorzeźba "Christ The Saviour" na frontonie fasady jest kopią oryginalnej, autorstwa Alessandro Algardiego (1598–1654), umieszczonej tam dopiero w 1853, po usunięciu jej ze zrujnowanego kościoła św. Salwatora w marinie Valletty, gdzie znajdowała się od 1712, a wcześniej od 1639 w odosobnionej niszy tamże. Oryginał po odnowieniu znajduje się dziś w muzeum katedry.
Ogólnie rzecz biorąc, wygląd zewnętrzny jest raczej surowy i przypomina fortecę, odzwierciedlając zarówno styl Cassara jako inżyniera wojskowego, jak i nastroje Zakonu w latach po Wielkim Oblężeniu w 1565.
Wnętrze.
Kościół składa się z nawy głównej z prezbiterium i dwóch naw bocznych. Jego długość to 57,6 m, nawa główna jest szeroka na 15,5 m, zaś szerokość wraz z nawami bocznymi wynosi 36 m.
Prezbiterium.
Prezbiterium przechodziło szereg zmian, część z nich w związku z reformą liturgii po soborze trydenckim, część zaś ze względów estetycznych. Oryginalnie w apsydzie znajdował się jeden ołtarz, z obrazem "Chrzest Chrystusa" pędzla Matteo Pereza d’Aleccio (dziś w muzeum katedralnym). Aktualnie w ołtarzu mieści się marmurowa rzeźba figuratywna przedstawiająca "Chrzest Chrystusa"; jej wykonawcą był Giuseppe Mazzuoli, jedyny uczeń Melchiorre Cafà, jeden z wiodących rzeźbiarzy XVIII wieku.Drugi ołtarz, stojący na podwyższeniu na środku prezbiterium pomiędzy stallami, jest projektu Gio Battisty Continiego, jednego z uczniów Berniniego; ufundowany został przez wielkiego mistrza Carafę, zaś zainstalowany w 1686. Zbudowany jest z rzadkich rodzajów marmuru, fryz biegnący wokół niego zawiera symbole czterech Ewangelistów, klucze symbolizujące św. Piotra, oraz księgę i miecz symbolizujące św. Pawła.Stalle, misternie wyrzeźbione z drewna orzechowego, mieszczące 52 siedzenia rozmieszczone po obu stronach prezbiterium, pochodzą z 1598. Ich wykonanie przypisywane jest Antonio Laziemu z Piacenzy.Sklepienie konchowe apsydy ozdobione jest obrazem Mattia Pretiego przedstawiającym św. Jana Chrzciciela dzierżącego sztandar Zakonu, klęczącego przed Trójcą Świętą. Dzieło jest częścią tematyczną malarstwa wykonanego przez tegoż artystę na suficie katedry.
Nawa główna.
Architekt świątyni wybrał przykrycie nawy olbrzymim sklepieniem beczkowym. Podzielone jest ono łukami wspartymi na biegnącym wokół gzymsie na sześć paneli, które odpowiadają sześciu „kaplicom” rozdzielającym każdą z naw bocznych. Oryginalnie nie było przejść pomiędzy kaplicami; niewielkie przejścia zostałe wykonane w 1661.Główne pilastry nawy stoją w odległości 6,40 m od siebie, połączone są półkolistymi łukami, zwieńczone zaś herbem braci Cotoner, którzy w latach 1660–1680 piastowali po sobie stanowisko wielkiego mistrza Zakonu.W każdym z sześciu paneli sklepienia przebite są dwa owalne okna, po jednym z każdej strony.
Ściany nawy głównej i wszystkich kaplic ozdobione są misternymi wyszukanymi barokowymi ornamentami wyrzeźbionymi "in situ" w maltańskim wapieniu, przekształcając ściany w orgię bogato złoconych liści, kwiatów, aniołów i wszelkiego rodzaju triumfalnych symboli. Pilastry podtrzymujące nawę główną wyłożone najlepszym zielonym marmurem. Wszystkie ornamenty zaprojektował Mattia Preti. Cała marmurowa podłoga katedry to około 400 grobowców z góry przykrytych kolorowymi marmurowymi płytami nagrobnymi, z których najstarsze pochodzą z początku XVII wieku. Jedynie najważniejsi dygnitarze Zakonu, i kilka znamienitych osób miało prawo w ten sposób się uwiecznić, jakkolwiek nie ma żadnej pewności, że wszystkie pochówki odpowiadają kamieniom nagrobnym.
W nawie głównej znajdują się również dwa inne znamienne dzieła sztuki. Jednym z nich jest XVI-wieczna misternie rzeźbiona drewniana ambona, której wykonanie przypisywane jest Antonio Laziemu, zaś drugim XVII-wieczny olbrzymi, wykonany z marmuru i brązu pomnik nagrobny mieszczący szczątki wielkiego mistrza Marc’Antonio Zondadariego. Pomnik wykonał florencki artysta w 1723. Jest to jedyny pomnik nagrobny wielkiego mistrza znajdujący się w nawie katedry, ponieważ jego wymiary nie pozwoliły umieścić go w kaplicy "języka włoskiego".
Obrazy na sklepieniu.
Poza elementami architektonicznymi główną dekoracją nawy jest seria obrazów na sklepieniu, wykonanych przez Mattia Pretiego w latach 1686–1703. Ich tematem są epizody z życia św. Jana Chrzciciela, patrona Zakonu. Zazwyczaj obrazy na ścianach wykonywane były techniką "al fresco", bazującą na farbach wodnych, lecz Preti użył farb olejnych kładzionych bezpośrednio na tynku metodą „sotto in su”.
Mattia Preti rozpoczął malowanie sklepienia od lunety nad głównym wejściem do kościoła, gdzie przedstawił alegorię Zakonu, reprezentowaną przez Minerwę, rzymską boginię wojny i mądrości, depczącą muzułmańskich niewolników. Obraz zawiera portrety dwóch wielkich mistrzów, za których rządów Mattia Preti pracował – Raphaela Cotonera (1660–1663) i Nicholasa Cotonera (1663–1680).
Samo sklepienie podzielone jest na sześć segmentów, które Pretti wykorzystał do wykonania cyklu obrazów z życia i męczeństwa św. Jana, dzieląc każdy segment na trzy sekcje. To dało mu 18 pól, z których każde zawiera epizod z życia św. Jana. Cykl rozpoczyna się od lewego (północnego) pola, patrząc w stronę ołtarza, segmentu przylegającego do wewnętrznej ściany fasady (z wejściem głównym) i kontynuuje w prawo; to samo powtarza się w każdym segmencie. Poszczególne pola przedstawiają:
Kaplice.
Fundator kościoła zakonnego św. Jana wielki mistrz Jean L'Evesque de la Cassière od początku miał zamiar zbudować dla każdego z ośmiu "języków" zakonu kaplicę, mieszczącą się w bocznych nawach. Formalna decyzja o ich budowie podjęta została w lutym 1604, chociaż przed tą datą niektóre z kaplic miały już ołtarz, np. pierwsza kaplica od strony ołtarza w południowej nawie bocznej, poświęcona Matce Bożej z Philermosj.
W katedrze znajduje się dziewięć kaplic – Matki Bożej z Philermos i ośmiu "języków" zakonu, rozmieszczonych w obu nawach bocznych. W nawie bocznej południowej, po prawej stronie od wejścia, znajdują się, w kolejności od ołtarza głównego: kaplica Matki Bożej z Philermos, kaplica języka Owerni, kaplica języka Aragonii, przejście boczne południowe, kaplica języka Kastylii, Leon i Portugalii, przejście do oratorium. W nawie bocznej północnej zaś, w tej samej kolejności znajdują się: kaplica języka Anglii i Bawarii, kaplica języka Prowansji, kaplica języka Francji, kaplica języka Włoch, przejście boczne północne, kaplica języka Niemiec, przejście do zakrystii.
Kaplica Matki Bożej z Philermos.
Pierwsza kaplica po stronie południowej, poświęcona Matce Bożej z Philermos, dziś znana jako kaplica Najświętszego Sakramentu, była jedną z najważniejszych kaplic dla rycerzy zakonu, a to z racji umieszczonego w niej obrazu Matki Bożej z Philermos. Obraz był bardzo czczony przez członków Zakonu, będąc w jego posiadaniu jeszcze od czasów przebywania rycerzy w Jerozolimie. Przed walką rycerze modlili się do Matki Bożej o zwycięstwo i, kiedy je odnieśli, przynosili Świętej Dziewicy klucze do zdobytych twierdz. Pomiędzy kluczami wciąż wiszącymi w kaplicy są te do zamków w Lepanto i Patras. Współcześnie obraz znajduje się w muzeum w Cetinje w Czarnogórze.
Dziś w ołtarzu znajduje się XVII-wieczny obraz znany jako "Our Lady of Carafa" (Matka Boża Carafy), przeniesiony tu w 1954 (lub 1958) z kaplicy języka Włoch, gdzie został umieszczony w 1619, po śmierci Gerolamo Carafy, przeora Barletty.
Ozdobą kaplicy jest ołtarz wraz z retabulum wykonanym z misternie inkrustowanego marmuru z Mesyny, jak również pozłacane rzeźbione sklepienie z malowidłem przedstawiającym "Wniebowzięcie Matki Bożej" oraz "Koronację Najświętszej Dziewicy"; większość z tych prac została ukończona przed 1657.
Kaplica Matki Bożej z Philermos zamknięta jest marmurowymi balaskami ołtarzowymi ze słynną srebrną bramą z 1752, tworzącymi rodzaj ikonostasu. Poprzednio znajdowała się tutaj brązowa brama, dziś w kaplicy języka Anglii i Bawarii.
Kaplica języka Owernii.
Patronem drugiej kaplicy w południowej nawie jest św. Sebastian. Znajduje się tu najstarsze, dzieląc to wyróżnienie z kaplicą języka Prowansji, zachowane "reredos" ołtarza w katedrze św. Jana, pochodzące z połowy XVI wieku. Skręcone kolumny okalają obraz przedstawiający patrona kaplicy, przypisywany mało znanemu malarzowi Silvestro Querio (1610-1672), osiadłemu na Malcie w latach 20. XVII wieku i znanemu jako „il Romano”.
W dwóch bocznych lunetach kaplicy przedstawione są sceny z życia św. Sebastiana. Obrazy powstały prawdopodobnie w 1667, a ich autorem jest urodzony na Malcie malarz Giuseppe D’Arena (ok. 1647–1719), który w 1666 poślubił córkę wspomnianego wyżej Silvestro Querio, i znany był również jako „il Romano”.
Ściany kaplicy oraz wnętrze kopuły pokryte są w całości rzeźbionymi bujnymi liśćmi i girlandami kwiatów symbolizującymi dobrobyt Zakonu. Jedynym rzeźbionym pomnikiem w kaplicy jest, stojący po lewej stronie blisko ołtarza, nagrobek wielkiego mistrza Annet de Clermont-Gessanta.Wartym zauważenia jest znajdująca się na środku podłogi kaplicy płyta nagrobna legendarnego bohatera Wielkiego Oblężenia don Melchiora de Robles, członka Zakonu Miecza, który zginął podczas oblężenia.
Kaplica języka Aragonii.
Trzecia kaplica w nawie południowej, jedna z najwspanialszych i najbardziej ozdobnych w kościele, poświęcona jest św. Jerzemu, patronowi rycerzy aragońskich. Ołtarz i jego otoczenie zostały przeprojektowane podczas rządów wielkiego mistrza Ramona Despuiga (1736–1741). Obraz w ołtarzu, zamówiony w 1659 przez wielkiego mistrza Martina de Redin, jest nie tylko jednym z pierwszych dzieł Mattia Pretiego w tym kościele, ale również jednym z najwspanialszych. Przedstawia św. Jerzego na białym rumaku w chwilę po zabiciu smoka, w otoczeniu aniołów, z których jeden trzyma flagę rycerzy języka Aragonii.
W kaplicy można oglądać jeszcze cztery inne dzieła Pretiego. Są to: sceny z życia św. Wawrzyńca, przedstawione na dwóch lunetach nad bocznymi ścianami, oraz obraz "Św. Franciszek Ksawery" wiszący nad przejąciem do kaplicy Owernii, i "Św. Firminus" na ścianie przeciwnej.Główny łuk kaplicy ozdobiony jest rzeźbionymi i złoconymi gałązkami palmy i wawrzynu – symbolami pokoju i zwycięstwa. Ściany i sufit są również misternie rzeźbione i pozłacane. Przedstawiają jedne z najbardziej wykwintnych wzorów liści i girland, wśród których bawią się cherubiny.
W kaplicy znajdują się pomniki nagrobne czterech hiszpańskich wielkich mistrzów zakonu. Bliżej ołtarza, stoi po lewej pomnik wielkiego mistrza De Redina (1657–1660) zaś po prawej wielkiego mistrza Raphaela Cotonera (1660–1663). Oba pomniki są raczej surowe i konserwatywne w wyglądzie. Pozostałe dwa monumenty, stojące bliżej łuku wejściowego, są badziej bogato wykonane, z widoczną barokową pomysłowością. Upamiętniają one (po lewej) wielkiego mistrza Nicolasa Cotonera (1663–1680) oraz (po prawej) Ramona Perellosa (1697–1720), którego pomnik w białym marmurze został wykonany przez Giuseppe Mazzuoliego, autora rzeźby "Chrzest Chrystusa" w prezbiterium katedry.
Przejście boczne południowe.
W przejściu pomiędzy kaplicą Aragonii a kaplicą Kastylii znajdują się płyty nagrobne upamiętniające różne osoby z Zakonu. Znajduje się tu najstarsza marmurowa płyta w katedrze św. Jana, która upamiętnia rycerza Jacquesa de Virieu Puppettieres, zmarłego w 1602.
Kaplica języka Kastylii, Leon i Portugalii.
Ostatnia kaplica w nawie południowej poświęcona jest św. Jakubowi, patronowi Hiszpanii.
Obraz w ołtarzu, pędzla Mattia Pretiego, przedstawia świętego z muszlą przegrzebka na piersi, co jest jego atrybutem jako pielgrzyma. Sposób wykonania dzieła stawia go w rzędzie majstersztyków sztuki barokowej. Na lunetach flankujących kaplicę znajdują się kolejne dwa dzieła Pretiego, a to "Święty Jakub wypędzający muzułmanów z Hiszpanii" oraz "Święty Jakub klęczący u stóp Matki Bożej z Pilar".
W kaplicy znajdują się dwa interesujące pomniki. Pierwszy z nich, bliżej ołtarza, mieszczący szczątki portugalskiego wielkiego mistrza Manoela de Vilheny (1722–1736) jest jednym z najwspanialszych pomników nagrobnych w tym kościele. Pomnik wykonał w 1729 Massimiliano Soldani Benzi, który był również autorem pomnika wielkiego mistrza Zondadariego w nawie głównej katedry. Nagrobek De Vilheny, wykonany z marmuru i, w przeważającej części, z brązu jest najgruntowniejszym pomnikiem rokokowym na Malcie, który wielki mistrz zamówił jeszcze za swojego życia, najwyraźniej by utrwalić pamięć o sobie, jako twórcy fortu Manoel. .
Mniej spektakularny, lecz wspaniale wykonany jest drugi pomnik nagrobny w kaplicy, ustawiony również po lewej stronie, lecz bliżej łuku wejściowego. Skrywa on szczątki wielkiego mistrza Manuela Pinto (1741–1773). Ze swoją neoklasyczną powściągliwością stanowi wspaniałe tło dla rokokowego rozmachu pomnika De Vilheny. Pomnik jest autorstwa rzymianina (1746–1820). Portret nagrobny zmarłego jest kopią ostatniego portretu wielkiego mistrza wykonanego przez Antoine de Favraya (1706–1798).
Przejście do oratorium.
Kaplica będąca dziś przejściem do oratorium notowana była już w 1602, jako jedna z najwcześniejszych kaplic bocznych świątyni. Pierwotnie nie miała żadnego wyposażenia. Na początku XVII wieku poświęcona była „Świętej Kolumnie”, przy której Jezus był biczowany. Wówczas zostało prawdopodobnie wykonane przejście do powstałego w latach 1602–1605 oratorium. W 1618 kaplica miała już ołtarz i poświęcona była św. Karolowi Boromeuszowi. W 1739 przeor Bartolomé Rull, późniejszy biskup Malty, przeniósł ołtarz do sanktuarium Świętych Relikwii (dziś kaplicy języka Anglii i Bawarii). W 1751 Antoine de Favray namalował dwa obrazy w lunetach, później dodając trzeci. Było to ostatnie poważne przemodelowanie pomieszczenia; od tego czasu jedyną zmianą było umieszczenie w 1993 w przejściu olbrzymiego krucyfiksu, dzieła Polidoro Caldary da Caravaggio (ok. 1490–ok. 1535) z prawdopodobnie 1532.
Kaplica języka Anglii i Bawarii.
Aktualna pierwsza kaplica nawy północnej od strony ołtarza została kaplicą języka Anglii i Bawarii po 1784, kiedy wielki mistrz De Rohan ustanowił ten język. Kaplica jest poświęcona św. Karolowi Boromeuszowi, a niegdyś znana była jako sanktuarium Świętych Relikwii. Kaplica ta jest właściwie aneksem kaplicy języka Prowansji, oddzielonym od niej marmurowymi balaskami, na których umieszczona jest masywna brama, wykonana z brązu, która służyła jako swego rodzaju ikonostas w kaplicy Matki Bożej z Philermos od początku XVII wieku do 1752, kiedy została zastąpiona srebrną bramą.
Sam ołtarz wykonany jest z polichromowanego marmuru. Jego retabulum z pozłacanego kamienia maltańskiego, wykonane podczas rządów wielkiego mistrza Lascarisa, jest wspaniałym przykładem rzeźby późnego baroku, i dowodzi wysokiego kunsztu maltańskich kamieniarzy. Nastawa została przystosowana do przechowywania w niej dwóch szkatułek zawierających relikwie świętych. Niestety zostały one skradzione przez francuskich żołnierzy podczas okupacji Malty przez armię Napoleona.W ołtarzu znajduje się obraz przedstawiający patrona kaplicy klęczącego przed Madonną z Dzieciątkiem, wyszedł on spod pędzla, według jednych źródeł, XVIII-wiecznego artysty Agostino Masucciego (1691–1758), według innych przypisywany jest Beaumontowi. Wykonanie pozłacanego brązowego krucyfiksu na ołtarzu przypisuje się Alessandro Algardiemu (1598–1654), renomowanemu rzymskiemu rzeźbiarzowi.Po prawej stronie ołtarza znajduje się rzeźbiona w drewnie figura św. Jana Chrzciciela, o której mówi się, że była figurą dziobową Grand Caracca, okrętu flagowego Zakonu św. Jana jeszcze z czasów jego pobytu na Rodos, a który został rozebrany w 1548 już na Malcie.
Kaplica języka Prowansji.
W istocie jest to pierwsza kaplica nawy północnej. Patronem kaplicy języka Prowansji jest św. Archanioł Michał. Ołtarz został odnowiony w 1732 w białym marmurze, jednak fasada ołtarza z flankującymie go dwoma parami skręconych kolumn pochodzi z późnych lat 20. XVII wieku i jest przykładem najwcześniejszego projektu ołtarza w kościele.Obraz w ołtarzu przedstawia św. Michała jako młodego wojownika pokonującego szatana. Praca, która wyszła spod pędzla Mattia Pretiego jest kopią znajdującego się w rzymskim kościele Santa Maria Della Concezione dzieła Guido Reniego.
Pomniki nagrobne w kaplicy należą do wielkich mistrzów Antoine’a de Paule oraz Juana de Lascaris-Castellara. Oba pomniki są wykonane z marmuru w eleganckim stylu późnego manieryzmu, typowego dla sztuki preferowanej przez Zakon w pierwszej połowie XVII wieku.
Jedyna luneta w kaplicy, nad przejściem do kaplicy języka Francji, zawiera manierystyczne przedstawienie "Apparition of St Michael on Mount Gargano". Wewnątrz kopuły znajduje się herb wielkiego mistrza La Cassiere’a oraz wyrzeźbiona w kamieniu korona oraz "fleur-de-lys", symbol rycerzy francuskich, których częścią był język Prowansji. Na pendentywach widoczne herby Zakonu, wielkiego mistrza Cotonera, wielkiego komandora Jeana Jacquesa de Verdelina oraz języka Prowansji.
W kaplicy znajduje się wejście do krypty wielkich mistrzów, znajdującej się pod prezbiterium katedry.
Kaplica języka Francji.
Kolejna kaplica w nawie północnej, kaplica języka Francji, została dedykowana nawróceniu św. Pawła. Podczas redekoracji kościoła w 1660 cała kaplica została obficie ozdobiona rzeźbionymi i złoconymi motywami. Z całego XVII-wiecznego wyposażenia kaplicy do dziś dnia jedynie obraz tytularny, zamówiony przez Zakon u Mattia Pretiego w 1668 pozostał na miejscu.Kaplica języka Francji stała się głównym celem XIX-wiecznego ruchu tzw. Nazareńczyków, którzy aspirowali do zreformowania chrześcijańskiej sztuki i wymazania pamięci o wcześniejszym barokowym rozkwicie. W latach 1830. kaplica została oddana w ręce niekwestionowanego lidera tego ruchu na Malcie – Giuseppe Hyzlera (1787–1885). Ten natychmiast usunął z kaplicy ołtarz, który byłby dziś najbardziej interesującym pod względem artystycznym, wykonany w 1666 przez Melchiorre Cafà (1636–1667), jak też frontowe dekoracje z epoki Pretiego.Ołtarz Gafà został zastąpiony przez prosty z białego marmuru, połączony z neoklasycznymi dekoracjami naściennymi, które zastąpiły fasadę, zaś ściany boczne kaplicy ozdobione zostały powtarzającym się motywem "fleur-de-lis". W ołtarzu obraz Mattia Pretiego "Nawrócenie św. Pawła w drodze do Damaszku". W dwu lunetach obrazy przedstawiające "Rozbicie statku św. Pawła na Malcie" oraz "Ścięcie św. Pawła", które wyszły z warsztatu Mattia Pretiego lub spod pędzla niemieckiego malarza Lukasa Kiliana. XIX-wieczni ‘reformatorzy’ umieścili nad przejściami do sąsiednich kaplic manierystyczne obrazy florenckiego malarza Filippo Paladiniego (ok. 1544–1615) "Madonna Bożego Miłosierdzia" oraz "Młody Jan Chrzciciel".
W kaplicy umieszczone są trzy wspaniałe pomniki nagrobne. Są to, po prawej stronie kaplicy, nagrobek wielkiego mistrza Adriena de Wignacourt (1618–1697), bratanka bardziej znanego Alofa de Wignacourt oraz nagrobek markiza Joaquina de Wignacourt (zm. 1615), brata tego ostatniego, zaś po lewej stronie pomniki nagrobne wicehrabiego Beaujolais (zm. 1808), brata przyszłego króla Francuzów Ludwika Filipa, i wielkiego mistrza Emmanuela de Rohan (1725–1797).Marmurowe płyty nagrobne w posadzce kaplicy upamiętniają wielu wybitnych francuskich rycerzy Zakonu.
Kaplica języka Włoch.
Kaplica języka Włoch, kolejna w nawie północnej, poświęcona jest Niepokalanemy Poczęciu Matki Bożej oraz św. Katarzynie Aleksandryjskiej, patronce rycerzy włoskich.
Marmurowy ołtarz oraz nastawa ołtarzowa z 1733 są dziełem Romano Carapecchii (1668–1738), jednego z najwspanialszych architektów rzymskiego baroku pracujących na Malcie. Dwie kolumny z posągami św. Katarzyny oraz św. Eufemii po bokach otaczają obraz tytularny "Mistyczne zaślubiny św. Katarzyny" pędzla Mattia Pretiego. Nad obrazem, wspierany przez dwa pozłacane anioły, centralnie umieszczony medalion, w którym oryginalnie znajdował się obraz "Our Lady of Carafa", dziś w kaplicy Matki Bożej z Philermos.Kolejne dwa obrazy Mattia Pretiego, a to "Święta Katarzyna dyskutująca z filozofami" oraz "Męczeństwo św. Katarzyny" znajdują się w lunetach kaplicy. W 1661 nad przejściami do sąsiednich kaplic umieszczone zostały obrazy Caravaggia "Święty Hieronim piszący" oraz "Święta Maria Magdalena pokutująca", kopia części obrazu Correggia "Opłakiwanie Chrystusa" znajdującego się w Parmie. Dziś "Święty Hieronim" umieszczony jest w nowym Caravaggio Wing.
Na prawej ścianie kaplicy, przed przejściem do kaplicy języka Francji, znajduje się, jako jedyny w kaplicy, polichromowany marmurowy pomnik nagrobny Włocha Gregorio Carafy, wielkiego mistrza joannitów w latach 1680–1690. Pomnik przypisywany jest Ciro Ferriemu (1634–1689), a umieszczony został w kaplicy w 1688.
Ściany kaplicy pokryte są, zaprojektowanymi przez Mattia Pretiego, ozdobnymi symbolami Zakonu oraz inicjałami wielkiego mistrza Raphaela Cotonera (1660–1663), za którego rządów, w 1660 rozpoczęto upiększanie kaplicy.
Przejście boczne północne.
Dawniej było znane jako boczne wejście owernijskie, prowadząc wprost do głównej ulicy Valletty naprzeciw ówczesnej Auberge d'Auvergne (dziś w tym miejscu stoi budynek sądów). Ściany wewnętrzne oraz łuk od strony nawy zostały w latach 1661–1667 upiększone równocześnie z kaplicą języka Włoch, z tą różnicą, że motywem powtarzającym się są inicjały następcy i brata wspomnianego Raphaela, wielkiego mistrza Nicolasa Cotonera, rządzącego w latach 1663–1680.
Kaplica języka Niemiec.
Jest to piąta kaplica w nawie bocznej północnej. Oryginalnie kaplica należała do języka Anglii, z "Biczowaniem Chrystusa" florentczyka jako obrazem tytularnym. Po zerwaniu Anglii z Rzymem kaplica została przekazana rycerzom języka Niemiec i poświęcona "Objawieniu Pańskiemu".
Obrazy w kaplicy, wszystkie namalowane w stylu barokowym i datowane na XVII wiek, wyszły spod pędzla urodzonego na Malcie Stefano Erardiego (1630–1716). Obraz w ołtarzu przedstawia "Pokłon Trzech Króli", zaś półkoliste obrazy w lunetach nad bocznymi przejściami ukazują "Narodzenie Chrystusa" oraz "Masakrę Niewiniątek". Ściany i wnętrze kopuły pokryte są rzeźbionymi w wapieniu i pozłacanymi ozdobami przedstawiającymi różne rodzaje uzbrojenia, symbolizującymi militarny status Zakonu. Dwugłowy orzeł przedstawiony nad ołtarzem, na kopule oraz łuku jest symbolem języka Niemiec.Na uwagę zasługuje szczególnie kamienny pozłacany ołtarz, który jako jedyny, oprócz zmodyfikowanego ołtarza w kaplicy języka Anglii i Bawarii, przetrwał w nienaruszonym oryginalnym stanie.
Przejście do zakrystii.
Szósta, ostatnia ‘kaplica’ w nawie północnej jest chyba najmniej ozdobną. W pasażu znajdują się trzy lunety. Środkowa, nad drzwiami wiodącymi do zakrystii, mieści pracę Mattia Pretiego "Narodziny Matki Bożej", dwie boczne zaś to prace lokalnego artysty Giulio Cassarino (1582–1637) obrazujące sceny z życia Jana Chrzciciela. Na lewej, pozbawionej jakichkolwiek ozdób ścianie dominuje złożona z trzech drewnianych figur scena Ukrzyżowania. Figura Chrystusa przypisywana jest Alessandro Algardiemu (1608–1654), zaś postaci Maryi i św. Jana wyszły spod innego dłuta. Nad przejściem do kaplicy języka Niemiec niewielka praca, prawdopodobnie Stefano Erardiego (1630–1716) "Święty Andrzej".
Wartym zanotowania jest, iż tutaj pochowany został Mattia Preti; miejsce znaczy marmurowa płyta nagrobna (od wejścia pierwszy rząd, pierwsza po prawej stronie) z inskrypcją rozpoczynającą się słowami: "Hic iacet magnum Picture decus …" (Tu leży wielka chwała malarstwa).
Zakrystia.
Główna zakrystia zbudowana została w latach 1598–1604. Jej kasetonowe sklepienie beczkowe może dać nam wyobrażenie oryginalnego wyglądu sufitu w katedrze przed zmianami dokonanymi przez Mattia Pretiego w latach 60. XVII wieku. Prywatne części zakrystii zostały ozdobione w 1758 przez wielkiego mistrza Pinto.
Obraz w ołtarzu przedstawia "Biczowanie Chrystusa" florenckiego malarza Stefano Pieri z 1572. Obraz oryginalnie znajdował się w ówczesnej kaplicy języka Anglii, dziś kaplicy języka Niemiec. Inne obrazy w zakrystii to: "Papież Benedykt XIV" Antoine de Favraya (1706–1798), "Papież Klemens XI" Alessio Erardiego, portrety wielkich mistrzów La Cassiere z 1618 oraz Rafaela Cotonera. Z ponad gzymsu zwisają proporce batalionów Royal Malta Regiment.
Oratorium.
Oratorium powstało w latach 1602–1605, za rządów wielkiego mistrza Alofa de Wignacourt. Oratorium było miejscem do prywatnych nabożeństw i modlitw, jak też do użytku przez nowicjuszy Zakonu.
Na początku była to prosta budowla w kształcie prostokąta, z płaskim dachem i płytką wnęką na jej wschodnim końcu oflankowaną dwoma potężnymi doryckimi filarami. Światło dochodziło do wnętrza przez sześć okien otwartych w kierunku cmentarza. Tu właśnie w 1608 powstało i umieszczone zostało największe rozmiarami i jedyne sygnowane na froncie dzieło Caravaggia "Ścięcie św. Jana Chrzciciela".
Ten pierwotny surowy układ został w latach 1680. zmieniony przez Mattia Pretiego, kiedy rozpoczął on ozdabianie oratorium, w co wchodziło też zainstalowanie wspaniałego ołtarza, ufundowanego przez wielkiego mistrza Gregorio Carafę. Preti celowo zaplanował barokową renowację oratorium jako dekorację wokół i dla wielkiego dzieła Caravaggia. Dodał sklepienie nad wschodnim końcem, blokując jednocześnie najbardziej wschodnie okno, i umieścił ołtarz odsunięty ku centrum, tworząc rodzaj prezbiterium.
Upiększenie oratorium objęło bogate pozłocenie rzeźbionego sklepienia i łuku prezbiterium, oraz weneckie w stylu złocone ozdoby na suficie oratorium, gdzie, na tym ostatnim, umieszczone zostały trzy obrazy Pretiego o tematyce pasyjnej: "Cierniem ukoronowanie", "Podniesienie Krzyża" oraz "Ecce Homo". Po obu stronach latarni umieszczonej w szczycie sklepienia Preti namalował dwa freski: "Agonia Chrystusa w ogrodzie Oliwnym" i "Chrystus przywiązany do słupa". Nad głównym obrazem znajduje się drewniany relief "Matka Boska Bolesna".
Dwa boczne panele obok obrazu głównego mieszczą obrazy "Dwaj założyciele Zakonu u stóp Jana Chrzciciela" oraz "Dwie Siostry Zakonu klęczące przed Najświętszą Dziewicą". Osiem innych obrazów przedstawiających ważnych świętych Zakonu umieszczonych jest, po cztery, na każdej ze ścian bocznych oratorium. Wyszły one spod pędzla pracowników Pretiego, nie bez jego udziału.
W latach 1740. wszystkie filary pokryte zostały marmurem, powstał również wtedy wspaniały portal prowadzący do oratorium. Fundatorem tych upiększeń był Andrea de Giovanni, bailif Santo Stefano. Inne znamienite dzieła sztuki w oratorium to:
W 1996 zostało przeniesione z kaplicy języka Włoch do oratorium kolejne dzieło Caravaggia, powstały w 1607 "Święty Hieronim piszący". W 2021, po otwarciu nowego pomieszczenia ekspozycyjnego w skrzydle Caravaggia (ang. Caravaggio Wing), obraz został tam umieszczony.
W lipcu 2021 ukończona została kompleksowa renowacja oratorium. Projekt objął odnowienie wszystkich artystycznych elementów wnętrza, łącznie z obrazami.
Krypta Wielkich Mistrzów.
Krypta Wielkich Mistrzów została wykonana pod głównym ołtarzem katedry podczas jej budowy w XVI wieku; zejście do niej znajduje się w kaplicy języka Prowansji.
W czterech wnękach krypty spoczywają w sarkofagach szczątki wielkich mistrzów: na wprost wejścia Philippe Villiersa de L’Isle Adama (1521–34), kolejno w prawo Jeana de la Valette (1557–68), Jeana L’Evasque de la Cassiere (1572–81) oraz Huguesa Loubenx de Verdalle’a (1582–95).Cztery rogi krypty są miejscami spoczynku, od wejścia po lewej ruchem wskazówek zegara, Pietra del Monte (1568–72), Martina Garzesa (1595–1601), Alofa de Wignacourt (1601–22) oraz Luísa Mendesa de Vasconcellos (1622–23).Pod płytami nagrobnymi w podłodze pochowani zostali wielcy mistrzowie Juan de Homedes (1536–53), Piero de Ponte (1534–35) oraz Claude de la Sengle (1553–57). Oprócz tego niewielka płyta z marmuru, położona obok płyty nagrobnej wielkiego mistrza de Homedesa upamiętnia angielskiego rycerza sir Olivera Starke, sekretarza wielkiego mistrza la Valette.3 grudnia 2021, po 246 latach od ostatniego pochówku, w krypcie spoczęły szczątki Matthew Festinga, 79. wielkiego mistrza Zakonu Maltańskiego, zmarłego na Malcie 12 listopada 2021.
Przy okazji przygotowywania miejsca ostatniego spoczynku wielkiego mistrza Festinga odkryto miejsce, do tej pory nieznane, gdzie został pochowany wielki mistrz Francisco Ximenes de Texada (1773–75).
Na stropie krypty znajdują się freski wykonane przez (1691-1773) z Sieny. Przedstawiają one stworzenie człowieka, jego upadek i powstanie. We wschodnim końcu krypty ustawiony jest kamienny ołtarz, na którym znajduje się, wyrzeźbiona w drewnie, pochodząca z końca XVI lub wczesnego XVII wieku grupa Ukrzyżowania z dwoma adorującymi aniołami.
W latach 2007–2020 krypta przeszła proces odnowienia i konserwacji. W styczniu 2020 została ponownie udostępniona do zwiedzania. 13-letni projekt restauracyjny kosztował około 500 000 euro.
Ochrona dziedzictwa kulturowego.
Obiekt jest wpisany na listę National Inventory of the Cultural Property of the Maltese Islands pod numerem 01130.

</doc>
<doc id="1466587" url="https://pl.wikipedia.org/wiki?curid=1466587" title="Rejon Kubatły">
Rejon Kubatły



</doc>
<doc id="1466588" url="https://pl.wikipedia.org/wiki?curid=1466588" title="Rejon Oguz">
Rejon Oguz



</doc>
<doc id="1466589" url="https://pl.wikipedia.org/wiki?curid=1466589" title="Rejon Szarur">
Rejon Szarur



</doc>
<doc id="1466590" url="https://pl.wikipedia.org/wiki?curid=1466590" title="Rejon Chodżały">
Rejon Chodżały



</doc>
<doc id="1466592" url="https://pl.wikipedia.org/wiki?curid=1466592" title="Rejon Chodżawend">
Rejon Chodżawend



</doc>
<doc id="1466594" url="https://pl.wikipedia.org/wiki?curid=1466594" title="Chimia Râmnicu Vâlcea">
Chimia Râmnicu Vâlcea

Club Sportiv Municipal Chimia Râmnicu Vâlcea - rumuński klub piłkarski z siedzibą w mieście Râmnicu Vâlcea.
Historia.
Klub założony został w 1924 roku pod początkową nazwą "Vâlceana Râmnicu Vâlcea". W 1946 klub zmienił nazwę na "Chimia Râmnicu Vâlcea". W sezonie 1972/73 "Chimia" dotarł aż do finału Pucharu Rumunii, gdzie zmierzył się z klubem Constructorul Galati. Po remisie 1:1 w pierwszym meczu "Chimia" wygrał 3:0 mecz dodatkowy sięgając po największy w historii klubu sukces. Zdobyty puchar pozwolił klubowi na jedyny jak dotąd występ w europejskich pucharach - w Pucharze Zdobywców Pucharów w sezonie 1973/74. W pierwszej rundzie przeciwnik nie był zbyt trudny - był nim zdobywca Pucharu Irlandii Północnej, klub Glentoran Belfast. U siebie "Chimia" zremisował 2:2 i następnie po porażce 0:2 w Belfaście niespodziewanie odpadł z turnieju, podczas gdy pogromcy drużyny rumuńskiej dotarli w tym sezonie aż do ćwierćfinału.
W tym samym sezonie "Chimia" wywalczył awans do pierwszej ligi, jednak na krótko, gdyż w swoim debiucie w sezonie 1974/75 zajął przedostatnie, 17. miejsce, i spadł z powrotem do drugiej ligi. Kolejny raz do najwyższej ligi udało się awansować w sezonie 1977/78. Tym razem "Chimia" w pierwszej lidze rumuńskiej utrzymał się przez kilka sezonów. W sezonie 1986/87 klub zajął 18, ostatnie miejsce w lidze, i drugi raz spadł do drugiej ligi. Do dziś był to ostatni występ klubu w najwyższej lidze Rumunii. Obecnie "Chimia" występuje w drugiej lidze rumuńskiej.

</doc>
<doc id="1466596" url="https://pl.wikipedia.org/wiki?curid=1466596" title="Nieznane arcydzieło">
Nieznane arcydzieło

Nieznane arcydzieło (oryg. fr. "Le Chef-d’œuvre inconnu") – opowiadanie Honoriusza Balzaka z cyklu "Komedia ludzka", zatytułowane pierwotnie "Mistrz Frenhofer" (fr. "Maître Frenhofer"), opublikowane po raz pierwszy w czasopiśmie "Artysta" (fr. "L'Artiste") w 1831. Stanowi część "Studiów filozoficznych" jako refleksja o sztuce. 
Treść.
Młody Nicolas Poussin, jeszcze jako nieznany artysta, i jego mistrz Frenhofer odwiedzają malarza nazwiskiem Porbus w jego pracowni. Frenhofer pomaga gospodarzowi dokończyć obraz Marii Egipcjanki, pokazując, w jaki sposób za pomocą kilku pociągnięć pędzla można odmienić charakter obrazu. Po powrocie do własnej pracowni sam zabiera się za pracę nad własnym obrazem, portretem Katarzyny Lescault, nad którym pracuje 10 lat i nadal nie jest zadowolony z efektu, pragnąc stworzyć najpiękniejszy w historii obraz kobiety. Poussin postanawia mu pomóc, prosząc o pozowanie do dzieła piękną Gillette, swoją ukochaną. Pojawienie się modelki przyspiesza pracę; następnego dnia Frenhofer zaprasza Poussina i Porbusa, by obejrzeli obraz. Jednak oczom dwojga malarzy ukazuje się jedynie bezładna plątanina barw, choć autor przekonuje ich, że po długich usiłowaniach i poprawkach namalował w końcu wymarzony ideał urody kobiecej. Widok rozczarowania na twarzach oglądających sprawia, że z rozpaczy niszczy obraz i popełnia samobójstwo.
Inspiracje.
"Nieznane arcydzieło" należy do najczęściej komentowanych utworów Balzaka, który z kolei sam twórca uważał za jedno z kluczowych dzieł z cyklu "Studiów filozoficznych" i uniwersalną refleksję o naturze sztuki. Razem z "Gambarą" i "Sarrasine" "Nieznane arcydzieło" przedstawia wszelką twórczość jako potężną siłę niszczącą artystę, skłaniającą go do wszelkich poświęceń, nie gwarantując przy tym sukcesu (dowolnie rozumianego). Utwór zainspirował Émile’a Zolę do napisania "Dzieła", wielkim miłośnikiem opowiadania był Paul Cézanne, zaś inspirowane nim eseje napisali m.in. Michel Leiris, Hubert Damisch, Michel Serres i Georges Didi-Huberman. Z kolei Pablo Picasso stworzył ilustracje do opowiadania.
W 1991 Jacques Rivette nakręcił film "Piękna złośnica" zainspirowany opowiadaniem.

</doc>
<doc id="1466600" url="https://pl.wikipedia.org/wiki?curid=1466600" title="Chimia Râmnicu-Vâlcea">
Chimia Râmnicu-Vâlcea



</doc>
<doc id="1466601" url="https://pl.wikipedia.org/wiki?curid=1466601" title="Chimia Ramnicu Valcea">
Chimia Ramnicu Valcea



</doc>
<doc id="1466603" url="https://pl.wikipedia.org/wiki?curid=1466603" title="Związek Chrześcijańskich Demokratów">
Związek Chrześcijańskich Demokratów

Związek Chrześcijańskich Demokratów (lit. "Krikščionių demokratų sąjunga", KDS) – chadecka litewska partia polityczna, działająca w latach 1990–2001.
Partię powołali m.in. przedstawiciele ruchów dysydenckich i emigracyjnych. Pierwszym przewodniczącym został Viktoras Petkus. Od 1991 do rozwiązania kierował nią Kazys Bobelis, który przed odzyskaniem przez Litwę niepodległości stał na czele Głównego Komitetu Wyzwolenia Litwy, działającego w USA.
Lider chadeków jako jedyny przedstawiciel tego ugrupowania trzykrotnie (począwszy od 1992) uzyskiwał mandat posła na czteroletnie kadencje Sejmu. W 1996 i 2000 KDS nie przekraczał wynoszącego 5% progu wyborczego, uprawniającego do otrzymania mandatów z listy krajowej, otrzymując odpowiednio 3,08% i 4,19% głosów.
W 2001 Związek przyłączył się do Litewskiej Partii Chrześcijańskich Demokratów, która przyjęła wówczas nową nazwę (Litewscy Chrześcijańscy Demokraci) i wybrała lidera KDS na swojego przewodniczącego.

</doc>
<doc id="1466608" url="https://pl.wikipedia.org/wiki?curid=1466608" title="Petro Karmanśkyj">
Petro Karmanśkyj

Petro Karmanśkyj, ukr. "Петро Карманський" (ps. "Petro Hirkyj", "Łeś Mohylnyćkyj", ur. 29 maja 1878 w Cieszanowie, zm. 16 kwietnia 1956 we Lwowie) – ukraiński poeta i tłumacz, przedstawiciel "Mołodoji Muzy".
Ukończył ukraińskie gimnazjum w Przemyślu, seminarium duchowne w Watykanie, następnie w 1907 Uniwersytet Lwowski. Pierwsze jego utwory wydrukowano w 1899.
W czasie I wojny światowej pracował w obozach jenieckich w Austrii i Niemczech wśród wziętych do niewoli żołnierzy rosyjskich narodowości ukraińskiej. Po wojnie był przedstawicielem dyplomatycznym Ukraińskiej Republiki Ludowej w Watykanie. Zajmował się również zbieraniem funduszy na pomoc Zachodnioukraińskiej Republice Ludowej, w latach 1922-1925 był jej przedstawicielem w Brazylii.
W latach 1922-1932 pracował w Brazylii i Argentynie. Po powrocie do Galicji pracował jako nauczyciel gimnazjalny w Drohobyczu.
Po agresji ZSRR na Polskę i aneksji wschodnich terenów Polski przez ZSRR w 1939, rozpoczął pracę jako wykładowca Uniwersytetu Lwowskiego. W 1940 wstąpił do Związku Radzieckich Pisarzy Ukrainy.
W latach 1944-1946 był dyrektorem muzeum Iwana Franki we Lwowie.
Wydał 9 tomików poezji, tłumaczył na język ukraiński Dantego, Goethe i Amicisa.
Pochowany na Cmentarzu Łyczakowskim we Lwowie.

</doc>
<doc id="1466609" url="https://pl.wikipedia.org/wiki?curid=1466609" title="Latarnia morska Michmoret">
Latarnia morska Michmoret

Latarnia morska Michmoret – latarnia morska położona w moszawie Michmoret, w środkowej części izraelskiego wybrzeża Morza Śródziemnego.
Budynek latarni został wybudowany w latach 60., jako część szkoły "Mewo’ot Jam Nautical School". Cały budynek jest pomalowany na niebiesko.
Dane techniczne.
ARLHS ISR-006
Admiralicja E5956
NGA 113-21236

</doc>
<doc id="1466615" url="https://pl.wikipedia.org/wiki?curid=1466615" title="Henryk V (film 1989)">
Henryk V (film 1989)

Henryk V – brytyjska adaptacja filmowa sztuki Williama Szekspira pod tym samym tytułem wyprodukowana w 1989 roku.
Fabuła.
1415 rok, wojna stuletnia. Król Anglii Henryk V szykuje się do ataku na Francję. Punktem kulminacyjnym ma być bitwa pod Azincourt. Podczas starcia Anglicy mimo niezbyt licznej armii odnoszą zwycięstwo. Król Francji za pokój proponuje swoją córkę za żonę Henrykowi.
Nagrody i nominacje.
Oscary za rok 1989
Nagrody BAFTA 1989
Europejska Nagroda Filmowa
Stowarzyszenie Nowojorskich Krytyków Filmowych (NYFCC)

</doc>
<doc id="1466619" url="https://pl.wikipedia.org/wiki?curid=1466619" title="Katedra Wniebowzięcia Najświętszej Maryi Panny w Victorii (Gozo)">
Katedra Wniebowzięcia Najświętszej Maryi Panny w Victorii (Gozo)

Katedra Wniebowzięcia Najświętszej Maryi Panny w Victorii – główna świątynia diecezji Gozo na Malcie. Poświęcona jest Wniebowzięciu Najświętszej Maryi Panny; jest siedzibą arcybiskupa diecezji Gozo od czasu jej utworzenia w 1864.
Historia.
W czasach prehistorycznych Cittadella była siedliskiem ludzkim, później zaś, w czasach rzymskich zbudowana została tam świątynia Junony, której pozostałości istnieją do dziś jako część katedry. W następstwie chrystianizacji Malty i Gozo świątynia przekształcona została w kościół poświęcony Dziewicy Maryi. Później na tym miejscu powstał prawdopodobnie kościół bizantyński, który przetrwał do czasów arabskich rządów na Malcie.
Po wypędzeniu Arabów zbudowany został na tym miejscu kolejny kościół. Najwcześniejsze wzmianki na temat kościoła parafialnego wewnątrz Cittadelli datowane są na 1299. W XV i XVI wieku świątynia była powiększana. Podczas inwazji w 1551 kościół został zdobyty i zbezczeszczony przez wojska tureckie, lecz już we wrześniu 1554 został ponownie otwarty. Raz jeszcze uległ zniszczeniom w wyniku trzęsienia ziemi w 1693, po czym zdecydowano rozebrać stary budynek i postawić nowy na tym miejscu.
Kamień węgielny pod dziś istniejący kościół położony został 21 września 1697, projektantem budynku był maltański architekt Lorenzo Gafà. Msza święta inauguracyjna odbyła się 14 sierpnia 1711, zaś poświęcenie kościoła nastąpiło 11 października 1716.
Kościół podniesiony został do rangi katedry, kiedy został siedzibą diecezji Gozo, ustanowionej 16 września 1864.
Architektura.
Katedra, orientowana(s.16), zbudowana została w stylu barokowym na planie
krzyża łacińskiego. Fasada budynku jest podobna do fasady kościoła "Il Gesù" w Rzymie.
Wygląd zewnętrzny.
Fasada jest otoczona narożnymi pilastrami zwieńczonymi odwróconymi urnami. W tej ramie dwa zewnętrzne ślepe panele otaczają dominujący element centralny, dwukondygnacyjny, podzielony solidnym gzymsem. Jest on wysunięty naprzód za pomocą potrójnych korynckich pilastrów, zwieńczony zaś trójkątnym frontonem, który zaprojektowany jako zasłona nadaje imponującą skalę temu, w rzeczywistości skromnemu, budynkowi.
Bogato zdobione wejście z frontonem jest odzwierciedlone na wyższej kondygnacji w głęboko osadzonej niszy z posągiem Najświętszej Maryi Panny, której, wraz ze św. Urszulą, poświęcona jest katedra. Dwa marmurowe herby ponad wejściem to herby Wielkiego Mistrza Ramona Perellosa (1697–1720) i biskupa Davide Cocco Palmieri (1684–1711); środkowy zaś – biskupa Gozo(s.18).
Po bokach fasady nie ma wież, zamiast tego ładna, proporcjonalna dzwonnica jest dobudowana do północno-wschodniej strony katedry. W dzwonnicy znajduje się zestaw pięciu dzwonów wykonanych w 2003 przez firmę „John Taylor Bellfounders Limited” z Loughborough w Wielkiej Brytanii, największej odlewni dzwonów na świecie; i kolejny, z pięciu mniejszych dzwonków, które biją co kwadrans, tej samej firmy (2006). Największy z dużych dzwonów waży 4821 kg(s.19).
Wnętrze.
Wnętrze katedry jest w formie krzyża łacińskiego, z nawą główną przeciętą transeptem, oraz dwoma nawami bocznymi, północną po lewej stronie od wejścia, oraz południową po prawej. W bocznych nawach katedry znajdują się kaplice. Wnętrze katedry jest proporcjonalne, zawiera pilastry wsparte na wysokich bazach. Budynek posiada otwór na kopułę, lecz jest on zamknięty płaskim sufitem pokrytym malarstwem iluzjonistycznym.
Wejście.
Po lewej stronie głównego wejścia, we wgłębieniu, znajduje się chrzcielnica. Wyrzeźbiona została w 1742 z jednego bloku onyksu, znalezionego na Gozo w 1738. Po przeciwnej stronie znajduje się jej replika(s.25).
Nawa główna.
Posadzka w nawie wyłożona jest wspaniałymi marmurowymi płytami nagrobnymi, wykonanymi przez lokalnych mistrzów w okresie od XVII do XIX wieku. Na Gozo nie mają one sobie równych. Ostatni pochówek wewnątrz katedry miał miejsce w 1934. Przed stopniami do prezbiterium znajduje się płyta nad grobem Michaela Buttigiega, pierwszego biskupa Gozo.
Malarstwo na stropie nawy przedstawia epizody z życia Najświętszej Maryi Panny (apsydy oraz panele centralne); apostołów (nad oknami); proroków (boczne ściany okien), oraz anioły. Wszystkie obrazy wykonane zostały przez Gianniego Vellę w latach 1909–1917(s.43).
Organy, umieszczone na galerii organowej zaprojektowanej przez Guseppe Galeę, wykonane zostały w 1955 przez niemiecką firmę "Werner Bosch Orgelbau" z Hessen(s.38).
Katedra nie ma kopuły, choć paradoksalnie ta istnieje. 24 marca 1739 wspaniałe "trompe l’oeil", wykonane przez Antonio Manuele, zwanego „Pippi”, sycylijskiego malarza scenograficznego z Messyny, zostało umieszczone w otworze kopuły. Dziś jest to główna atrakcja katedry(s.44).
Prezbiterium.
W prezbiterium katedry mieści się ołtarz posoborowy, wykonany w 2000 z jednego bloku marmuru kararyjskiego z elementami złoconego brązu. W głębi ołtarz główny z 1855/58, zdobiony malachitem oprawionym w złocony metal. Srebrne tabernakulum wykonane zostało w 1971.
Stalle dla 24 kanoników oraz, na niższym poziomie, dla 14 księży, wykonane z drewna orzechowego, znajdują się pomiędzy ołtarzem głównym a apsydą(s.39). Nad nimi, na bocznych ścianach, dwa duże dzieła Michele Basuttila z 1793: "Narodzenie Najświętszej Maryi Panny" oraz "Niepokalane Poczęcie"(s.41).
Obraz tytularny i apsyda.
W apsydzie wzrok przyciąga "Wniebowzięcie Najświętszej Maryi Panny", obraz tytularny katedry, o wymiarach 390×240 cm, będący dziełem maltańskiego malarza Michele Basuttila z 1791. Obraz, zamówiony, kiedy artysta studiował w Rzymie, był jego pierwszym dużym zleceniem. Sportretował on apostołów wokół pustego grobu, patrzących w górę z trwogą, ku Dziewicy Maryi unoszonej przez anioły do nieba. Po obu stronach "Wniebowzięcia" przedstawienia świętych patronów Malty "Świętej Agaty" oraz "Świętego Publiusza", pędzla Attilio Palombiego z 1900(s.41).
Nawa lewa.
Kaplica Bożego Narodzenia i św. Filipa Neri.
Pierwsza kaplica w północnej nawie bocznej poświęcona jest Narodzeniu Jezusa oraz św. Filipowi Neri. Obraz tytularny kaplicy wykonany został przez Tommaso Madionę w 1852. Marmurowa płyta u stóp ołtarza kryje wejście do krypty Bractwa św. Filipa Neri, które od 1689 wspomagało duchowo i materialnie księży na Gozo. Na niewielkiej kopule przedstawienie Chrystusa w otoczeniu dzieci. Na czterech lunetach wyobrażenia św. Franciszka Salezego, św. Jana Bosko, św. Jana Chrzciciela de la Salle oraz pierwszego maltańskiego świętego – Ġorġa Precy. Obrazy na kopule oraz lunetach są dziełem malarza z Gozo Pawlu Camilleri-Cauchiego, wykonanym w 2002(s.28).
We wnęce po lewej stronie kaplicy umieszczona jest statua Wniebowzięcie Najświętszej Maryi Panny, patronalna statua katedry. Figura, wykonana w Rzymie w 1897, została podarowana kapitule katedry w 1956 przez "Leone Philharmonic Society". Noszona jest w uroczystej procesji z udziałem biskupa Gozo 15 sierpnia, w święto Wniebowzięcia Najświętszej Maryi Panny(s.25-27).
Kaplica z wejście bocznym.
Na niewielkiej kopule wewnątrz sportretowani są święci patroni czternastu miast i wiosek na Gozo, składający w katedrze, "ecclesia mater" kościołów na wyspie, hołd Wniebowziętej. Każdy z patronów dzierży miniaturę kościoła parafialnego. W czterech lunetach umieszczono wizerunki kardynała Alessandro Franchiego, papieskiego sekretarza stanu; Michaela Buttigiega, pierwszego biskupa Gozo; Pietro Pace, trzeciego biskupa Gozo; oraz – wszyscy czterej w jakiś sposób przyczynili się do ustanowienia diecezji na Gozo. Na dwóch półkolistych panelach przedstawiono, po lewej delegację z Gozo do Watykanu do papieża Piusa IX z petycją o ustanowienie diecezji na Gozo (1855), oraz po prawej – uroczyste wprowadzenie pierwszego biskupa Gozo do nowo ustanowionej katedry (1864). Prace te wykonał w latach 2004–2005 malarz Pawlu Camilleri-Cauchi.
Na zewnętrznej ścianie tej kaplicy umieszczona jest tablica upamiętniająca wizytę królowej Elżbiety II i księcia Filipa w katedrze 30 maja 1992(s.29).
Kaplica św. Józefa.
Trzecia kaplica w północnej nawie bocznej pierwotnie poświęcona była Świętemu Krzyżowi, i znana jest jako "kaplica Agonii". Obraz w ołtarzu, przedstawiający "Ucieczkę Świętej Rodziny do Egiptu", jest dziełem Michele Basuttila z 1792.
Niewielka kopuła obrazuje "Patronat św. Józefa", i pokazuje świętych i pisarzy, którzy wychwalali jego cnoty. W czterech pendentywach przedstawieni są: św. Augustyn, papież św. Jan Paweł II, św. Efrem oraz papież Leon XIII. Obrazy wykonał w 1990 Pawlu Camilleri-Cauchi.
W kaplicy znajduje się grób markiza Antonio Cassara-Desain, pisarza (1886); pomnik arcybiskupa Pietro Pace, trzeciego biskupa Gozo, wykonany z brązu przez Antonio Scortino w 1940, oraz tablica upamiętniająca świętobliwego księdza archidiakona Luigiego Vellę (1859–1928)(s.29-30).
Transept Ostatniej Wieczerzy.
W ołtarzu lewego, północnego transeptu znajduje się obraz "Ostatnia Wieczerza", pędzla Maltańczyka Giuseppe D’Areny, zwanego "il Romano", z 1703. Jest to prawdopodobnie jego ostatnia praca, jedna z najlepszych w katedrze. Poniżej owalny obraz "Święta Łucja", przypominający dedykację kaplicy w średniowiecznym kościele. Rzeźba ponad ołtarzem jest dziełem Liberato Borga(s.30-31).
Kaplica Najświętszego Sakramentu.
Ostatnia kaplica nawy północnej znana jest też jako kaplica Matki Boskiej Samotnej ("Nuestra Señora de la Soledad"). Obraz w ołtarzu, przedstawiający Maryję klęczącą samotnie pod pustym już Krzyżem, jest dziełem maltańskiego malarza Francesco Zahry z 1751. Jest on też autorem owalnego obrazu powyżej – "Najświętsze Serce Jezusa". W tabernakulum na ołtarzu przechowywany jest Najświętszy Sakrament.
W wejściu znajduje się tablica z fragmentem mowy, wygłoszonej przez papieża Jana Pawła II podczas wizyty w katedrze 26 maja 1990, pierwszej w historii papieskiej wizyty na Gozo. W kaplicy po lewej stronie pomnik, pochodzący z 1550, zaś ustawiony na tym miejscu w 1717, upamiętniający Giovanniego Castelletti, fundatora kaplicy św. Katarzyny w starym kościele. Naprzeciwko monumentalny nagrobek Giuseppe Pace, szóstego biskupa Gozo; dzieło rzymianina Carlo Pisiego z 1962.
Malarstwo na niewielkiej kopule pokazuje "Cud manny na pustyni", na czterech lunetach przedstawieni są czterej ewangeliści, a na półokrągłym panelu obraz "Abraham poświęcający swego syna Izaaka". Wszystkie te malowidła wykonał w 1897 rzymski artysta Filippo Venuti(s.31-32).
Nawa prawa.
Kaplica Świętych Relikwii.
Pierwsza od strony apsydy, w południowej nawie bocznej. Obraz w ołtarzu przedstawia "Przemienienie Pańskie"; jest to dzieło nieznanego rzymskiego malarza z 1736. Wokół obrazu liczne relikwiarze. Najbardziej czczoną relikwią jest kość ramienia umieszczona w półfigurze św. Urszuli, czczonej na Gozo od 1614. Poniżej, w "stipes" ołtarza, kompletne szczątki św. Lucidy, przeniesione z cmentarza San Saturnino w Rzymie(s.32).
Po lewej stronie kaplicy grobowiec Nikola Cauchiego, siódmego biskupa Gozo (zm. 2010), autorstwa A. Camilleri-Cauchiego z 2012.
Transept Matki Bożej Różańcowej.
W ołtarzu obraz nieznanego rzymskiego artysty z ok. 1716, przedstawiający "Matkę Bożą Różańcową"; Maryja z Dzieciątkiem wręcza różaniec św. Dominikowi, zaś wieniec z róż św. Katarzynie Sieneńskiej. Owalny obraz poniżej przedstawia św. Katarzynę Aleksandryjską, przypominając dedykację kaplicy w średniowiecznym kościele.
Półleżąca, wykonana w 2007, statua papieża bł. Piusa IX w oryginalnych szatach papieskich znajduje się w "stipes" ołtarza; jej autorem jest Joseph Sagona. Wspaniałą rzeźbę ponad "retabulum" wykonał Liberato Borg(s.33).
Kaplica św. Urszuli.
W Nastawie ołtarza tej kaplicy obraz maltańskiego artysty Giuseppe Hyzlera z 1831 "Święta Urszula roztaczająca swą opiekę nad Gozo". Na niewielkiej kopule kaplicy przedstawiona jest darowizna popiersia świętej oraz procesja wotywna. Cztery lunety wokół obrazują św. Katarzynę, św. Agatę, św. Małgorzatę oraz św. Łucję; obrazy wykonał w 1993 Pawlu Camilleri-Cauchi. Na dwóch półkolistych panelach przedstawiona jest św. Urszula wygłasza kazanie do Hunów, oraz świętą z towarzyszkami opuszczającą Brytanię w drodze do Europy. Ich autorem jest Michael Tosto (1778).
W posadzce przed ołtarzem płyta nagrobna drugiego biskupa Gozo, Antoniusa Testaferraty, zaś pod łukiem kaplicy pomnik nagrobny Giovanniego Marii Camilleriego, czwartego biskupa Gozo, autorstwa Carlo Pisiego z 1973(s.33-34).
Kaplica z wejściem do zakrystii.
W kaplicy nie ma ołtarza, w ścianie drzwi prowadzące do zakrystii. Ponad nimi tablica upamiętniająca ustanowienie 16 września 1864 diecezji Gozo. Pod łukiem popiersie arcybiskupa Mikiela Gonziego, piątego biskupa Gozo, dłuta z 1976.
Całe malarstwo w tej kaplicy poświęcone jest statule Wniebowziętej. Na niewielkiej kopule obraz przedstawia podarowanie figury do katedry. Na czterech lunetach przedstawieni są duchowni z tym związani: biskup Giovanni Maria Camilleri, biskup Nikol Ġużeppi Cauchi, kardynał Franjo Šeper oraz biskup Giuseppe Pace. Na dwóch półkolistych panelach przedstawione są: "Il-Konvoj ta' Santa Marija" (14 sierpnia 1942) oraz objawienie w Ta’ Pinu (22 czerwca 1883). Obrazy namalowane zostały przez Pawlu Camilleri-Cauchiego w 1997(s.34).
Kaplica św. Franciszka z Paoli.
Dziesiąta kaplica, ostatnia w nawie południowej, poświęcona jest św. Franciszkowi z Paoli. W ołtarzu obraz "Cudowne przejście św. Franciszka" z początku XVIII wieku, przypisywany Giuseppe D’Arenie lub też Stefano Erardiemu (1711).
Pod posadzką przed ołtarzem złożone są szczątki archiprezbitera Nicolò Cassia-Magriego (1662–1729), budowniczego tej katedry.
"Ostatnia Wieczerza" na kopule, oraz postaci papieża św. Piusa X, św. Tomasza z Akwinu, ks. Alwiga Velli z Gozo oraz św. Pierre-Julien Eymarda na czterech lunetach namalowane zostały w 2001 przez Pawlu Camilleri-Cauchiego. Dwa półkoliste panele przedstawiają "Św. Franciszka wskrzeszającego ofiary zarazy w Prowansji" oraz "Św. Franciszka rozdającego jałmużnę"; oba są pędzla Gio Nicoli Buhagiara z 1742(s.35).
W niszy po prawej stronie kaplicy umieszczona jest, wykonana z "papier mâché" około 1700, figura "Upadek Jezusa pod ciężarem Krzyża" ("l-Imgħobbi"). Jest ona jedną z siedmiu figur noszonych w Wielki Piątek lub poprzedzającą go niedzielę, w procesji pasyjnej ulicami Rabatu(s.37).
Inne pomieszczenia.
Na zewnątrz południowej nawy bocznej w 1734 zbudowana została zakrystia, podzielona na zakrystię księży (część wschodnia) oraz zakrystię kanoników (część zachodnia). W tej pierwszej znajduje się m.in. statua św. Józefa (1958), obraz nieznanego artysty "Przemienienie Pańskie" oraz dwie figury z ok. 1700 noszone w wielkopiątkowej procesji: "Biczowanie" i "Cierniem koronowanie". W zakrystii kanoników znajdziemy olbrzymi obraz "Tryumf wiary" Domenico Bruschiego z 1880, a także stare malowidła nieznanych autorów "Matka Boża rozdające owoce" i dwanaście przedstawień apostołów(s.44).
W krypcie, za specjalnym pozwoleniem dostępnej z zakrystii lub od Triq Bieb L-Imdina, ostatni pochówek miał miejsce w lutym 1974. W pierwszej sali znajduje się monumentalny grobowiec przeznaczony dla biskupów Gozo. Podczas prac budowlanych w latach 2002–2003 znalezionych zostało dużo pozostałości z różnych okresów, od ok. 3200 p.n.e. po późne Średniowiecze(s.45-47).
Muzeum katedralne.
Muzeum katedry znajduje się po jej wschodniej stronie, i jest dostępne od Triq il-Fosos (ulica Spichrzy). Muzeum, otwarte 21 października 1979, składa się z trzech pomieszczeń: głównej sali z różnymi zbiorami, dolnej sali ("Silver vault") z kolekcją przedmiotów ze srebra, oraz górnej sali ("Picture Gallery") z kolekcją obrazów od XV wieku po czasy współczesne. Jest tam ponadto archiwum katedry (na wstęp należy się umówić), z kolekcją rękopisów, wczesnych ksiąg muzycznych oraz historycznych bulli i edyktów papieskich(s.49-52).
Posługa religijna.
W katedrze w zwykłe dni tygodnia odprawiane są trzy msze święte rano i dwie wieczorem. W niedziele i święta – pięć przed południem oraz trzy wieczorem.
Ochrona dziedzictwa kulturowego.
Budynek katedry w dniu 27 sierpnia 2012 umieszczony został na liście National Inventory of the Cultural Property of the Maltese Islands pod numerem 00889.

</doc>
<doc id="1466620" url="https://pl.wikipedia.org/wiki?curid=1466620" title="Rejon Samuch">
Rejon Samuch



</doc>
<doc id="1466625" url="https://pl.wikipedia.org/wiki?curid=1466625" title="Rejon Chyzy">
Rejon Chyzy



</doc>
<doc id="1466627" url="https://pl.wikipedia.org/wiki?curid=1466627" title="Rejon Jardymły">
Rejon Jardymły



</doc>
<doc id="1466628" url="https://pl.wikipedia.org/wiki?curid=1466628" title="Rejon Babek">
Rejon Babek



</doc>
<doc id="1466629" url="https://pl.wikipedia.org/wiki?curid=1466629" title="Wyspy Berlengas">
Wyspy Berlengas



</doc>
<doc id="1466630" url="https://pl.wikipedia.org/wiki?curid=1466630" title="Madjid Boughera">
Madjid Boughera



</doc>
<doc id="1466631" url="https://pl.wikipedia.org/wiki?curid=1466631" title="Mistrzostwa Europy w Piłce Siatkowej Kobiet 2003">
Mistrzostwa Europy w Piłce Siatkowej Kobiet 2003

23. Mistrzostwa Europy w piłce siatkowej kobiet 2003 odbyły się w Turcji w dniach 20 – 28 września 2003. Tytułu sprzed dwóch lat nie obroniły Rosjanki na korzyść reprezentacji Polski, która pierwszy raz zdobyła tytuł Mistrzyń Europy pokonując w finale reprezentację Turcji 3:0.
Kwalifikacje.
Bezpośredni awans uzyskały 3 najlepsze drużyny poprzedniego championatu: Rosja, Włochy i Bułgaria oraz gospodarz turnieju – Turcja. Pozostałe drużyny podzielono na 3 grupy eliminacyjne, z których awans uzyskały 2 drużyny (Ukraina i Rumunia, Serbia i Czarnogóra oraz Holandia, Polska i Niemcy). Prawo startu na ME wywalczyły również reprezentacje z trzecich miejsc – Czechy (z grupy A) i Słowacja (grupa C).
Faza finałowa.
Mecze o miejsca 5-8.
27 września 2003
Półfinały.
27 września 2003
Mecz o 7. miejsce.
28 września 2003
Mecz o 5. miejsce.
28 września 2003
Mecz o 3. miejsce.
28 września 2003
Finał.
28 września 2003

</doc>
<doc id="1466633" url="https://pl.wikipedia.org/wiki?curid=1466633" title="Denali (zespół muzyczny)">
Denali (zespół muzyczny)

Denali – amerykańska grupa grająca muzykę z gatunku indie rock. Powstała w 2000 roku w Richmond (Wirginia).
Po nagraniu pięciu piosenek, które ukazały się jako demo w styczniu 2001, podpisali kontrakt z wytwórnią Jade Tree. Pierwszym albumem była płyta zatytułowana "Denali" (2002). Ponad rok później, w sierpniu 2003 wyszedł ich drugi album - "The Istinct".
Zespół w kwietniu 2004 roku zakończył swą działalność. Po siedmiu miesiącach, w listopadzie 2004, Maura Davis, Ryan Rapsys, Stephen Howard i nowy członek Matt Clark założyli zespół Bella Lea, który później zmienił swą nazwę na Ambulette.
Skład.
Pierwotnie w skład grupy wchodzili:

</doc>
<doc id="1466634" url="https://pl.wikipedia.org/wiki?curid=1466634" title="Rejon Kangarli">
Rejon Kangarli



</doc>
<doc id="1466636" url="https://pl.wikipedia.org/wiki?curid=1466636" title="Over (Seevetal)">
Over (Seevetal)

Over – miejscowość w gminie Seevetal w powiecie Harburg, w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Over liczy 1 411 mieszkańców (30.06.2008) i jest średniej wielkości miejscowością gminy.
Położenie.
Over leży w północno-wschodniej części gminy Seevetal bezpośrednio nad Łabą. W Over (na granicy z gminą Stelle) rzeka Seeve wpływa do Łaby.
Przyroda.
Rejon Seeve pomiędzy Hörsten a Over jest chronionym rezerwatem przyrody pod nazwą "Dolne obniżenie Seeve" (niem. "Untere Seeveniederung"). Tu jest wiele gatunków ptaków, znajdują się również bardzo duże wierzby białe i bardzo stare głogi.

</doc>
<doc id="1466638" url="https://pl.wikipedia.org/wiki?curid=1466638" title="Rejon Sadarak">
Rejon Sadarak



</doc>
<doc id="1466639" url="https://pl.wikipedia.org/wiki?curid=1466639" title="Rejon Szachbuz">
Rejon Szachbuz



</doc>
<doc id="1466640" url="https://pl.wikipedia.org/wiki?curid=1466640" title="Ilha da Berlenga">
Ilha da Berlenga



</doc>
<doc id="1466641" url="https://pl.wikipedia.org/wiki?curid=1466641" title="Katastrofa kolejowa w Żurawicy">
Katastrofa kolejowa w Żurawicy

Katastrofa kolejowa w Żurawicy – zderzenie dwóch pociągów, do którego doszło 10 września 2000 roku o godzinie 21:49 na odcinku Przemyśl–Jarosław w pobliżu stacji Żurawica Rozrządowa. W jego wyniku śmierć poniosły dwie osoby, a siedem osób odniosło obrażenia.
Do katastrofy doszło na skutek czołowego zderzenia pociągu osobowego relacji Przemyśl–Rzeszów z pociągiem towarowym relacji Zebrzydowice–Medyka. Pociąg osobowy został skierowany przez pijanych pracowników nastawni na tor, którym jechał z naprzeciwka pociąg towarowy. W wyniku zderzenia uszkodzeniu uległy obie lokomotywy, a pierwszy wagon w składzie pociągu osobowego został zgnieciony i przełamany. Na miejscu zginęło dwóch pasażerów – żołnierzy służby zasadniczej z jednostki w Żurawicy w wieku 20 i 21 lat, którzy jechali na przepustkę; w chwili wypadku znajdowali się w przedziale kierownika pociągu, gdzie prawdopodobnie kupowali bilety. Obrażenia odnieśli: kierownik pociągu, obaj maszyniści, konduktor oraz trzech pasażerów.
Po wypadku policjanci zatrzymali dwóch pracowników jednej z nastawni kolejowych. Po zbadaniu przy użyciu alkomatu u dyżurnego ruchu wykryto 2,06 promila alkoholu w wydychanym powietrzu, a u nastawniczego 1,49 promila. Dwuosobowa załoga drugiej nastawni uciekła przed przybyciem funkcjonariuszy policji. Dyżurnego ruchu policjanci zatrzymali następnego dnia, stwierdzając u niego 0,97 promila alkoholu w organizmie. Drugi z pracowników nastawni zgłosił się sam do jednostki policji. Wszyscy zostali dyscyplinarnie zwolnieni z pracy i postawieni w stan oskarżenia. Śledczy ustalili to, że nastawniczy i pomocnik jednej z nastawni podali niepoprawny sygnał na semaforze dla pociągu osobowego. W rezultacie ten wjechał na tor dla niego nie przeznaczony. Ustalono również to, że urządzenia mechaniczne i oba składy biorące udział w katastrofie były sprawne. Straty oszacowano na łączną kwotę 1 150 000 zł.
Proces sprawców katastrofy rozpoczął się 10 maja 2001 roku w Sądzie Okręgowym w Rzeszowie, Wydziale Zamiejscowym w Przemyślu. Na ławie oskarżonych zasiedli:
W trakcie procesu Józef W. przyznał się do tego, że pracował znajdując się pod wpływem alkoholu, lecz winą za wypadek obarczał maszynistę Wiesława Ż. 9 stycznia 2002 roku sąd wydał nieprawomocny wyrok, według którego Józef W. został skazany na karę ośmiu lat pozbawienia wolności, a Edward K. na karę siedmiu lat pozbawienia wolności. Sąd uznał, że to popełniony przez nich błąd w sposób bezpośredni przyczynił się do zaistnienia katastrofy. Wiesław Ż. został skazany na karę dwóch lat pozbawienia wolności z warunkowym zawieszeniem wykonania kary na okres próby trzech lat. Stanisław S. i Stanisław K. zostali skazani na kary po jednym roku i sześć miesięcy pozbawienia wolności.
25 kwietnia 2002 roku Sąd Apelacyjny w Rzeszowie uznał, że apelacje wniesione przez obrońców zasługują na częściowe uwzględnienie i zmienił zaskarżony wyrok. Ostatecznie Józef W. został prawomocnie skazany na karę siedmiu lat pozbawienia wolności, a Edward K. na karę pięciu lat pozbawienia wolności. Obaj otrzymali również dziesięcioletni zakaz prowadzenia pojazdów i kierowania ruchem na kolei oraz musieli zapłacić nawiązki w wysokości 2500 zł. Maszyniście Wiesławowi Ż. obniżono wymiar kary do jednego roku i sześciu miesięcy pozbawienia wolności z warunkowym zawieszeniem wykonania kary na okres próby dwóch lat. Stanisławowi K. i Stanisławowi S. zawieszono warunkowo wykonanie kar na okres próby dwóch lat. Obaj musieli zapłacić grzywnę w wysokości 2000 zł.

</doc>
<doc id="1466644" url="https://pl.wikipedia.org/wiki?curid=1466644" title="Zbrodnie i wykroczenia">
Zbrodnie i wykroczenia

Zbrodnie i wykroczenia (tytuł oryginału: "Crimes and Misdemeanors") – amerykański film kryminalny z 1989 roku w reżyserii Woody’ego Allena.
Główne role.
i inni
Opis fabuły.
Film opowiada dwie historie, które się łączą. Bohaterem pierwszej jest Judah Rosenthal - szanowany okulista. Mimo że ma żonę, jest w związku z Dolores. Postanawia się jej pozbyć. Druga historia dotyczy Cliffa Sterna - fajtłapowatego reżysera. Chce zrobić film o profesorze filozofii, ale zostaje zmuszony do zrobienia dokumentu o swoim znienawidzonym szwagrze. Próbuje zainteresować swoją osobą producentkę Halley, mimo że ma żonę.
Nagrody i nominacje.
Oscary za rok 1989
Złote Globy 1989
Nagrody BAFTA 1990

</doc>
<doc id="1466645" url="https://pl.wikipedia.org/wiki?curid=1466645" title="Katedra Urakami">
Katedra Urakami

 – główna świątynia archidiecezji Nagasaki w Japonii.
Oryginalna świątynia, zbudowana w 1895, została kompletnie zniszczona w 1945, w wyniku wybuchu bomby atomowej, który miał miejsce dokładnie nad nią. Była największą katedrą w Azji Wschodniej. Obecna świątynia została zbudowana w 1959 i przebudowana w 1980. Ruiny zniszczonej katedry zostały zachowane jako pomnik wojny.
W katedrze znajduje się tzw. „Postnuklearna Madonna” ("Hibaku no Maria", 被爆マリア像), górna część drewnianej rzeźby Matki Bożej z 1929, która cudownie ocalała w ruinach zbombardowanej katedry.

</doc>
<doc id="1466649" url="https://pl.wikipedia.org/wiki?curid=1466649" title="Cmentarz żydowski w Poddębicach">
Cmentarz żydowski w Poddębicach

Cmentarz żydowski w Poddębicach – żydowska nekropolia znajdująca się we wschodniej części Poddębic przy ul. Łódzkiej 101, w pobliżu cmentarza ewangelickiego.
Data powstania cmentarza jest nieznana. Na cmentarzu o powierzchni 1,3 ha zachowało się jedynie kilka nagrobków, w tym część w lapidarium. Teren nekropolii jest ogrodzony, ale został mocno zdewastowany przez Niemców w czasie okupacji.
W 1992 roku poddębiccy Żydzi zamieszkali za granicą wystawili pomnik ku czci ofiar Holocaustu. Widnieje na nim napis w językach hebrajskim i polskim:
Obecnie cmentarz otoczony jest opieką przez Stowarzyszenie Żydów Poddębickich w Izraelu i Ameryce.
W wyniku prac archeologicznych, prowadzonych w 2013 roku na poddębickim rynku, odnaleziono około 400 macew i ich fragmentów, wykorzystanych w 1943 roku do budowy zbiornika przeciwpożarowego. Odnalezione macewy trafiły na kirkut.

</doc>
<doc id="1466651" url="https://pl.wikipedia.org/wiki?curid=1466651" title="Sobór Morski Świętego Mikołaja w Lipawie">
Sobór Morski Świętego Mikołaja w Lipawie

Sobór Morski Świętego Mikołaja (łot. "Liepājas Svētā Nikolaja pareizticīgo Jūras katedrāle") – świątynia prawosławna w Lipawie, w dzielnicy Karosta, dawnym porcie wojennym. Potocznie określana mianem soboru morskiego. Zbudowana na początku XX wieku, należy do dekanatu lipawskiego eparchii ryskiej Łotewkiego Kościoła Prawosławnego.
Historia.
Budowa cerkwi rozpoczęła się w czerwcu 1900, w poświęceniu gotowego budynku w sierpniu 1903 uczestniczył car Mikołaj II i jego rodzina, jeden z głównych fundatorów świątyni. Autorem projektu cerkwi był Wasilij Kosiakow, architekt z Sankt Petersburga. Sobór służył przede wszystkim żołnierzom marynarki wojennej służącym w Porcie Aleksandra III, na terenie którego się znajdował, w tym marynarzom wyjeżdżającym na dalekie rejsy oceaniczne oraz pierwszym żołnierzom służącym na łodziach podwodnych.
W czasie I wojny światowej sobór został uszkodzony, stracił część dekoracji wnętrza, gdyż niektóre ikony zostały wywiezione do innych cerkwi prawosławnych. W czasie II wojny światowej cerkiew przejęły wojska niemieckie, a z dzwonnicy zdjęły wszystkie dzwony. Po przyłączeniu Łotwy do ZSRR obiekt został pozbawiony dalszej części ozdób i zamieniony na klub dla marynarzy z miejscowej bazy Floty Bałtyckiej.
Starania o przywrócenie soborowi funkcji sakralnych rozpoczęły się w latach 80. XX wieku. 2 czerwca 1990 metropolita ryski i całej Łotwy Aleksander odprawił nabożeństwo przed zamkniętą cerkwią. We wrześniu 1991 wojsko przekazało klucze przedstawicielom Łotewskiego Kościoła Prawosławnego. Pierwsze nabożeństwo zostało odprawione w grudniu 1991, w 1997 metropolita Aleksander ponownie poświęcił budynek. Trwają w nim prace konserwacyjne i restauratorskie.
Architektura.
Budowa soboru została w dużej mierze dofinansowana przez marynarkę wojenną. Na pamiątkę tego cerkiew została wzniesiona na planie zbliżonym do łodzi. Całość wzniesiona jest na podeście z betonu. Budynek wybudowano z czerwonej i żółtej cegły. Obiekt wieńczą cztery złote kopuły zgrupowane wokół największej, centralnej. Nad głównym wejściem do cerkwi wznosi się dzwonnica. Zewnętrzne dekoracje cerkwi wykonali artyści z Petersburga, bogato dekorując ją płaskorzeźbami i złoconymi mozaikami. Podobnie wystawne były ozdoby wnętrza obiektu, wspartego na czterech łukach podpartych filarami.
Główny ołtarz soboru poświęcony jest św. Mikołajowi Cudotwórcy, tradycyjnemu patronowi marynarzy. Boczne ołtarze poświęcono natomiast św. Aleksemu oraz Objawieniu Pańskiemu.
Zbliżonym architektonicznie do cerkwi w Lipawie jest zaprojektowany przez tego samego autora budynek soboru św. Mikołaja w Kronsztadzie, również budowany przy porcie wojennym Imperium Rosyjskiego.

</doc>
<doc id="1466654" url="https://pl.wikipedia.org/wiki?curid=1466654" title="Georgij Koroliow">
Georgij Koroliow



</doc>
<doc id="1466656" url="https://pl.wikipedia.org/wiki?curid=1466656" title="Kościół św. Trójcy w Lipawie">
Kościół św. Trójcy w Lipawie

Kościół św. Trójcy w Lipawie (łot. "Liepājas Svētās Trīsvienības katedrāle") – katedralna świątynia ewangelicko-augsburska znajdująca się w Lipawie zbudowana w połowie XVIII wieku położona na rogu ulic Kościelnej i Wielkiej. 
Historia.
Projekt kościoła przygotował Johann Christoph Dorn z Królewca, a sam budynek powstał w latach 1742–1758. Do budowy wykorzystano piaskowiec z Gotlandii (pilastry, okapy, podokienniki, portale). Kościół został konsekrowany w 1758 roku. Nad barokowym portalem z drugiej połowy XVIII wieku umieszczono herb Lipawy, a po bokach umieszczono rzeźby z piaskowca - alegorie Wiary i Miłości. Zbudowane w 1885 organy były do 1912 roku uznawane za największe na świecie. Ich budowniczym był znany w XVIII wieku Heinrich Andreas Koncius. Atrakcją kościoła są również znajdujące się w jego wnętrzu drewniane rzeźby. W 1939 roku kościół, który dotychczas był użytkowany przez Niemców bałtyckich został przejęty przez Łotyszy. Kościół ma status pomnika kultury o znaczeniu narodowym.
Renowacja.
W latach 2018-20 został przeprowadzony remont kościoła dzięki funduszom z Europejskiego Funduszu Rozwoju Regionalnego. Przewidywany koszt ma wynieść 1176 mln euro. EFRR pokryje 85% kosztów. Pozostałe 15% zostanie pokryte z datków na remont kościoła. Zaplanowano remont fasady, wymianę okien oraz restaurację wnętrz. W 2019 roku ukończono renowację 55-metrowej wieży, podczas której nie tylko usunięto uszkodzenia, ale również przywrócono platformę widokową.

</doc>
<doc id="1466657" url="https://pl.wikipedia.org/wiki?curid=1466657" title="Georgij Korolow">
Georgij Korolow



</doc>
<doc id="1466659" url="https://pl.wikipedia.org/wiki?curid=1466659" title="Cmentarz żydowski w Białej Rawskiej">
Cmentarz żydowski w Białej Rawskiej

Cmentarz żydowski w Białej Rawskiej – kirkut w Białej Rawskiej, który został założony w XVIII wieku i zajmuje powierzchnię około 1,35 ha, na której zachowały się jedynie dwa nagrobki z inskrypcjami w języku hebrajskim, kilka fragmentów macew i zarysy mogił. Cmentarz znajduje się przy ul. Polnej.

</doc>
<doc id="1466661" url="https://pl.wikipedia.org/wiki?curid=1466661" title="Kościół św. Anny w Lipawie">
Kościół św. Anny w Lipawie

Kościół św. Anny w Lipawie, "Liepājas Sv. Annas baznīca" – łotewska świątynia luterańska znajdująca się w Lipawie przy ulicy Kurlandzkiej 5. 
Historia.
Jest to najstarszy kościół w Lipawie. Pierwotny budynek kościoła (wzmiankowany w roku 1508) był drewniany i zlokalizowany w nieco innym miejscu. Ukończono jego budowę w 1597 roku. Wokół niego zaś chowano w grobach ówczesnych miejskich bogaczy. Kiedy kościół drewniany uległ zniszczeniu, na jego miejscu wzniesiono w 1675 roku bardziej okazały budynek ceglany. Sklepienie nowej, murowanej świątyni oparto na dwóch rzędach kolumn wykończonych pozłacanym drewnem. Wieżę kościelną dobudowano w latach 1668-93 (w roku 1798, w 130-letnią wówczas wieżę trafił piorun, została ona rozebrana w 1823, zaś odbudowana 50 lat później). Pomimo znacznego remontu dokonanego w 1786 roku, budynek popadał w ruinę (dach groził zawaleniem, znaczne rozstępy w ścianach, podłoga zakrystii pokrywała się zimą lodem). Mieszkańcy Lipawy utworzyli komitet odbudowy kościoła. Nowy budynek świątyni św. Anny został poświęcony 12 grudnia 1893 roku. 
Wnętrze.
Jednym z ciekawszych elementów kościoła jest barokowy ołtarz pochodzący z 1697 – wyrzeźbił go holenderski rzeźbiarz, Nicolai Soffrens, nadworny rzemieślnik księcia kurlandzkiego Jakuba.

</doc>
<doc id="1466662" url="https://pl.wikipedia.org/wiki?curid=1466662" title="Iguana delicatissima">
Iguana delicatissima



</doc>
<doc id="1466663" url="https://pl.wikipedia.org/wiki?curid=1466663" title="Pi3 Orionis">
Pi3 Orionis

Pi³ Orionis ("Tabit", "π³ Ori") – gwiazda w gwiazdozbiorze Oriona, znajdująca się około 26 lat świetlnych od Słońca.
Nazwa.
Gwiazda nosi tradycyjną nazwę Tabit, wywodzącą się od arabskiego , „niewzruszony”. Pi³ Orionis jest najjaśniejszą gwiazdą tarczy Oriona, położoną w środku i najdalej na zachód. Gwiazdy tarczy noszą oznaczenie Bayera Pi Orionis; w obecnej kolejności są numerowane od północy, dawniej były ponumerowane od zachodu. Międzynarodowa Unia Astronomiczna w 2017 roku formalnie zatwierdziła użycie nazwy Tabit dla określenia tej gwiazdy.
Charakterystyka.
Pi³ Orionis to żółto-biały karzeł należący do typu widmowego F6, choć był także klasyfikowany jako możliwy podolbrzym. Gwiazda ta ma temperaturę 6500 K i emituje 2,8 razy więcej energii od Słońca. Masa gwiazdy została obliczona na 1,3 masy Słońca, jej promień jest równy 1,3 promienia Słońca. Tabit istnieje od 1,1–1,5 miliarda lat, a przy takiej masie jego życie na ciągu głównym (okres syntezy wodoru w hel w jądrze) to około 4 miliardów lat. Podejrzewa się, że jest to gwiazda zmienna typu Delta Scuti, ale brakuje jednoznacznego potwierdzenia.
210 tysięcy lat temu gwiazda ta przeszła w odległości 15 lat świetlnych od Słońca. Miała wówczas wielkość obserwowaną 2,01, była zatem ponad dwukrotnie jaśniejsza dla oka.
Gwiazda ma czterech wizualnych kompanów. Składnik oznaczony B z pewnością jest tylko przypadkowym sąsiadem, gdyż ma zupełnie odmienny ruch własny i w ciągu 160 lat obserwacji znacznie zmienił względne położenie. Istnieje przypuszczenie, że jeden z towarzyszy może być naprawdę związany grawitacyjnie z tą gwiazdą, ale jak dotąd nie jest to potwierdzone; nieznane są także żadne planety pozasłoneczne, które mogłyby wokół niej krążyć.

</doc>
<doc id="1466664" url="https://pl.wikipedia.org/wiki?curid=1466664" title="Burgenland Straße">
Burgenland Straße



</doc>
<doc id="1466665" url="https://pl.wikipedia.org/wiki?curid=1466665" title="1 Ori">
1 Ori



</doc>
<doc id="1466669" url="https://pl.wikipedia.org/wiki?curid=1466669" title="Cmentarz żydowski w Szadku">
Cmentarz żydowski w Szadku

Cmentarz żydowski w Szadku – nekropolia o powierzchni 0,6 ha, na której zachowało się około dwudziestu fragmentów nagrobków. W 2005 roku teren kirkutu został uporządkowany i ogrodzony. Wystawiono też stosowny pomnik ku czci szadeckich Żydów.

</doc>
<doc id="1466670" url="https://pl.wikipedia.org/wiki?curid=1466670" title="Cessna 180">
Cessna 180

Cessna 180 – samolot turystyczny amerykańskiej firmy Cessna, został oblatany w 1953 roku. Samolot to wczesna wersja Cessny 182 i 185. Cessna 180 służyła także w wersji wojskowej w wielu krajach. Na pokład Cessny 180 wchodziły 4 osoby. Produkcję zakończono w 1981 roku. Samolot odniósł duży sukces rynkowy tak samo jak jego późniejsze wersje 182 i 185.
Historia.
Cessna 180 powstała jako odpowiedź na zapotrzebowanie samolotu o większym udźwigu niż Cessna 170. Prototyp, zarejestrowany jako N41697, oblatano 26 Maja 1952 roku. Wszystkie wersje były wyposażone w podwozie klasyczne (z kółkiem tylnym), w roku 1956 powstała wersja z kółkiem przednim, dla odróżnienia nazwana Cessna 182 Skylane. Ponadto w roku 1960 Cessna wprowadza do produkcję znaczącą cięższą, mocniejszą odmianę jako model 185, również wyposażoną w podwozie klasyczne. Przez pewien czas produkowano wszystkie trzy wersje.
Konstrukcja.
Płatowiec jest konstrukcji całkowicie metalowej, wykonany z aluminium. Kadłub konstrukcji półskorupowej, z poszyciem nitowanym do wręg i podłużnic. Skrzydła wsparte zastrzałem, podobnej konstrukcji, z poszyciem nitowanym do dźwigarów i podłużnic. Podwozie w układzie klasycznym, podwozie główne wykonane ze stali sprężynującej, podwozie tylne składało się ze sterowalnego kółka zamocowanego do rury stalowej. W latach 1953-1963, montowano dwa okna w bokach kadłuba, natomiast od 1964 dodano trzecie, identyczne jak modelu 185. Cessna 180 jest przystosowana do montażu pływaków lub nart zamiast konwencjonalnego podwozia.
Wersje.
Na podstawie Certyfikatu Typu
Wojskowi użytkownicy.
Wersje wojskowe oparte na 180E i 180H, oznaczono U-17. Wyposażone zostały w mocniejszy 300 konny silnik Continental IO-520-D i zwiększono ich maksymalną masę startową do 3350 lb (1610 kg)

</doc>
<doc id="1466671" url="https://pl.wikipedia.org/wiki?curid=1466671" title="Leitha Straße">
Leitha Straße



</doc>
<doc id="1466672" url="https://pl.wikipedia.org/wiki?curid=1466672" title="Kanał Ren–Men–Dunaj">
Kanał Ren–Men–Dunaj

Kanał Ren–Men–Dunaj (dawniej "Droga Wodna Ren–Men–Dunaj") – kanał żeglugowy w Niemczech, łączący zlewiska Morza Północnego i Morza Czarnego. Zbudowany w miejsce starszego Kanału Ludwika
Składa się ze skanalizowanych odcinków rzek Men (od jej ujścia do Renu do miasta Bamberg), Regnitz (lewy dopływ Menu) i Altmühl (lewy dopływ Dunaju), połączonych kanałem Men-Dunaj oraz Dunaju (od miasta Kelheim do Ratyzbony). Ma długość 171 km i przeznaczony jest dla jednostek o nośności do 1,5 tys. ton, o maksymalnych wymiarach 190 m długości i 11,45 m szerokości. Głębokość tranzytowa kanału wynosi 2,7 m, zaliczany jest on do klasy Vb. Pokonanie różnicy wysokości umożliwia 16 śluz. Trzy najwyższe spośród nich: Leerstetten, Eckersmühlen oraz Hilpoltstein mają wysokość blisko 25 m. Większość śluz ma instalację umożliwiającą odzyskiwanie wody zużytej podczas śluzowania i przechowywanie jej w specjalnych zbiornikach. Głównymi miastami nad kanałem są Frankfurt nad Menem, Würzburg, Bamberg, Norymberga i Ratyzbona.
Jest to jedyna śródlądowa droga wodna łącząca Morze Północne i Morze Czarne. Odcinek kanału pomiędzy śluzami Hilpoltstein i Bachhausen przecina kontynentalny dział wodny i jest najwyżej na świecie (406 m npm.) położoną drogą wodną mającą połączenie z morzem.
Historia budowy.
Pierwsze plany kanału pojawiły się w 1938 roku, na linii Mindorfer na południe od Norymbergi. W 1939 rozpoczęły się prace przygotowawcze w Thalmässingu, w powiecie Roth. Po wojnie prace zostały wstrzymane, jednak w latach 50. XX wieku wznowiono prace projektowe i w 1958 roku Uniwersytet w Karlsruhe rozpoczął przygotowywanie dokumentacji technicznej. W czerwcu 1960 roku rozpoczęły się pierwsze prace budowlane. 25 września 1962 r. otwarto port w Bambergu. W 1966 r. dzięki porozumieniu pomiędzy rządem Bawarii a rządem federalnym, plan budowy kanału uzyskał gwarancje finansowe. Umowa została podpisana 16 września w Duisburgu przez Niemieckie Ministerstwo Transportu reprezentowane przez Hansa-Christopha Seebohma, ministra finansów Rolfa Dahlgrüna, premiera Bawarii Alfonsa Goppela oraz bawarskiego ministra finansów Konrada Pöhnera. Budowę ukończono 25 września 1992 roku. Całkowity koszt to ok. 2,3 miliarda euro, z czego 20% stanowiły inwestycje środowiskowe.
Dane przewozowe.
Transport przez kanał w 2006 roku zmalał o prawie 20% w porównaniu do poprzedniego roku.
Ruch kontenerowy zmniejszył się z 3986 do 2539 TEU, z czego 85% ruchu odbywało się w kierunku Dunaju. W 2007 roku przewieziono 5 927 386 ton oraz 854 TEU kontenerów. W 2008 roku przewieziono 5 526 861 ton oraz 548 TEU kontenerów.

</doc>
<doc id="1466673" url="https://pl.wikipedia.org/wiki?curid=1466673" title="Víctor Hugo Peña">
Víctor Hugo Peña

Víctor Hugo Peña Grisales (ur. 10 lipca 1974 w Bogocie) – kolumbijski kolarz szosowy.
W zawodowym peletonie ściga się od 1997 roku. Największymi sukcesami kolarza są etapowe zwycięstwa w Giro d’Italia i Maillot jaune Tour de France 2003 przez trzy dni (drużynowy zwycięzca na czwartym etapie). Zwycięzca Vuelta a Murcia w 2002 roku.

</doc>
<doc id="1466674" url="https://pl.wikipedia.org/wiki?curid=1466674" title="Victor Hugo Pena">
Victor Hugo Pena



</doc>
<doc id="1466675" url="https://pl.wikipedia.org/wiki?curid=1466675" title="Mödlinger Straße">
Mödlinger Straße



</doc>
<doc id="1466676" url="https://pl.wikipedia.org/wiki?curid=1466676" title="Droga krajowa B15 (Austria)">
Droga krajowa B15 (Austria)

Droga krajowa B15 (Mannersdorfer Straße) - droga krajowa w Austrii. Arteria zaczyna się na dalekich przedmieściach Wiednia i prowadzi w kierunku południowo-wschodnim. Z Maria-Lanzendorf arteria prowadzi do skrzyżowania z Burgenland Straße w rejonie Jeziora Nezyderskiego. Trasa jest jedno-jezdniowa.

</doc>
<doc id="1466678" url="https://pl.wikipedia.org/wiki?curid=1466678" title="Sławomir Kaszuba">
Sławomir Kaszuba

Sławomir Kaszuba (ur. 30 stycznia 1979) – polski zapaśnik w stylu klasycznym, rugbysta oraz przedsiębiorca. w zespole Lechii Gdańsk. Dziewięciokrotny medalista Mistrzostw Polski seniorów w rugby.
Zapasy.
Sławomir Kaszuba jako junior uprawiał zapasy w stylu klasycznym. Jego pierwszym trenerem był wujek Andrzej Biryło, następnie był podopiecznym Zbigniewa Ciska w klubie GTS Straszyn. Osiągnął następujące sukcesy:
Rugby.
Kariera zawodnicza.
Czarni Pruszcz Gdański.
Pierwszym klubem rugby była tworząca się drużyna RC Lotnik Pruszcz Gdański. Po zawieszeniu działalności tego zespołu Kaszuba trafił do Lechii Gdańsk.
Lechia Gdańsk.
Sławomir Kaszuba występuje na pozycji prawego filara młyna w gdańskiej Lechii. Wraz z tym zespołem zdobył:
Kariera trenerska.
Kaszuba miał krótki epizod trenerski w klubie Czarni Pruszcz Gdański.
Rodzina i działalność pozasportowa.
Sławomir Kaszuba jest żonaty z Joanną oraz ma syna Sebastiana. Jest również przedsiębiorcą prowadzącym firmę..

</doc>
<doc id="1466681" url="https://pl.wikipedia.org/wiki?curid=1466681" title="Cmentarz żydowski w Bolesławcu (województwo łódzkie)">
Cmentarz żydowski w Bolesławcu (województwo łódzkie)

Cmentarz żydowski w Bolesławcu – zajmuje powierzchnię 0,58 ha, na której zachowało się tylko kilkanaście nagrobków. Teren kirkutu jest mocno zdewastowany. Przyczyniła się do tego m.in. miejscowa Spółdzielnia Gminna. Na powierzchni 0,6 hektara zachowało się około 10 powalonych nagrobków. Najstarszy z nich pochodzi z 1883 r. Cmentarz nie posiada ogrodzenia.

</doc>
<doc id="1466683" url="https://pl.wikipedia.org/wiki?curid=1466683" title="Samodzielna Kompania Czołgów R-35">
Samodzielna Kompania Czołgów R-35

Samodzielna Kompania Czołgów R-35 – pododdział czołgów Wojska Polskiego w II Rzeczypospolitej, improwizowany w trakcie kampanii wrześniowej.
Skcz R-35 w kampanii wrześniowej.
Pododdział zorganizowany został w dniach 14–15 września 1939 r. w Kiwercach z pozostałości 12 batalionu pancernego i Ośrodka Zapasowego Broni Pancernych nr 1, ewakuowanego z Warszawy. Dowództwo pododdziału nazwanego półkompanią objął por. Józef Jakubowicz.
Na uzbrojeniu kompanii znalazły się trzy z czterech czołgów Renault R-35 12 batalionu pancernego oraz trzy czołgi Hotchkiss H-35 z Biura Badań Technicznych Broni Pancernej. Pozostałe dwa czołgi R-35 z Łucka nie nadawały się do eksploatacji, wg innych autorów jeden, który został wysadzony po wymarszu z Łucka. Z czołgów tych utworzono dwa plutony. Załogi obsadzono podchorążymi Szkoły Podchorążych Broni Pancernych z Modlina. Ponadto zorganizowano drużynę techniczno-gospodarczą, która posiadała 4 samochody osobowe, 5 samochodów ciężarowych, jedną cysternę przerobioną z polewaczki i 3 motocykle.
16 września kompania podporządkowana została gen. bryg. Stefanowi Strzemieńskiemu, dowódcy Grupy „Dubno”. Według innych źródeł półkompania por. Jakubowicza stanowiła straż tylną Zgrupowania „Łuck” gen. Piotra Skuratowicza. W dniach 17–19 września pododdział przemieścił się przez Horochów i Radziechów do Buska. 19 września wraz z ułanami oczyścił miejscowość Krasne z ukraińskich nacjonalistów. Tego samego dnia w pobliżu Buska stoczył walkę z sowieckim oddziałem pancerno-motorowym. W walce tej stracono jeden czołg wraz z załogą, a drugi w Busku z uwagi na uszkodzenia. Tego samego dnia w lasach za Buskiem półkompania stoczyła walkę z piechotą sowiecką i dywersantami. Drugi czołg spalono z powodu zużycia i braku części zamiennych. 19/20 września półkompania kwaterowała we wsi Chołojów. 20 i 21 września ubezpieczała marsz grupy płk. Hanki-Kuleszy. 21 września w godzinach popołudniowych półkompania wspierała natarcie kompanii strzeleckiej z batalionu „Kraków” na wzgórza koło wsi Polskie Łany opanowane przez Wehrmacht. Tego samego dnia odpierała atak czołgów niemieckiej 4 Dywizji Lekkiej na Kamionkę Strumiłową. W trakcie walk pododdział uratował 4 baterię 40 pułku artylerii lekkiej oraz zniszczył jeden i unieszkodliwił dwa niemieckie czołgi, tracąc jeden własny. Wraz z wspieraną piechotą wzięto jeńców i zdobyto liczny sprzęt motorowy, samochody, motocykle, uszkodzony czołg, który naprawiono. 22 września pozostałe dwa czołgi i pojazdy kołowe półkompanii por. Jakubowicza podjęły marsz za kolumną 12 dywizjonu artylerii najcięższej, osłaniając od tyłu przemarsz artylerii Grupy „Dubno” do Mostów Wielkich. Z Mostów, 23 września, pododdział przemieścił się przez Bełz, Uhnowo, gdzie drogę grupie zagrodziła sowiecka piechota z czołgami. Kolumna półkompanii odjechała bocznymi drogami, z uwagi na usterkę spalony został przedostatni czołg. 24 września doszło do potyczki półkompanii, w jej wyniku zniszczony został jeden z samochodów ciężarowych, czołg stoczył pojedynek z czołgiem sowieckim, następnie z uwagi na brak paliwa i części zamiennych, zniszczono ostatni z posiadanych wozów pancernych. Dalszy marsz prowadzono w kierunku na Warszawę, przeprawiając się przez rzekę Huczwę, jadąc przez Rejowiec, Parczew, a 25 września osiągnięto Łuków. 26 września osiągnięto Żelechów, stąd przemieszczono się do majątku Borowe w pobliżu Miastkowa, gdzie chwilowo się zakwaterowano. 27 września patrol ppor. Z. Piaseckiego starł się niemieckim patrolem motocyklowym, zabijając 6 wrogów. Tego dnia pomiędzy Miastkowem, a Garwolinem natrafiono na oddział płk. dypl. Tadeusza Pełczyńskiego. Gdy Warszawa skapitulowała 29 września we wsi Filipówka półkompania została rozwiązana, pozostali tylko ochotnicy, innych zwolniono. Grupa dwunastu ochotników z por. Jakubowiczem, posługując się pojazdami, prowadziła działania do 7 października 1939 roku, niszcząc z zasadzki pojedyncze pojazdy wroga. Po otrzymaniu informacji o kapitulacji SGO „Polesie” we wsi Jagodne, grupę rozwiązano i zakończono działania bojowe w mundurach.

</doc>
<doc id="1466687" url="https://pl.wikipedia.org/wiki?curid=1466687" title="Rób, co należy">
Rób, co należy

Rób, co należy (ang. ) – amerykańska tragikomedia z 1989 roku, wyreżyserowana przez Spike’a Lee.
Fabuła.
Brooklyn, koniec lat 80. Akcja filmu toczy się podczas najgorętszego dnia lata. Większość mieszkańców dzielnicy to Afroamerykanie, ale miejscowa pizzeria należy do Włocha Sala (Danny Aiello), a sklepik do Koreańczyków. Sal jest dumny ze swoich korzeni i z tego, co osiągnął swoją pracą. Nie jest do nikogo uprzedzony, a jego motto brzmi: „Rób, co do ciebie należy, bo nie będzie wtedy kłopotów”. Ale jest problem z Koreańczykami - podnoszą ceny i źle mówią po angielsku. Tak twierdzą czarnoskórzy mieszkańcy. Wszyscy próbują jakoś żyć, ale tego wyjątkowego dnia dochodzi do rasowych spięć.
Produkcja.
Film nakręcono w całości w Nowym Jorku w dzielnicy Bedford-Stuyvesant w okręgu Brooklyn.
Nagrody i nominacje.
Oscary za rok 1989
Złote Globy 1989

</doc>
<doc id="1466690" url="https://pl.wikipedia.org/wiki?curid=1466690" title="Nowy cmentarz żydowski w Kiernozi">
Nowy cmentarz żydowski w Kiernozi

Nowy cmentarz żydowski w Kiernozi – został założony w II połowie XIX wieku i zajmuje powierzchnię 0,24 ha, na której zachował się tylko jeden nagrobek. Po wojnie na cmentarzu ustawiono pomnik ku czci ofiar Holocaustu. Teren nekropolii jest nieogrodzony i silnie zadrzewiony.

</doc>
<doc id="1466691" url="https://pl.wikipedia.org/wiki?curid=1466691" title="Pójdę pod wiatr, jak najdalej">
Pójdę pod wiatr, jak najdalej

Pójdę pod wiatr, jak najdalej - piosenka zespołu PIN i drugi singel promujący płytę "Muzykoplastyka" nagraną dla EMI Music Poland. 
Autorzy:
Piosenka "Pójdę pod wiatr, jak najdalej", podobnie jak pierwszy singiel "Niekochanie", szybko trafiła na szczyty list przebojów wielu rozgłośni radiowych w Polsce - od Ligi Hitów w Radio Zet, przez Polskie Radio i stacje regionalne po RMF FM. 
Do piosenki powstał teledysk zrealizowany przez Grupę 13.

</doc>
<doc id="1466693" url="https://pl.wikipedia.org/wiki?curid=1466693" title="Stasys Girenas">
Stasys Girenas



</doc>
<doc id="1466697" url="https://pl.wikipedia.org/wiki?curid=1466697" title="Robina Stadium">
Robina Stadium

Robina Stadium (nazwa sponsora Skilled Park) – stadion sportowy położony w mieście Gold Coast w dzielnicy Robina (Australia). Budowa rozpoczęła się w 2006 roku, a ukończona została w 2008 roku. Stadion położony jest obok stacji kolejowej Robina Station. Ze stadionu korzysta od 2008 roku zespół rugby Gold Coast Titans. Od sezonu 2009-2010 piłkarskiej ligi A-League na stadionie występuje drużyna Gold Coast United.
Pierwszy raz na tym stadionie reprezentacja Australii w rugby union mężczyzn zagrała 15 września 2012 roku przeciw Argentyńczykom w ramach The Rugby Championship 2012 gromadząc na trybunach dwadzieścia dwa tysiące osób. Dwa lata później na spotkaniu z tym samym rywalem zjawiło się niewiele ponad czternaście tysięcy widzów, co było najsłabszym wynikiem kadry od 1998 roku, przez co przyszłość meczów "Wallabies" na tym obiekcie stanęła pod znakiem zapytania.

</doc>
<doc id="1466702" url="https://pl.wikipedia.org/wiki?curid=1466702" title="Cmentarz żydowski w Widawie">
Cmentarz żydowski w Widawie

Cmentarz żydowski w Widawie – kirkut, który został założony w XVIII wieku i znajduje się przy obecnej ul. Kiełczygłowskiej. Zajmuje powierzchnię 1,2 ha, na której zachowała się tylko jedna macewa. 

</doc>
<doc id="1466709" url="https://pl.wikipedia.org/wiki?curid=1466709" title="Sucha biała pora (film)">
Sucha biała pora (film)

Sucha biała pora – amerykański film historyczny z 1989 roku na podstawie książki André Brinka "Sucha biała pora".
Główne role.
i inni
Fabuła.
Johannesburg, rok 1976. W Soweto, zamieszkanym przez czarnoskórych, młodzież szkolna protestuje przeciw systemowi szkolnemu dyskryminującemu czarne dzieci. Policja bez ostrzeżenia strzela do demonstrantów. Ginie 58 dzieci, a 700 jest rannych. Jednym z zatrzymanych na demonstracji jest syn państwa Ngubene. Kiedy ojciec próbuje się dowiedzieć, co się z nim stało, zostaje aresztowany. Po jakimś czasie policja informuje Emily Ngubene, że jej syn zginął podczas zamieszek, a mąż popełnił samobójstwo. Ona jednak w to nie wierzy.
Nagrody i nominacje.
Oscary za rok 1989
Złote Globy 1989
Nagrody BAFTA 1989

</doc>
<doc id="1466718" url="https://pl.wikipedia.org/wiki?curid=1466718" title="Gustav Behrend">
Gustav Behrend

Gustav Behrend (ur. 10 stycznia 1847 w Szczecinku, zm. 27 kwietnia 1925 w Berlinie) – niemiecki dermatolog i wenerolog, profesor tytularny.
Życiorys.
Pochodził ze znanej szczecineckiej żydowskiej rodziny Behrendów. Uczęszczał do gimnazjum w rodzinnym mieście, następnie studiował medycynę na Uniwersytecie Fryderyka Wilhelma w Berlinie. Podczas wojny francusko-pruskiej służył jako lekarz w lazarecie w Berlinie. Doktorem medycyny został w 1870 roku, od 1872 prowadził praktykę, w 1881 zrobił habilitację i w 1882 roku został Privatdozentem. Od 1891 roku prowadził w Berlinie "Station für Geschlechtskranke". W 1897 roku został profesorem tytularnym.
Dorobek naukowy.
Zajmował się m.in. kiłą i medycznymi aspektami prostytucji. Autor podręcznika dermatologii "Lehrbuch der Hautkrankheiten" (Berlin 1883).
Napisał też szereg haseł do "Handwörterbuch der Medizin" i "Realencyklopädie der Medizin" Eulenburga.

</doc>
<doc id="1466719" url="https://pl.wikipedia.org/wiki?curid=1466719" title="Cmentarz żydowski w Przedborzu">
Cmentarz żydowski w Przedborzu

Cmentarz żydowski w Przedborzu – został założony w XVIII wieku i zajmuje powierzchnię 1,5 ha, na której zachowało się kilkadziesiąt nagrobków (spośród których najstarszy pochodzi z 1794) oraz fragmenty murowanego ogrodzenia. Cmentarz znajduje się przy ul. Ogrodowej. Cmentarz został zniszczony pod koniec II wojny światowej, wówczas z macew zrobiono osłony umocnień wojennych. W 2016 roku wybudowano na nim ohel, a całość została ogrodzona.

</doc>
<doc id="1466724" url="https://pl.wikipedia.org/wiki?curid=1466724" title="Shirley Valentine (film)">
Shirley Valentine (film)

Shirley Valentine – brytyjsko-amerykański komediodramat z 1989 roku w reżyserii Lewisa Gilberta. Adaptacja tragikomicznej sztuki Willy’ego Russella, który był również autorem scenariusza do filmu.
Opis fabuły.
Shirley Valentine jest młodą kobietą korzystającą z uroków życia. Poznaje prostego mężczyznę i bierze z nim ślub. Zmienia to jej życie na gorsze. On robi z niej kucharkę i sprzątaczkę. Shirley boi się, że tak będzie do końca życia. Pewnego dnia, za radą przyjaciółki, pakuje walizki i wyrusza do Grecji.
Główne role.
i inni
Nagrody i nominacje.
Oscary za rok 1989
Złote Globy 1989
Nagrody BAFTA 1989

</doc>
<doc id="1466726" url="https://pl.wikipedia.org/wiki?curid=1466726" title="Katedra Najświętszego Serca Jezusowego w Rzeżycy">
Katedra Najświętszego Serca Jezusowego w Rzeżycy

Katedra Najświętszego Serca Jezusowego w Rzeżycy (łot. "Rēzeknes Vissvētākās Jēzus Sirds katedrāle") - główna świątynia diecezji rzeżycko-agłońskiej na Łotwie. Została zbudowana w latach 1887-1902 według projektu ryskiego architekta Floriana Wyganowskiego. Jest jednym z najpiękniejszych kościołów na Łotwie. Fasada kościoła nosi cechy stylu neoromańskiego, wnętrze utrzymane jest w stylu neogotyckim. Od 1995 katedra nowej diecezji.

</doc>
<doc id="1466731" url="https://pl.wikipedia.org/wiki?curid=1466731" title="Lubrzański Szlak Kajakowy">
Lubrzański Szlak Kajakowy

Lubrzański Szlak Kajakowy – szlak kajakowy w woj. lubuskim, w powiecie świebodzińskim, w gminie Lubrza, liczący 15 km długości, przebiegający z Lubrzy do Gościkowa.
Zawiera wszelkie elementy kajakarstwa śródlądowego. Wiedzie rzekami Rakownik i Paklicą oraz jeziorami: Lubrza, Paklicko Wielkie i Rudny Staw, przez "Rezerwat Dębowy Ostrów" koło Nowego Dworku (gdzie można spotkać zwierzęta takie jak: łabędź, perkoz dwuczuby, czapla siwa, orzeł bielik, zimorodek, bóbr), a także w pobliżu obiektów historycznych: zespołu klasztornego opactwa cysterskiego w Gościkowie (Paradyżu) i urządzeń hydrotechnicznych Międzyrzeckiego Rejonu Umocnionego.

</doc>
<doc id="1466736" url="https://pl.wikipedia.org/wiki?curid=1466736" title="Józef Słomiński">
Józef Słomiński

Józef Słomiński (ur. 31 maja 1885 w Cegiełkach, powiecie chojnickim, zm. w październiku 1939) – polski nauczyciel i działacz społeczny.
Życiorys.
Był synem zamożnego rolnika Piotra i Ewy z domu Dalman (Dahlman). W 1905 roku ukończył Seminarium nauczycielskie w Tucholi. Do 1911 był nauczycielem szkoły ludowej w Pastwiskach w powiecie świeckim, następnie objął kierownictwo szkoły powszechnej w Gliśnie Wielkim. 
Po odzyskaniu niepodległości został znanym w regionie działaczem społecznym. Jako członek Sejmiku Powiatowego w Chojnicach doprowadził do urzeczywistnienia postulatu budowy bitej drogi z Lipnicy do Borzyszków. Był też inicjatorem uruchomienia 15 października 1930 roku pierwszego w ówczesnym województwie pomorskim - wiejskiego ośrodka zdrowia. Pełnił funkcje wójta Borzyszków i Lipnicy, zasiadał w Sądzie Okręgowym w Chojnicach oraz przewodniczył rokom sądowym w Lipnicy. Był działaczem Polskiego Związku Zachodniego. Niejednokrotnie protestował przeciwko prześladowaniom Polaków na Ziemi Bytowskiej. 
We wrześniu 1939 został aresztowany przez hitlerowców i na początku października bestialsko zamordowany podczas prac polowych w majątku Jarcewo k. Chojnic.
Upamiętnienie.
Jego imię nadano ośrodkowi zdrowia w Lipnicy.

</doc>
<doc id="1466739" url="https://pl.wikipedia.org/wiki?curid=1466739" title="Kostra">
Kostra

Kostra (niem. "Jachelberg") – wzniesienie o wysokości 491 m n.p.m. w Górach Bardzkich, w Sudetach Środkowych.
Położenie.
Wzniesienie, położone w Sudetach Środkowych, w południowo-zachodniej części Grzbietu Wschodniego Gór Bardzkich, na rozrogu odchodzącym od Kłodzkiej Góry w kierunku zachodnim. Wznosi się około 4,0 km na wschód od centrum Kłodzka.
Charakterystyka.
Wzniesienie o dość stromych zboczach z niewyraźnie zaznaczonym małym płaskim wierzchołkiem, górujące nad Jóźwikowem, kolonią wsi Jaszkówka od południa i Wojciechowicami od północy. Wzniesienie jest ostańcem denudacyjnym, ma postać niewielkiej kulminacji w kształcie wydłużonego wału opadającego w kierunku północno-zachodnim. Wznosi się na bocznym ramieniu Grzbietu Wschodniego, ciągnącym się od Kłodzkiej Góry w stronę Kłodzka. Położenie wzniesienia poniżej szczytu góry Obszerna na południowo-wschodnim skraju Gór Bardzkich, których ramię głęboko wcina się w Kotlinę Kłodzką, czyni górę rozpoznawalną w terenie.
Budowa geologiczna.
Wzniesienie zbudowane jest z dolnokarbońskich mułowców i łupków ilastych, a w części szczytowej z łupków chlorytowych, należących do struktury bardzkiej. Niższe partie zboczy pokrywają gliny zwałowe od południa i osady deluwialne od północy. Zbocza zajmują użytki rolne; jedynie wierzchołek porasta niewielki las mieszany regla dolnego.
Turystyka.
Przez szczyt wzniesienia przechodzi szlak turystyczny:
U południowego podnóża poniżej szczytu położony jest budynek, w którym mieściło się popularne schronisko „Kukułka”.&lt;br&gt;
Zbocza wzniesienia stanowią punkt widokowy, z którego rozciągają się piękne i rozległe widoki ziemi kłodzkiej i prawie wszystkich otaczających ją pasm górskich.
Inne.
Dawne nazwy wzniesienia to: Jachelberg, Rożec, Kukułka.

</doc>
<doc id="1466743" url="https://pl.wikipedia.org/wiki?curid=1466743" title="Kriowulkanizm">
Kriowulkanizm

Kriowulkanizm – erupcja cieczy lub pary (z możliwym dodatkiem substancji stałych), złożonej z wody lub innych substancji, które są zamrożone w temperaturze panującej normalnie na powierzchni lodowego ciała niebieskiego. Termin ten obejmuje ogół procesów analogicznych do wulkanizmu, zachodzących na księżycach lodowych oraz prawdopodobnie na innych ciałach niebieskich o odpowiednim składzie i dostatecznie niskiej temperaturze, w szczególności obiektach transneptunowych.
Kriowulkan jest to zatem wulkan, który zamiast stopionej skały wyrzuca materiał kriogeniczny, tzw. kriolawę – jest to mieszanina takich cieczy jak woda, płynny amoniak lub metan.
Dowody obserwacyjne.
Na powierzchniach lodowych księżyców krążących wokół planet-olbrzymów występują obszary pokryte przez zamrożone wypływy płynu z wnętrza. Wprawdzie jak dotąd żadne próbki powierzchni tych ciał nie zostały zbadane laboratoryjnie, ale obserwacje spektroskopowe sond kosmicznych wskazują, że są to twory bogate w wodę. Pewne twory na powierzchniach Europy i Ganimedesa, księżyców Jowisza, mogły powstać w wyniku wypływu stopionej wody z głębi skorupy. Kriowulkanizm jest mechanizmem, który może odpowiadać za odmłodzenie powierzchni niektórych innych księżyców, w tym Dione, Tetydy i Rei w układzie Saturna, oraz Mirandy, Ariela i Tytanii krążących wokół Urana.
Tryton.
Na powierzchni Trytona, największego księżyca Neptuna, w 1989 sonda Voyager 2 zaobserwowała struktury interpretowane jako pokrywy kriowulkaniczne, stożki i zapadliska ciągnące się wzdłuż grzbietów. Zdjęcia Trytona ujawniły także słupy materii, gazu i pyłu wyrzucanego ponad powierzchnię księżyca na wysokość do 8 km. Źródłem energii może być światło słoneczne, przenikające przez przezroczysty lód azotowy i ogrzewające leżące niżej warstwy (efekt cieplarniany), bądź wewnętrzne źródło ciepła, np. związane z konwekcją termiczną w lodzie.
Enceladus.
Enceladus jest niewielkim księżycem Saturna, który wykazuje bezsprzeczną współczesną aktywność kriowulkaniczną. Obserwacje misji Cassini ukazały pióropusze materii wyrzucanej przez kriowulkany w pobliżu południowego bieguna tego księżyca i wykazały istnienie anomalnie wysokich temperatur w tamtym obszarze. Strumień ciepła w okolicach bieguna Enceladusa około dwudziestokrotnie przekracza współczesną produkcję ciepła przez naturalne izotopy promieniotwórcze i najprawdopodobniej wynika z działania sił pływowych pochodzących od planety, podtrzymywanych przez rezonans orbitalny z księżycem Dione. Pomiary instrumentów sondy Cassini wskazały, że pióropusze materii kriowulkanicznej tworzy w 90-94% para wodna, około 5% stanowi ditlenek węgla, a reszta to głównie metan i amoniak; obecne są także związki organiczne, ditlenek siarki i argon, być może także azot. Enceladus wyrzuca obecnie około 200 kg materii na sekundę i obszar kriowulkaniczny wokół bieguna południowego jest obecnie zapadnięty o 500 m względem średniego promienia księżyca.
Tytan.
Istnieją pośrednie dowody na to, że procesy kriowulkaniczne zachodzą lub zachodziły także na powierzchni Tytana, największego księżyca Saturna. Wskazane zostały potencjalne kriowulkany i pokrywy erupcyjne, niemniej do 2015 nie stwierdzono żadnej erupcji. Obliczenia teoretyczne wskazują, że kriowulkanizm jest prawdopodobnym źródłem metanu w atmosferze Tytana; wskutek zachodzących w niej procesów chemicznych zawartość tego gazu w atmosferze maleje i nie może on być jej pierwotnym składnikiem. Obecnie za najbardziej prawdopodobny kriowulkan na Tytanie uważana jest Sotra Patera, depresja o głębokości 1,7 km, nad którą wznosi się jedna z najwyższych gór Tytana, Doom Mons o wysokości 1,45 km. Sotra Patera może być kalderą pozostałą po eksplozywnej erupcji.
Europa.
Obserwacje teleskopu Hubble’a w 2013 roku wskazały, że zjawiska kriowulkaniczne podobne do erupcji na Enceladusie mogą współcześnie występować także na Europie krążącej wokół Jowisza. Zdjęcia w ultrafiolecie sugerują okresowe pojawianie się pióropuszy pary wodnej nad południowym biegunem księżyca. Wskazują też, że wyrzucona materia nie opuszcza księżyca, lecz opada po osiągnięciu wysokości ok. 200 km, co może pozostawiać identyfikowalne ślady na powierzchni. Przyszłe misje kosmiczne do układu Jowisza zapewne pozwolą zweryfikować te obserwacje.
Obiekty transneptunowe.
Pluton, największy obiekt Pasa Kuipera był obserwowany w 2015 roku przez sondę kosmiczną New Horizons. Obserwacje ukazały niespodziewanie młodą (w sensie geologicznym) powierzchnię, przekształconą przez różne procesy. Odkryte zostały dwie góry z zagłębieniami u szczytu, które mogą być kriowulkanami.
Ceres.
Ceres, największy obiekt pasa planetoid był obserwowany w latach 2015-16 przez sondę kosmiczną Dawn. Jest to obiekt pośredni pomiędzy ciałami skalnymi i lodowymi, także wulkanizm na nim wykazuje cechy pośrednie. Samotna góra Ahuna Mons na tej planecie karłowatej jest uznawana za kopułę kriowulkaniczną, uformowaną przez nieeksplozywne erupcje słonej wody i mułu. Jest ona stosunkowo młoda w sensie geologicznym, powstała w ciągu ostatniego miliarda lat.
Cechy kriowulkanizmu.
Czysta woda ma wysoką temperaturę topnienia w stosunku do temperatur spotykanych na ciałach lodowych, a ponadto gęstość stopu (kriomagmy) jest większa niż gęstość ciała stałego (lodu), co utrudnia wypływanie jej na powierzchnię. Jest to podstawowa różnica pomiędzy kriowulkanizmem a wulkanizmem krzemianowym znanym z Ziemi i innych planet wewnętrznych oraz księżyca Io. Niemniej kriomagma może zawierać rozpuszczone substancje lotne, które wydzielają się tworząc pęcherzyki i obniżają średnią gęstość stopu, lub też jej erupcja wiąże się z różnicami ciśnienia wywołanymi np. przez efekty pływowe, topografię lub zamarzanie. Lokalnie domieszki mogą także zwiększać gęstość skorupy, ułatwiając wypływ kriomagmy. Jeżeli erupcja wyrzuca płyn, będzie on na powierzchni równocześnie zamarzał i wrzał (warunki termodynamiczne w zewnętrznej części Układu Słonecznego sprawiają, że faza ciekła jest niestabilna), aż uformuje się dostatecznie gruba pokrywa lodowa. Jeśli w wyrzucanej materii dominuje para, pióropusz materii będzie rozprzestrzeniał się nad powierzchnią, a cząstki o dostatecznie dużej energii mogą opuścić obszar grawitacyjnej dominacji ciała, co ma miejsce w przypadku erupcji na Enceladusie – w efekcie pierścień E Saturna jest zasilany materią.

</doc>
<doc id="1466744" url="https://pl.wikipedia.org/wiki?curid=1466744" title="Otchłań (film 1989)">
Otchłań (film 1989)

Otchłań (inne tłumaczenie: Głębia) – amerykański film SF z 1989 roku w reżyserii Jamesa Camerona.
Główne role.
i inni
Fabuła.
Okręt podwodny „Montana” spotyka na swej drodze tajemniczy obiekt. Próbując go ścigać, zderza się z podwodną skałą i tonie. Wierząc, że można wyciągnąć załogę, marynarka wojenna prosi o pomoc załogę podwodnej stacji „Deepcore” pod dowództwem Virgila Brigmana. Dołącza do nich czterech marines, wraz z byłą żoną Brigmana – Lindsey. „Deepcore” dociera do „Montany”. Na miejscu okazuje się, że nikt z załogi nie przeżył. Jeden z członków załogi stacji – Vries – przez chwilę widzi tajemnicze kolorowe światło, po czym traci przytomność. Pozostali biorą go na pokład i odpływają.
W międzyczasie na powierzchni, szalejący tajfun niszczy na statku-matce stacji dźwig, który, tonąc, omal jej nie niszczy. Kilku członków załogi ginie, pozostali cudem unikają śmierci. W czasie próby usunięcia resztek dźwigu Lindsey widzi dziwne światła, ale nikt jej nie wierzy. W pewnym momencie na pokładzie stacji pojawia się tajemnicza „wstęga wodna”: dziwny przezroczysty stwór potrafiący naśladować mimikę ludzkiej twarzy. Nie robi on załodze żadnej krzywdy, ale przerażony por. Coffey widząc zjawisko zamyka grodzie, które niszczą wodny twór.
Wkrótce Coffey i jego wspólnik zaczynają terroryzować resztę załogi. Zamykają ich w oddzielnym pomieszczeniu, po czym Coffey zaczyna przygotowywać kapsułę do odpłynięcia wraz z głowicami jądrowymi. Brigmanowi i drugiemu członkowi załogi – Dawsonowi – udaje się wydostać, po czym docierają do Coffeya. Dochodzi do potyczki. Coffeyowi udaje się wskoczyć do kapsuły. Zaczyna uciekać. Wkrótce Vries odzyskuje przytomność i uwalnia pozostałych. Lindsey ściga Coffeya drugim batyskafem. Obie kapsuły lądują na skale. Pojazd Coffeya spada i w wyniku implozji żołnierz ginie. Tam Brigman postanawia znaleźć głowicę, która została na dnie. Opuszcza się na dół w specjalnym eksperymentalnym kombinezonie. Wkrótce odnajduje głowicę i rozbraja ją. Okazuje się jednak, że powietrza nie wystarczy już na powrót. Samotnego w głębinach Brigmana ratują obcy zamieszkujący otchłań oceanu od eonów. Ponieważ ludzie eksperymentowali z głowicami, obcy nosili się z zamiarem zgładzenia ludzkości. Dzięki Brigmanowi zmieniają zdanie o świecie na powierzchni. Wkrótce uszkodzona „Deepcore” wypływa na powierzchnię uniesiona wynurzającym się miastem obcych. Z jego wnętrza wychodzi uważany za zmarłego Virgil.
Nagrody i nominacje.
Oscary za rok 1989
Nagrody Saturn 1989/90

</doc>
<doc id="1466747" url="https://pl.wikipedia.org/wiki?curid=1466747" title="Cerkiew św. Mikołaja Cudotwórcy w Łęczycy">
Cerkiew św. Mikołaja Cudotwórcy w Łęczycy

Cerkiew św. Mikołaja Cudotwórcy – niezachowana do czasów współczesnych cerkiew prawosławna w Łęczycy przy ulicy Kaliskiej, wzniesiona w 1913 r., a zburzona w latach 30. XX w.
O świątyni.
Słownik Geograficzny Królestwa Polskiego i innych Krajów Słowiańskich wykazał istnienie cerkwi w Łęczycy w 2. połowie XIX w. Pierwsza świątynia prawosławna w Łęczycy funkcjonowała prawdopodobnie w dawnych magazynach wojskowych, a następnie w niedokończonym kościele pojezuickim.
Cerkiew św. Mikołaja Cudotwórcy wzniesiono na terenach koszar wojskowych z dotacji państwowych oraz datków łęczyckich wiernych prawosławnych. Jej uroczystej konsekracji dokonano 13 listopada 1913 r. Cerkiew była obiektem murowanym, założonym na planie krzyża greckiego. Nad przecięciem się naw cerkwi wznosiła się półeliptyczna kopuła z pozłoconym krzyżem na jej szczycie. Do świątyni wchodziło się przez kruchtę z nadbudowaną nad nią dzwonnicą, zwieńczoną mniejszą kopułą również z pozłoconym krzyżem na jej szczycie. Cerkiew reprezentowała styl neobizantyjski. Był to standardowy projekt cerkiewny i podobny architektonicznie obiekt znajdował się w Sieradzu. Wewnątrz świątyni znajdował się dębowy ikonostas, wnętrza zaś zdobiły freski.
Okres międzywojenny.
Tuż po odzyskaniu przez Polskę niepodległości w 1918 r. cerkiew sprofanowano, a jej budynek przeznaczono na magazyn miejski (planowano przekształcenie jej w kaplicę szkolną, ale stan techniczny już na to nie pozwolił). Ostatecznie w latach 1935–1936 została zburzona decyzją władz sanacyjnych w ramach zakrojonej na szeroką skalę akcji rewindykacji cerkwi prawosławnych w II Rzeczypospolitej. W celu zburzenia świątyni zawiązany został specjalny komitet obywatelski, którego celem była kwesta na rozbiórkę. Z pozyskanego w ten sposób materiału dokończono budowę łaźni miejskiej. Najprawdopodobniej to właśnie z łęczyckiej cerkwi pochodzi ikona św. Mikołaja umieszczona w ołtarzu głównym kościoła św. Mikołaja w Tumie.
Cmentarz prawosławny w Łęczycy.
W Łęczycy zachowały się w obrębie cmentarza rzymskokatolickiego relikty cmentarza prawosławnego – łącznie ok. 30 pomników i grobowców wojskowych, urzędników oraz ich rodzin. Łęczycka nekropolia prawosławna powstała w wydzielonej po powstaniu listopadowym części cmentarza rzymskokatolickiego. Po 1918 włączono jej obszar ponownie w granice cmentarza rzymskokatolickiego.

</doc>
<doc id="1466750" url="https://pl.wikipedia.org/wiki?curid=1466750" title="Aleksandrówka (powiat poddębicki)">
Aleksandrówka (powiat poddębicki)

Aleksandrówka – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Krasnołany.
W latach 1975–1998 miejscowość administracyjnie należała do województwa sieradzkiego.

</doc>
<doc id="1466753" url="https://pl.wikipedia.org/wiki?curid=1466753" title="Puchar Świata w skokach narciarskich w Ramsau">
Puchar Świata w skokach narciarskich w Ramsau



</doc>
<doc id="1466754" url="https://pl.wikipedia.org/wiki?curid=1466754" title="Hala Pańszczyca">
Hala Pańszczyca

Hala Pańszcyca lub po prostu Pańszczyca (w wymowie góralskiej "Pańscýca") – dawna hala pasterska w Tatrach. Początkowo obejmowała całą dolinę Pańszczycę, część sąsiadujących z nią terenów i polany: Pańszczycę, Wawrzeczkową Cyrhlę oraz Wyżnią i Niżnią Palenicę Pańszczykową. Później w wyniku rozdrobnienia własności i ich oddzielenia jej obszar zmniejszył się do samej doliny Pańszczycy, a w końcowym okresie swojego istnienia była gospodarczo powiązana z Halą Waksmundzką. Nazwa hali pochodzi od dawnych jej właścicieli o nazwisku Pańszczyk (Pajszczyk) z Białego Dunajca, których potomkowie żyją na Chłabówce Dolnej (Zakopane), stąd też początkowo nazywana była Halą Pańszczykową.
Z gospodarczego, pasterskiego punktu widzenia hala przedstawiała znikomą wartość użytkową. Dno rozległej doliny Pańszczycy, położone pomiędzy zboczami Żółtej Turni i Koszystej, zawalone jest granitowymi głazami porośniętymi kosodrzewiną, górna część pod masywami Buczynowych Turni, Orlej Baszty i Granatów to niemal pozbawione szaty roślinnej stożki piargowe (tzw. Zadnie Usypy) i skaliste, dzikie moreny i kotły polodowcowe.
W latach 1961–1964, gdy tereny hali zostały od górali wykupione bądź wywłaszczone, łączna jej powierzchnia wynosiła 474,78 ha, w tym nieużytki stanowiły 328,19 ha, kosodrzewina 120 ha, lasy 25,09 ha, pastwiska 1,50 ha. Dodatkowa powierzchnia serwitutów w lasach państwowych wynosiła 783,52 ha. Wypas w przeliczeniu na owce wynosił 47 sztuk. Obecnie tereny te stanowią własność Tatrzańskiego Parku Narodowego. Wypas całkowicie zniesiono, dawne tereny pasterskie zarastają lasem i kosodrzewiną. Są ostoją wielu dużych zwierząt; często żeruje tutaj niedźwiedź brunatny, w skalistych partiach żyją kozice i świstaki, a w lesie głuszce i cietrzewie. Stanisław Barabasz w 1932 r. pisał: "„Bardzo wiele głuszców tokuje w Pańszczycy”". W górnej granicy lasu rosną limby. Lasy te to jeden z najlepiej zachowanych w polskich Tatrach drzewostanów dolno- i górnoreglowych.

</doc>
<doc id="1466759" url="https://pl.wikipedia.org/wiki?curid=1466759" title="Collinder 399">
Collinder 399

Collinder 399 (również Cr 399) – asteryzm znajdujący się w konstelacji Liska.
Ta grupa gwiazd została opisana po raz pierwszy przez Al Sufiego w jego "Księdze gwiazd stałych" w 964 roku. Zupełnie niezależnie grupa ta została odkryta w XVII wieku przez Giovanniego Hodiernę. Po roku 1920 astronom amator, Dalmero Francis Brocchi, stworzył mapę tego obiektu dla American Association of Variable Star Observers. Od niego pochodzi też angielska nazwa tego obiektu: "Gromada Brocchiego".
Asteryzm ten składa się z dziesięciu gwiazd od piątej do siódmej wielkości, które tworzą „wieszak” – wyrazistą, prostą linię złożoną z sześciu gwiazd z „hakiem” składającym się z czterech gwiazd po południowej stronie. Dodatkowo około trzydzieści gwiazd uważa się czasem za powiązane w gromadę. W sprzyjających warunkach Collinder 399 może być obserwowany nieuzbrojonym okiem.
W 1931 roku, szwedzki astronom, Per Collinder skatalogował tę grupę gwiazd jako gromadę otwartą i umieścił w swoim katalogu pod nazwą Collinder 399. Jednak badania przeprowadzone w 1970 roku wykazały, że tylko sześć najjaśniejszych gwiazd może stanowić gromadę. Dodatkowo precyzyjne pomiary wykonane z różnych punktów orbity Ziemi przez satelitę Hipparcos i opublikowane w 1997 roku, wykryły rozbieżności kątowe wskazujące na to, że Collinder 399 jest w rzeczywistości asteryzmem, a gwiazdy znajdują się w różnej odległości. To jasne zgrupowanie gwiazd zajmuje na niebie obszar większy niż tarcza Księżyca w pełni.

</doc>
<doc id="1466761" url="https://pl.wikipedia.org/wiki?curid=1466761" title="Ratusz w Tczewie">
Ratusz w Tczewie

Ratusz w Tczewie – funkcje ratusza spełnia okazały gmach wybudowany w stylu neogotyckim z początku XX wieku, zbudowany jako siedziba starostwa. Mieści się przy placu marszałka Józefa Piłsudskiego. Jest to siedziba Urzędu Miejskiego i tczewskiego samorządu – Rady Miejskiej i Zarządu Miasta.

</doc>
<doc id="1466762" url="https://pl.wikipedia.org/wiki?curid=1466762" title="Antoniew (powiat poddębicki)">
Antoniew (powiat poddębicki)

Antoniew – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Krasnołany.
W latach 1975–1998 miejscowość administracyjnie należała do województwa sieradzkiego.

</doc>
<doc id="1466764" url="https://pl.wikipedia.org/wiki?curid=1466764" title="Catherine Fleury-Vachon">
Catherine Fleury-Vachon

Catherine Dominique Marie-Christine Fleury-Vachon (ur. 18 czerwca 1966 w Paryżu), francuska judoczka. Złota medalistka olimpijska z Barcelony.
Walczyła w kategorii do 61 kilogramów. Największy sukces odniosła na igrzyskach w Barcelonie, zwyciężając we wspomnianej wadze. Była mistrzynią świata (1989) i brązową medalistką tej imprezy (1991 i 1995) oraz medalistką mistrzostw Europy (złoto w 1989). Dwukrotnie zostawała mistrzynią Francji (1989 i 1990). Karierę zakończyła po igrzyskach w Atlancie w 1996. Startowała w Pucharze Świata w latach 1990–1993, 1995 i 1996.

</doc>
<doc id="1466766" url="https://pl.wikipedia.org/wiki?curid=1466766" title="Przygody barona Munchausena">
Przygody barona Munchausena

Przygody barona Munchausena – brytyjsko-niemiecki film fantasy z 1989 roku w reżyserii Terry’ego Gilliama na podstawie powieści Rudolfa Ericha Raspego i Gottfrieda Augusta Bürgera.
Fabuła.
Koniec XVIII wieku, wiek rozumu, środa. Miasto oblegane przez Turków. W gruzach teatru trupa wystawia sztukę "Przygody barona Münchhausena". Mieszkańcy czekając na zagładę, wypełniają ostatnie godziny oglądając spektakl. Nagle na scenie pojawia się prawdziwy baron. Obiecuje mieszkańcom, że zakończy wojnę. Ale żeby to zrobić, musi odnaleźć swoich dawnych towarzyszy, obdarzonych niezwykłymi umiejętnościami. Wraz z nim na poszukiwanie rusza mała Sally. W drodze bohaterowie odwiedzają Księżyc, wnętrze wulkanu i spotykają potwora morskiego.

</doc>
<doc id="1466767" url="https://pl.wikipedia.org/wiki?curid=1466767" title="Catherine Fleury">
Catherine Fleury



</doc>
<doc id="1466768" url="https://pl.wikipedia.org/wiki?curid=1466768" title="Mannersdorfer Straße">
Mannersdorfer Straße



</doc>
<doc id="1466769" url="https://pl.wikipedia.org/wiki?curid=1466769" title="Cerkiew Narodzenia Najświętszej Marii Panny w Łasku">
Cerkiew Narodzenia Najświętszej Marii Panny w Łasku

Cerkiew Narodzenia Najświętszej Marii Panny – nieistniejąca cerkiew prawosławna w Łasku. Została wzniesiona z inicjatywy naczelnika powiatu Bogdanowa.
Kamień węgielny położono 13 października 1901 w miejscu zajmowanym wcześniej przez wyburzony kościół świętej Anny (teren u zbiegu obecnych ulic Warszawskiej i 9 Maja). Po ewakuacji Rosjan w sierpniu 1914 r. obiekt stopniowo popadał w ruinę. W 1936 budynek cerkwi został wykupiony przez władze miasta i rozebrany w związku z budową pomnika niepodległości.

</doc>
<doc id="1466770" url="https://pl.wikipedia.org/wiki?curid=1466770" title="Droga krajowa B16 (Austria)">
Droga krajowa B16 (Austria)

Droga krajowa B16 (Ödenburger Straße) - droga krajowa w Austrii. Zaczynająca się na południowych obrzeżach Wiednia arteria łączy stolicę kraju z Ebreichsdorfem i Eisenstadt. Od dalekich przedmieść Wiednia trasa prowadzi równolegle do autostrady A3. Z miasta Eisenstadt B16 dociera do dawnego przejścia granicznego z Węgrami, gdzie spotyka się z węgierską drogą nr 84. Krótki odcinek w Wiedniu droga pokonuje wspólnie z ekspresową S1.

</doc>
<doc id="1466773" url="https://pl.wikipedia.org/wiki?curid=1466773" title="Eufemia (województwo łódzkie)">
Eufemia (województwo łódzkie)

Eufemia – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1466776" url="https://pl.wikipedia.org/wiki?curid=1466776" title="Blaze (film)">
Blaze (film)

Blaze − amerykański film biograficzny z 1989 roku na podstawie książki Blaze Starr i Huey Perry'ego o romansie gubernatora Luizjany, Earla K. Longa ze striptizerką Blaze Starr.
Główne role.
i inni
Nagrody i nominacje.
Oscary za rok 1989

</doc>
<doc id="1466777" url="https://pl.wikipedia.org/wiki?curid=1466777" title="Cécile Nowak">
Cécile Nowak

Cécile Nowak (ur. 22 kwietnia 1967 w Valenciennes) – francuska judoczka. Złota medalistka olimpijska z Barcelony.
Walczyła w kategoriach do 48 i 52 kilogramów. Największy sukces odniosła na igrzyskach w Barcelonie, zwyciężając w niższej z tych wag. Była mistrzynią świata (1991) i brązową medalistką tej imprezy (1989 i 1993) oraz medalistką mistrzostw Europy (złoto w latach 1990-1992). Zostawała mistrzynią Francji. Triumfatorka akademickich MŚ w 1986. Startowała w Pucharze Świata w latach 1989–1993 i 1995 roku.

</doc>
<doc id="1466778" url="https://pl.wikipedia.org/wiki?curid=1466778" title="Cecile Nowak">
Cecile Nowak



</doc>
<doc id="1466780" url="https://pl.wikipedia.org/wiki?curid=1466780" title="Algis Kašėta">
Algis Kašėta

Algis Kašėta (ur. 20 grudnia 1962 w miejscowości Mergežeris w rejonie orańskim) – litewski polityk i samorządowiec, od 1996 do 2015 poseł na Sejm, mer rejonu orańskiego.
Życiorys.
Ukończył w 1991 studia na wydziale historii Uniwersytetu Wileńskiego. W latach 1982–1984 odbywał służbę wojskową w Armii Radzieckiej, a następnie pracował jako laborant w fabryce Merkys w Oranach. Od 1988 do 1990 był pracownikiem do spraw ochrony pomników w wydziale oświaty, kultury i sportu rejonu orańskiego. W latach 1990–1996 zatrudniony jako inspektor do spraw dziedzictwa kulturalnego w Olicie. Prowadził badania nad litewską historią powojenną, publikując szereg artykułów naukowych na ten temat. Jest także współautorem książek poświęconych działalności partyzanckiej z lat 1944–1953.
Od 1988 był lokalnym działaczem Sąjūdisu. W 1994 przystąpił do Litewskiej Partii Chrześcijańskich Demokratów, z ramienia której dwa lata później po raz pierwszy został posłem. Należał następnie do założycieli Nowoczesnych Chrześcijańskich Demokratów, w 2000 jako jedyny przedstawiciel tej formacji uzyskał mandat na Sejm kolejnej kadencji. Po fuzji MKD z dwoma innymi ugrupowaniami stał się jednym z liderów powstałego w jej wyniku Związku Liberałów i Centrum. W 2004 po raz trzeci wybrano go do parlamentu. Od 2006 działa w nowym ugrupowaniu – Ruchu Liberalnym Republiki Litewskiej, został przewodniczącym jego frakcji parlamentarnej.
W wyborach parlamentarnych w 2008 skutecznie ubiegał się o reelekcję, wygrywając w okręgu jednomandatowym. 18 listopada tego samego roku objął stanowisko wiceprzewodniczącego Sejmu. 16 czerwca 2011 Sejm przyjął jego dymisję z zajmowanej funkcji. W listopadzie 2011 został przewodniczącym frakcji LRLS w Sejmie.
W 2012 Algis Kašėta po raz kolejny został wybrany do litewskiego parlamentu. W 2015 wygrał natomiast wybory na urząd mera rejonu orańskiego (reelekcja w 2019 i 2023).

</doc>
<doc id="1466782" url="https://pl.wikipedia.org/wiki?curid=1466782" title="Algis Kaseta">
Algis Kaseta



</doc>
<doc id="1466783" url="https://pl.wikipedia.org/wiki?curid=1466783" title="Marie-Claire Restoux">
Marie-Claire Restoux

Marie-Claire Restoux (ur. 9 kwietnia 1968 w La Rochefoucauld) – francuska judoczka. Złota medalistka olimpijska z Atlanty.
Walczyła w kategorii do 52 kilogramów. Największy sukces odniosła na igrzyskach w Atlancie. Była mistrzynią świata (1995 i 1997) oraz medalistką mistrzostw Europy. Obecnie jest radną w Clichy.
Startowała w Pucharze Świata w latach 1991–1993 i 1995–2001.

</doc>
<doc id="1466787" url="https://pl.wikipedia.org/wiki?curid=1466787" title="Séverine Vandenhende">
Séverine Vandenhende

Séverine Anne-Marie Vandenhende (ur. 12 stycznia 1974 w Dechy), francuska judoczka. Złota medalistka olimpijska z Sydney.
Walczyła w kategorii do 61 kilogramów (później 63 kg). Największy sukces odniosła na igrzyskach w 2000, zwyciężając w wadze do 63 kg. Była mistrzynią świata (1997) oraz medalistką mistrzostw Europy (brąz w 1997, srebro w 2000). Dwukrotnie zostawała mistrzynią Francji.
Startowała w Pucharze Świata w latach 1993, 1995–1998, 2000 i 2001.

</doc>
<doc id="1466788" url="https://pl.wikipedia.org/wiki?curid=1466788" title="Severine Vandenhende">
Severine Vandenhende



</doc>
<doc id="1466789" url="https://pl.wikipedia.org/wiki?curid=1466789" title="Zoria Hałyćka">
Zoria Hałyćka

Zoria Hałyćka – pierwsza ukraińska gazeta wydawana w Galicji.
Powstała jako organ Głównej Rady Ruskiej (HRR), była wydawana od 3 maja 1848 do 9 kwietnia 1857. Początkowo ukazywała się jako tygodnik, w latach 1849–1853 dwa razy w tygodniu, później znowu jako tygodnik. Do 1851 roku była drukowana w ludowym języku ruskim, w latach 1851–1854 w jazycziu, od 1855 znów w kształtującym się właśnie języku ukraińskim.
Redaktorem początkowo był jeden z założycieli „Zorii” i działacz HRR – Antoni Pawęcki, który wydawał ją na własny koszt. W gazecie publikowano wszystkie oficjalne dokumenty Głównej Rady Ruskiej. Później gazeta zaczęła mieć kłopoty ekonomiczne i polityczne, więc w lipcu 1850 gazeta została sprzedana Instytutowi Stauropigijnemu, i została organem ruchu moskalofilskiego. W końcu 1854 została znowu odsprzedana, zmieniając ponownie opcję na narodową. Upadła z przyczyn finansowych w 1857.
Głównymi redaktorami byli kolejno: Antoni Pawęcki (1848-1850), Mychajło Kossak (1850), Iwan Huszałewycz (1850-1853), Bohdan Didyćkyj (10 czerwca 1853–1854), Seweryn Szechowycz (1854), Platon Kostecki (1854-1856), M. Sawczynśkyj (1857).
Z „Zorią” współpracowali między innymi: J. Zharśkyj, Mychajło Kuzemśkyj, Josyp Łewyćkyj, Mychajło Małynowśkyj, Antin Mohylnyćkyj, Antoni Petruszewicz, Łew Treszczakiwśkyj, Ulana Krawczenko.

</doc>
<doc id="1466790" url="https://pl.wikipedia.org/wiki?curid=1466790" title="Saulius Pečeliūnas">
Saulius Pečeliūnas

Saulius Pečeliūnas (ur. 19 stycznia 1956 w Druskienikach) – litewski polityk, inżynier, poseł na Sejm.
Życiorys.
Ukończył w 1979 studia w Wileńskim Instytucie Inżynierii Budownictwa (przekształcony później w Wileński Uniwersytet Techniczny), po których do 1990 pracował jako kierownik inżynierii drogowej w instytucji planistycznej.
W 1980 zajął się działalnością polityczną. W 1988 przystąpił do Sąjūdisu, w 1990 współtworzył Litewską Partię Demokratyczną, którą kierował do końca jej działalności w 2001.
Sprawował mandat poselski w Radzie Najwyższej kadencji 1990–1992, będąc jednym z sygnatariuszy aktu niepodległości z 11 marca 1990. W parlamencie zasiadał przez dwie kolejne kadencje, przegrywając w 2000 następne wybory.
Po połączeniu się LDP z innymi małymi partiami należał do LDS, następnie w 2003 związał się ze Związkiem Ojczyzny, pozostając bezpartyjnym. Z ramienia konserwatystów w wyborach w 2004 po czteroletniej przerwie powrócił do litewskiego Sejmu. W wyborach parlamentarnych w 2008 skutecznie ubiegał się o reelekcję, uzyskując mandat deputowanego z listy partyjnej TS-LKD. W 2012 nie został ponownie wybrany.

</doc>
<doc id="1466791" url="https://pl.wikipedia.org/wiki?curid=1466791" title="Saulius Peceliunas">
Saulius Peceliunas



</doc>
<doc id="1466792" url="https://pl.wikipedia.org/wiki?curid=1466792" title="Irena Degutiene">
Irena Degutiene



</doc>
<doc id="1466794" url="https://pl.wikipedia.org/wiki?curid=1466794" title="Osburga">
Osburga

Osburga albo Osburh (ur. ok. 810, zm. po 846) – pierwsza żona króla Wesseksu Ethelwulfa i matka Alfreda Wielkiego. 
Życiorys.
Wiadomo o jej istnieniu tylko z "Żywota króla Alfreda" Assera. Nie jest poświadczona w żadnych dokumentach, również "Kronika anglosaska" nie wspomina o jej śmierci. Przyjmuje się, że była także matką Ethelstana, Ethelbalda, Ethelberhta, Ethelreda i ich siostry Ethelswithy, żony króla Mercji Burgreda. Asser pisze, że Osburga była córką Oslaca, "pincerny" (cześnika) na dworze króla Ethelwulfa.

</doc>
<doc id="1466797" url="https://pl.wikipedia.org/wiki?curid=1466797" title="Rodrigo Possebon">
Rodrigo Possebon

Rodrigo Pereira Possebon (ur. 13 lutego 1989 w Sapucaia do Sul, Rio Grande do Sul) – włoski piłkarz brazylijskiego pochodzenia występujący na pozycji pomocnika. Młodzieżowy reprezentant Włoch.
Kariera klubowa.
Possebon rozpoczął karierę piłkarską w Internationalu, następnie został zauważony przez brazylijskiego skauta Manchester United, Johna Calverta-Toulmina, który zarekomendował też braci Rafaela i Fábio. W styczniu 2008 podpisał kontrakt z angielskim klubem i otrzymał w nim numer 34, noszony wcześniej przez Ryana Shawcrossa. W Manchesterze zadebiutował 17 sierpnia 2008, zmieniając Ryana Giggsa podczas drugiej połowy meczu z Newcastle United. Jego karierę wstrzymała kontuzja, którą odniósł 22 września podczas pucharowego meczu z Middlesbrough, kiedy to został sfaulowany przez Emmanuela Pogatetza. Na początku lipca 2009 Possebon został na rok wypożyczony do SC Bragi.

</doc>
<doc id="1466798" url="https://pl.wikipedia.org/wiki?curid=1466798" title="Vittangi (miejscowość)">
Vittangi (miejscowość)

Vittangi (fin. "Vittanki") – tätort w północnej Szwecji, w Laponii, u ujścia rzeki Vittangi do Torne. Leży w gminie Kiruna, w regionie Norrbotten i liczy 789 mieszkańców . Jest to najludniejsza miejscowość gminy.
Vittangi założono w 1670 roku. W latach 1836 do 1912 miejscowość była zarówno siedzibą gminy jak i parafii Vittangi. W 1912 roku siedzibę gminy przeniesiono do Kiruny. W 1959 roku na Torne wybudowano most.
Głównym zabytkiem wsi jest kościół z 1854 roku, założony przez Larsa Leviego Læstadiusa. Architektem kościoła był Theodor Edberg. Główny ołtarz dłuta Gerdy Höglund, przedstawiający "Jezusa Błogosławiącego", został dodany w 1948 roku.
W centrum Vittang, tuż przy kościele znajduje się jezioro "Julkathenjärvi", które stanowi obszar ochrony ptaków wodnych. Obie rzeki w Vittangach obfitują w ryby.

</doc>
<doc id="1466799" url="https://pl.wikipedia.org/wiki?curid=1466799" title="Wydział Wychowania Fizycznego Olsztyńskiej Szkoły Wyższej im. Józefa Rusieckiego">
Wydział Wychowania Fizycznego Olsztyńskiej Szkoły Wyższej im. Józefa Rusieckiego

Wydział Wychowania Fizycznego Olsztyńskiej Szkoły Wyższej im. Józefa Rusieckiego – wydział Olsztyńskiej Szkoły Wyższej powstały w 1999 roku, jako Wydział Wychowania Fizycznego i Fizjoterapii, w obecnej formie funkcjonujący od 2005 roku. Na chwilę obecną kształcący na kierunku wychowanie fizyczne zarówno na studiach pierwszego, jak i drugiego stopnia.
Historia.
Wydział Wychowania Fizycznego powstał w 1999 roku jako Wydział Wychowania Fizycznego i Fizjoterapii. Był to drugi po Wydziale Pedagogicznym wydział uczelni. W 2001 roku uruchomiono na nim specjalność odnowa biologiczna z kosmetologią, nad którą rok później opiekę przejął nowo utworzony Wydział Zdrowia Publicznego. W 2004 roku oferta kształcenia wydziału wzbogaciła się o studia II stopnia. Rok później doszło do usamodzielnienia Wydziału Fizjoterapii. Od owego momentu Wydział Wychowania Fizycznego funkcjonuje w obecnie znanej formie.
Władze wydziału.
Pełniącym obowiązki dziekana Wydziału Wychowania Fizycznego jest dr Jarosław Marcinkowski.
Charakterystyka kierunków kształcenia.
Obecnie na Wydziale Wychowania Fizycznego studenci kształcą się na kierunku wychowanie fizyczne zarówno na studiach pierwszego, jak i drugiego stopnia. Wynikiem ukończenia tego typu studiów jest uzyskanie umiejętności pozwalających na pracę w zawodzie nauczyciela wychowania fizycznego w rozmaitych typach szkół, a także na organizację imprez sportowych. Absolwent kierunku wychowanie fizyczne posiada wiedzę, która umożliwia podjęcie pracy w klubach sportowych, ośrodkach samorządowych czy placówkach prywatnych.
Nabywanie wiedzy i umiejętności studentom Wydziału Wychowania Fizycznego Olsztyńskiej Szkoły Wyższej ułatwia uruchomione w 2004 roku Centrum Zdrowia i Sportu, będące kompleksem nowoczesnych obiektów sportowych takich jak korty do squasha czy stadion ze sztuczną nawierzchnią.

</doc>
<doc id="1466800" url="https://pl.wikipedia.org/wiki?curid=1466800" title="Planetoida klasy B">
Planetoida klasy B

Planetoida klasy B – stosunkowo rzadki typ planetoidy węglowej, wchodzącym w skład szerszej grupy C. Obiekty klasy B są częste w zewnętrznym pasie planetoid, a także dominują w rodzinie Pallas, która obejmuje drugą co do wielkości planetoidę (2) Pallas. Są one uznawane za prymitywne, bogate w lotne związki, pozostałości z wczesnych etapów formowania się Układu Słonecznego.
Charakterystyka.
Generalnie podobne do obiektów typu C, jednak różniące się w tym, że pochłanianie ultrafioletu poniżej 0,5 mikrometrów jest małe lub nieobecne, a widmo jest raczej lekko niebieskawe niż czerwone. Ich albedo również bywa większe niż w ogólnie bardzo ciemnym typie C.
Spektroskopia obiektów klasy B sugeruje jako główne składniki ich powierzchni: bezwodne krzemiany, uwodnione składniki mineralne gliny, organiczne polimery, magnetyt, i sulfidy. Najbliższe charakterystyki do planetoid klasy B zostały uzyskane dla meteorytów węglowo-chondrytowych, które zostały delikatnie podgrzane w laboratorium.

</doc>
<doc id="1466801" url="https://pl.wikipedia.org/wiki?curid=1466801" title="J’Accuse…!">
J’Accuse…!

J’accuse…! (dosłownie: Oskarżam…!) – list otwarty Émile’a Zoli do prezydenta Republiki Francuskiej opublikowany 13 stycznia 1898 w paryskim czasopiśmie „L’Aurore”.
Obszerny list, napisany w obronie niesprawiedliwie oskarżonego o szpiegostwo, osądzonego i skazanego oficera francuskiego żydowskiego pochodzenia, Alfreda Dreyfusa, podejmował też ogólniejsze tematy: antysemityzmu, potrzeby cywilnej kontroli nad armią, panujących na przełomie XIX i XX wieku stosunków społecznych we Francji i inne.
List – wystosowany po wykryciu faktu, że koronny dowód w sądzie przeciw Dreyfusowi, został sfałszowany, oraz że kręgi wojskowe próbowały to ukryć – stał się kamieniem milowym w tzw. „aferze Dreyfusa” i zarzewiem szerokiej dyskusji tak we Francji, jak i poza jej granicami (m.in. na ziemiach polskich – w krakowskim „Życiu” – tekst o "J’Accuse…!" pojawił się tydzień po publikacji w Paryżu).
Samo wykrzyknienie "J’accuse…!" stało się potem synonimem bezpardonowego i odważnego publicznego wystąpienia jednostki przeciw istniejącemu systemowi.
W 1919 powstał we Francji film – dramat wojenny – pod tym samym tytułem, który nie był jednak oparty na historii Dreyfusa, podobnie jak kolejny, nakręcony tam w 1938. Natomiast film angielski pod przetłumaczonym tytułem "I Accuse" (premiera w 1958) nawiązywał bezpośrednio do afery Dreyfusa (rolę Zoli grał walijski aktor Emlyn Williams, a rolę Dreyfusa aktor amerykański José Ferrer).
W 2019 na 76. MFF w Wenecji film Romana Polańskiego "J’Accuse…!" (według powieści "Oficer i szpieg" Roberta Harrisa) opowiadający o sprawie Dreyfusa zdobył Wielką Nagrodę Jury, a także nagrodę FIPRESCI. Film ten w polskiej wersji językowej nosi tytuł "Oficer i szpieg."

</doc>
<doc id="1466802" url="https://pl.wikipedia.org/wiki?curid=1466802" title="J'accuse!">
J'accuse!



</doc>
<doc id="1466803" url="https://pl.wikipedia.org/wiki?curid=1466803" title="J'accuse">
J'accuse



</doc>
<doc id="1466806" url="https://pl.wikipedia.org/wiki?curid=1466806" title="Piotr z Bnina i Opalenicy (zm. 1466)">
Piotr z Bnina i Opalenicy (zm. 1466)

Piotr z Bnina i z Opalenicy zwany Mosińskim, pisał się też z Radlina herbu Łodzia (zm. w 1466 roku) – kasztelan santocki w latach 1463-1466, starosta Mosiny po 1448 roku.
Życiorys.
Pochodził z rodziny Bnińskich – wielkopolskiej rodziny magnackiej, wywodzącej się z Bnina pod Poznaniem (komesowie na Bninie).
W Samostrzelu zachował się pałac rodziny Bnińskich.
Przyjął on nazwisko od miejscowości Bnin, tak jak ojciec Piotr Bniński (1390-1448) – kasztelan gnieźnieński i podróżnik, geograf, był starostą mosińskim. Matką była Elżbieta z Gołutowa z Gułtów – Gołutowska (zm. 1427 r.).
Jego braćmi byli:
Miał cztery siostry: Barbarę, Dorotę, Annę oraz Małgorzatę, którą poślubił Zbigniew Bąk herbu Zadora (zm. ok. 1472).
Z działu braterskiego w roku 1457 wziął wraz z bratem Maciejem: część miasta Bnina i wsi Położejewo; Polwicę; połowy wsi: Rucewo, Góra, Grabowiec, Gołutowo, Drzązgowo, Żabice, Sokolniki, Ostrów, Borzejewo; całe wsie: Radlin, Kąty, Wilkowyja; połowę wsi Uszczonowo; całe Spytkowice, Łagiewniki oraz sumy na dobrach królewskich, tj. mieście Mosinie oraz wsiach: Pożegowo, Sowiniec, Krosno, Żabno, w powiatach: poznańskim, pyzdrskim, kościańskim i kaliskim. (P.1382 s.64).
Piotr jako pierwszy używa nazwiska Opaliński w roku 1453. Oprócz Opalenicy posiadał następujące miejscowości: Sieraków, Międzychód, Dobrzenicę, Rynarzewo, Szubin, Radzewo, Śmigiel, Boguniewo, Kluczewo, Jarocin, Wojnowice, Dakowy Mokre, Turczyn, Rychwał, Kostrzewo, Tuliszków i Trzciel. 
Z żoną Małgorzatą z Gryżyny i z Włoszakowic miał trzech synów:
oraz cztery córki:

</doc>
<doc id="1466810" url="https://pl.wikipedia.org/wiki?curid=1466810" title="Phil Babb">
Phil Babb

Philip Andrew Babb (ur. 30 listopada 1970 w Lambeth na przedmieściach Londynu) – irlandzki piłkarz grający na pozycji środkowego obrońcy.
Kariera klubowa.
Babb urodził się w aglomeracji Londynu w rodzinie irlandzkiej. Pierwsze treningi piłkarskie podjął w londyńskim zespole Millwall F.C. W 1989 roku był w kadrze pierwszej drużyny, jednak nie zdołał zadebiutować w Division One. W 1990 roku odszedł więc do Bradford City i 8 września rozegrał dla tego klubu swój pierwszy mecz. Bradford pokonało wówczas 2:1 Reading F.C., a Phil zdobył jedną z bramek. W całym sezonie zdobył ich 10, a w kolejnym - 4.
W 1992 roku Irlandczyk odszedł z Bradford i został zawodnikiem grającego w nowo powstałej Premiership, Coventry City. Ówczesny menedżer zespołu Bobby Gould zapłacił za niego 500 tysięcy funtów. W nowym zespole Phil zadebiutował 15 sierpnia w wygranym 2:1 domowym spotkaniu z Middlesbrough F.C. W Coventry, podobnie jak w Bradford, występował w podstawowym składzie. Spędził tam dwa sezony, w trakcie których rozegrał 77 meczów i zdobył 3 gole.
Latem 1994 roku Babb podpisał kontrakt z prowadzonym przez Roya Evansa, Liverpoolem. Kwota transferu irlandzkiego obrońcy wyniosła wówczas 3,6 miliona funtów. 17 września zadebiutował w koszulce „The Reds” w meczu Premiership, przegranym 0:2 z Manchesterem United. Za czasów menedżerskiej kadencji Evansa Babb grywał najczęściej na lewej obronie w stosowanym przez Anglika systemie 3-5-2. Po odejściu Evansa, menedżerem został Gérard Houllier, ale Babb grał u Francuza w mniejszej ilości meczów. Na początku 2000 roku został wypożyczony do Tranmere Rovers, dla którego rozegrał 4 spotkania w Division One, a latem odszedł z Liverpoolu.
Na zasadzie wolnego transferu Babb przeszedł do portugalskiego Sportingu. W 2001 roku zajął z nim 3. miejsce w lidze, a w 2002 wywalczył zarówno mistrzostwo kraju, jak i Puchar Portugalii. Latem wrócił do Anglii i 17 sierpnia zadebiutował w barwach Sunderlandu. Na koniec sezonu spadł z tym klubem z Premiership, a kolejny spędził grając w Division One. W 2004 roku zdecydował się zakończyć piłkarską karierę.
Kariera reprezentacyjna.
W reprezentacji Irlandii Babb zadebiutował 23 marca 1994 roku w zremisowanym 0:0 towarzyskim spotkaniu z Rosją. W tym samym roku został powołany przez selekcjonera Jacka Charltona do kadry na Mistrzostwa Świata w USA. Tam był podstawowym obrońcą swojej drużyny i rozegrał cztery spotkania: z Włochami (1:0), z Meksykiem (1:2), z Norwegią (0:0) oraz w 1/8 finału z Holandią (0:2). Po raz ostatni w kadrze narodowej Babb wystąpił w 2002 roku, w meczu eliminacji do Euro 2004 z Rosją (2:4), w którym strzelił bramkę samobójczą. Łącznie zaliczył w niej 35 spotkań i nie zdobył żadnego gola.

</doc>
<doc id="1466812" url="https://pl.wikipedia.org/wiki?curid=1466812" title="Regimantas Ciupaila">
Regimantas Ciupaila



</doc>
<doc id="1466815" url="https://pl.wikipedia.org/wiki?curid=1466815" title="CT Chamaeleontis">
CT Chamaeleontis

CT Chamaeleontis ("CT Cha") – gwiazda zmienna typu T Tauri położona w konstelacji Kameleona, oddalona o 165 ± 30 parseków. Jej jasność obserwowana wynosi ok. 13,00.
We wrześniu 2008 ogłoszono odkrycie orbitującego ją obiektu astronomicznego CT Cha b, który jest albo planetą, albo brązowym karłem. Obiekt ten znajduje się w odległości 440 j.a. od CT Chamaeleontis.

</doc>
<doc id="1466816" url="https://pl.wikipedia.org/wiki?curid=1466816" title="Ceslovas Stankevicius">
Ceslovas Stankevicius



</doc>
<doc id="1466818" url="https://pl.wikipedia.org/wiki?curid=1466818" title="Soini Nikkinen">
Soini Nikkinen

Soini Nikkinen (ur. 19 lipca 1923 w Kiuruvesi, zm. 2 czerwca 2012) – fiński lekkoatleta specjalizujący się w rzucie oszczepem.
Brązowy medalista ME 1954 w Bernie. Dwukrotny olimpijczyk – Londyn 1948 (12. miejsce) i Helsinki 1952 (8. miejsce). 24 czerwca 1956 pobił rekord świata – na stadionie w Kuhmoinen uzyskał wynik 83,56 m. Rekord ten przetrwał zaledwie 6 dni – 30 czerwca w Mediolanie pobił go Polak Janusz Sidło uzyskują wynik o 10 cm. lepszy.

</doc>
<doc id="1466819" url="https://pl.wikipedia.org/wiki?curid=1466819" title="SKOZK">
SKOZK



</doc>
<doc id="1466825" url="https://pl.wikipedia.org/wiki?curid=1466825" title="Oględa (góra)">
Oględa (góra)

Oględa, Góra Obszerna () – wzniesienie o wysokości 573 m n.p.m. w Górach Bardzkich, w Sudetach Środkowych.
Położenie i opis.
Wzniesienie położone jest w Sudetach Środkowych, w południowo-wschodniej części Grzbietu Wschodniego Gór Bardzkich, na grzbiecie odchodzącym od rozrogu Kłodzkiej Góry w kierunku zachodnim. Wznosi się około 4,8 km na wschód od centrum Kłodzka.
Wzniesienie o wyraźnie zaznaczonym małym wierzchołku. Wzniesienie jest ostańcem denudacyjnym. Ma postać wydłużonej równoleżnikowo kulminacji o opadających stromo zboczach w kierunku południowym i północnym. Wznosi się w długim, bocznym ramieniu Grzbietu Wschodniego, ciągnącym się od Kłodzkiej Góry w stronę Kłodzka. Położenie góry pomiędzy Jedlakiem i Kostrą, na południowo-wschodnim skraju Gór Bardzkich, których boczne ramię głęboko wcina się w Kotlinę Kłodzką, czyni górę rozpoznawalną w terenie.
Wzniesienie zbudowane jest z dolnokarbońskich piaskowców szarogłazowych i łupków ilastych struktury bardzkiej, których partie położone na południowo-wschodnich zboczach zostały częściowo zmetamorfizowane kontaktowo w wyniku oddziaływania intruzji kłodzko-złotostockiej. Niższe partie zboczy pokrywają gliny zwałowe od południa i osady deluwialne od północy. Na południowo-zachodnim zboczu u podnóża góry znajduje się niewielkie złoże lidytów, które w przeszłości były eksploatowane.
Cały szczyt i górne partie zboczy powyżej poziomu 420 m porastają, głównie lasy świerkowe, natomiast u podnóża ciągną się użytki rolne.
Pod szczytem na północnym zboczu, przy leśnej drodze, stoi kamień o wysokości ok. 1,0 m, z wykutymi cyframi 578. Od szczytu w kierunku Kłodzkiej Góry przy grzbietowej ścieżce stoją kamienne słupki graniczne z monogramami "H.W. i D.N." i datami, wskazującymi na ich XVIII-wieczne pochodzenie.
Na południowo-zachodnim zboczu u podnóża góry znajdują się ślady wyrobisk po istniejących w przeszłości kamieniołomach.
Turystyka.
Przez szczyt wzniesienia prowadzi szlak turystyczny:

</doc>
<doc id="1466828" url="https://pl.wikipedia.org/wiki?curid=1466828" title="Czarodziej (opowieść)">
Czarodziej (opowieść)

Czarodziej ("Волшебник") – rosyjskojęzyczna opowieść Vladimira Nabokova, napisana w 1939 r. w Paryżu, opublikowana po raz pierwszy po śmierci autora w 1986 r. Utwór stanowi pierwowzór powieści "Lolita" – również porusza temat pedofilii i opiera się na podobnym schemacie fabularnym co późniejsza powieść (samotny mężczyzna odczuwający pożądanie do małych dziewczynek żeni się, aby móc zbliżyć się do nieletniej córki swojej nowej małżonki).
Streszczenie fabuły.
Miejsce ani czas akcji nie są sprecyzowane w książce (Nabokov sugerował później, że akcja miała się rozgrywać w Paryżu w latach trzydziestych). Bohaterem jest bezimienny (w artykule "O książce pod tytułem "Lolita"" Nabokov przypisuje mu imię Artur, ale imię to nie występuje nigdzie w samej powieści) mężczyzna w średnim wieku, odczuwający nieodparty pociąg do pewnego typu małych dziewczynek. Aby zdobyć dostęp do jednej z takich dziewczynek, żeni się z jej matką. Chorowita matka umiera niedługo po ślubie, a osierocona dziewczynka znajduje się pod opieką bohatera. Ten zabiera ją w podróż i próbuje ją zgwałcić podczas pierwszej, spędzonej w motelu, nocy. Dziewczynka budzi się podczas jego zabiegów i na widok jego penisa reaguje obrzydzeniem i przerażeniem. Bohater zszokowany reakcją dziecka i odkrywszy krzywdę, jaką mu wyrządził, wybiega na ulicę i rzuca się pod samochód.

</doc>
<doc id="1466831" url="https://pl.wikipedia.org/wiki?curid=1466831" title="Malaclemys terrapin">
Malaclemys terrapin



</doc>
<doc id="1466833" url="https://pl.wikipedia.org/wiki?curid=1466833" title="François-Édouard Picot">
François-Édouard Picot

François-Édouard Picot (ur. 10 października 1786 w Paryżu, zm. 15 marca 1868 tamże) – francuski malarz i litograf, reprezentant neoklasycyzmu.
Uczeń André François-Vincenta i Jacques-Louisa Davida, w 1811 zdobył nagrodę Prix de Roma i wyjechał na stypendium do Rzymu. Po powrocie do Francji zadebiutował w paryskim Salonie obrazem "L'Amour et Psyché" i namalował "The Crowning of the Virgin" do kościoła w Notre-Dame-de-Lorette. W Salonie wystawiał w latach 1819-1839, w 1836 został przyjęty do Académie des Beaux-Arts, gdzie został cenionym pedagogiem. W 1832 otrzymał Legię Honorową. Wspólnie z malarzem Hippolyte Flandrininem wykonał dekoracje do kościół Saint Vincent de Paul w Paryżu. Wykonywał freski i obrazy dla muzeum w Luwrze, pałacu w Wersalu i pałacu Luksemburskiego.
Wśród jego licznych uczniów było wielu wybitnych malarzy francuskich i zagranicznych m.in. Theodor Aman, Léon Belly, Jean-Achille Bénouville, François-Léon Bénouville, William Bouguereau, Ulysse Butin, Alexandre Cabanel, Charles-Antoine Flajoulot, Georges Clairin, Charles Alexandre Crauk, Gustave Droz, Félix Giacomotti, Gustave Guillaumet, Jean-Jacques Henner, Jozef Israëls, Henri-Léopold Lévy, Gustave Moreau, Victor Mottez, Alphonse de Neuville.

</doc>
<doc id="1466835" url="https://pl.wikipedia.org/wiki?curid=1466835" title="Laima Andrikienė">
Laima Andrikienė

Laima Liucija Andrikienė (ur. 1 stycznia 1958 w Druskienikach) – litewska polityk, ekonomistka, wykładowca akademicki, posłanka na Sejm oraz do Parlamentu Europejskiego VI, VII i VIII kadencji, członkini Europejskiego Trybunału Obrachunkowego.
Życiorys.
W 1980 ukończyła studia z zakresu ekonomii i matematyki na Uniwersytecie Wileńskim. W 1986 obroniła doktorat z ekonomii, w 2004 została profesorem. W latach 80. pracowała instytucie badawczym zajmującym się ekonomiką rolnictwa jako inżynier i pracownik naukowy. Prowadziła wykłady na University of Manchester (1988–1989) i na Uniwersytecie Georgetown (w 1996). Od 1989 przez rok pełniła funkcję asystentki wicepremiera.
Sprawowała mandat poselski w Radzie Najwyższej kadencji 1990–1992, będąc jednym z sygnatariuszy aktu niepodległości z 11 marca 1990. W parlamencie zasiadała też przez dwie kolejne kadencje, wybierana kolejno z listy Sąjūdisu (1992) i Związku Ojczyzny (1996). W 1996 krótko sprawowała urząd ministra przemysłu i handlu, następnie do 1998 była ministrem spraw europejskich w rządzie Gediminasa Vagnoriusa.
W 1999 opuściła konserwatystów, stając na czele nowego ugrupowania – Ojczyźnianej Partii Ludowej (TLP). W 2000 bez powodzenia ubiegała się o reelekcję w wyborach parlamentarnych. Powróciła następnie do pracy jako wykładowca akademicki, obejmując stanowisko profesora nadzwyczajnego na wydziale nauk politycznych na Litewskim Uniwersytecie Prawa w Wilnie, była też dyrektorem instytutu zajmującego się polityką Unii Europejskiej, a także (w latach 2002–2004) dziekanem wydziału administracji publicznej.
Po połączeniu się TLP z innymi małymi partiami należała do Litewskiego Związku Prawicy, który następnie w 2003 przyłączył się do Związku Ojczyzny. Laima Andrikienė tym samym powróciła do swojej poprzedniej partii, wchodząc w skład jej władz krajowych. W 2004 i 2009 z ramienia konserwatystów uzyskiwała mandat posła do Parlamentu Europejskiego. W 2013 zgłosiła swoją kandydaturę na przewodniczącą TS-LKD, jednak wycofała się jeszcze przed głosowaniem.
W 2014 nie utrzymała mandatu europosłanki, powróciła do PE jednak w 2016 w miejsce Gabrieliusa Landsbergisa, zasiadając w nim do 2019. W 2020 ponownie wybrana do litewskiego parlamentu. W 2022 mianowana w skład Europejskiego Trybunału Obrachunkowego na sześcioletnią kadencję (do 2028).

</doc>
<doc id="1466836" url="https://pl.wikipedia.org/wiki?curid=1466836" title="Pluvialis fulva">
Pluvialis fulva



</doc>
<doc id="1466844" url="https://pl.wikipedia.org/wiki?curid=1466844" title="Ulica Graniczna w Poznaniu">
Ulica Graniczna w Poznaniu

Ulica Graniczna, to ulica położona na Łazarzu, na obszarze jednostki pomocniczej Osiedle Św. Łazarz, biegnąca od ul. Kolejowej na południowy zachód ku ul. Łukaszewicza i Małeckiego, gdzie utworzony został niewielki kwadratowy placyk. Jedyna przecznica, to – po stronie północnej – ul. Strusia (planowane jej przedłużenie po drugiej stronie nie zostało zrealizowane).
Do 1918 r. jej nazwa "Grenzstrasse" (ul. Graniczna), początkowo obejmowała również obecną ul. Łukaszewicza. W XIX w., aż do 1900 r. wyznaczała granicę pomiędzy gminami Wilda i Łazarz, potem cofniętą ku wschodowi, na linię torów kolejowych.
Częściowo, głównie na odcinku zachodnim, została zabudowana trzypiętrowymi kamienicami czynszowymi z początku XX w., zachowały się jednak również niewielkie relikty starszej zabudowy. Znajdował się tu m.in. Browar Krotoszyński.

</doc>
<doc id="1466846" url="https://pl.wikipedia.org/wiki?curid=1466846" title="El Castillo">
El Castillo



</doc>
<doc id="1466847" url="https://pl.wikipedia.org/wiki?curid=1466847" title="Stanisław Chrząstowski">
Stanisław Chrząstowski

Stanisław Chrząstowski – polski działacz polityczny, prawnik, prezydent Mińska w latach 1909–1917 i w 1918. 
Życiorys.
Podczas pierwszych wolnych wyborów samorządowych w Rosji wszedł w skład ziemstwa guberni mińskiej. Jako prawnik reprezentował dumę miejską w sporach z kamienicznikami. Angażował się społecznie, był m.in. członkiem Mińskiego Towarzystwa Amatorów Sportu. W 1900 został radnym miejskim, kandydując z polskich list jako przedstawiciel towarzystwa akcyjnego "Sokół", zajmującego się wytwarzaniem krochmalu. Zasiadał w komisji teatralnej, gdzie występował m.in. za publikowaniem afiszy teatralnych w języku polskim. 
28 czerwca 1909 rada miejska wybrała go na burmistrza Mińska – pokonał jednym głosem dra Ryszarda Janowskiego. Urząd pełnił przez dwie kadencje aż do pierwszych demokratycznych wyborów do dumy, w wyniku których Polacy stracili większość w radzie miasta. W czasie jego rządów Mińsk znacznie się rozwinął – jego kadencja przyrównywana jest do czasów Karola Huttena-Czapskiego. W wyborach czerwcowych z 1917 został jednym z 12 radnych z listy Polskiego Komitetu Wyborczego, będącego platformą działaczy polskich zorientowanych narodowo.
26 października (8 listopada) 1917 roku został wybrany na stanowisko naczelnika Polskiej Straży Obywatelskiej.
Po wkroczeniu wojsk niemieckich do Mińska w czasie I wojny światowej został ponownie mianowany komisarzem miasta – funkcję tę pełnił od 21 do 31 maja 1918. W okresie wojny związał się z białoruskim ruchem narodowym – objął tekę ministra finansów w rządzie Ramana Skirmunta. W 1920 pracował w Mińsku jako notariusz.

</doc>
<doc id="1466849" url="https://pl.wikipedia.org/wiki?curid=1466849" title="Funkcja antyholomorficzna">
Funkcja antyholomorficzna

Funkcja antyholomorficzna (także "funkcja antyanalityczna") – funkcja mająca bliski związek z funkcją holomorficzną.
Definicja formalna.
Funkcja zmiennej formula_1 określona na otwartym podzbiorze płaszczyzny zespolonej nazywana jest antyholomorficzną, jeżeli w każdym punkcie swej dziedziny istnieje jej pochodna względem formula_2 oznaczającego sprzężenie zespolone formula_3
Właściwości.
Można wykazać, że jeżeli formula_4 jest funkcją holomorficzną na zbiorze otwartym formula_5 to formula_6 jest antyholomorficzna na formula_7 – zbiorze symetrycznym do formula_8 względem osi rzeczywistej lub, innymi słowy, zbiorze sprzężeń zespolonych elementów należących do formula_9 Co więcej, każda funkcja antyholomorficzna może być uzyskana w ten sposób z funkcji holomorficznej. Oznacza to, że funkcja jest antyholomorficzna wtedy i tylko wtedy, gdy może być rozwinięta w szereg potęgowy względem formula_2 wokół każdego punktu swojej dziedziny.
Jeżeli funkcja jest zarazem holomorficzna i antyholomorficzna, to jest ona stała na każdej spójnej składowej swojej dziedziny. Funkcja, która zależy tak od formula_11 jak i od formula_2 nie jest ani holomorficzna, ani antyholomorficzna.

</doc>
<doc id="1466853" url="https://pl.wikipedia.org/wiki?curid=1466853" title="Gloire (1859)">
Gloire (1859)

La Gloire – francuska fregata pancerna, która weszła do służby w 1860. Był to pierwszy w historii pancernik – pełnomorski okręt pancerny.
Historia.
W związku z gwałtownym rozwojem artylerii okrętowej w połowie XIX wieku pojawiły się projekty lepszej ochrony okrętów przed skutkami ostrzału. Po doświadczeniach wojny krymskiej francuski inżynier Henri Dupuy de Lôme zaprojektował nowy typ okrętów silnie uzbrojonych i opancerzonych, wyposażonych w napęd parowy. Głównym elementem okrętu był pancerz złożony z płyt żelaznych o grubości dochodzącej do 120 mm. Był on mocowany do drewnianej konstrukcji kadłuba.
Budowa "La Gloire" rozpoczęła się 4 marca 1858 w stoczni Marynarki w Tulonie. Wodowanie miało miejsce 24 listopada 1859, wejście do służby w sierpniu 1860. Jako pierwszy okręt pancerny "La Gloire" rozpoczął nowy etap zbrojeń morskich. Czołowe marynarki wojenne świata rozpoczęły następnie budowę podobnych lub charakteryzujących się lepszymi własnościami okrętów wojennych. Przykładem tego może być brytyjski HMS "Warrior", którego budowa była odpowiedzią na francuski okręt. Ze względu na szybki postęp w dziedzinie budownictwa okrętowego rozwiązania techniczne zastosowane na "La Gloire" w krótkim czasie okazały się być przestarzałe. Okręt został wycofany ze służby w 1879, złomowany w 1883. "La Gloire" miał dwie jednostki bliźniacze "Invincible" i "Normandie".
Konstrukcja.
"Gloire" miała drewnianą konstrukcję, kadłub obłożony był kutymi płytami pancerza żelaznego. Drewniane burty miały grubość 60-66 cm, płyty pancerne miały grubość 109-120 mm i sięgały od wysokości górnego pokładu do 183 cm pod linią wodną, na całej długości kadłuba. Cieńsze płyty pancerne 10 mm pokrywały także górny pokład. W momencie wejścia do służby okręt był uzbrojony w gwintowane, ładowane odprzodowo armaty 160 mm M1858/60 w baterii burtowej (po 18 na burtę), ale szybko wymieniono je na działa odtylcowe M1860 tego kalibru. W trakcie służby były one następnie wymieniane na nowocześniejsze, a na pokładzie umieszczono także cztery armaty haubiczne Paixhansa ("canons-obusiers").
Podstawowy napęd zapewniała pojedyncza śruba okrętowa z zespołem napędowym złożonym z poziomej maszyny parowej i ośmiu owalnych kotłów parowych. Maksymalna prędkość okrętu wynosiła 13 węzłów. Pomocniczo okręt nosił ożaglowanie. Trzymasztowa "Gloire" miała początkowo ożaglowanie barkentyny, zmienione w późniejszym czasie na ożaglowanie fregaty. Jego dzielność morska była jednak słaba.

</doc>
<doc id="1466859" url="https://pl.wikipedia.org/wiki?curid=1466859" title="Krążowniki typu Duquesne">
Krążowniki typu Duquesne



</doc>
<doc id="1466860" url="https://pl.wikipedia.org/wiki?curid=1466860" title="Ulica Szeroki Dunaj w Warszawie">
Ulica Szeroki Dunaj w Warszawie

Ulica Szeroki Dunaj – ulica na Starym Mieście w Warszawie. Ma postać niewielkiego placu, znajdującego się między ul. Wąski Dunaj a murami obronnymi.
Historia.
Od XV wieku wraz z ulicą Wąski Dunaj, Szeroki Dunaj występował pod jedną wspólną nazwą "Dunaj", pochodzącą od nazwy strumienia, który miał tutaj swoje źródło. 
Od roku 1631 na Szerokim Dunaju sprzedawano śledzie i inne ryby solone (rybami świeżymi wolno było handlować tylko przekupkom na Rynku Starego Miasta). Po stronie wschodniej znajdowały się kramy szewców. W roku 1632 północną stronę Szerokiego Dunaju zabudowano jatkami rzeźniczymi przylegającymi do murów obronnych przy bramie Rzeźniczej. W późniejszym okresie jatki zostały zastąpione kamienicami. Zabudowę wschodniej strony placu tworzyły kamienice będące tylną zabudową działek wytyczonych przy ulicy Nowomiejskiej, strony zachodniej – kamienice wybudowane na stosunkowo długich działkach ciągnących się ku murom obronnym Starej Warszawy. 
W 1933 istniejąc na placu targowisko zostało zlikwidowane. W latach 1937–1938 podczas odsłaniania murów obronnych rozebrano część zabudowy pierzei północnej.
Zabudowa ulicy została zniszczona w roku 1944 – kamienice zachowały jedynie piwnice i fragmenty fasad. Podczas odbudowy w latach 1955–1963 wszystkie domy zrekonstruowano. Zrezygnowano jednak z odbudowy przylegającego niegdyś do muru obronnego domu numer 12.

</doc>
<doc id="1466867" url="https://pl.wikipedia.org/wiki?curid=1466867" title="Ref-ren">
Ref-ren



</doc>
<doc id="1466868" url="https://pl.wikipedia.org/wiki?curid=1466868" title="Hotel Europa w Bobrujsku">
Hotel Europa w Bobrujsku

Hotel Europa w Bobrujsku – hotel znajdujący się w Bobrujsku na rogu ulic Skobelowskiej i Poligonnej, zniszczony w czasie II wojny światowej, przed 1914 najbardziej elegancki hotel w mieście. 
W budynku, który znajdował się na rogu ulic Poligonowej i Skobelowskiej, mieścił się również hotel „Berezyna” i główny urząd pocztowy Bobrujska. Do I wojny światowej „Europa” uchodziła za najbardziej luksusowy hotel w mieście. Po 1917 obiekt został przejęty przez państwo, a w czasie II wojny światowej zniszczony i nieodbudowany do dziś. 

</doc>
<doc id="1466869" url="https://pl.wikipedia.org/wiki?curid=1466869" title="Warcisław III Pomorski">
Warcisław III Pomorski



</doc>
<doc id="1466870" url="https://pl.wikipedia.org/wiki?curid=1466870" title="Nowe Chwaliszewo">
Nowe Chwaliszewo



</doc>
<doc id="1466873" url="https://pl.wikipedia.org/wiki?curid=1466873" title="Cmentarz Tryszyński">
Cmentarz Tryszyński

Cmentarz Tryszyński (biał. Трышынскія могілкі, ros. Кладбище Тришинское) – jedna z najstarszych nekropolii Brześcia nad Bugiem położona przy ul. Moskiewskiej na terenie dawnej osady Tryszyn. Zajmuje powierzchnię 5,7 ha. 
Cmentarz powstał przed 1900 r. Chowano na nim zarówno brzeskich prawosławnych, jak i przedstawicieli innych wyznań. Do lat 1960-ch na cmentarzu istniała drewniana cerkiew prawosławna. Nekropolię zamknięto dla pochówków w 1969. Na Tryszynie zostało pochowanych wiele wybitnych postaci związanych z Brześciem, po wojnie chowano na nim osoby zasłużone dla ZSRR, m.in. ofiary wojny obronnej z 1941, poetę białoruskiego Mikołę Zasima czy pisarza ukraińskiego A.P. Storożenkę. 

</doc>
<doc id="1466874" url="https://pl.wikipedia.org/wiki?curid=1466874" title="Kościół pw. Wszystkich Świętych w Poznaniu">
Kościół pw. Wszystkich Świętych w Poznaniu



</doc>
<doc id="1466876" url="https://pl.wikipedia.org/wiki?curid=1466876" title="Cmentarz Rzeczycki w Brześciu">
Cmentarz Rzeczycki w Brześciu

Cmentarz Rzeczycki w Brześciu – historyczna nekropolia znajdująca się w północnej części Brześcia przy ul. Smirnowa.
Cmentarz powstał w XIX wieku jako nekropolia wspólna dla prawosławnych i katolików. Najstarszy nagrobek należący do Katarzyny Bobrowskiej-Kononowicz pochodzi z I połowy XIX stulecia.

</doc>
<doc id="1466877" url="https://pl.wikipedia.org/wiki?curid=1466877" title="Kościół pw. Niepokalanego Poczęcia Najświętszej Marii Panny w Wierzbowej">
Kościół pw. Niepokalanego Poczęcia Najświętszej Marii Panny w Wierzbowej



</doc>
<doc id="1466879" url="https://pl.wikipedia.org/wiki?curid=1466879" title="Kościół NPNMP w Wierzbowej">
Kościół NPNMP w Wierzbowej



</doc>
<doc id="1466880" url="https://pl.wikipedia.org/wiki?curid=1466880" title="Kościół NP NMP w Wierzbowej">
Kościół NP NMP w Wierzbowej



</doc>
<doc id="1466882" url="https://pl.wikipedia.org/wiki?curid=1466882" title="Kościół w Wierzbowej">
Kościół w Wierzbowej



</doc>
<doc id="1466884" url="https://pl.wikipedia.org/wiki?curid=1466884" title="Ray Greene">
Ray Greene

Ray Greene (ur. 2 lutego 1765 w Warwick, zm. 11 stycznia 1849 w Warwick) – amerykański prawnik i polityk związany z Partią Federalistyczną.
W latach 1797–1801 reprezentował stan Rhode Island w Senacie Stanów Zjednoczonych.

</doc>
<doc id="1466886" url="https://pl.wikipedia.org/wiki?curid=1466886" title="CT Cha b">
CT Cha b

CT Cha b – obiekt astronomiczny orbitujący wokół gwiazdy CT Cha położonej w gwiazdozbiorze Kameleona. Masa obiektu oceniana jest na pomiędzy 11 a 23 , co oznacza, że może być to planeta lub brązowy karzeł. Jego promień to około 2,2 . Biorąc pod uwagę znaczną odległość CT Cha b od CT Cha, wynoszącą 440 j.a., bardziej prawdopodobne wydaje się, że jest to brązowy karzeł.

</doc>
<doc id="1466887" url="https://pl.wikipedia.org/wiki?curid=1466887" title="Xyston">
Xyston

Xyston (gr.: Ξυστόν) - odmiana włóczni bądź oszczepu używana w starożytnej Grecji.
Zazwyczaj w literaturze nazwą tą określa się włócznię używaną przez hetajrów, czyli macedońską kawalerię. Hetajrowie (od gr. Εταίροι, Hetairoi - towarzysze) po śmierci Aleksandra Wielkiego byli nazywani Xystophoroi (gr. Ξυστοφόροι), właśnie ze względu na używaną broń.
Długość xystonu wynosiła około 3,5 do 4,25 metrów i była prawdopodobnie bronią dwuręczną. Zbudowana była jak typowa starożytna włócznia - z metalowego grotu i drewnianego drzewca zakończonego okuciem bądź innym obciążeniem na tępym końcu, co ułatwiało posługiwanie się tą bronią. Historycy nie są zgodni, co do sposobu użycia xystonu - najprawdopodobniej mógł być trzymany zarówno pod pachą, jak i w uniesionej nad głową ręce - w zależności od woli jeźdźca.
W dziele "Wojna żydowska" (gr. Περὶ τοῦ Ἰουδαϊκοῦ πολέμου, łac. "Bellum iudaicum") napisanym w języku greckim, Józef Flawiusz używa słowa "xyston", opisując oszczep używany przez rzymskich legionistów - pilum.

</doc>
<doc id="1466889" url="https://pl.wikipedia.org/wiki?curid=1466889" title="Christopher Ellery">
Christopher Ellery

Christopher Ellery (ur. 1 listopada 1768 w Newport, zm. 2 grudnia 1840 w Middletown w stanie Rhode Island) – amerykański prawnik i polityk związany z Partią Demokratyczno-Republikańską.
W latach 1801–1805 reprezentował stan Rhode Island w Senacie Stanów Zjednoczonych.

</doc>
<doc id="1466890" url="https://pl.wikipedia.org/wiki?curid=1466890" title="James Fenner">
James Fenner

James Fenner (ur. 22 stycznia 1771 roku – zm. 17 kwietnia 1846 roku) – amerykański prawnik i polityk związany z Partią Demokratyczno-Republikańską.
Od 1805 roku reprezentował stan Rhode Island w Senacie Stanów Zjednoczonych. Funkcję tę piastował do 1807 roku, gdy ustąpił, aby objąć fotel gubernatora stanu Rhode Island. Stanowisko to zajmował w swojej karierze trzykrotnie: po raz pierwszy w latach 1807–1811, ponownie w latach 1824–1831 i po raz trzeci w latach 1843–1845.

</doc>
<doc id="1466892" url="https://pl.wikipedia.org/wiki?curid=1466892" title="Clibinarii">
Clibinarii



</doc>
<doc id="1466893" url="https://pl.wikipedia.org/wiki?curid=1466893" title="Adolf Kantor">
Adolf Kantor

Adolf „Bolko” Kantor (ur. 15 sierpnia 1910 w Suchej Górnej, zm. 3 września 1992 w Ustroniu) – polski sportowiec amator, organizator imprez sportowych.
Życiorys.
Początek kariery.
W lutym 1930 roku po zaledwie parotygodniowym treningu pod okiem Wiktora Junoszy-Dąbrowskiego i olimpijczyka Kazimierza Laskowskiego wziął udział w „Pierwszym Kroku Bokserskim”. Wygrał finał zdobywając tytuł mistrza Polski amatorów w wadze półciężkiej. W marcu 1931 roku rozegrał pierwszy mecz jako zawodowiec – w sali hotelu Hrabia Reden w Królewskiej Hucie w „Wieczorze zawodowców”. Wygrał wtedy w sześciu rundach z faworytem Ernestem Jokielem, dwukrotnym amatorskim mistrzem Polski. W styczniu 1933 roku w Paryżu stoczył bardzo dobrą, choć przegraną 10 rundową walkę z francuskim bokserem Marcelem Lauriotem. Mistrzem Polski wagi półciężkiej był od 1933 roku i bronił tego tytułu do 1939 roku aż dziewięciokrotnie pokonując: Józefa Niesobskiego (3 razy), Goworka (2 razy), Hermana Grossa (2 razy) oraz Józefa Juskowiaka (2 razy).
II wojna światowa.
Po wybuchu II wojny światowej służył w szeregach cieszyńskiego 4. pułku Strzelców Podhalańskich. W Cieszynie w obronie kobiety pobił gestapowca, za co trafił do obozu w Dachau. Podpisał jednak volkslistę i wyszedł z obozu. Niemcy zrobili z niego swojego zawodnika i trenera. Wcielono go także do Wehrmachtu, gdy jednak odmówił strzelania, trafił do karnej kompanii w Jugosławii walczącej z partyzantką. Próbował uciec, został jednak schwytany i skazany na śmierć. Wyrok został zamieniony na dożywotnie więzienie, a „Bolko” z karną kompanią trafił na front włoski. Uciekł stamtąd i wstąpił do armii amerykańskiej, a potem do Armii gen. Andersa. Wraz z żołnierzami 2 Korpusu Andersa walczył pod Monte Cassino i Bolonią, gdzie wydarł Niemcom amerykański sztandar. Otrzymał go potem na własność od prezydenta USA Johna F. Kennedy’ego. Został dwukrotnie oznaczony też Krzyżem Walecznych. We Włoszech trenował młodego Zygmunta Chychłę, pierwszego polskiego mistrza olimpijskiego w boksie.
Życie po wojnie.
Po wojnie wrócił do Polski i zaczął organizować życie sportowe po obu stronach Olzy. Chciał nawiązać do dawnych tradycji „siłackich”. Organizował akcje sportowe, mecze, fundował dyplomy i puchary. Z jego inicjatywy rodziły się takie pomysły jak rajdy górskie, mające spełniać rolę wychowawczą. Prowadził działalność sportową przy PZKO. Jego wychowankowie trzykrotnie triumfowali w zawodach regionalnych. Później trenował bokserów i zapaśników Piasta Cieszyn, Kolejarza Wodzisław, BBTS Bielsko i Slavoja Czeski Cieszyn. Z jego rad korzystali wspaniali trenerzy kadry narodowej: Feliks Stamm i Paweł Szydło. W podeszłym wieku postanowił poświęcić się turystyce górskiej. Kilka razy w roku organizował na Równicy, Baraniej Górze i Kozubowej tradycyjne biegi przełajowe, wyścigi kolarskie, zawody narciarskie, konkursy przeciągania liny i podnoszenia ciężarów. Sam wyznaczał trasy, dobierał sędziów, troszczył się o wyżywienie, napoje i nagrody dla startujących. Planował wybudowanie Ośrodka Starego Sportowca w Równicy. Tam też, w 30. rocznicę bitwy o Monte Cassino ustawił pamiątkowy krzyż, który jednak pracownicy Służb Bezpieczeństwa rozebrali. Sam także był narażony przez lata na liczne przykrości i szykany ze strony władz. „Bolko” nigdy nie wykorzystywał sportu w celach zarobkowych. Nie szczędził zdrowia i pieniędzy na realizację swoich idei.
Zmarł 3 września 1992 w Ustroniu i spoczął na cmentarzu ewangelickim w Cieszynie. W 2008 roku odbyła się premiera spektaklu Teatru CST pn. „Bolko Kantor”, wyreżyserowanego przez Bogusława Słupczyńskiego, a w 2012 premierę miała kontynuacja tego spektaklu - „Republika Bolko Kantor”. W 2015 roku powstał film dokumentalny opowiadający historię Adolfa „Bolko” Kantora, pt. „Bolko Kantor. Prawy, prosty”, wyreżyserowany przez Andrzeja Dudę, scenariusz przygotował Andrzej Drobik, który został także producentem filmu. W tym samym roku wydana została także książką pod tym samym tytułem autorstwa Andrzeja Drobika.
Ciekawostki.
Wystąpił w epizodycznej roli pięściarza w polskim filmie komediowym „Niedorajda” z 1937 roku w reżyserii Mieczysława Krawicza.

</doc>
<doc id="1466896" url="https://pl.wikipedia.org/wiki?curid=1466896" title="Clibanarii">
Clibanarii



</doc>
<doc id="1466898" url="https://pl.wikipedia.org/wiki?curid=1466898" title="Adolf Kantor Bolko">
Adolf Kantor Bolko



</doc>
<doc id="1466899" url="https://pl.wikipedia.org/wiki?curid=1466899" title="BD+20 307">
BD+20 307



</doc>
<doc id="1466903" url="https://pl.wikipedia.org/wiki?curid=1466903" title="Osłonica">
Osłonica



</doc>
<doc id="1466904" url="https://pl.wikipedia.org/wiki?curid=1466904" title="Prototrofy">
Prototrofy

Prototrofy – organizmy heterotroficzne wymagające do wzrostu, oprócz soli mineralnych (związków nieorganicznych), tylko jednego prostego związku węgla (związku organicznego). Organizmy te, w przeciwieństwie do auksotrofów, nie wymagają obecności w podłożu czynników wzrostowych. Węgiel pozyskują z pojedynczego związku organicznego, a pozostałe pierwiastki ze związków nieorganicznych. Wszystkie budujące ich komórkę związki syntetyzują samodzielnie.
Przykładem takiego organizmu jest pałeczka okrężnicy.

</doc>
<doc id="1466906" url="https://pl.wikipedia.org/wiki?curid=1466906" title="Pasporta servo">
Pasporta servo



</doc>
<doc id="1466911" url="https://pl.wikipedia.org/wiki?curid=1466911" title="Parafia Matki Bożej Częstochowskiej">
Parafia Matki Bożej Częstochowskiej

Parafie pod wezwaniem Matki Bożej Częstochowskiej (MB ⇒ Matki Boskiej lub Matki Bożej):

</doc>
<doc id="1466916" url="https://pl.wikipedia.org/wiki?curid=1466916" title="Węgiel sapropelowy">
Węgiel sapropelowy

Sapropelit (węgiel sapropelowy) – węgiel kopalny, powstały wskutek diagenezy i metamorfizmu sapropelu. W zależności od składu macerałów wyróżnia się wśród nich boghedy i kennele.

</doc>
<doc id="1466919" url="https://pl.wikipedia.org/wiki?curid=1466919" title="Lista dystryktów w Anglii">
Lista dystryktów w Anglii

Lista dystryktów w Anglii (po zmianach dokonanych 1 kwietnia 2009).

</doc>
<doc id="1466920" url="https://pl.wikipedia.org/wiki?curid=1466920" title="Kościół Matki Bożej Częstochowskiej">
Kościół Matki Bożej Częstochowskiej

Niektóre kościoły pod wezwaniem MB Częstochowskiej:

</doc>
<doc id="1466922" url="https://pl.wikipedia.org/wiki?curid=1466922" title="Morfologia bakterii">
Morfologia bakterii



</doc>
<doc id="1466930" url="https://pl.wikipedia.org/wiki?curid=1466930" title="Parafia św. Brata Alberta Chmielowskiego w Mońkach">
Parafia św. Brata Alberta Chmielowskiego w Mońkach

Parafia pw. św. Brata Alberta Chmielowskiego w Mońkach – rzymskokatolicka parafia należąca do dekanatu Mońki, archidiecezji białostockiej, metropolii białostockiej w Polsce. Siedziba parafii mieści się w Mońkach.
Historia parafii.
W roku 1997 została erygowana dekretem ks. abpa metropolity białostockiego Stanisława Szymeckiego, który powierzył obowiązki proboszcza ks. Henrykowi Mironowi. Nowa parafia, która została wydzielona z parafii pw. MB Częstochowskiej i św. Kazimierza. Z chwilą powołania nowej parafii uzyskano teren pod budowę kościoła przy alei Wojska Polskiego i w tym samym roku pobudowano tymczasową kaplicę, w której odprawiano nabożeństwa. Następnym etapem była budowa plebanii, którą zbudowano w latach 1997–1999. Od 16 listopada 2003 rozpoczęto odprawianie nabożeństw w nowo wybudowanym kościele.
3 czerwca 2015 r. zmarł ks. prałat Henryk Miron – pierwszy proboszcz parafii, budowniczy kościoła, a od 2014 także dziekan dekanatu Mońki. Został pochowany na placu przykościelnym obok kościoła. Mszę świętą koncelebrował metropolita białostocki abp Edward Ozorowski w asyście bp Henryka Ciereszko.
28 czerwca 2015 r. arcybiskup metropolita białostocki ks. Edward Ozorowski mianował nowego proboszcza parafii ks. kan. Henryka Radziewicza.
Kościoły.
Prace budowlane przy wznoszeniu nowej świątyni rozpoczęto jesienią 1998 r. według projektu, który wykonał inż. arch. Andrzej Kiluk. Kościół konsekrował abp Edward Ozorowski 24 czerwca 2007 r. w 10-lecie istnienia parafii. W tym dniu jednocześnie świętował swój jubileusz proboszcz ks. Henryk Miron (25-lecie święceń kapłańskich) – organizator parafii i budowniczy kościoła.
Zasięg parafii.
Do parafii należą wierni z miejscowości: Ciesze (2 km), Krzeczkowo (7 km), Potoczyzna (1,5 km) i Przytulanka (3 km) oraz z Moniek, mieszkający przy ulicach: Armii Krajowej, Augustowskiej, Gajowej, Jagodowej, Konopnickiej, Kościuszki, Krzywej, Leśnej, Al. Niepodległości (od Tysiąclecia), Norwida, Parkowej, PCK, Polnej, Słonecznej, Świerkowej, Szlacheckiej, Tuwima, Tysiąclecia (od Al. Niepodległości), Wesołej, Wiśniowej, Wojska Polskiego (do drogi wiodącej do oczyszczalni), Zielonej i Żurawiej.

</doc>
<doc id="1466931" url="https://pl.wikipedia.org/wiki?curid=1466931" title="Borough">
Borough

Borough – obszar administracyjny (czasami utożsamiany z gminą lub okręgiem) w wielu krajach z kręgu kultury germańskiej. Współcześnie w sensie ogólnym termin "borough" odnosi się do posiadającego własny samorząd township, chociaż w praktyce jego zastosowanie jest dość szerokie.
Angielskie słowo "borough" wywodzi się z germańskiego "burg", w znaczeniu "fort": "bury" (Anglia), "burgh" (Szkocja), "Burg" (Niemcy), "borg" (Skandynawia), "pori" (Finlandia), "burcht" (Holandia), ale istnieje także − w postaci zapożyczeń − w krajach sąsiadujących w przeszłości z Germanami, a należące do rodziny języków indoeuropejskich, jak na przykład "borgo" (w języku włoskim), "bourg" (francuskim), "burgo" (hiszpańskim i portugalskim), "purg" (kajkawskim) czy "durg" w (hindi). Słowa te, jako przyrostki, występują w nazwach miast (na przykład, Canterbury, Strasburg, Luksemburg, Edynburg, Hamburg, Göteborg), co zazwyczaj oznacza, że w przeszłości były ufortyfikowane.
Słowo "borough" pojawiło się przypuszczalnie za panowania Alfreda Wielkiego, który wzniósł system osiedli obronnych zwanych "burh", a by właściwie nimi zarządzać przyznał im rodzaj autonomii. Od podboju Normanów, kiedy to określonym miastom przyznano instytucje samorządowe, termin "burh/borough" zaczął być używany właśnie w odniesieniu do takich miast. Jednostki "borough" mogły dodatkowo posiadać tytuł „królewskich” ("royal boroughs"), dzisiaj mających wyłącznie znaczenie honorowe.
W średniowieczu były to osady w Anglii, które posiadały rodzaj samorządu; ich szkockim odpowiednikiem był "burgh". W Królestwie Anglii miały one również prawo wyboru swych przedstawicieli do parlamentu. Pod koniec XVII wieku dwieście angielskich "borough" wybierało ok. 4/5 parlamentarzystów zasiadających w Izbie Gmin.
Zasada działania "borough" była następnie powielana (częstokroć zupełnie odmiennie) w innych krajach. W dzisiejszych czasach "borough" to najczęściej miasto lub miasteczko posiadające własne władze. Jednak w niektórych dużych miastach (na przykład w Londynie, Nowym Jorku, Montrealu czy Tokio) jest to przeważnie dzielnica będąca częścią większego organizmu. W takich przypadkach "borough" posiada tylko ograniczone uprawnienia samorządowe lub nie posiada ich wcale. W Londynie, gdzie przez długi czas nie było centralnych władz miejskich, "borough" było jedynym zarządem lokalnym znanym mieszkańcom; w Tokio nazywane są "wardami" lub posiadającymi prawa samorządowe "miastami", ale mimo to będąc jedynie częściami składowymi większego organizmu, który stanowi odpowiednik prefektury.
Gdzie indziej, jak na przykład na Alasce, termin "borough" odnosi się do całego regionu; największe "borough" Alaski, North Slope Borough, jest obszarowo porównywalne do całego Zjednoczonego Królestwa, choć ma mniej mieszkańców niż miasteczko Swanage. W Australii "borough" może oznaczać nawet miasto wraz z przyległymi terenami.
"Borough", jako jednostka administracyjna, spotykane jest obecnie w Irlandii i w Wielkiej Brytanii, zwłaszcza w Anglii i Irlandii Północnej, a także w kanadyjskiej prowincji Quebec i − dawniej − w Ontario, w niektórych stanach USA, w Izraelu, a w przeszłości w Nowej Zelandii.

</doc>
<doc id="1466937" url="https://pl.wikipedia.org/wiki?curid=1466937" title="Staphylococcus epidermidis">
Staphylococcus epidermidis

Staphylococcus epidermidis – gatunek bakterii Gram-dodatnich, należący do rodzaju gronkowców, wywołujący zakażenia oportunistyczne. Jest zaliczany do grupy gronkowców koagulazo-ujemnych (CoNS). Nie wywołuje infekcji u ludzi zdrowych, jednak dla osób z ciałem obcym może być bardzo niebezpieczny.
Morfologia i fizjologia.
Drobnoustrój w mikroskopie świetlnym przyjmuje obraz ziarniaków, nieco mniejszych od kolonii gronkowca złocistego.
Bakteria wytwarza katalazę, jest koagulazoujemna (różnicowanie z gronkowcem złocistym), wrażliwa na nowobiocynę (różnicowanie z "Staphylococcus saprophyticus"), oraz w przeciwieństwie do obu poprzednich gatunków nie fermentuje mannitolu. Niektóre szczepy mogą fermentować ten cukier, jednak wyłącznie w warunkach tlenowych – gronkowiec złocisty potrafi tego dokonać także w beztlenowym środowisku. W odróżnieniu od tego ostatniego wykazuje ponadto zapotrzebowanie na biotynę.
Nie wytwarza toksyn charakterystycznych dla "Staphylococcus aureus".
"Staphylococcus epidermidis" zaliczany jest do fakultatywnych tlenowców.
Hodowla.
Bakteria nie jest wymagająca i wzrasta na większości powszechnie stosowanych wzbogaconych podłożach mikrobiologicznych. Jeśli jednak biomateriał jest zanieczyszczony innymi bakteriami, lepiej stosować podłoża wybiórcze, wykorzystując zdolność gronkowców do wzrostu przy wysokich stężeniach żółci oraz chlorku sodu. Najczęściej stosowanym podłożem jest pożywka Chapmana.
W przeciwieństwie do gronkowca złocistego, otrzymane kolonie są białe. Nie może to jednak służyć różnicowaniu, ze względu na brak charakterystycznego zabarwienia części szczepów "S. aureus". Oba gatunki odróżnia się testem na wytwarzanie koagulazy, wkraplając na kolonie kroplę osocza. Jeśli enzym jest obecny, następuje natychmiastowe jej ścięcie - test jest ujemny dla "Staphylococcus epidermidis".
Na agarze z krwią wywołuje hemolizę typu gamma.
Znaczenie dla człowieka.
Bakteria występuje powszechnie na błonach śluzowych jamy ustnej, nosa, gardła; w drogach moczowo-płciowych; w jelicie grubym (czasami także w krętym) oraz na skórze. Z tego też powodu, wyhodowanie tej bakterii, zwłaszcza w małych ilościach z posiewu krwi świadczy bardziej o błędnym pobraniu materiału z powodu niedostatecznego odkażenia miejsca nakłucia, niż o faktycznej bakteriemii. Uznaje się jednak, że bakteria ta jest czynnikiem etiologicznym zakażenia w przypadku sepsy i nawet jednokrotnego dodatniego posiewu krwi, przy braku innych patogenów.
Drobnoustrój powoduje infekcje u osób z osłabioną odpornością. Ze względu na unikalną zdolność przylegania do powierzchni bez udziału receptorów, jedynie dzięki wytwarzaniu śluzu, zagrożeni są także pacjenci z jakimikolwiek ciałami obcymi. Szczególnie predysponowani są chorzy po niedawno przebytej operacji wszczepiania sztucznych zastawek lub implantów, cewnikowani, zaintubowani lub dializowani. Bakteria ta zajmuje obecnie trzecie miejsce na liście patogenów powodujących zakażenia wewnątrzszpitalne, choć jeszcze kilkadziesiąt lat temu, głównie ze względu na rzadkie zabiegi inwazyjne, uważana była za mało istotny patogen.
Oporność na antybiotyki.
Wśród szczepów dzikich wrażliwość na antybiotyki jest podobna jak w przypadku gronkowca złocistego, z wyjątkiem mniejszej wrażliwości na cefalosporyny III generacji.
Niektóre szczepy wykazują oporność na wszystkie antybiotyki β-laktamowe, a mechanizm oporności jest analogiczny jak w przypadku MRSA. Patogeny te nazywane są MRSE lub szerzej CoNSMR.
Lekiem z wyboru w przypadku takich wysokolekoopornych szczepów są glikopeptydy – wankomycyna lub teikoplanina.

</doc>
<doc id="1466938" url="https://pl.wikipedia.org/wiki?curid=1466938" title="S. epidermidis">
S. epidermidis



</doc>
<doc id="1466943" url="https://pl.wikipedia.org/wiki?curid=1466943" title="David Kopp">
David Kopp

David Kopp (ur. 5 stycznia 1979 w Bonn) - niemiecki kolarz szosowy startujący wśród zawodowców od 2001 roku. 

</doc>
<doc id="1466945" url="https://pl.wikipedia.org/wiki?curid=1466945" title="Oyama">
Oyama

 – miasto w Japonii, na wyspie Honsiu, w prefekturze Tochigi, nad rzeką Omoi. Ma powierzchnię 171,75 km2 . W 2020 r. mieszkało w nim 166 791 osób, w 69 030 gospodarstwach domowych (w 2010 r. 164 437 osób, w 62 798 gospodarstwach domowych).
Dawne miasto zamkowe. W okresie Tokugawa (1603–1868) rozwinęło się jako stacja pocztowa i port rzeczny. Stanowi ważny węzeł komunikacyjny, w którym łączą się trzy główne linie kolejowe. Obecność infrastruktury komunikacyjnej i bliskość Tokio spowodowały, że po II wojnie światowej miasto stało się przemysłowym przedmieściem obszaru metropolitalnego Wielkiego Tokio. W mieście rozwinął się przemysł elektrotechniczny i maszynowy (m.in. produkcja urządzeń górniczych i transportowych), a także drzewny, papierniczy oraz spożywczy. 

</doc>
<doc id="1466947" url="https://pl.wikipedia.org/wiki?curid=1466947" title="Klaus Waldeck">
Klaus Waldeck

Klaus Waldeck - wiedeński muzyk gatunku electronica, z wykształcenia prawnik. Czasem zaliczany do trip hop.

</doc>
<doc id="1466948" url="https://pl.wikipedia.org/wiki?curid=1466948" title="Citizen G.C.">
Citizen G.C.

Citizen G.C. – minialbum Obywatela G.C wydany w 1989 roku, nakładem wydawnictwa ZPR Records.
Słowa i muzyka wszystkich utworów: Grzegorz Ciechowski. Angielskie teksty: John Porter (1,2,3), Wojciech Mann (4). Aranżacja i produkcja nagrań: Grzegorz Ciechowski i Rafał Paczkowski. Reżyseria dźwięku: Rafał Paczkowski. Programowanie wstępne: Paweł Danikiewicz. Nagrań dokonano w Studium Marcelego Latoszka i w Studio S-4 w okresie luty – kwiecień 1988.
Minialbum ukazał się także w ramach "Kolekcji", jako bonus do albumu "Tak! Tak!".

</doc>
<doc id="1466951" url="https://pl.wikipedia.org/wiki?curid=1466951" title="Alasmidonta">
Alasmidonta

Alasmidonta − rodzaj małży z rodziny skójkowatych (Unionidae). Występują w Ameryce Północnej. Trzy z kilkunastu gatunków zaliczanych do tego rodzaju uznano za niedawno wymarłe.

</doc>
<doc id="1466953" url="https://pl.wikipedia.org/wiki?curid=1466953" title="Giuseppe Vasi">
Giuseppe Vasi

Giuseppe Vasi (ur. 27 sierpnia 1710 w Corleone - zm. 16 kwietnia 1782 w Rzymie), włoski rytownik i architekt, znany przede wszystkim z wedut Rzymu. 
W latach 1746-1761 opublikował w 10 tomach 240 wedut Rzymu. Wśród jego uczniów był Giovanni Battista Piranesi.

</doc>
<doc id="1466954" url="https://pl.wikipedia.org/wiki?curid=1466954" title="Alasmidonta raveneliana">
Alasmidonta raveneliana

Alasmidonta raveneliana − gatunek małża z rodziny skójkowatych (Unionidae).
Występowanie.
Występuje w wodach słodkich USA (Karolina Północna, Tennessee).
Status.
Uznana w 1988 za zagrożoną, obecnie ma status krytycznie zagrożonej.

</doc>
<doc id="1466961" url="https://pl.wikipedia.org/wiki?curid=1466961" title="Helseth">
Helseth



</doc>
<doc id="1466963" url="https://pl.wikipedia.org/wiki?curid=1466963" title="Żuawi amerykańscy">
Żuawi amerykańscy

Żuawi amerykańscy – ochotnicze oddziały lekkiej piechoty walczące podczas wojny secesyjnej zarówno po stronie Unii (70 regimentów), jak i Konfederacji (25 regimentów). W latach 1870–1880 oddziały żuawów Unii zostały przekształcone w Gwardię Narodową. Weterani żuawów wzięli udział w wojnie amerykańsko-hiszpańskiej z 1898.
Najbardziej znanymi oddziałami żuawów Unii były:
Żuawi Unii wzięli udział w:
Najbardziej znanymi oddziałami żuawów Konfederacji był 55 Regiment Piechoty Wirginii (zwany lekką Dywizją: „Light Division”), który wziął udział w bitwie siedmiodniowej, II bitwie nad Bull Run, I bitwie pod Fredericksburgiem, bitwie pod Chancellorsville oraz w bitwie pod Gettysburgiem. Ponadto jako odwód wziął udział w obronie Richmond i Petersburga.
Umundurowanie.
Żołnierze żuawich regimentów nosili fezy z frędzlem koloru żółtego, niebieskiego, zielonego lub żółtego albo czerwonego. Krótkie kurtki, które niekiedy nie miały guzików, oraz luźne spodnie. Żuawi Unii co do zasady umundurowani byli w kolorze granatowym, natomiast Konfederacji najczęściej w kolorze szarym.
Mundury żuawów, idealne do gorącego terenu Afryki Północnej, źle spisywały się w warunkach Ameryki Północnej, gdyż w odróżnieniu od odzieży wełnianej nie zapewniały dostatecznej ochrony przed zimnem.

</doc>
<doc id="1466964" url="https://pl.wikipedia.org/wiki?curid=1466964" title="Latarnia morska Jafa">
Latarnia morska Jafa

Latarnia morska Jafa jest położona w Jafie, dzielnicy Tel Awiwu w środkowej części izraelskiego wybrzeża Morza Śródziemnego.
Budynek latarni został wybudowany w 1862, jednak od 1970 jest wyłączona. Jest to walcowata betonowa wieża z latarnią i galerią u góry. Wieża jest pomalowana w białe i czerwone pasy.
Dane techniczne.
ARLHS ISR-005

</doc>
<doc id="1466965" url="https://pl.wikipedia.org/wiki?curid=1466965" title="Helsetha">
Helsetha



</doc>
<doc id="1466968" url="https://pl.wikipedia.org/wiki?curid=1466968" title="Alasmidonta heterodon">
Alasmidonta heterodon

Alasmidonta heterodon − gatunek małża z rodziny skójkowatych (Unionidae), zagrożonego wyginięciem.
Taksonomia.
Niewykluczone, że badania genetyczne zaowocują rozdzieleniem do różnych taksonów.
Występowanie.
Występuje w słodkich wodach w USA (Connecticut, Delaware, Massachusetts, New Hampshire, New Jersey, Nowy Jork, Karolina Północna, Pensylwania, Vermont, Wirginia).
Istnieje kilka populacji w dobrym stanie, są one jednak małe i rozczłonkowane. Występuje 8 lokalizacji w systemie rzecznym, które rozciągają się na mniej niż 2000 km.
Status.
Zagrożona od 1988. Liczebność spada.

</doc>
<doc id="1466969" url="https://pl.wikipedia.org/wiki?curid=1466969" title="J'accuse...!">
J'accuse...!



</doc>
<doc id="1466972" url="https://pl.wikipedia.org/wiki?curid=1466972" title="Haimar Zubeldia">
Haimar Zubeldia

Haimar Zubeldia Agirre (ur. 1 kwietnia 1977 w Usurbil) – były hiszpański kolarz szosowy, zawodnik profesjonalnej drużyny Trek-Segafredo.
Kariera sportowa.
Od początku swojej profesjonalnej kariery, przez 10 lat związany był z hiszpańską grupą Euskaltel-Euskadi, jednakże w 2009 roku przeszedł do kazachskiej Astany, a następnie do Team RadioShack, która, pod inną nazwą i po fuzji z ekipą Leopard-Trek, była jego drużną do momentu zakończenia kariery w lipcu 2017 roku (ostatnim wyścigiem Hiszpana był baskijski klasyk Clásica de San Sebastián).
Zubeldia dobrze radził sobie w górach. Pięciokrotnie meldował się w pierwszej dziesiątce Tour de France, dwa razy udało mu się to w hiszpańskiej Vuelcie.

</doc>
<doc id="1466975" url="https://pl.wikipedia.org/wiki?curid=1466975" title="Alasmidonta atropurpurea">
Alasmidonta atropurpurea

Alasmidonta atropurpurea − gatunek małża z rodziny skójkowatych (Unionidae). Jest zagrożony wyginięciem.
Występowanie.
Występuje w USA (Georgia).
Jego siedlisko to piaszczysty muł w wolno płynącej czystej wodzie.
Zagrożeniem dla gatunku jest utrata środowiska naturalnego z powodu skażenia wód m.in. przez przemysł bawełniany. Być może wpływ ma także "Corbicula".

</doc>
<doc id="1466979" url="https://pl.wikipedia.org/wiki?curid=1466979" title="Alasmidonta arcula">
Alasmidonta arcula

Alasmidonta arcula – gatunek małża z rodziny skójkowatych (Unionidae). Jest zagrożony wyginięciem z powodu pogorszenia jakości wody i utraty siedlisk.
Występowanie.
Występuje w USA (Georgia). Zamieszkuje rzeki: Ocamulgee (2 miejsca), Altamaha (3 miejsca) i Ohoopee (1 miejsce).
Bytuje w piaszczystym mule w czystej wodzie.

</doc>
<doc id="1466981" url="https://pl.wikipedia.org/wiki?curid=1466981" title="Noce Harlemu">
Noce Harlemu

Noce Harlemu – amerykańska komedia kryminalna z 1989 roku.
Główne role.
i inni
Opis fabuły.
Harlem. Sugar Ray i jego przybrany syn Quick prowadzą nocny klub, który przynosi zyski mimo braku koncesji. Przychodzą do niego ludzie z pierwszych stron gazet, tańczą, grają w gry hazardowe. Gansgster Bugsy Calhoune chce przejąć klub do swego imperium.
Nagrody i nominacje.
Oscary za rok 1989
Złota Malina 1989

</doc>
<doc id="1466983" url="https://pl.wikipedia.org/wiki?curid=1466983" title="Alasmidonta wrightiana">
Alasmidonta wrightiana

Alasmidonta wrightiana − gatunek wymarłego małża z rodziny skójkowatych (Unionidae).
Występowanie.
Występował w wodach słodkich na Florydzie (Stany Zjednoczone).
Status ochrony.
W 1996 uznany za gatunek krytycznie zagrożony wyginięciem. W 2000 uznany za gatunek wymarły.

</doc>
<doc id="1466984" url="https://pl.wikipedia.org/wiki?curid=1466984" title="Rowerowy Szlak Orlich Gniazd">
Rowerowy Szlak Orlich Gniazd

Rowerowy Szlak Orlich Gniazd – czerwony rowerowy szlak turystyczny o długości ok. 190 km łączący Kraków z Częstochową. Podobnie jak pieszy Szlak Orlich Gniazd wiedzie przez większość warowni jurajskich zwanych Orlimi Gniazdami. Szlak biegnie przez teren Parku Krajobrazowego Orlich Gniazd.
Przebieg szlaku.
Kraków-Bronowice Małe → Kraków-Mydlniki → Szczyglice → Brzoskwinia → zamek Tenczyn w Rudnie → Tenczynek → Krzeszowice → Paczółtowice → Dolina Eliaszówki – klasztor w Czernej → Paczółtowice →Racławice → Zawada → Zimnodół → Osiek → Olkusz → Olkusz Słowiki → zamek w Rabsztynie → Jaroszowiec – lasy bukowe – skały wapienne „Nad Kopalnią” → Zalesie Golczowskie → Golczowice → Cieślin → zamek w Bydlinie → zamek w Smoleniu → Pasmo Smoleńsko-Niegowonickie → Ryczów → zamek Ogrodzieniec → Skarżyce → zamek w Morsku → Skały Podlesickie → Góra Zborów → Skały Kroczyckie → zamek Bobolice → zamek w Mirowie → Niegowa → Moczydła → Przewodziszowice (strażnica) → Czatachowa → Zamek Ostrężnik → Suliszowice → Zrębice → Olsztyn → Góry Towarne → Częstochowa

</doc>
<doc id="1466988" url="https://pl.wikipedia.org/wiki?curid=1466988" title="Kościół MB Częstochowskiej">
Kościół MB Częstochowskiej



</doc>
<doc id="1466989" url="https://pl.wikipedia.org/wiki?curid=1466989" title="Nashua (New Hampshire)">
Nashua (New Hampshire)

Nashua – miasto w Stanach Zjednoczonych, w stanie New Hampshire, w hrabstwie Hillsborough, położone na zachodnim brzegu rzeki Merrimack.
W tym mieście rozwinął się przemysł elektroniczny, chemiczny, obuwniczy oraz spożywczy.
Znane osoby.
W mieście tym urodził się Triple H.

</doc>
<doc id="1466991" url="https://pl.wikipedia.org/wiki?curid=1466991" title="Henryk V (film)">
Henryk V (film)



</doc>
<doc id="1466993" url="https://pl.wikipedia.org/wiki?curid=1466993" title="Pieter Weening">
Pieter Weening

Pieter Weening (ur. 5 kwietnia 1981 w Harkema) – holenderski kolarz szosowy profesjonalnej ekipy Roompot-Oranje Peloton.
Kariera sportowa.
Od początku zawodowej kariery związany był z rodzimym zespołem Rabobank. W 2012 dołączył do zespołu GreenEDGE Cycling.
Największe sukcesy odniósł w 2005 roku zwyciężając na etapie w Tour de France oraz w 2013 zwyciężając w Tour de Pologne. Jako amator wygrał w Niemczech wyścig dookoła Dookoła Turyngii i w Chorwacji Jadranską Magistralę.

</doc>
<doc id="1466995" url="https://pl.wikipedia.org/wiki?curid=1466995" title="Niedźwiadek (film 1988)">
Niedźwiadek (film 1988)

Niedźwiadek – francusko-amerykański film przygodowy z 1988 roku na podstawie powieści Jamesa Olivera Curwooda: Władca skalnej doliny ("The Grizzly King").
Kolumbia Brytyjska, rok 1885. Niedźwiedzica wybierająca miód ginie od spadających odłamków skalnych. Jej młode zaprzyjaźnia się ze starszym niedźwiedziem. Ich śladem rusza dwóch myśliwych.
Nagrody i nominacje.
Oscary za rok 1989
Nagrody BAFTA 1989
14. ceremonia wręczenia Cezarów

</doc>
<doc id="1466996" url="https://pl.wikipedia.org/wiki?curid=1466996" title="Węgle sapropelowe">
Węgle sapropelowe



</doc>
<doc id="1467000" url="https://pl.wikipedia.org/wiki?curid=1467000" title="Paruwrobates andinus">
Paruwrobates andinus

Paruwrobates andinus — gatunek płaza z rodziny drzewołazów. 
Występowanie.
Tylko w La Planada, Altaquer, w Nariño Department w Kolumbii na zachodzie Andów.
Bytuje na wysokości od 700 do 2020 m n.p.m. Zamieszkuje wilgotne lasy deszczowe. Niestety jego siedlisko ulega zniszczeniu na skutek rozwoju rolnictwa.

</doc>
<doc id="1467001" url="https://pl.wikipedia.org/wiki?curid=1467001" title="Wszystko jest możliwe">
Wszystko jest możliwe

Wszystko jest możliwe – amerykańska komedia romantyczna z 1989 roku.
Fabuła.
Lata 60. Szczęście młodych małżonków, Louiego i Corinne, przerywa wypadek samochodowy. Louis ginie, Corinne nie może o nim zapomnieć. W niebie zapada decyzja o powrocie Louisa na ziemię. Ale nie zostały skasowane jego wspomnienia. Louis wraca w ciele Alexa, chłopaka Mirandy, córki Corinne. Wywołuje to masę komplikacji.
Nagrody i nominacje.
Oscary za rok 1989
Złote Globy 1989

</doc>
<doc id="1467002" url="https://pl.wikipedia.org/wiki?curid=1467002" title="Navarin">
Navarin

 
Navarin (fr. "ragoût d'agneau") – francuska potrawa mięsno-warzywna, rodzaj ragoût. 
Znana również w kuchni międzynarodowej potrawa serwowana najczęściej w okresie wiosennym. Przyrządzana z duszonej w tłuszczu jagnięciny (z łopatki) oraz z młodych wiosennych warzyw. Jako dodatki służą pokrojone w cząstki pomidory i niewielkie glazurowane cebulki ("navets") z ziemniakami.

</doc>
<doc id="1467003" url="https://pl.wikipedia.org/wiki?curid=1467003" title="Giuseppe Guerini">
Giuseppe Guerini

Giuseppe Guerini (ur. 14 lutego 1970 w Gazzaniga) – włoski kolarz szosowy startujący wśród zawodowców od 1993 roku.
Do najważniejszych zwycięstw kolarza należy naliczyć etapowe zwycięstwa w Tour de France i Giro d'Italia (dwukrotnie kończył Giro na trzecim miejscu).

</doc>
<doc id="1467005" url="https://pl.wikipedia.org/wiki?curid=1467005" title="Epipedobates anthonyi">
Epipedobates anthonyi

Epipedobates anthonyi — gatunek płaza z rodziny drzewołazów. 
Występowanie.
Południowo-zachodni Ekwador i północno-zachodnie Peru. Obszar jego występowania jest mniejszy niż 20000 km².
Zamieszkuje suche lasy nieopodal strumieni.
Rozmnażanie.
Jaja składane są do ściółki. Samiec transportuje kijanki do środowiska wodnego (przy czym nie robi mu różnicy, czy ma do czynienia z wodą stojącą, czy też płynącą). Tam kijanki przechodzą metamorfozę (przeobrażenie zupełne), by przyjąć kształt osobników dojrzałych.
Status.
Liczebność spada, choć na południu Ekwadoru płaz wydaje się jeszcze liczny.

</doc>
<doc id="1467010" url="https://pl.wikipedia.org/wiki?curid=1467010" title="Epipedobates bassleri">
Epipedobates bassleri

Epipedobates bassleri — gatunek płaza z rodziny drzewołazów. 
Występowanie.
Gatunek żyje w Peru, w dorzeczu Amazonki. Żyje na wysokości od 270 do 1200 m n.p.m. Żyje na lądzie i w świeżej wodzie.
Status.
Liczebność spada. Największym zagrożeniem jest rozwój rolnictwa.

</doc>
<doc id="1467011" url="https://pl.wikipedia.org/wiki?curid=1467011" title="Duży (film)">
Duży (film)

Duży − amerykańska komedia z 1988 roku.
Fabuła.
12-letni Josh nie czuje się akceptowany w szkole z powodu niskiego wzrostu. Podczas balu karnawałowego, prosi "maszynę marzeń" o to, żeby był dorosły. Następnego dnia budzi się jako 35-letni mężczyzna, ale została mu mentalność nastolatka. Rodzice go nie poznają, więc musi radzić sobie sam. Wyrusza do Nowego Jorku, gdzie pracuje w fabryce zabawek...
Nagrody i nominacje.
Oscary za rok 1988
Złote Globy 1988
Nagrody Saturn 1988
Nagrody Saturn 2007

</doc>
<doc id="1467012" url="https://pl.wikipedia.org/wiki?curid=1467012" title="Wenger">
Wenger

Wenger – szwajcarskie przedsiębiorstwo z siedzibą w Delémont w kantonie Jura, zajmujące się produkcją noży. Znane jest przede wszystkim jako jeden z dwóch oficjalnych dostawców szwajcarskich noży oficerskich (obok przedsiębiorstwa Victorinox, które przejęło firmę Wenger wiosną 2005 roku).
Historia.
W roku 1883 firma "Paul Boechat &amp; Co", mieszcząca się w Delémont w Szwajcarii (ówcześnie we francuskojęzycznej części kantonu Berno, obecnie stolica kantonu Jura), otrzymała kontrakt na dostawę noży dla Armii Szwajcarskiej. W 1898 Theodore Wenger został zatrudniony jako kierownik firmy, a następnie zmienił jej nazwę na "Wenger &amp; David".
W roku 1908 Armia Szwajcarska podzieliła kontrakt na dostawę noży pomiędzy dwie firmy, mieszczącego się na obszarze niemieckojęzycznym Victorinoxa oraz Wengera z siedzibą na obszarze francuskojęzycznym. Władze tłumaczyły to potrzebą równouprawnienia obu części Szwajcarii, jednak nieoficjalnie chodziło o doprowadzenie do rywalizacji między firmami, mającej zaowocować jak najwyższą jakością wyrobów.
W roku 1988 firma zaczęła również produkować zegarki.

</doc>
<doc id="1467013" url="https://pl.wikipedia.org/wiki?curid=1467013" title="Rodrigo">
Rodrigo



</doc>
<doc id="1467015" url="https://pl.wikipedia.org/wiki?curid=1467015" title="Ameerega bilinguis">
Ameerega bilinguis

Ameerega bilinguis – gatunek płaza z rodziny drzewołazów. 
Taksonomia.
Wcześniej łączony z "Ameerega parvula".
Występowanie.
Zamieszkuje Kolumbię oraz Ekwador, a niewykluczone, że także Peru. Obszar występowania obejmuje kilka obszarów chronionych.
Nie lubi zbyt wysokich gór, bytując na wysokości od 200 do 700 m .np.m. Jest dość liczny w lesie pierwotnym, pojawia się także we wtórnym. Żyje w laśnej ściółce w wbliskości strumieni. Zamieszkuje także lasy okresowo zalewane, a nawet plantacje bananów. Nie lubi jednak środowisk przekształconych przez człowieka.
Rozmnażanie.
Jaja składane są w ściółce, a obowiązek przetransportowania ich do środowiska wodnego spływa na brki samca. Umieszcza on je w zbiorniku, który często jest tymczasowy. W nim to kijanki przeobrażają się.

</doc>
<doc id="1467022" url="https://pl.wikipedia.org/wiki?curid=1467022" title="Rodrigo Díaz de Vivar">
Rodrigo Díaz de Vivar



</doc>
<doc id="1467023" url="https://pl.wikipedia.org/wiki?curid=1467023" title="Epipedobates bolivianus">
Epipedobates bolivianus

Epipedobates bolivianus — gatunek płaza z rodziny drzewołazów. Jego łaciński epitet gatunkowy odnosi się do Boliwii, jedynego państwa na świecie, w którym można spotkać ten gatunek (jest to endemit).
Występowanie.
Podnóża boliwisjkich Andów (departament La Paz, nie tak daleko od granicy z Peru). Żyje na wysokości od 800 do 1400 m n.p.m. Choć jego naturalnym środowiskiem jest las, radzi sobie także na pastwiskach. Zamieszkuje m.in. Pilan Lajas Biosphere Reserve.
Rozmnażanie.
Podobnie, jak u innych drzewołazowatych jaja złożone w środowisku lądowym wymagają pomocy ojca, który to przenosi wyklute z nich kijanki do zbiornika wodnego, gdzie przeobrażają się one.
Status.
Lokalnie jest nawet pospolity. Jego liczebność nie ulega zmniejszaniu.

</doc>
<doc id="1467026" url="https://pl.wikipedia.org/wiki?curid=1467026" title="Nieuwpoort">
Nieuwpoort

Nieuwpoort (fr. "Nieuport") – miasto w północno-zachodniej Belgii, w prowincji Flandria Zachodnia, położone nad ujściem rzeki IJzer do Morza Północnego.
W tym mieście rozwinął się przemysł spożywczy.

</doc>
<doc id="1467029" url="https://pl.wikipedia.org/wiki?curid=1467029" title="Wszystko albo nic (film 1988)">
Wszystko albo nic (film 1988)

Wszystko albo nic – amerykański film obyczajowy z 1988 roku.
Główne role.
i inni
Opis fabuły.
1982 rok. Jamie Escalante – nauczyciel rzuca swoją posadę w biznesie elektronicznym i podejmuje pracę w swoim zawodzie w Garfield High School, ucząc matematyki. Znajduje się ona w zaniedbanej i niebezpiecznej dzielnicy Los Angeles. Uczy się tam trudna młodzież. Mimo oporów z ich strony, Jamie nie poddaje się. Potrafi znaleźć z uczniami wspólny język i przekonać ich do nauki.
Nagrody i nominacje.
Oscary za rok 1988
Złote Globy 1988

</doc>
<doc id="1467031" url="https://pl.wikipedia.org/wiki?curid=1467031" title="Wilbur Smith">
Wilbur Smith

Wilbur Addison Smith (ur. 9 stycznia 1933 w Broken Hill, zm. 13 listopada 2021 w Kapsztadzie) – angielskojęzyczny prozaik, urodzony w Rodezji Północnej (obecna Zambia), mieszkał w Południowej Afryce.
Życiorys.
Urodził się w Broken Hill w Rodezji Północnej (na terenie dzisiejszej Zambii). Młodość spędził w Rodezji Południowej (dziś Zimbabwe), gdzie pracował jako policjant. Potem wyemigrował do Afryki Południowej, gdzie spędził największą część życia. Po studiach na Rhodes University w Grahamstown w Południowej Afryce został dziennikarzem, później za namową ojca podjął pracę księgowego. Swoją pierwszą powieść, zatytułowaną "Gdy poluje lew" opublikował w 1964. Dopiero po jej sukcesie zaczął się utrzymywać wyłącznie z pisarstwa. 
Spędzona w Afryce młodość stanowi inspirację wielu jego powieści. Smith mieszkał ostatnio w Londynie, posiadał domy także w Południowej Afryce, w Szwajcarii i na Malcie.

</doc>
<doc id="1467035" url="https://pl.wikipedia.org/wiki?curid=1467035" title="Epipedobates boulengeri">
Epipedobates boulengeri

Epipedobates boulengeri — gatunek płaza z rodziny drzewołazów. 
Taksonomia.
Prawdopodobnie nie jest to jeden, ale 2 lub nawet więcej podobne do siebie gatunki.
Występowanie.
Kolumbia, Ekwador. Nawet pospolity. Nie zapuszcza się powyżej wysokości 1469 m n.p.m. Bytuje na dnie lasu tropikalnego, ale znajdowano go też w ogrodach, a nawet tunelach pociągów. Dobrze radzi sobie w środowiskach zdegradowanych.
Rozmnażanie.
Jaja składane na lądzie. Samiec transportuje kijanki do niewielkiego strumienia.

</doc>
<doc id="1467038" url="https://pl.wikipedia.org/wiki?curid=1467038" title="Epipedobates braccatus">
Epipedobates braccatus

Epipedobates braccatus — gatunek płaza z rodziny drzewołazów. 
Występowanie.
Brazylia. Lokalizacja typowa to Chapada dos Guimarães, Mato Grosso, oprócz niej jeszcze 2 pobliskie miejsca. Jego zasięg obejmuje 2 parki narodowe: Parque Nacional da Chapada dos Guimarães i Parque Nacional do Pantanal. Dobrze radzi sobie w środowiskach zdegradowanych.
Rozmnażanie.
Jaja składane na lądzie. Samiec transportuje kijanki do niewielkiego strumienia.

</doc>
<doc id="1467039" url="https://pl.wikipedia.org/wiki?curid=1467039" title="Mała Dorrit (film)">
Mała Dorrit (film)

Mała Doritt – brytyjski dramat z 1988 roku na podstawie powieści Karola Dickensa.
Nagrody i nominacje.
Oscary za rok 1988
Złote Globy 1988

</doc>
<doc id="1467044" url="https://pl.wikipedia.org/wiki?curid=1467044" title="34 Dywizja Piechoty (III Rzesza)">
34 Dywizja Piechoty (III Rzesza)

34 Dywizja Piechoty – niemiecka dywizja z czasów II wojny światowej, sformowana na mocy rozkazu 1 kwietnia 1936 roku, miejsce stacjonowania sztabu Koblencja. Stacjonowała w XII Okręgu Wojskowym.
Dywizja 19 września 1939 roku przekazała do 72 Dywizji Piechoty 105 pułk piechoty oraz II/34 pułk artylerii. Oddziały zastąpione zostały przez 253 pułk piechoty oraz 794 dywizjon artylerii lekkiej.
Struktura organizacyjna.
80., 105. i 107. pułk piechoty, 34. pułk artylerii, I/70. pułk artylerii ciężkiej 43. batalion pionierów, 34. oddział rozpoznawczy, 34. oddział przeciwpancerny, 34. oddział łączności, 34. polowy batalion zapasowy;
80., 107. i 253. pułk piechoty, 34. pułk artylerii, I/70. pułk artylerii ciężkiej 43. batalion pionierów, 34. oddział rozpoznawczy, 34. oddział przeciwpancerny, 34. oddział łączności, 34. polowy batalion zapasowy;
80., 107., 253. pułk grenadierów, 34. pułk artylerii, 34. batalion pionierów 34. batalion fizylierów, 34. oddział przeciwpancerny, 34. oddział łączności, 34. polowy batalion zapasowy.

</doc>
<doc id="1467045" url="https://pl.wikipedia.org/wiki?curid=1467045" title="Epipedobates cainarachi">
Epipedobates cainarachi

Epipedobates cainarachi — gatunek płaza z rodziny drzewołazów. 
Występowanie.
Peru. Można go spotkać tylko w 1 miejscu w departamencie San Martín. Występuje do wysokości 600m. Być może jego zasięg jest większy, niż się sądzi. Zamieszkuje pierwotne i w małym stopniu zdegradowane lasy nizinne. Dobrze radzi sobie w środowiskach zdegradowanych.

</doc>
<doc id="1467049" url="https://pl.wikipedia.org/wiki?curid=1467049" title="Demo Tulku Ngałang Lobsang Tubten Dżigme Gjaco">
Demo Tulku Ngałang Lobsang Tubten Dżigme Gjaco



</doc>
<doc id="1467052" url="https://pl.wikipedia.org/wiki?curid=1467052" title="Ordynacja preferencyjna">
Ordynacja preferencyjna

Ordynacja preferencyjna – system wyborczy, w którym wyborcy głosują szeregując kandydatów w kolejności od najbardziej preferowanego do najmniej.
Wyborca na karcie wyborczej wpisuje odpowiednie liczby obok nazwisk kandydatów. Stawia jedynkę obok najbardziej preferowanego, dwójkę przy następnym w kolejności preferencji itd. W zależności od stosowanego rozwiązania, istnieje obowiązek szeregowania wszystkich kandydatów, bądź też dowolnej ich liczby. W tym systemie głosuje się na kandydatów (głosowanie personalne), a nie na partie. Taki sposób głosowania jest odmienny od głosowania z zastosowaniem ordynacji większościowych i proporcjonalnych, w których wyborca wskazuje tylko jednego kandydata.
Głosowanie preferencyjne związane jest z wieloma typami ordynacji wyborczych, z których najbardziej popularne są systemy transferowe – Pojedynczy Głos Przechodni ("STV, Single Transferable Vote") i Głos Alternatywny ("AV, Alternative Vote"), stosowane m.in. w Irlandii, na Malcie i w Australii. Łączą one głosowanie personalne z proporcjonalnością wyników.
Wyborcza ordynacja proporcjonalnego głosu alternatywnego.
To jednomandatowy system wyborów parlamentarnych z proporcjonalnym wyborem przedstawiciela okręgu, wykorzystujący ordynację preferencyjną. Jest to szczególny rodzaj jednomandatowej ordynacji stosowanej w Australii, a także w wyborach prezydenckich w Irlandii. Ordynacja ta może być scharakteryzowana jako jednomandatowy system głosu przechodniego. Jest zatem pochodną Brytyjskiej Reprezentacji Proporcjonalnej. Charakterystyczną cechą proporcjonalnej poprzez głos przechodni jednomandatowej ordynacji australijskiej jest wzmocnienie grup mniejszościowych, których głos współdecyduje o wyniku wyborczym. W przeciwieństwie do ordynacji większościowych, dzięki metodzie głosu przechodniego mniejszość ma wpływ na końcowy wynik wyborów. Wyborca głosuje szeregując kandydatów na karcie wyborczej według własnych preferencji (przeważnie numerycznie – 1, 2, 3, itp.). Następuje pierwsze przeliczenie głosów, po którym odpada kandydat z najmniejszym poparciem, a jego głosy rozdziela się proporcjonalnie do preferencji wyborców (jego głosy trafiają do kandydata który otrzymał na tych kartach preferencję nr 2; następnie 3 itd.). Liczenie głosów jest powtarzane, aż w końcu wyłoniony zostaje najbardziej preferowany przez wszystkich głosujących zwycięzca. W tym jednomandatowym systemie proporcjonalny wybór następuje w jednej turze głosowania (ale kilku turach liczenia głosów) i lepiej oddawane są preferencje wyborcze obywateli niż w metodach większościowych (jak np. w odmianie westminsterskiej "pierwszy na mecie," gdzie brakuje proporcjonalnego odzwierciedlenia opinii obywateli lub w jednomandatowym systemie francuskim, gdzie zmniejsza się motywacja do udziału w wyborach wśród tych głosujących, których kandydat nie przeszedł do kolejnej tury). Jest to jednak system bardziej skomplikowany i mniej transparentny niż system "pierwszy na mecie". Tym niemniej wspierany jest przez wielu prominentnych polityków amerykańskich jak Howard Dean czy Ralph Nader jako alternatywę dla obecnie funkcjonującego systemu wyborczego w Stanach Zjednoczonych i w Wielkiej Brytanii (proponowany przez Partię Liberalną). System wyborów preferencyjnych (rankingowych) faworyzuje polityków umiarkowanych, eliminując znanych kandydatów radykalnych, którzy przy dużym poparciu społecznym mają równocześnie wysoki poziom nieufności wśród pozostałych grup wyborców.

</doc>
<doc id="1467053" url="https://pl.wikipedia.org/wiki?curid=1467053" title="Tucker. Konstruktor marzeń">
Tucker. Konstruktor marzeń

Tucker. Konstruktor marzeń () – amerykański film biograficzny w reżyserii Francisa Forda Coppoli z 1988 roku. Fabularyzowana biografia Prestona Tuckera. Obraz był dedykowany tragicznie zmarłemu synowi Coppoli, Gian-Carlo, który był wielkim miłośnikiem samochodów.
Główne role.
i inni
Nagrody i nominacje.
Oscary za rok 1988
Złote Globy 1988
Nagrody BAFTA 1988

</doc>
<doc id="1467054" url="https://pl.wikipedia.org/wiki?curid=1467054" title="Lander Aperribay">
Lander Aperribay

Lander Aperribay Aranda (ur. 15 czerwca 1982 w San Sebastián) – hiszpański kolarz szosowy. Jeździ w barwach Euskaltel-Euskadi. Do zawodowego peletonu należy od 2007 roku.
Jak do tej pory nie odnosił żadnych sukcesów. Największym jest wygranie etapu Vuelta al Goierri jeszcze jako amator w 2004 roku. Startował w Giro d’Italia w 2008 roku, lecz nie udało mu się go ukończyć. Na 16 etapie nie zmieścił się w limicie czasu zwycięzcy i musiał skończyć swój udział w wyścigu. Do zawodowego peletonu dołączył dosyć w późnym wieku, bo miał 24 lata.
Mierzy 177 cm wzrostu i waży 60 kg.

</doc>
<doc id="1467055" url="https://pl.wikipedia.org/wiki?curid=1467055" title="Era mezozoiczna">
Era mezozoiczna



</doc>
<doc id="1467056" url="https://pl.wikipedia.org/wiki?curid=1467056" title="Mikołaj Ossoliński (1599–1663)">
Mikołaj Ossoliński (1599–1663)

Mikołaj Ossoliński herbu Topór (1599-1663) – marszałek Trybunału Głównego Koronnego w 1651 roku, starosta piotrkowski w latach 1651-1657, starosta radoszycki, nowotarski, skalski, knyszyński (1630), elektor (1632) z województwa sandomierskiego i (w 1648) z województwa krakowskiego.
Był trzecim z synów Prokopa Ossolińskiego (starosty nowotarskiego) (1588-1627) i Katarzyny Biereckiej z Birczy. 
Miał dwóch braci:
oraz siostrę; 
Ożenił się Anną Korniakt (zm.1648) – córką Elżbiety Halszki z Ossolińskich, Korniaktową z Tęczyna, wnuczką Zbigniewa Ossolińskiego – wojewody sandomierskiego. Otrzymał z wianem większość majątków ziemskich w przemyskim, (skąd pochodzili Korniaktowie); klucz Rybotycze z zamkiem koło Przemyśla, oraz dobra Husaków i Miżyniec. W sumie 29 wiosek i jedno miasto. Rybotycze stały się główną rezydencją Mikołaja Ossolińskiego, z której dokonywał wypraw na okolicę. Utrzymywał tam regularne wojsko, wybierane z okolicznych wiosek.
Po śmierci żony (która zmarła w 1648 w klasztorze przemyskich dominikanek, gdzie schroniła się „czasu ciężkości od wyżej mienionego małżonka"), ożenił się w 1650 z Katarzyną Starołęską, za którą wziął wielkie wiano. Z pierwszego małżeństwa miał syna Jerzego Ossolińskiego (1630-1683) – starostę radoszyckiego, rotmistrza pancernego, a z drugiego po Katarzynie Starołęskiej, córki: Annę (ur. po 1650), wydaną za Zygmunta Mniszcha, a po jego śmierci; za Stanisława Baranowskiego; Katarzynę – wydaną za Ferdynanda Przerembskiego, podczaszego mielnickiego, syna Stanisława Ossolińskiego (po 1650-1700), podstolego lubelskiego, rotmistrza chorągwi koronnej, i Anny z Ustrzyckich. 
Poseł sejmiku szadkowskiego na sejm zwyczajny 1652 roku.
Zamordowany w 1663 roku przez swoją żonę Katarzynę Starołęską.

</doc>
<doc id="1467057" url="https://pl.wikipedia.org/wiki?curid=1467057" title="Era kenozoiczna">
Era kenozoiczna



</doc>
<doc id="1467059" url="https://pl.wikipedia.org/wiki?curid=1467059" title="Epipedobates espinosai">
Epipedobates espinosai

Epipedobates espinosai — gatunek płaza z rodziny drzewołazowatych.
Taksonomia.
Nie można wykluczyć, że nie jest to wcale osobny gatunek, lecz młodszy synonim gatunku "Epipedobates boulengeri".
Występowanie.
Ekwador. Gatunek występuje w 2 miejscach: Río Palenque na północnym zachodzie Ekwadoru oraz Montañas de Bilsa, w prowincji Esmeraldas. Obejmuje obszar chroniony: Reserva Ecológica Mache-Chindul. Być może zasięg jest nieco większy, na co nie ma pewnych dowodów. Zwierzę bytuje na wysokości od 225 do 400 m n.p.m. Występuje jedynie blisko zbiorników wodnych. Zamieszkuje rzeki, bagna i mokradła, zarówno stałe, jak i okresowe. Jest rzadki.
Rozmnażanie.
Samica składa jaja na lądzie, a jej partner przenosi larwy (kijanki) do środowiska wodnego, gdzie odbywają dalszy rozwój z przeobrażeniem.

</doc>
<doc id="1467068" url="https://pl.wikipedia.org/wiki?curid=1467068" title="Wariatki (film 1988)">
Wariatki (film 1988)

Wariatki − amerykański komediodramat z 1988 roku na podstawie powieści Iris Rainer Dart.
Główne role.
i inni
Fabuła.
Cecilia Bloom i Hillary Essex poznały się, gdy miały 11 lat na plaży w Atlantic City. Zaprzyjaźniły się, ale musiały się rozstać. Mimo to, piszą do siebie. Na następne spotkanie czekają 11 lat. Cecilia została piosenkarką, Hillary adwokatem. Zdarza im się nieraz pokłócić i zakochać w tym samym mężczyźnie, ale najtrudniejsza próba ich przyjaźni dopiero przed nimi...
Nagrody i nominacje.
Oscary za rok 1988

</doc>
<doc id="1467074" url="https://pl.wikipedia.org/wiki?curid=1467074" title="Brody Warszawskie">
Brody Warszawskie

Brody Warszawskie – przystanek kolejowy w Goławicach Pierwszych, w województwie mazowieckim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1467076" url="https://pl.wikipedia.org/wiki?curid=1467076" title="Loch">
Loch



</doc>
<doc id="1467077" url="https://pl.wikipedia.org/wiki?curid=1467077" title="35 Dywizja Piechoty (III Rzesza)">
35 Dywizja Piechoty (III Rzesza)

35 Dywizja Piechoty – niemiecka dywizja z czasów II wojny światowej, sformowana na mocy rozkazu 1 kwietnia 1936 roku, miejsce stacjonowania sztabu Karlsruhe. Stacjonowała w V Okręgu Wojskowym.
Struktura organizacyjna.
34., 109. i 111. pułk piechoty, 35. pułk artylerii, I./71. pułk artylerii ciężkiej, 35. batalion pionierów, 35. oddział rozpoznawczy, 35. oddział przeciwpancerny, 35. oddział łączności, 35. polowy batalion zapasowy; 
34. pułk fizylierów, 109., 111. pułk grenadierów, 35. pułk artylerii, I./71. pułku artylerii ciężkiej, 35. batalion pionierów 35. batalion fizylierów, 35. oddział przeciwpancerny, 35. oddział łączności, 35. polowy batalion zapasowy;
34. pułk fizylierów, 109., 111. pułk grenadierów, 35. pułk artylerii, 35. batalion pionierów 35. batalion fizylierów, 35. oddział przeciwpancerny, 35. oddział łączności, 35. polowy batalion zapasowy;

</doc>
<doc id="1467079" url="https://pl.wikipedia.org/wiki?curid=1467079" title="Wareham (Wielka Brytania)">
Wareham (Wielka Brytania)

Wareham - miasto w angielskim hrabstwie Dorset, w dystrykcie ("unitary authority") Dorset, w civil parish Wareham Town, 13 km na południowy zachód od Poole, położone nad rzeką Frome. W 2011 roku civil parish liczyła 5496 mieszkańców.
Wareham jest wspomniana w Domesday Book (1086) jako "Warham". Z powodu swojego strategicznego położenia, miasto od czasów rzymskich było ważnym punktem osadnictwa. Obecne Wareham zostało założone przez Anglosasów. W IX wieku Alfred Wielki otoczył miasto murami w obronie przed atakami wikingów.

</doc>
<doc id="1467083" url="https://pl.wikipedia.org/wiki?curid=1467083" title="Góry Jenisejskie">
Góry Jenisejskie

Góry Jenisejskie (ros. "Jenisiejskij Kriaż") - obszar wyżynno-górski w Rosji w południowo-zachodnim skraju Wyżyny Środkowosyberyjskiej.
Obszar rozciąga się na długości ok. 700 km i szerokości do ok. 125 km z południa na północ wzdłuż prawego (wschodniego) brzegu Jeniseju, od Krasnojarska po ujście Podkamiennej Tunguzki. Mniej więcej w 1/3 długości (licząc od południa) przecina go Angara, uchodząca tu do Jeniseju. W kilku miejscach przekracza wysokość 1000 m n.p.m., osiągając maksymalną wysokość 1104 m n.p.m. w szczycie Jenaszymskij Połkan. W niektórych miejscach opada ku nurtowi Jeniseju stromymi, nagimi zboczami.
Znajdują się tutaj złoża złota (niewielka eksploatacja), boksytów, magnezytu, talku oraz rud żelaza. Po wschodniej stronie pasma niewielkie miasta (od południa ku północy): Troick, Jużno-Jenisiejskij, Nowojerudinskij i Siewiero-Jenisiejskij.

</doc>
<doc id="1467084" url="https://pl.wikipedia.org/wiki?curid=1467084" title="Kto wrobił królika Rogera?">
Kto wrobił królika Rogera?

Kto wrobił królika Rogera (ang. "Who Framed Roger Rabbit") – amerykańska komedia kryminalna z 1988 roku, oparta na powieści Gary’ego Wolfa "Who Censored Roger Rabbit?".
Fabuła.
Los Angeles, rok 1947. Obok zwykłych ludzi mieszkają w Animkowie gwiazdy filmów animowanych zwanych Animkami. Królik Roger jest jednym z nich, ale kręcenie z nim filmów robi się coraz cięższe i kosztowniejsze. R.K. Maroon ze studia Acme podejrzewa, że to wszystko przez ogłupiającą Rogera miłość do żony królika – Jessiki. Dlatego prosi on detektywa Eddiego Valianta o wykonanie zdjęć, które udowodniłyby romans Jessiki z Marvinem Acme – właścicielem wytwórni. Kiedy Roger widzi te zdjęcia, załamuje się i znika na noc. Późniejszego dnia okazuje się, że szef wytwórni został zamordowany, a animowany królik stał się głównym podejrzanym. Roger zwraca się do Eddiego o pomoc w oczyszczeniu go z zarzutów i uchronienia przed śmiercią z rąk sędziego Dooma, który żelazną ręką wprowadza „sprawiedliwość” do Animkowa, skazując Animki na utopienie w tak zwanym „sosie” – jedynej substancji będącej w stanie wyrządzić im jakąkolwiek krzywdę.
Wersja polska.
Wersja VHS i DVD.
Czytał: Janusz Szydłowski
Wersja TV Puls.
Wersja polska: na zlecenie Telewizji Puls – Eurocom Studio
Produkcja.
Przygotowania.
Walt Disney Productions zakupiło prawa do powieści "Who Censored Roger Rabbit?" krótko po jej publikacji w 1981 roku, gdyż ówczesny prezes Ron W. Miller, widział w niej potencjał na blockbuster oraz na rewitalizację studia. Film został zaplanowany jako hybryda animacji z filmem aktorskim i puszczony pod szyldem nowo powstałej wytwórni Touchstone Pictures przeznaczonej do starszych widzów.
W latach 1981–1983 Disney stworzył testowy film wyreżyserowany przez Darrella Van Cittersa z udziałem Petera Renadaya jako Eddiego Valianta oraz Paula Reubensa i Russi Taylor użyczającym głosu Królikowi Rogerowi i Jessice Rabbit. Projekt został przerobiony w 1985 roku przez ówczesnego dyrektora generalnego Walt Disney Productions, Michaela Eisnera, który do koprodukcji zaciągnął Amblin Entertainment, kierowane przez Stevena Spielberga. Budżet filmu zaplanowany został na 50 mln dolarów, co wówczas dla Disneya było zbyt drogie.
Film otrzymał zielone światło, gdy obniżono budżet do 30 mln dolarów, co wciąż oznaczało najdroższy film animowany w tamtym czasie. Kontrakt Spielberga zapewniał dużą swobodę kreatywną oraz większe zyski w box-office, podczas gdy Disney zachował prawa do merchandisingu. Spielberg zdobył prawa do postaci animowanych należących do Warner Bros., Fleischer Studios, King Features Syndicate, Felix the Cat Productions, Turner Entertainment i Universal Pictures/Walter Lantz Productions. Jednakże Warner Bros. domagało się, by Królik Bugs i Kaczor Daffy mieli tyle samo czasu ekranowego co Myszka Miki i Kaczor Donald. Jednocześnie producenci nie byli w stanie zdobyć praw do użycia postaci z Popeye’a, Tom i Jerry, Małej Lulu, Kacpra, przyjaznego ducha i postaci z Terrytoons od ich prawowitych właścicieli.
Funkcję reżysera całości zaproponowano Terry’emu Gilliamowi, który uznał film za zbyt trudny technicznie do zrealizowania. Propozycję tę złożono także Stevenowi Spielbergowi, który zaproponował Roberta Zemeckisa będącego świeżo po sukcesie "Powrotu do przyszłości". Pierwszym krokiem producentów Franka Marshalla i Roberta Wattsa, było znalezienie reżysera animacji. Pierwotnym wyborem był Darrell Van Citters, czemu sprzeciwili się Spielberg i Zemeckis. Wybór padł na Richarda Williamsa, który zwrócił na siebie uwagę telewizyjnymi reklamówkami, stanowiącymi połączenie rysunkowej animacji z żywym planem. Założeniem Zemeckisa było, aby postacie animowane zostały zrealizowane w stylu kreskówek Warner Bros., animowane w stylu disneyowskim oraz z gagami w stylu Texa Avery’ego.
Scenariusz.
Jeffrey Price i Peter S. Seaman zostali zatrudnieni do napisania scenariusza. Scenariusz mocno różnił się od książkowego oryginału Wolfa. W powieści Animki były postaciami z pasków komiksowych, a nie z filmowych kreskówek. Scenarzyści zdecydowali przenieść akcję w lata 40. XX wieku, gdy panowała złota era amerykańskiej animacji i szał na filmy noir. Dla inspiracji obaj scenarzyści przestudiowali twórczość Walta Disneya i Warner Bros. ze złotej ery amerykańskiej animacji, zwłaszcza kreskówki Texa Avery’ego i Boba Clampetta. Z kolei wątek sieci tramwajów Cloverleaf został zainspirowany filmem "Chinatown". Price i Seaman powiedzieli, że „spisek Red Cars, rozbudowa przedmieść, korupcja miejska i polityczna naprawdę się wydarzyły”. „W Los Angeles, w latach czterdziestych XX wieku, firmy samochodowe i oponiarskie połączyły siły przeciwko systemowi Pacific Electric Railway i wykupiły je z biznesu. Tam, gdzie przebiega autostrada w Los Angeles, był kiedyś Red Cars”.
Podczas dalszego pisania Price i Seaman nie byli pewni, kogo uczynić antagonistą. Rozważali uczynienie Baby Hermana lub Jessiki Rabbit, aż zdecydowali się na stworzenie sędziego Dooma, nieobecnego w powieści. Doom miał mieć na ramieniu animowanego sępa oraz walizkę z dwunastoma kangurami krzyczących: "JESTEŚ WINNYǃ" (nawiązanie do frazy "kangaroo court" oznaczającej nieuczciwy sąd wydający wyroki bez poszanowania prawa), jednak zostało to wycięte z powodu problemów technicznych i budżetowych. Doom miał także okazać się myśliwym, który zabił matkę Bambiego.
Patrol łasic miał satyryzować krasnoludki z "Królewny Śnieżki i siedmiu krasnoludków" i oryginalnie miało być ich siedem, ale ostatecznie dwie z nich, Slimey i Sleazy, zostały wycięte ze scenariusza, by nie tworzyć dodatkowej roboty dla animatorów. Dalsze odniesienia obejmowały klub „Ink and Paint Club” przypominający Harlem Cotton Club, podczas gdy Zemeckis porównał wynalazek sosu sędziego Dooma, aby wyeliminować wszystkie Animki do "ostatecznego rozwiązania" Hitlera. Benny był początkowo pomyślany jako Volkswagen Garbus, zanim został zmieniony na taksówkę. Pomysły pierwotnie wymyślone dla tej historii obejmowały także sekwencję pogrzebu Marvina Acme, jednak scena została wycięta ze względów czasowych, wymagających umieszczenia w tej scenie wszystkich możliwych Animków, Zemeckis wykreślił ją ze skryptu na etapie storyboardów i nagranych głosów aktorów dubbingujących Animki. Zanim ostatecznie zdecydowano się na "Kto wrobił Królika Rogera" jako tytuł filmu, tytuły robocze obejmowały "Murder in Toontown", "Toons", "Dead Toons Don’t Pay Bills", "The Toontown Trial", "Trouble in Toontown" i "Eddie Goes to Toontown".
Casting.
Harrison Ford był pierwszym wyborem Spielberga do roli Eddiego Valianta, ale jego stawka była zbyt wysoka. Chevy Chase był drugim wyborem, lecz ten nie był zainteresowany. Wśród innych kandydatów byli m.in. Robin Williams, Robert Redford, Jack Nicholson, Sylvester Stallone, Wallace Shawn, Ed Harris, Charles Grodin i Don Lane. Ostatecznie rolę otrzymał Bob Hoskins, który podsumował decyzję obsadową, że on sam wygląda trochę jak animek.
Komik sceniczny Charles Fleischer, którego Zemeckis po raz pierwszy zobaczył podczas występu w 1979 roku, był roboczym aktorem grającym Rogera do partnerowania kandydatów do roli Valianta. Po trzecim teście aktorów, twórcy filmu zgodnie doszli do wniosku, że Fleischer jest idealnym głosem dla postaci Rogera. Fleischer podłożył także głosy pod trzy inne postaci w filmie – Benny’ego oraz dwie łasice z animkowego patrolu.
Do roli sędziego Dooma był typowany Tim Curry, jednak później producenci uznali go za zbyt przerażającego. Christopher Lee również był brany pod uwagę, ale odmówił. John Cleese również wyraził zainteresowanie rolą, ale nie został uznany za wystarczająco przerażającego. Uwzględniono także kilku innych aktorów, w tym Petera O’Toole’a, F. Murraya Abrahama, Roddy’ego McDowalla, Eddiego Deezena i Stinga. W roli sędziego Dooma został obsadzony Christopher Lloyd, ponieważ wcześniej pracował z Zemeckisem i Spielbergiem nad "Powrotem do przyszłości". Porównał swoją rolę jako Dooma do swojej poprzedniej roli dowódcy Klingonów Kruge’a w "", obaj byli nazbyt złymi postaciami, które uważał za „zabawne do grania”.
Głosu Jessiki Rabbit użyczyła Kathleen Turner, która zaproponowała reżyserowi, by nie umieszczać jej nazwiska w napisach końcowych filmu, zaś jej piosenkę zaśpiewała ówczesna żona Spielberga, Amy Irving.
W roli Betty Boop ponownie zagrała po wielu latach Mae Questel.
Realizacja.
Reżyser animacji, Richard Williams przyznał, że „otwarcie gardził biurokracją Disneya” i odmówił pracy w Los Angeles. Aby pomieścić jego i jego animatorów, produkcja animacji przeniosła się do Wielkiej Brytanii, gdzie w tym celu stworzono studio Walt Disney Animation UK. W zamian Spielberg i Roy E. Disney obiecali Williamsowi pomóc w dystrybucji tworzonego przez niego "Złodzieja z Bagdadu". Produkcja animacji, kierowana przez producenta współpracującego Dona Hahna, została podzielona między Walt Disney Animation UK i wyspecjalizowaną jednostkę w Los Angeles, założoną przez Walt Disney Feature Animation i nadzorowaną przez Dale’a Baera. Budżet produkcji nadal wzrastał, a harmonogram zdjęć trwał dłużej niż oczekiwano. Kiedy budżet osiągnął 40 milionów dolarów, Michael Eisner, poważnie rozważał zamknięcie produkcji, ale prezes studia Jeffrey Katzenberg odwiódł go od tego. Pomimo zwiększenia budżetu do ponad 50 milionów dolarów, The Walt Disney Company kontynuowało produkcję, ponieważ byli entuzjastycznie nastawieni do współpracy ze Spielbergiem.
Zdjęcia rozpoczęły się 2 listopada 1986 roku i trwały siedem i pół miesiąca w Elstree Studios, z dodatkowym miesiącem w Los Angeles oraz w Industrial Light &amp; Magic, aby uzyskać efekt niebieskiego ekranu w Toontown. Wejście do Desilu Studios i plenery Ren-Mar Studios w Los Angeles, Shepherd’s Bush Bus Depot w Londynie służyły wytwórnię kreskówek R.K. Maroona.
Efekty specjalne.
Kamery VistaVision wyposażone w technologię motion control zostały wykorzystane do sfilmowania scen na żywym planie, które miały zostać połączone z animacją. Gumowe manekiny Królika Rogera, Baby Hermana i Animkowego Patrolu przedstawiały animowane postacie podczas prób, aby uczyć aktorów, gdzie patrzeć, grając z postaciami z kreskówek. Bob Hoskins, by przygotować się do interakcji z animowanymi postaciami, studiował zachowanie swej 3-letniej córki, bawiącej się z wyimaginowanymi przyjaciółmi. Wiele z żywych rekwizytów trzymanych przez postaci z kreskówek zostało nakręconych na planie z albo robotycznymi ramionami trzymającymi rekwizyty, albo rekwizytami manipulowano za pomocą sznurków, podobnie jak marionetką. Dodatkowo Charles Fleischer w kostiumie Rogera był obecny na planie do interakcji z aktorami, głównie z Bobem Hoskinsem.
Każdy rysunek animacji został za pomocą kopiarki optycznej połączony z odpowiadającą mu filmową klatką. Operację tę przeprowadzano kilkakrotnie na każdej klatce, ponieważ większość postaci składało się z kilku dodatkowych warstw obrazu. Jessica Rabbit, była najbardziej złożonym, technicznym zagadnieniem filmu. Włosy, skóra i cień, były oddzielnie animowanymi warstwami obrazu. Sama jej migocząca suknia, składała się z trzech osobnych elementów.
Nagrody i nominacje.
Oscary za rok 1988
Złote Globy 1988
Nagrody BAFTA 1988
Nagrody Saturn 1988
Film otrzymał nagrodę Hugo w kategorii "najlepsza prezentacja dramatyczna" w 1989 roku.

</doc>
<doc id="1467085" url="https://pl.wikipedia.org/wiki?curid=1467085" title="Cerkiew Przemienienia Pańskiego w Zasławiu">
Cerkiew Przemienienia Pańskiego w Zasławiu

Cerkiew Przemienienia Pańskiego (biał. "Спаса-Праабражэнская царква ў Заслаўі", "царква Праабражэння Гасподняга", dawniej: "Кальвінскі збор ў Заслаўі") – cerkiew prawosławna w Zasławiu, wcześniej zbór kalwiński i kościół rzymskokatolicki, jedna z lepiej zachowanych na Białorusi renesansowych świątyń obronnych.
Historia.
Budowę świątyni rozpoczęto w 1577 z polecenia księcia Jana Hlebowicza na terenie zamku zasławskiego. Przez kilkadziesiąt lat świątynia służyła litewskim ewangelikom reformowanym, dopóki kasztelan wileński Mikołaj Hlebowicz nie przekazał jej katolikom – od tego czasu kościół nosił imię św. Michała Archanioła. 
W II połowie XVII wieku świątynię przebudowano. Po powstaniu listopadowym władze carskie przekazały kościół prawosławnym. Od tego czasu funkcjonował jako cerkiew Przemienienia Pańskiego. W 1865 poddano ją remontowi. W czasach radzieckich świątynia zamknięta. Prawosławni odzyskali ją dopiero w 1990. Około 2000 doszło do próby podpalenia budynku przez lokalnych wandali. 

</doc>
<doc id="1467087" url="https://pl.wikipedia.org/wiki?curid=1467087" title="Port lotniczy Peszawar">
Port lotniczy Peszawar

Port lotniczy Peszawar (IATA: PEW, ICAO: OPPS) – międzynarodowy port lotniczy położony w Peszawarze, w prowincji Chajber Pasztunchwa. Jest 4. co do wielkości portem lotniczym w Pakistanie.

</doc>
<doc id="1467090" url="https://pl.wikipedia.org/wiki?curid=1467090" title="Zlata Tetrá">
Zlata Tetrá



</doc>
<doc id="1467091" url="https://pl.wikipedia.org/wiki?curid=1467091" title="MDLR Airlines">
MDLR Airlines

MDLR Airlines – indyjska linia lotnicza z siedzibą w Gurgaon. 

</doc>
<doc id="1467095" url="https://pl.wikipedia.org/wiki?curid=1467095" title="Sant Roc">
Sant Roc

Sant Roc – stacja metra w Barcelonie, na linii 2. Stacja została otwarta w 1985.

</doc>
<doc id="1467097" url="https://pl.wikipedia.org/wiki?curid=1467097" title="Zamek w Łucku">
Zamek w Łucku

Zamek w Łucku – murowany średniowieczny zamek w Łucku na Wołyniu.
Historia.
Łuck wzmiankowany był już w XI wieku, a w XII wieku stał się stolicą jednego z księstw ruskich. Od 1452 () w granicach Wielkiego Księstwa Litewskiego, po unii lubelskiej od 1569 w województwie wołyńskim Korony Królestwa Polskiego.
Pierwotna warownia powstała w XI wieku – był to obiekt drewniany o wałach ziemno-drewnianych otoczonych fosą. Zamek murowany rozpoczęto budować po 1352 lub po 1370 roku na polecenie księcia Lubarta, którego była to główna siedziba. W pierwszej fazie powstała dolna część wieży bramnej, pałac książęcy i być może fragment murów od strony podgrodzia – budynki te miały jednak charakter dobudówek do drewnianego zamku.
Po śmierci Lubarta dokonano zasadniczej rozbudowy z inicjatywy księcia Witolda w latach 1392–1430 i następnie Świdrygiełły w latach 1430–1432. Wtedy też zbudowano dwie kolejne wieże i zamknięto murowany obwód obronny.
W 1429 na zamku w Łucku odbył się trwający od 6 stycznia przez 13 tygodni zjazd monarchów europejskich. Wśród obecnych w Łucku władców byli: wielki książę litewski – Witold, król Polski – Władysław II Jagiełło z królową Zofią, król niemiecki – Zygmunt Luksemburski z żoną, król duński – Eryk VII, wielki książę moskiewski – Wasyl Wasyliewicz (wnuk Witolda), wielki mistrz zakonu krzyżackiego – Russdorff, mistrz krajowy inflanckiej gałęzi zakonu krzyżackiego, legat papieski, metropolita kijowski i całej Rusi – Focjusz, chanowie Tatarów perekopskich i zawołżańskich, hospodar Wołoszczyzny, książęta mazowieccy, pomorscy, śląscy, twerscy i odojewscy, posłowie cesarza bizantyjskiego Jana VIII Paleologa. Przedmiotem obrad był projekt obrony przeciwko grożącej Europie potędze Imperium Osmańskiego i sprawa koronacji Witolda.
W 1431, po śmierci Witolda, w zamku łuckim przed wojskami polskimi Władysława Jagiełły obronił się skutecznie książę Świdrygiełło. W następnych latach Świdrygiełło prawdopodobnie wyremontował zamek po zniszczeniach z czasów oblężenia.
Po przegranej wojnie domowej, Świdrygiełło w 1437 przekazał Łuck Królestwu Polskiemu. Było to ówcześnie znaczące centrum administracji, siedziba lokalnych władz świeckich i duchownych (kryłos eparchii łucko-ostrogskiej, dwór biskupa z drewna) oraz miejsce obrad sejmików szlachty wołyńskiej i sądów. W XVI wieku wieżę bramną nadbudowano o dwa piętra. Na początku XVII wieku zamek ozdobiono w stylu renesansowym, dodając m.in. attyki na wieży bramnej. Mieściło się w niej archiwum województwa wołyńskiego.
W 1775 roku biskup unicki Stefan Lubieniecki rozebrał starą zrujnowaną cerkiew zamkową św. Jana Teologa, która stała wewnątrz obwodu murów obronnych. Na jej miejscu rozpoczęto budowę fundamentów nowej cerkwi, ale w jej ukończeniu przeszkodziły Rozbiory Polski. W 1781 roku spłonął gotycki Dom książęcy, na przedłużeniu którego łucki starosta Józef Czartoryski polecił w 1789 roku zbudować zachowany do dzisiaj barokowy Dom Szlachecki. W 1807 roku na dziedzińcu zbudowano klasycystyczny Dom Władyków, z przeznaczeniem na siedzibę biskupa unickiego, a po 1826 roku na skarbiec powiatowy.
W okresie II RP w Domu Szlacheckim umieszczono Muzeum Wołyńskie, a wieże zamkowe były wykorzystywane do obserwacji przez straż pożarną.
W dniu 29 czerwca 1941 roku Niemcy na zamku rozstrzelali około 2 tys. Żydów. Ponowna egzekucja Żydów na zamku nastąpiła 20 sierpnia 1942 roku po czym pochowano ich na dziedzińcu.
W czasach ZSRR zamek poddano renowacji w latach 1970–1977. W latach 1984–1986 przeprowadzono na zamku wykopaliska archeologiczne.
Stan obecny.
Z zamku zachował się prawie pełny obieg murów obronnych (częściowo rekonstruowanych) wraz z trzema wieżami: Bramną, Styrową (dawne archiwum zamkowe oraz więzienie w dolnych kondygnacjach) i Władyczą (obecnie wystawa broni, a na wyższych kondygnacjach – Muzeum Dzwonów). Całość usytuowana jest na niewielkim wzniesieniu nad zakolem doliny rzeki Styr (obecnie koryto rzeki jest odsunięte od wzgórza).
Wewnątrz muru rozciąga się obecnie prawie niezabudowany pusty plac. Na nim stoi mały klasycystyczny budynek, pierwotnie powiatowej Izby Skarbowej z 1807, a dziś Muzeum Książki. Budynek wzniesiono na miejscu dworu biskupiego. Większy budynek, przy murach, jest dziś siedzibą muzeum malarstwa, a powstał jako siedziba sądu szlacheckiego i kancelarii. Stoi on na pozostałościach pałacu książęcego. W centralnej części placu, pod przykryciem, jest ekspozycja ukazująca odsłonięte pozostałości cerkwi św. Jana Teologa z początków twierdzy.
Całość założenia obronnego jest obecnie muzeum państwowym. Wizerunek jednej z zamkowych wież umieszczony został na odwrocie banknotu 200 hrywien.

</doc>
<doc id="1467098" url="https://pl.wikipedia.org/wiki?curid=1467098" title="Gorg (stacja metra)">
Gorg (stacja metra)

Gorg – stacja metra w Barcelonie, na linii 2 i linii 10. Stacja została otwarta w 1985.

</doc>
<doc id="1467099" url="https://pl.wikipedia.org/wiki?curid=1467099" title="Tequila Sunrise">
Tequila Sunrise

Tequila Sunrise – amerykański film sensacyjny z 1988 roku.
Główne role.
i inni
Fabuła.
Dale McKussic zajmował się handlem narkotykami, ale chce się z tego wycofać. Nicholas Frescia zna Dale'a ze szkoły. Obecnie pracuje w policji w wydziale ds. walki z narkotykami. Obaj są zainteresowani piękną Jo Ann Vallenari, właścicielką włoskiej knajpki. Sytuacja ulega komplikacji, gdy do miasta przybywa agent DEA Maguire. Zleca Nickowi aresztowanie McKussica. Chce on schwytać Carlosa, z którym Dale robił interesy.
Nagrody i nominacje.
Oscary za rok 1988

</doc>
<doc id="1467100" url="https://pl.wikipedia.org/wiki?curid=1467100" title="Dmitrij Jefimow (architekt)">
Dmitrij Jefimow (architekt)

Dmitrij Jegorowicz Jefimow (ur. 1811, zm. 1864) – rosyjski architekt. Historyk i teoretyk architektury.
W 1833 ukończył Cesarską Akademię Sztuk Pięknych w Petersburgu. Podróżował po Grecji, Egipcie, Nubii i Palestynie. Członek Akademii Sztuk Pięknych w Petersburgu. W 1856 osiadł w Petersburgu.
Zaprojektował wiele świątyń i gmachów świeckich.

</doc>
<doc id="1467102" url="https://pl.wikipedia.org/wiki?curid=1467102" title="Pep Ventura">
Pep Ventura

Pep Ventura – stacja końcowa linii 2 metra w Barcelonie. Stacja została otwarta w 1985.

</doc>
<doc id="1467105" url="https://pl.wikipedia.org/wiki?curid=1467105" title="Pierre (biskup Tusculum)">
Pierre (biskup Tusculum)



</doc>
<doc id="1467108" url="https://pl.wikipedia.org/wiki?curid=1467108" title="Eugeniusz Koecher">
Eugeniusz Koecher

Eugeniusz Koecher ps. „Kołczan” (ur. 10 listopada 1920 w Warszawie, zm. 8 sierpnia 1944 tamże) – podharcmistrz, porucznik Armii Krajowej, dowódca plutonu „Alek” kompanii „Rudy” batalionu „Zośka”, uczestnik powstania warszawskiego.
Lata młodzieńcze.
Był synem kierowcy samochodowego. Uczył się w szkole zawodowej. Należał do 42. Warszawskiej Drużyny Harcerskiej, która weszła do Hufca „Mokotów” (Okręg Południe).
Konspiracja.
Członek Grup Szturmowych Szarych Szeregów. Działał w Organizacji Małego Sabotażu „Wawer”.
8 maja 1941 roku Gestapo dostało się do mieszkania Ryszarda Jaworowskiego, gdzie przebywał „Kołczan”. Cudem uniknął aresztowania dzięki ucieczce przez okno. Po zdradzie Mieczysława Wiącka, który współpracował z Gestapo, musiał opuścić stolicę. Starał przedostać się do Wojska Polskiego na Zachodzie, lecz został zatrzymany w Rzeszy i skierowany na roboty przymusowe, skąd po krótkim czasie uciekł. Aresztowany kolejny raz, tym razem na granicy Generalnego Gubernatorstwa, został skierowany do Arbeitsamtu. Stamtąd również udało mu się zbiec i ponownie dołączył do Szarych Szeregów.
Brał udział w wykonaniu wyroku na Oberscharführerze SS Herbercie Schultzu, jednym z funkcjonariuszy warszawskiego Gestapo, który torturował Jana Bytnara podczas przesłuchań.
Powstanie warszawskie.
Walczył na Woli, jako dowódca plutonu „Alek” kompanii „Rudy” batalionu „Zośka”. Brał udział w wyzwoleniu Gęsiówki.
Zginął 8 sierpnia, trafiony kulą w głowę, podczas obrony cmentarza ewangelickiego na Woli.

</doc>
<doc id="1467110" url="https://pl.wikipedia.org/wiki?curid=1467110" title="Obywatel świata (album)">
Obywatel świata (album)

Obywatel świata – album Obywatela G.C wydany w 1992 roku, nakładem wydawnictwa Arston.

</doc>
<doc id="1467115" url="https://pl.wikipedia.org/wiki?curid=1467115" title="Nieznośna lekkość bytu (film)">
Nieznośna lekkość bytu (film)

Nieznośna lekkość bytu – amerykański melodramat z 1988 roku w reżyserii Philipa Kaufmana, ze scenariuszem opartym na powieści Milana Kundery o tym samym tytule.
Opis fabuły.
Czechosłowacja, rok 1968. Tomasz, młody ambitny neurochirurg mieszkający w Pradze, jest kobieciarzem. Spotyka się z kilkoma kobietami naraz, ale nie zamierza się wiązać z żadną z nich. Szczególnymi względami darzy malarkę Sabinę. Tomasz podczas służbowego wyjazdu poznaje Teresę, młodą i niewinną kelnerkę z prowincji. Tymczasem zmienia się sytuacja społeczno-polityczna w kraju, co wpływa na życie całej trójki (zob. Praska Wiosna, operacja „Dunaj”).
Nagrody i nominacje.
Oscary za rok 1988
Złote Globy 1988
Nagrody BAFTA 1988
Ciekawostka.
W początkowej części filmu Teresa, grana przez Juliette Binoche, pływa w krytym basenie. Podobna scena, z tą samą aktorką, jest w filmie Krzysztofa Kieślowskiego "" z 1993 r.

</doc>
<doc id="1467118" url="https://pl.wikipedia.org/wiki?curid=1467118" title="Ananya Khare">
Ananya Khare

Ananya Khare (ur. 16 marca 1968 w indyjskim stanie Madhya Pradesh (Ratlam)) - to bollywoodzka aktorka nagrodzona za drugoplanową rolę w "Chandni Bar" i nominowana za drugoplanową rolę bratowej tytułowego bohatera w "Devdas". Grała też w "The Film" (2005) z Irfan Khanem i Mahima Chaudhry i w wielu filmach TV (serial „Nirmala”). 
Filmografia.
Po ślubie w 2004 roku wyjechała z mężem do Ameryki.

</doc>
<doc id="1467124" url="https://pl.wikipedia.org/wiki?curid=1467124" title="Książę w Nowym Jorku">
Książę w Nowym Jorku

Książę w Nowym Jorku – amerykańska komedia romantyczna z 1988 roku.
Opis fabuły.
Na 21 urodziny Akeem, książę królestwa Zamundy ma się ożenić z kobietą, której nie widział. Akeem chciałby sam znaleźć sobie żonę. W końcu potajemnie wraz ze służącym Semmim wyrusza do dzielnicy Queens w Nowym Jorku, myśląc, że tam mieszkają same królowe ( = „królowe”). Jednak rzeczywistość okazuje się inna, niż sobie wyobraża. Podejmuje pracę w barze szybkiej obsługi.
Nagrody i nominacje.
Oscary za rok 1988

</doc>
<doc id="1467129" url="https://pl.wikipedia.org/wiki?curid=1467129" title="Garść prochu">
Garść prochu

Garść prochu – brytyjski melodramat z 1988 roku na podstawie powieści Evelyna Waugha.
Główne role.
i inni
Nagrody i nominacje.
Oscary za rok 1988

</doc>
<doc id="1467130" url="https://pl.wikipedia.org/wiki?curid=1467130" title="Pierwszy marsz kubański">
Pierwszy marsz kubański

Pierwszy Marsz Kubański (Lodowy) (ros. "1-й Кубанский (Ледяной) Поход") – operacja wojskowa białych oddziałów Armii Ochotniczej, przemieszczających się znad Donu na Kubań od lutego do maja 1918 r.
Geneza.
Po zwycięstwie rewolucji bolszewickiej w październiku 1917 r., rozpadła się armia rosyjska. Nad Donem, na ziemiach Kozaków dońskich, zaczęły formować się siły antybolszewickie białych. Od początku listopada tego roku w Nowoczerkasku gen. Michaił Aleksiejew (były głównodowodzący) zaczął tworzyć zręby tzw. Armii Ochotniczej. Pod koniec grudnia sztab ulokował się w Rostowie nad Donem, które w połowie grudnia Kozacy atamana Aleksieja Kaledina odbili z rąk miejscowych bolszewików. Formowanie sił kontrrewolucyjnych nad Donem zostało uznane przez bolszewicką Radę Komisarzy Ludowych za główne zagrożenie. Siły pod dowództwem Władimira Antonowa-Owsiejenki zostały skierowane na południe z poleceniem odbicia Rostowa i Nowoczerkaska oraz zabezpieczenia robotniczego Donbasu. Na miejscu, nad Donem, połączyły się z oddziałami Kozaków popierających rewolucję, pod dowództwem Fiodora Podtiołkowa i Michaiła Kriwoszłykowa. W tej sytuacji w połowie lutego upadek Rostowa i Nowoczerkaska stał się nieunikniony. Dowódcy sił białych, aby ratować świeżo utworzone oddziały przed całkowitym zniszczeniem, podjęli decyzję o wymarszu znad Donu.
Armia Ochotnicza.
Armia Ochotnicza pod dowództwem generałów Ławra Korniłowa i Michaiła Aleksiejewa na początku lutego 1918 r. znajdowała się jeszcze w stadium formowania. Liczyła wówczas 3683 ludzi:
Około 600 osób miało powyżej 40 lat. Przy wojskowym znajdował się też obóz dla ludności cywilnej.
Marsz.
W nocy z 21 na 22 lutego 1918 r. Armia Ochotnicza opuściła Rostów nad Donem i skierowała się na południe do Jekaterynodaru, aby połączyć się z białymi oddziałami Kozaków kubańskich. Korniłow i Aleksiejew mieli zamiar uczynić z Kubania bazę antybolszewickiego ruchu zbrojnego. Nastąpiła reorganizacja Armii Ochotniczej, która została podzielona na trzy pułki piechoty (Mieszany Pułk Oficerski, Korniłowski Pułk Uderzeniowy i Pułk Partyzancki). Ponadto w jej skład wchodził batalion junkierski, czechosłowacki batalion inżynieryjny, kompania techniczna, dwa dywizjony kawalerii i dywizjon artylerii (8-10 dział) oraz straż przyboczna Korniłowa. Marsz przebiegał przez stanice Chomutowską, Kagalnicką i Jegorłykską, część guberni stawropolskiej, linię kolejową Rostów nad Donem stanica Tichoriecka do stanicy Ust-Łabinska nad rzeką Kubań. Odbywał się w ciężkich warunkach atmosferycznych, po zamarzniętym stepie (stąd nazwa Lodowy). Po sforsowaniu rzeki oddziały białych znajdowały się stale w kontakcie bojowym z wojskami bolszewickimi. W tym czasie dowództwo Armii Ochotniczej dowiedziało się, że Jekaterynodar na początku marca został opuszczony przez Kozaków kubańskich, a następnie zajęty przez wojska bolszewickie. Fakt ten znacząco pogorszył położenie Armii Ochotniczej.
W połowie marca w stanicy Nowodmitrijewskiej Armia Ochotnicza połączyła się z wojskami Kozaków kubańskich, co zwiększyło liczebność do ok. 6 tys. ludzi. Armia została podzielona na trzy brygady. W skład 1 Brygady wchodził Pułk Oficerski, 1 Kubański Pułk Strzelecki, 1 kompania inżynieryjna oraz 1 i 4 baterie artylerii, w skład 2 Brygady Korniłowski Pułk Uderzeniowy, Pułk Partyzancki, kubański batalion płastuński (pieszy) oraz 2, 3 i 5 baterie artylerii, zaś w skład Brygady Konnej 1 pułk konny, kubański dywizjon (następnie pułk) konny, pułk czerkieski i konna bateria artylerii. Między 30, a 31 marca próbowano bezskutecznie zdobyć Jekaterynodar, broniony przez 20-tysięczne siły bolszewickiej Armii Południowo-Wschodniej. Straty białych wyniosły ok. 400 zabitych i ok. 1,5 tys. rannych. W wyniku nieprzyjacielskiego ostrzału artyleryjskiego 30 kwietnia zginął gen. Korniłow. Nowym dowódcą Armii Ochotniczej został gen. Anton Denikin. Wydał rozkaz odstąpienia spod miasta i zawrócenia na północ nad Don, gdzie w tym czasie rozpoczęło się antybolszewickie powstanie Kozaków dońskich. Wycofując się przez stanice Miedwiedowską i Diadkowską, uniknięto flankowych ataków bolszewików. Marsz zakończył się na początku maja w rejonie stanic Jegorłykska-Mieczetynska-Guliaj-Borysowska.
Podsumowanie.
W ciągu 80 dni, w tym 44 dni walk, Armia Ochotnicza przemaszerowała 1050 wiorst. Manewr operacyjny mający przenieść działania zbrojne przeciw bolszewikom na Kubań zakończył się całkowitą porażką. Sukcesem było natomiast uchronienie armii od zniszczenia i udany powrót nad Don. Uczestnicy marszu stali się później trzonem wojsk białych na południu Rosji. Spośród nich pochodzili najznakomitsi biali dowódcy tych wojsk (prawie wszyscy dowódcy pułków i batalionów oraz większość dowódców kompanii). Wielu z nich doszło do wysokich stopni wojskowych. Dla uczestników pierwszego marszu kubańskiego została ustanowiona rozkazem gen. Denikina specjalna odznaka wojskowa ("Знак отличия Первого Кубанского похода").
Po 1920 r. na emigracji powstawały w różnych krajach stowarzyszenia byłych uczestników marszu.
Marsz Kubański pojawił się w słynnej 4-tomowej epopei Michaiła Szołochowa „Cichy Don”.

</doc>
<doc id="1467131" url="https://pl.wikipedia.org/wiki?curid=1467131" title="Korniłowska Dywizja Szturmowa">
Korniłowska Dywizja Szturmowa



</doc>
<doc id="1467132" url="https://pl.wikipedia.org/wiki?curid=1467132" title="Dąbrówka Folwarczna">
Dąbrówka Folwarczna

Dąbrówka Folwarczna – część wsi Dąbrówka Nadolna w Polsce, położona w województwie łódzkim, w powiecie poddębickim, w gminie Dalików.
W latach 1975–1998 Dąbrówka Folwarczna administracyjnie należała do województwa sieradzkiego.

</doc>
<doc id="1467133" url="https://pl.wikipedia.org/wiki?curid=1467133" title="Uguccione Pierleoni">
Uguccione Pierleoni

Uguccione Pierleoni (zm. 1 kwietnia 1182) – włoski kardynał.
Pochodził z rzymskiej rodziny patrycjuszowskiej o żydowskich korzeniach, z której wywodzili się antypapież Anaklet II (1130-38) oraz kardynał Ugo Pierleoni (1166). Prawdopodobnie 3 marca 1173 roku papież Aleksander III mianował go kardynałem diakonem S. Angelo in Pescheria, a w 1175 wysłał go z ważną misją legacką do Anglii. Uczestniczył także w negocjacjach pokojowych między papieżem a cesarzem Fryderykiem I Barbarossą. We wrześniu 1178 przyjął święcenia kapłańskie i został kardynałem prezbiterem San Clemente. Na przełomie 1179/1180 uzyskał kapitulację zbuntowanych przeciw Aleksandrowi III baronów z Kampanii, którzy obrali antypapieża Innocentego III. W maju 1181 był legatem w Lombardii. Sygnował bulle papieskie wydane między 14 marca 1173 a 17 marca 1182.

</doc>
<doc id="1467135" url="https://pl.wikipedia.org/wiki?curid=1467135" title="Uniwersytet w Würzburgu">
Uniwersytet w Würzburgu

Uniwersytet w Würzburgu, pełna nazwa: Uniwersytet Juliusza i Maksymiliana w Würzburgu (niem. "Julius-Maximilians-Universität Würzburg") – publiczna uczelnia założona w 1402 roku w Würzburgu w Niemczech.
Nazwa uczelni upamiętnia księcia biskupa Juliusza Echtera von Mespelbrunna (który w roku 1582 wznowił jej działanie) oraz króla Maksymiliana I Józefa (który przeprowadził jej sekularyzację na początku XIX wieku).
Struktura organizacyjna.
Uniwersytet ma 10 wydziałów, 56 instytutów i 24 kliniki. Pracuje na nim około 400 profesorów.
Wydziały.
W roku akademickim 2012/13 były to:

</doc>
<doc id="1467137" url="https://pl.wikipedia.org/wiki?curid=1467137" title="Dąbrówka Górna">
Dąbrówka Górna

2 miejscowości w Polsce:
&lt;onlyinclude&gt;* Dąbrówka Górna – wieś w woj. łódzkim, w pow. poddębickim, w gminie Dalików

</doc>
<doc id="1467139" url="https://pl.wikipedia.org/wiki?curid=1467139" title="Karol Maśliński">
Karol Maśliński

Karol Zdzisław Maśliński – prezydent Zgierza w latach 2002–2006.
Pomysłodawca symbolu promocyjnego miasta Zgierz – „Jeża ze Zgierza”, a także pomysłodawca hejnału miasta (motyw muzyczny – melodia piosenki „Stary młynarz ze Zgierza” autorstwa Adama Kowalskiego w opracowaniu muzycznym Ireneusza Gusta). Laureat nagrody Syzyf Roku 2004 w kategorii prezydent miasta, przyznawanej przez Kongregację Przemysłowo-Handlową Ogólnopolską Izbę Gospodarczą. W latach 2002–2006 przewodniczący komisji Polityki Gospodarczej i Promocji Miast w Związku Miast Polskich.

</doc>
<doc id="1467140" url="https://pl.wikipedia.org/wiki?curid=1467140" title="Zachód słońca (film)">
Zachód słońca (film)

Zachód słońca - amerykańska komedia kryminalna z 1988 roku.
Fabuła.
Hollywood, rok 1929. Tom Mix, gwiazdor westernowy uczestniczy w realizacji filmu dźwiękowego o Wyatcie Earpie. Odkrywa, że prawdziwy Earp jest konsultantem. Obaj się zaprzyjaźniają. Kiedy na planie dochodzi do morderstwa, obaj prowadzą prywatne śledztwo.
Główne role.
i inni
Nagrody i nominacje.
Oscary za rok 1988
Złota Malina 1988

</doc>
<doc id="1467144" url="https://pl.wikipedia.org/wiki?curid=1467144" title="Dąbrówka Górna (województwo łódzkie)">
Dąbrówka Górna (województwo łódzkie)

Dąbrówka Górna – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Gajówka-Wieś.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467146" url="https://pl.wikipedia.org/wiki?curid=1467146" title="Dobrzań">
Dobrzań

Dobrzań – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Kuciny.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467149" url="https://pl.wikipedia.org/wiki?curid=1467149" title="Trindade">
Trindade



</doc>
<doc id="1467150" url="https://pl.wikipedia.org/wiki?curid=1467150" title="Maśliński">
Maśliński

Maśliński, Maślińska – polskie nazwisko, w Polsce nosi je ponad 800 osób.
Osoby noszące to nazwisko:

</doc>
<doc id="1467151" url="https://pl.wikipedia.org/wiki?curid=1467151" title="Maślińska">
Maślińska



</doc>
<doc id="1467153" url="https://pl.wikipedia.org/wiki?curid=1467153" title="Wigilijny show">
Wigilijny show

Wigilijny show () – amerykańska tragikomedia z 1988 roku zainspirowana opowiadaniem Opowieść wigilijna Karola Dickensa.
Fabuła.
Frank Cross jest cynicznym producentem telewizyjnym. Karierę zaczął jako goniec, a potem, dzięki bezwzględności, osiągnął szczyt. Podczas Świąt pojawiają się duchy, które mu uświadamiają, co jest w życiu ważne.
Nagrody i nominacje.
Oscary za rok 1988
Nagrody Saturn 1988

</doc>
<doc id="1467154" url="https://pl.wikipedia.org/wiki?curid=1467154" title="Vale">
Vale



</doc>
<doc id="1467157" url="https://pl.wikipedia.org/wiki?curid=1467157" title="Emilianów (powiat poddębicki)">
Emilianów (powiat poddębicki)

Emilianów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467160" url="https://pl.wikipedia.org/wiki?curid=1467160" title="Run (film)">
Run (film)

Run – bollywoodzki film akcji z 2004 roku wyreżyserował go operator Jeeva, autor "12B". To remake jego własnego tamilskiego filmu z 2002 roku (z Madhavanem i Meera Jasmine w rolach głównych). Film tamilski cieszył się większą popularnością niż jego remake w hindi (szczególnie wysoko oceniono muzykę Vidyasagara w porównaniu z muzyką w filmie hindi).
Fabuła.
Siddarth (Abhishek Bachchan) opuszcza matke i Allahabad przyjeżdżając na studia do Delhi. Już pierwszego dnia wzbudza w nim zachwyt nie tylko miasto, ale i spotkana przypadkowo w autobusie dziewczyna. Jhanvi (Bhoomika Chawla) ma jednak swoje powody, by nie pozwolić Sidhu na zbliżenie się do siebie. Dziewczyna jest pilnie strzeżona przez swojego brata... gangstera. Zakochując się w Jhanvi Sidhu naraża na niebezpieczeństwo nie tylko siebie, ale też życie siostry i szwagra (Mukesh Rishi), u których mieszka...
Muzyka i posenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Tere Naam" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Chup Chup Ke", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Dil Ne Jise Apna Kahaa", "Fool and Final", "Good Boy Bad Boy", "Welcome" i "Karzzzz".

</doc>
<doc id="1467166" url="https://pl.wikipedia.org/wiki?curid=1467166" title="Ostrów (powiat poddębicki)">
Ostrów (powiat poddębicki)

Ostrów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.
Zobacz też: Ostrów

</doc>
<doc id="1467168" url="https://pl.wikipedia.org/wiki?curid=1467168" title="Nevada Tan">
Nevada Tan



</doc>
<doc id="1467169" url="https://pl.wikipedia.org/wiki?curid=1467169" title="Grota Juhaska">
Grota Juhaska



</doc>
<doc id="1467170" url="https://pl.wikipedia.org/wiki?curid=1467170" title="Karolinów (powiat poddębicki)">
Karolinów (powiat poddębicki)

Karolinów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.
Zobacz też: Karolinów

</doc>
<doc id="1467171" url="https://pl.wikipedia.org/wiki?curid=1467171" title="Latarnia morska Ejlat">
Latarnia morska Ejlat

Latarnia morska Ejlat – latarnia morska położona na terytorium Izraela na zachodnim brzegu Zatoki Akaba, w odległości 1 km na północny wschód od granicy z Egiptem i 7 km na południowy zachód od miasta Ejlat.
Jest to szkieletowa wieża z latarnią i galerią u góry. Wieża jest pomalowana na biało, natomiast każda z sześciu nóg posiada namalowany poprzeczny czarny pas. Latarnia wskazuje port Ejlat.

</doc>
<doc id="1467174" url="https://pl.wikipedia.org/wiki?curid=1467174" title="Witów (powiat poddębicki)">
Witów (powiat poddębicki)

Witów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467176" url="https://pl.wikipedia.org/wiki?curid=1467176" title="Włodzimierzów (powiat poddębicki)">
Włodzimierzów (powiat poddębicki)

Włodzimierzów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467177" url="https://pl.wikipedia.org/wiki?curid=1467177" title="Heinz-Christian Strache">
Heinz-Christian Strache

Heinz-Christian Strache (ur. 12 czerwca 1969 w Wiedniu) – austriacki polityk, poseł do Rady Narodowej, w latach 2005–2019 przewodniczący Wolnościowej Partii Austrii (FPÖ), od 2017 do 2019 wicekanclerz, od 2018 jednocześnie minister służby cywilnej i sportu.
Życiorys.
Z wykształcenia jest technikiem dentystycznym, pracował w zawodzie w latach 1993–2000. Jak określił na swojej stronie internetowej, w politykę zaangażował się, gdyż wychował się „w czerwonym Wiedniu”. Rozpoczął działalność w Wolnościowej Partii Austrii. W latach 1991–1996 zasiadał w radzie dzielnicy Landstraße w Wiedniu, następnie zaś w stołecznej radzie miasta i landtagu wiedeńskim (1996–2006). Od 1993 pełnił funkcję przewodniczącego struktur FPÖ w dzielnicy Landstraße. Trzy lata później zasiadł w zarządzie miejskim FPÖ. W latach 1997–1998 był przewodniczącym wiedeńskiej Ring Freiheitlicher Jugend, organizacji młodzieżowej swojego ugrupowania. W 2004 został przewodniczącym stołecznych struktur FPÖ. W tym samym roku wszedł w skład zarządu federalnego partii, zostając jego wiceprzewodniczącym (2004–2005). Przez krótki okres stał na czele klubu radnych w landtagu (2005–2006).
Jako działacz FPÖ był uważany za bliskiego współpracownika Jörga Haidera. Na początku 2005 sprzeciwił się jednak zajmowaniu funkcji przewodniczącego ugrupowania przez jego siostrę Ursulę Haubner. W rezultacie konfliktu Jörg Haider wystąpił z FPÖ, po czym w kwietniu 2005 założył własną partię BZÖ. 23 kwietnia 2005 Heinz-Christian Strache został wybrany na nowego przewodniczącego Wolnościowej Partii Austrii. W kolejnych latach uzyskiwał reelekcję na tę funkcję, stał się jednocześnie kandydatem partii na kanclerza lub wicekanclerza w wypadku wejścia FPÖ do rządu.
W latach 2006, 2008, 2013 i 2017 był wybierany w skład Rady Narodowej XXIII, XXIV, XXV i XXVI kadencji. W austriackim parlamencie objął funkcję przewodniczącego frakcji poselskiej FPÖ.
Po wyborach z 2017 jego ugrupowanie podjęło rozmowy koalicyjne ze zwycięską Austriacką Partią Ludową (ÖVP). W połowie grudnia ogłoszono zawarcie porozumienia i przedstawiono skład przyszłego gabinetu, w ramach którego liderowi wolnościowców przypadła funkcja wicekanclerza oraz ministra służby cywilnej i sportu. Urzędowanie na stanowisku wicekanclerza rozpoczął 18 grudnia 2017, gdy rząd Sebastiana Kurza został zaprzysiężony przez prezydenta Alexandra Van der Bellena. Obowiązki ministra objął 8 stycznia 2018.
17 maja 2019 dziennik „Süddeutsche Zeitung” i tygodnik „Der Spiegel” opublikowały nagrania ze spotkania lidera FPÖ m.in. z kobietą podającą się za krewną wpływowego rosyjskiego oligarchy. Do kontaktu tego miało dojść w lipcu 2017 na Ibizie, na kilka miesięcy przed planowanymi wyborami. W trakcie spotkania Heinz-Christian Strache miał oferować jej pomoc w uzyskaniu państwowych kontraktów w zamian za wsparcie jego partii przez austriacki tabloid, w który kobieta miała zainwestować. Poruszono także temat istnienia stowarzyszenia powołanego do przyjmowania dotacji na rzecz FPÖ z obejściem obowiązujących przepisów. Zapoczątkowało to tzw. aferę z Ibizy. 18 maja kanclerz Sebastian Kurz zapowiedział odejście lidera FPÖ z rządu. Tego samego dnia Heinz-Christian Strache złożył dymisję ze stanowisk rządowych oraz z funkcji przewodniczącego Wolnościowej Partii Austrii. Ostatecznie odwołany z urzędów wicekanclerza i ministra został 22 maja. Kilka dni później w wyborach europejskich dzięki głosom preferencyjnym uzyskał mandat europosła, jednak zrezygnował z jego objęcia. W październiku 2019 ogłosił wycofanie się z działalności politycznej i zawieszenie członkostwa w partii. W grudniu tegoż roku został wykluczony z FPÖ.
Życie prywatne.
Rozwiedziony z Danielą Plachuttą-Strache, z którą ma dwoje dzieci. Drugi związek małżeński zawarł z modelką Philippą Beck, z którą ma syna.

</doc>
<doc id="1467179" url="https://pl.wikipedia.org/wiki?curid=1467179" title="Rozynów">
Rozynów

Rozynów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467180" url="https://pl.wikipedia.org/wiki?curid=1467180" title="Ciemierzyńce">
Ciemierzyńce

Ciemierzyńce (ukr. Чемеринці, "Czemerynci") – wieś na Ukrainie, w obwodzie lwowskim, w rejonie przemyślańskim. W 2001 roku liczyła 743 mieszkańców. 
Pierwsza wzmianka o miejscowości pochodzi z 1389 roku.
Pod koniec XIX w. część wsi nosiła nazwę Wołoskie. 
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Dunajów w powiecie przemyślańskim, w województwie tarnopolskim. W 1921 roku gmina Ciemierzyńce liczyła 2368 mieszkańców (1230 kobiet i 1138 mężczyzn) i znajdowało się w niej 417 budynków mieszkalnych. 2154 osoby deklarowały narodowość polską, 197 – ukraińską (rusińską), 17 – żydowską. 1173 osoby deklarowały przynależność do wyznania greckokatolickiego, 1097 – do rzymskokatolickiego, 98 – do mojżeszowego.
W 1940 NKWD deportowało na Syberię co najmniej 32 osoby. W 1944 nacjonaliści ukraińscy zamordowali 60 osób narodowości polskiej.
Według danych z 2001 roku wszyscy mieszkańcy jako język ojczysty wskazywali ukraiński.

</doc>
<doc id="1467183" url="https://pl.wikipedia.org/wiki?curid=1467183" title="Symonia (województwo łódzkie)">
Symonia (województwo łódzkie)

Symonia – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Bardzynin.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467184" url="https://pl.wikipedia.org/wiki?curid=1467184" title="Rolando (biskup Dol)">
Rolando (biskup Dol)

Rolando (zm. 18 grudnia 1187) – włoski kardynał. Pochodził ze Pizy, jednak wykształcenie zdobył prawdopodobnie we Francji (uzyskał tytuł magistra), gdzie następnie został dziekanem kapituły w Avranches. W 1177 wybrano go na biskupa Dol-de-Bretagne, nie otrzymał jednak sakry biskupiej. W 1180 roku w Rzymie został wyświęcony na subdiakona Świętego Kościoła Rzymskiego, a na konsystorzu w marcu 1185 mianowano go kardynałem diakonem S. Maria in Portico. Służył także jako legat w Szkocji (1181) i północnej Italii (1186). Sygnował bulle papieskie między 31 marca 1185 a 21 września 1187. Zmarł prawdopodobnie w Weronie, krótko przed wyborem papieża Klemensa III (19 grudnia 1187).

</doc>
<doc id="1467187" url="https://pl.wikipedia.org/wiki?curid=1467187" title="Athelney">
Athelney

Athelney - historyczne miejsce w Anglii w dystrykcie Sedgemoor, w hrabstwie Somerset. Okoliczny teren znany był jako The Isle of Athelney (Wyspa Athelney) ponieważ był kiedyś izolowaną kępą na mokradłach Somerset Levels. Duża część terenu mokradeł leży poniżej poziomu morza. Obecnie osuszone, latem są użytkowane rolniczo, lecz zimą regularnie podtapiane. 
Athelney jest najlepiej znane z tego, że było fortecą i miejscem ukrycia króla Alfreda Wielkiego, skąd wyruszył by pokonać Duńczyków w bitwie pod Edington w maju 878 r. W podzięce za swoje zwycięstwo Alfred w 878 r. ufundował na Athelney klasztor, który został zrujnowany w czasach rozwiązywania klasztorów (Dissolution of the Monasteries) w 1539 r.

</doc>
<doc id="1467189" url="https://pl.wikipedia.org/wiki?curid=1467189" title="Janów (powiat poddębicki)">
Janów (powiat poddębicki)

Janów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Budzynek.
W latach 1975–1998 miejscowość administracyjnie należała do województwa sieradzkiego.
Zobacz też: Janów

</doc>
<doc id="1467191" url="https://pl.wikipedia.org/wiki?curid=1467191" title="819 linii">
819 linii

819 linii - francuski system emisji sygnału telewizyjnego o wysokiej rozdzielczości.
Został wprowadzony w grudniu 1949 i wycofany ok. 1984. Dla tego systemu powstał oryginalnie system SECAM. W systemie tym kanały nachodziły na siebie, fonia na kanałach parzystych znajdowała się poniżej wizji, na kanałach nieparzystych – powyżej. Stosowany również w Belgii i Monako.

</doc>
<doc id="1467192" url="https://pl.wikipedia.org/wiki?curid=1467192" title="Casti connubii">
Casti connubii

Casti Connubii (łac. "Czystego małżeństwa") – encyklika promulgowana przez papieża Piusa XI 31 grudnia 1930. Podkreśliła świętość małżeństwa, zabroniła jako grzechu ciężkiego używania wszelkich form sztucznej kontroli urodzeń i przypomniała o potępieniu aborcji. Papież Pius XI przedstawia w niej swój sceptycyzm wobec emancypacji kobiet. Jego zdaniem równouprawnienie prowadzi do zburzenia podstaw całej rodziny.

</doc>
<doc id="1467193" url="https://pl.wikipedia.org/wiki?curid=1467193" title="Wale (Gruzja)">
Wale (Gruzja)

Wale () – miasto w południowo-zachodniej Gruzji przy granicy z Turcją, w regionie Samcche-Dżawachetia.
Miasto leży na prawym brzegu rzeki Pocchowi (dopływy Kury), na zboczach Małego Kaukazu.

</doc>
<doc id="1467194" url="https://pl.wikipedia.org/wiki?curid=1467194" title="Julianów (powiat poddębicki)">
Julianów (powiat poddębicki)

Julianów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Krasnołany.
W latach 1975–1998 miejscowość administracyjnie należała do województwa sieradzkiego.
Zobacz też: Julianów

</doc>
<doc id="1467197" url="https://pl.wikipedia.org/wiki?curid=1467197" title="Latin Modern">
Latin Modern

Latin Modern – rodzina 92 krojów pisma (w tym 72 tekstowe i 20 matematyczne) zaprojektowana przez Bogusława Jackowskiego i Janusza Mariana Nowackiego w oparciu o rodzinę Computer Modern autorstwa Donalda Ervina Knutha. Od pierwowzoru oprócz drobnych poprawek w kształcie poszczególnych znaków różnią się wsparciem dla różnych narodowych znaków diakrytycznych. 
Kroje przeznaczone dla różnych stopni pisma różnią się nieznacznie swym kształtem. Do ich stworzenia posłużono się oprogramowaniem METATYPE1 umożliwiającym tworzenie fontów w formacie Type 1 za pomocą MetaPosta.
Składniki rodziny.
Na rodzinę Latin Modern składają się następujące fonty:
Licencjonowanie i dystrybucja.
Rodzina Latin Modern jest dostępna bezpłatnie na warunkach licencji GNU General Public License lub równoważnie na licencji LaTeX Project Public Licence (LPPL) w wersji 1.3c lub późniejszej. Fonty Latin Modern wchodzą w skład wielu aktualnych dystrybucji TeX-owych (TeX Live, MikTeX, teTeX, itp.). 
Dystrybucja składa się z kompletu fontów postscriptowych oraz pięciu kompletów plików TeX-owych związanych z pięcioma sposobami kodowania znaków:
Oprócz tego rodzina Latin Modern jest również dostępna w formacie OpenType.

</doc>
<doc id="1467198" url="https://pl.wikipedia.org/wiki?curid=1467198" title="Kazimierzów (powiat poddębicki)">
Kazimierzów (powiat poddębicki)

Kazimierzów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Złotniki.
W latach 1975–1998 miejscowość administracyjnie należała do województwa sieradzkiego.
Zobacz też: Kazimierzów

</doc>
<doc id="1467202" url="https://pl.wikipedia.org/wiki?curid=1467202" title="Cmentarz żydowski w Krośniewicach">
Cmentarz żydowski w Krośniewicach

Cmentarz żydowski w Krośniewicach – został założony w I połowie XIX wieku. Zajmuje powierzchnię 0,78 ha, która jest nieogrodzona i mocno zdewastowana. W Muzeum im. J. Dunina-Borkowskiego w Krośniewicach przechowywany jest nagrobek z 1888 roku oraz fragmenty czterech innych.

</doc>
<doc id="1467203" url="https://pl.wikipedia.org/wiki?curid=1467203" title="Lubocha">
Lubocha

Lubocha – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Krzemieniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467207" url="https://pl.wikipedia.org/wiki?curid=1467207" title="Władysławów (powiat poddębicki)">
Władysławów (powiat poddębicki)

Władysławów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Krzemieniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467211" url="https://pl.wikipedia.org/wiki?curid=1467211" title="Dospel Katowice">
Dospel Katowice



</doc>
<doc id="1467214" url="https://pl.wikipedia.org/wiki?curid=1467214" title="Weselin Beszewliew">
Weselin Beszewliew

Weselin Beszewliew (; ur. 25 marca 1900, zm. 9 października 1992) – bułgarski historyk i filolog. Od 1941 roku członek korespondent Bułgarskiej Akademii Nauk. Autor pracy "Pyrwobyłgarski nadpisi" (1935–1936).
Życiorys.
Studiował historię i filologię słowiańską na Uniwersytecie w Sofii (1919–1920) i filologię klasyczną w Niemczech: w Halle (Saale), Jenie i Würzburgu (1920–1925), gdzie obronił doktorat. Asystent (1925–1929), docent (1929–1933) i profesor filologii klasycznej Uniwersytetu Sofijskiego (1933–1944). Od 1933 członek rzeczywisty Bułgarskiego Instytutu Archeologicznego, od 1941 członek korespondent BAN. Kierownik sekcji Epigrafiki w Instytucie Archeologii i Muzeów przy BAN (1958–1964) i sekcji Etnogenezy narodów bałkańskich i geografii Bałkanów w Instytucie Bałkanistyki przy BAN (1964–1972). W 1972 roku otrzymał nagrodę im. Herdera.

</doc>
<doc id="1467215" url="https://pl.wikipedia.org/wiki?curid=1467215" title="Dary (powieść)">
Dary (powieść)

Dary (oryg. ang. "Gifts") – powieść fantasy dla młodzieży z 2004 amerykańskiej pisarki Ursuli K. Le Guin. Pierwsza część trylogii "Kroniki Zachodniego Brzegu" ("Annals of the Western Shore"). W Polsce wydana przez wydawnictwo Prószyński i S-ka w 2006 roku. Dwie kolejne części trylogii, "Głosy" oraz "Moce", zostały wydane w roku 2018 w zbiorze "Wracać wciąż do domu".
Zarys fabuły.
Główny wątek powieści opowiada o losach dwójki przyjaciół Orreca i Gry. Są oni potomkami rodu Casprów i Barrów, dwóch z klanów Wyżyn. Większość rodzin nieustannie toczy walki ze sobą i z sąsiadami, kradną bydło, chwytają brańców, powiększają swoje majątki. W każdej rodzinie członkowie posiadają "Dary" przekazywane z ojca na syna i z matki na córkę. Te nadnaturalne zdolności dane im do obrony swych posiadłości pozwalają zachować kruchy pokój. Dar Gry się ujawnił, lecz dziewczynka sprzeciwia się by go używać do zwabiania zwierząt podczas polowania. Dar Orreca jest problematyczny – jest dziki. Nie może nad nim panować, co może być bardzo niebezpieczne również dla rodziny i przyjaciół.

</doc>
<doc id="1467217" url="https://pl.wikipedia.org/wiki?curid=1467217" title="London borough">
London borough

London borough – jednostka administracyjna (gmina) Wielkiego Londynu. Istnieją 32 jednostki "London borough", spośród których dwanaście znajduje się w centralnej części miasta, w Londynie Wewnętrznym), a dwadzieścia pozostałych w Londynie Zewnętrznym. Cztery dzielnice nie używają tytułu "London borough" – Westminster (status "city"), Greenwich, Kingston upon Thames oraz Kensington and Chelsea, które posiadają status "royal borough" – gminy królewskiej.
Funkcje.
"Boroughs" są administrowane przez centra zwane "London Borough Councils", wybierane raz na pięć lat. Odpowiedzialne są za większość funkcji miejskich: szkolnictwo, opiekę społeczną, wywóz śmieci.

</doc>
<doc id="1467219" url="https://pl.wikipedia.org/wiki?curid=1467219" title="London Borough">
London Borough



</doc>
<doc id="1467223" url="https://pl.wikipedia.org/wiki?curid=1467223" title="Marcinów (gmina Dalików)">
Marcinów (gmina Dalików)

Marcinów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Dąbrówka Nadolna.
W latach 1975–1998 miejscowość administracyjnie należała do województwa sieradzkiego.
Zobacz też: Marcinów

</doc>
<doc id="1467228" url="https://pl.wikipedia.org/wiki?curid=1467228" title="Parafia Najświętszej Maryi Panny Królowej Polski w Boguszewie">
Parafia Najświętszej Maryi Panny Królowej Polski w Boguszewie

Parafia pw. Najświętszej Maryi Panny Królowej Polski w Boguszewie – rzymskokatolicka parafia należąca do dekanatu Knyszyn, archidiecezji białostockiej, metropolii białostockiej w Polsce. Siedziba parafii znajduje się w Boguszewie,
Zasięg parafii.
Do parafii należą wierni z następujących miejscowości: Boguszewo, Boguszewo kolonia, Dębina, Czekołdy, Lewonie i Zalesie.
Historia parafii.
Współcześnie istniejąca parafia rzymskokatolicka nie jest pierwszą chrześcijańską parafią na terenie Boguszewa. W XVI w. powstała tu bowiem parafia prawosławna, której życie religijne skupiało się wokół cerkwi św Paraskiewy. Parafia ta przemianowana następnie w unicką (greckokatolicką), istniała do XVIII w. czyli do momentu kiedy mieszkańcy wsi przyjęli katolicyzm w obrządku łacińskim.
Po długich staraniach mieszkańców Boguszewa i okolicznych wsi uzyskano zgodę na budowę kościoła w roku 1980. W latach 1981-1982 pod nadzorem ks. Januarego Kownackiego wikariusza parafii św. Piotra i Pawła w Trzciannem zbudowano świątynię według projektu architekta inż. Mirosława Staweckiego z Goniądza. Biskup Edward Kisiel 2 maja 1982 r. poświęcił nowo wybudowany kościół. W roku 1984 zamieszkał w Boguszewie na stałe pierwszy duszpasterz, a w roku następnym utworzono w tej miejscowości samodzielny rektorat. Od roku 1987 zaczęto prowadzić księgi metryczne, a w roku 1990 został założony cmentarz grzebalny, którego poświęcenia dokonano w 1992 r. Kościół pw. NMP Królowej Polski w Boguszewie był kościołem filialnym parafii w Trzciannem do roku 1995.
Arcybiskup metropolita białostocki Stanisław Szymecki 7 września 1995 r. erygował parafię w Boguszewie. Pierwszym proboszczem został mianowany dotychczasowy wikariusz parafialny ks. Stanisław Kurek. Parafia została wydzielona (powstała) z macierzystej parafii pw. św. Piotra i Pawła w Trzciannem.
Kościół parafialny.
Na terenie parafii znajduje się cmentarz grzebalny założony w roku 1990 i poświęcony 13 maja 1992 przez ks. abpa Edwarda Kisiela o powierzchni 0,75 ha w odległości 1 km od kościoła.

</doc>
<doc id="1467233" url="https://pl.wikipedia.org/wiki?curid=1467233" title="Stanisław Ossoliński">
Stanisław Ossoliński

Stanisław Ossoliński herbu Topór (ur. po 1650, zm. 1700) – starosta piotrkowski, (1680) podstoli lubelski, rotmistrz chorągwi koronnej (1673), dziedzic Hussakowa i właściciel Ustrzyk Dolnych.
Wywodził się z Ossolińskich zamieszkałych w Galicji w okresie XV do XVII wieku. 
Drugi syn Mikołaja Ossolińskiego (1599–1663) – starosty radoszyckiego, piotrowskiego, nowotarskiego, skalskiego, knyszyńskiego, i matki Katarzyny Starołęskiej.
Miał brata przyrodniego Jerzego Ossolińskiego – syna Anny Korniakt (zm.1648), oraz siostry: Annę wydaną za Zygmunta Mniszcha, a po jego śmierci za Stanisława Baranowskiego i Katarzynę – wydaną za Ferdynanda Przerembskiego.
Żonaty z właścicielką Ustrzyk Dolnych- Anna Birecką –kasztelanową przemyską - wdową po Mikołaju Ustrzyckim, która po jego śmierci, zaślubiła nieznanego z imienia Siemianowskiego (zmarła po 1703 r.). 
Pozostawił po niej dwóch synów: Jana i Antoniego, który w 1703 roku zabił swojego brata. Dzięki wstawiennictwu wpływowych osób uniknął kary śmierci i do końca życia pokutował w jednym z klasztorów.
Poseł sejmiku sieradzkiego na sejm 1683 roku.
Źródła.
 

</doc>
<doc id="1467234" url="https://pl.wikipedia.org/wiki?curid=1467234" title="Cmentarz żydowski w Będkowie">
Cmentarz żydowski w Będkowie

Cmentarz żydowski w Będkowie – został założony prawdopodobnie w II połowie XIX wieku i został zdewastowany w czasie II wojny światowej wskutek czego na powierzchni 0,15 ha nie zachowały się żadne nagrobki. Teren kirkutu jest zalesiony i pozbawiony ogrodzenia. Cmentarz znajduje się na południowy wschód od miejscowości.

</doc>
<doc id="1467237" url="https://pl.wikipedia.org/wiki?curid=1467237" title="Gorcowy Potok">
Gorcowy Potok

Gorcowy Potok – potok w Gorcach, lewy dopływ Kamienicy. Źródliska znajdują się poniżej polan Podskały i Adamówka (Jadamówka). Do Kamienicy uchodzi na obszarze Gorczańskiego Parku Narodowego, pomiędzy polanami Trusiówka i Papieżówka. Następuje to na wysokości 732 m. Przebiega wzdłuż niego ścieżka dydaktyczna Gorczańskiego Parku Narodowego „W dolinie Gorcowego Potoku”.
Istnieje w Gorcach jeszcze drugi potok o podobnej nazwie. Jest to Gorcowski Potok – lewy dopływ rzeki Ochotnica. Jego źródliska znajdują się na południowo-wschodnich stokach Gorca.
Cała zlewnia Gorcowego Potoku znajduje się we wsi Lubomierz w województwie małopolskim, w powiecie limanowskim, w gminie Mszana Dolna.

</doc>
<doc id="1467242" url="https://pl.wikipedia.org/wiki?curid=1467242" title="Szlagowski">
Szlagowski

Szlagowski, Szlagowska – polskie nazwisko, w Polsce nosi je niecałe 650 osób.
Osoby noszące to nazwisko:

</doc>
<doc id="1467243" url="https://pl.wikipedia.org/wiki?curid=1467243" title="Szlagowska">
Szlagowska



</doc>
<doc id="1467244" url="https://pl.wikipedia.org/wiki?curid=1467244" title="Wał (polowy)">
Wał (polowy)

Wał – narzędzie uprawowe, którego zadaniem jest ugniatanie gleby, prowadzące do rozkruszenia brył i zmniejszenia stopnia jej porowatości.
Wały gładkie polowe wykorzystywane są przed zasiewem do ugniecenia i wyrównania spulchnionej gleby lub po zasiewie w celu lepszego podsiąkania wody. Wały gładkie łąkowe stosuje się na użytkach zielonych głównie do wyrównywania powierzchni darni. Wał pierścieniowy (zwykły, Cambridge, Croskill, Cambridge-Croskill) służy zwykle do rozkruszania brył po innych uprawach na glebach średnich i ciężkich oraz nadawania szorstkości na glebach zagrożonych erozją wodną. Wał kolczatka służy doprawianiu gleby po orce i jest często łączony z pługiem. Wały strunowe stosowane są do zagęszczenia powierzchniowej warstwy gruntu bez jego ugniatania oraz dodatkowego kruszenia brył i często łączone są z innymi narzędziami uprawowymi.
Zabieg wykonywany przy pomocy wału nazywany jest wałowaniem.

</doc>
<doc id="1467246" url="https://pl.wikipedia.org/wiki?curid=1467246" title="Piotrów (gmina Dalików)">
Piotrów (gmina Dalików)

Piotrów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Dąbrówka Nadolna.
W latach 1975–1998 miejscowość administracyjnie należała do województwa sieradzkiego.
Zobacz też: Piotrów

</doc>
<doc id="1467248" url="https://pl.wikipedia.org/wiki?curid=1467248" title="Kościół ewangelicko-reformowany w Wilnie">
Kościół ewangelicko-reformowany w Wilnie

Kościół ewangelicko-reformowany w Wilnie (lit. "Vilniaus evangelikų reformatų bažnyčia") – świątynia kalwińska znajdująca się w Wilnie przy ul. Zawalnej 20 (Pylimo), zbudowany w I połowie XIX wieku. 
Historia.
Pierwszy zbór kalwiński w Wilnie wzniesiono przy skrzyżowaniu zaułka św. Michała z ul. Wolana, na wprost kościoła św. Michała. Pierwszym razem stał się obiektem napaści studentów kolegium jezuickiego w 1611 roku. Zburzono wtedy nie tylko zbór, ale także spalono archiwa kościelne. 
W 1639 roku na skutek fałszywego oskarżenia o strzelanie z budynku zboru do kościoła benedyktynek, w mieście doszło do rozruchów i ataków na zbór. Od zniszczenia ocaliła go obecność gwardii Krzysztofa i Janusza Radziwiłłów oraz licznej kalwińskiej szlachty. Pomimo tego, że to napadnięto na kalwinistów, z mocy wyroku sądu sejmowego w 1640 świątynia została zburzona, po czym przeniesiono ją za wały miejskie – powstał wówczas drewniany zbór otoczony cmentarzem kalwińskim. 
Trzeci budynek zboru został zburzony w wyniku kolejnego tumultu w 1682 roku. Duchowni wówczas musieli schronić się w grobowcach. Po odwołaniu się do króla Jana III Sobieskiego zbór pozwolono odbudować, ale sprawcy pozostali bezkarni. 
Obecny zbór murowany wzniesiono wg projektu Karola Podczaszyńskiego w latach 1830–1835. Nadano mu ciekawą formę architektoniczną – na frontonie kościoła przed 1939 znajdowały się trzy posągi dłuta Kazimierza Jelskiego, obecnie ocalał jedynie "Chrystus przemawiający do tłumu". Na dachu ustawiono też trzy figury, m.in. kobiety z krzyżem oraz dwóch aniołów, obecnie również zniszczone. Na frontonie znajdował się także napis po polsku "Oddajcie chwałę Panu." 
Kościół posiada elementy klasycystyczne, m.in. charakterystyczny portyk złożony z sześciu kolumn doryckich. Wnętrze świątyni zdobił sufit z ornamentami roślinnami, umieszczono w nim również tablice poświęcone pamięci reformatorów litewskich. 
Wileńscy kalwini modlili się w świątyni do 1945, po włączeniu Wilna w skład ZSRR kościół zamieniono na kino. Po 1991 został zwrócony lokalnej parafii reformowanej. 
Na wprost świątyni przy ul. Zawalnej 11 znajdował się niegdyś gmach Kolegium Ewangelicko-Reformowanego. 
Budynek zboru wileńskiego był inspiracją architektury zboru kalwińskiego w Raśnej oraz w Łodzi. 

</doc>
<doc id="1467252" url="https://pl.wikipedia.org/wiki?curid=1467252" title="Wyrobki (województwo łódzkie)">
Wyrobki (województwo łódzkie)

Wyrobki – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Dąbrówka Nadolna.
W latach 1975–1998 miejscowość administracyjnie należała do województwa sieradzkiego.

</doc>
<doc id="1467255" url="https://pl.wikipedia.org/wiki?curid=1467255" title="Sarnów-Osiedle">
Sarnów-Osiedle

Sarnów-Osiedle (do 2021 r. "Sarnów") – osada w Polsce położona w województwie łódzkim, w powiecie poddębickim, w gminie Dalików.
Miejscowość wchodzi w skład sołectwa Sarnów.
Nazwa "Sarnów PGR" używana była przez gminę dla odróżnienia od wsi o tej samej nazwie.
Nazwa miejscowości została zmieniona 1.01.2022 r. z nazwy "Sarnów", na "Sarnów-Osiedle".
W latach 1975–1998 miejscowość administracyjnie należała do województwa sieradzkiego.

</doc>
<doc id="1467257" url="https://pl.wikipedia.org/wiki?curid=1467257" title="Rodzina wielodzietna">
Rodzina wielodzietna

Rodzina wielodzietna – pojęcie socjologiczne używane w wielu krajach świata na określenie rodzin z wyższą niż przeciętna liczbą dzieci. Tak też rodzinę wielodzietną definiuje polskie prawo (rodzina, która posiada minimum troje dzieci).
W Polsce jest ponad milion rodzin wielodzietnych. Łącznie stanowią one grupę ponad pięciu milionów obywateli. Posiadanie licznego potomstwa wiąże się z licznymi wyrzeczeniami (zmianą dotychczasowego stylu życia, rezygnacją z wolnego czasu), a także z większymi kosztami finansowymi.
W społeczeństwach rozwiniętych rodziny wielodzietne tworzą własne stowarzyszenia, aby zabiegać o swoje prawa. Większa liczba dzieci stanowi dla społeczeństwa korzyść w postaci możliwości podtrzymania działającego w wielu krajach systemu ubezpieczeń społecznych.
Religie a wielodzietność.
We wszystkich systemach religijnych wielodzietność jest definiowana jako pozytywne zjawisko. Jednak nakaz posiadania licznego potomstwa występuje tylko w części z nich.
Kościół katolicki pochwala posiadanie licznego potomstwa, lecz go nie nakazuje: „Spośród małżonków, co w ten sposób czynią zadość powierzonemu im przez Boga zadaniu, szczególnie trzeba wspomnieć o tych, którzy wedle roztropnego wspólnego zamysłu podejmują się wielkodusznie wychować należycie także liczniejsze potomstwo” (Gaudium et Spes).
Liczne rodziny posiadają także muzułmanie oraz żydzi.
W Polsce.
W Polsce wydatki, jakie muszą ponieść rodzice na wychowanie jednego dziecka do ukończenia przez nie 20. roku życia, to 190 tys. zł. Dla dwójki dzieci kwota ta wzrasta do 322 tys. zł. Posiadanie potomstwa może nieść ze sobą zalety, których nie da się w żaden sposób zmierzyć. Dzieci to również swego rodzaju inwestycja, ponieważ to one mogą zapewnić opiekę i pomoc finansową dla rodziców na starość.
Posiadając rodzinę wielodzietną, często można liczyć na ulgi prorodzinne ze strony państwa, jak i przedsiębiorstw. Art. 71 Konstytucji zapewnia rodzinom wielodzietnym szczególną opiekę: "Państwo w swojej polityce społecznej i gospodarczej uwzględnia dobro rodziny. Rodziny znajdujące się w trudnej sytuacji materialnej i społecznej, zwłaszcza wielodzietne i niepełne, mają prawo do szczególnej pomocy ze strony władz publicznych".

</doc>
<doc id="1467258" url="https://pl.wikipedia.org/wiki?curid=1467258" title="Zakayo Malekwa">
Zakayo Malekwa

Zakayo Malekwa (ur. 2 lutego 1951) – tanzański lekkoatleta specjalizujący się w rzucie oszczepem. Pastor luterański.
Złoty medalista mistrzostw Afryki z 1982 i wicemistrz z 1979. Trzykrotny uczestnik igrzysk olimpijskich - Moskwa 1980 (16 miejsce), Los Angeles 1984 (19 miejsce) i Seul 1988 (34 miejsce). Rekord życiowy: 76,48 (10 maja 1986, Arlington).
Po zakończeniu kariery studiował teologię. Obecnie pracuje jako pastor w Mbulu w Tanzanii.

</doc>
<doc id="1467260" url="https://pl.wikipedia.org/wiki?curid=1467260" title="Wielodzietna rodzina">
Wielodzietna rodzina



</doc>
<doc id="1467262" url="https://pl.wikipedia.org/wiki?curid=1467262" title="Stefanów (gmina Dalików)">
Stefanów (gmina Dalików)

Stefanów – wieś w Polsce położona w województwie łódzkim, w powiecie poddębickim, w gminie Dalików. Miejscowość wchodzi w skład sołectwa Brudnów.
W latach 1975–1998 miejscowość administracyjnie należała do województwa sieradzkiego.
Zobacz też: Stefanów

</doc>
<doc id="1467264" url="https://pl.wikipedia.org/wiki?curid=1467264" title="Kościół ewangelicko-augsburski w Taurogach">
Kościół ewangelicko-augsburski w Taurogach

Kościół ewangelicko-augsburski w Taurogach, zwany kościołem Martynasa Mažvydasa (lit. "Tauragės evangelikų liuteronų Martyno Mažvydo bažnyčia") – świątynia luterańska znajdująca się w centrum Taurogów, pochodząca z I połowy XIX wieku. 
Historia.
Kościół zbudowano w 1843 z kamienia polnego na planie prostokąta. Elementem charakterystycznym jest spiczasta wieża dominująca nad świątynią. 

</doc>
<doc id="1467273" url="https://pl.wikipedia.org/wiki?curid=1467273" title="Alain Menu">
Alain Menu

Alain Menu (ur. 9 sierpnia 1963 w Genewie) – szwajcarski kierowca wyścigowy, obecnie kierowca zespołu Fach Auto Tech w serii Porsche Supercup. Dwukrotny mistrz serii British Touring Car Championship z lat 1997 i 2000.
Kariera.
BTCC.
Alain Menu karierę zawodniczą rozpoczynał w wyścigach samochodów o otwartym nadwoziu, takich jak Brytyjska Formuła 3 (zdobył tytuł wicemistrza tej serii w 1990 roku) czy Międzynarodowa Formuła 3000. W 1992 roku przeniósł się do serii British Touring Car Championship, gdzie wystartował za kierownicą BMW 318iS. W jednym z wyścigów zdołał zająć 3. miejsce, jednak w połowie sezonu musiał wycofać się z rywalizacji z powodu obrażeń odniesionych w wypadku na quadzie. Do BTCC powrócił już w kolejnym sezonie, rozpoczynając 6-letnią współpracę z firmą Renault. W 1993 roku zdobył jedno zwycięstwo i 10. miejsce w klasyfikacji generalnej, startując w Renault 19. W 1994 zespół wprowadził nowy samochód, Renault Laguna, który okazał się lepszym rozwiązaniem od poprzedniego, dzięki czemu w latach 1994-1996 Alain trzykrotnie zdobywał tytuł wicemistrza, odnosząc w tym okresie 12 zwycięstw. W sezonie 1997 zdominował serię, zwyciężając w 12 z 24 wyścigów i pewnie zdobył mistrzostwo z przewagą 110 punktów nad Frankiem Bielą. Po zajęciu 4. miejsca w sezonie 1998 przeniósł się do zespołu Forda. W pierwszym roku w nowych barwach zajął 11. miejsce, jednak już w kolejnym sięgnął po swoje drugie mistrzostwo w BTCC, walcząc o nie z zespołowymi partnerami, Anthony Reidem i Rickardem Rydellem.
DTM.
Po zmianach regulaminowych w BTCC na sezon 2001 wielu kierowców, w tym Menu, odeszło z serii. Alain znalazł zatrudnienie w zespole Opla w serii Deutsche Tourenwagen Masters, gdzie bez większych sukcesów startował w latach 2001-2003.
W okresie występów w DTM współpracował również z Ferrari, startując za kierownicą modelu 550-GTS Maranello w kilku wyścigach klasy GT. W 2001 roku zwyciężył wraz z Rickardem Rydellem w 500-kilometrowym wyścigu na torze Jarama zaliczanym do mistrzostw FIA GT. W 2002 roku wraz z Rydellem i Tomášem Enge brał udział w wyścigu 24h Le Mans, a w kolejnym roku zwyciężył w klasie GTS w wyścigu Petit Le Mans zaliczanym do mistrzostw American Le Mans Series (partnerami byli Enge i Peter Kox).
WTCC.
W sezonie 2005 Menu wraz z zespołem Chevrolet przystąpił do serii World Touring Car Championship. W pierwszym sezonie jedynie trzy wyścigi ukończył na punktowanej pozycji, a w klasyfikacji mistrzostw zajął 17. miejsce. W kolejnym roku, podczas deszczowego wyścigu na Brands Hatch zdobył pierwsze zwycięstwo dla Chevroleta. W sezonie 2007, pomimo odniesienia największej liczby zwycięstw (5) spośród wszystkich kierowców w stawce, sklasyfikowany został dopiero na 6. pozycji.
W październiku 2007 Alain został zaproszony przez zespół VX Racing do udziału w finałowej rundzie BTCC na torze Thruxton, gdzie towarzyszył etatowym kierowcom zespołu, Tomowi Chiltonowi i Fabrizio Giovanardiemu. W kwalifikacjach zajął 3. miejsce, tuż za pozostałymi samochodami zespołu. W pierwszym wyścigu, po odpadnięciu Chiltona jechał na drugim miejscu, lecz na ostatnim okrążeniu stracił dwie pozycje z powodu przebicia opony. Drugi wyścig ukończył na 6., a trzeci na 12. miejscu.

</doc>
<doc id="1467274" url="https://pl.wikipedia.org/wiki?curid=1467274" title="Ola Svensson">
Ola Svensson

Ola Svensson (ur. 23 lutego 1986 w Lund) – szwedzki piosenkarz.
W 2005 uczestniczył w programie "Idol". Zdobył popularność po wydaniu albumu pt. "Given to Fly", z którym dotarł do pierwszego miejsca sprzedaży płyt w Szwecji. W 2010 założył wytwórnię płytową Oliniho Records, która w 2011 podpisała umowy z kilkoma zagranicznymi wytwórniami, takimi jak brytyjska 3Beat Records i amerykańska Ultra Records. W 2011 zwyciężył w konkursie "Scandipop", a jego singiel „All Over the World” zdobył tytuł „najlepszego singla od męskiego artysty”.
Zdobył łącznie 11 nominacji do szwedzkich nagród Rockbjörnen. Sprzedał ponad 135 tys. płyt w kraju. W 2010 jego piosenki były grane ponad 12 mln razy na Spotify.
Życiorys.
Urodził się 23 lutego 1986 w uniwersyteckiej miejscowości Lund na południu Szwecji. Jest synem Ann-Christin i Roberta Svenssonów, którzy adoptowali jeszcze dwóch synów z Salwadoru, Jonasa i Daniela.
Od piątego roku życia grał w piłkę nożną i to właśnie z tym sportem wiązał swoją przyszłość. Grał w pierwszoligowym klubie Vasalund. Często śpiewał razem z dziadkiem, którego śmierć mocno przeżył. Uczęszczał także na lekcje gry na pianinie, które były pomysłem jego mamy. Później śpiewał w chórze, gdzie został wybrany do nagrania piosenek do dziecięcego albumu „Älskade Barnvisor”. Jako nastolatek zaśpiewał w szkolnym przedstawieniu, gdzie wypadł świetnie i dostał owacje na stojąco. Dwa lata później zdecydował się na udział w Idolu.
Kariera.
W 2005 wziął udział w szwedzkiej edycji "Idola". Dzięki pozytywnym opiniom dostał się do ostatniej, finałowej części programu. Mimo że był jednym z faworytów, zajął dopiero ósme miejsce. Tuż po odpadnięciu z konkursu zadzwonił do niego producent Jonas Saeed, proponując współpracę. Jej efektem było wydanie w maju 2006 debiutanckiego albumu studyjnego Oli pt. "Given to fly", który promował singlem „Rain”. Utwór przez pół roku utrzymywał się na wysokich miejscach list przebojów w Szwecji.
W październiku 2007 wydał drugi album studyjny pt. "Good Enough", z którego pochodzą hity „Natalie” i „S.O.S.”. W tym samym roku razem z Molly Sandén nagrał piosenkę „Du är musiken i mig”, będącą szwedzką wersją przeboju „You Are the Music in Me” z filmu "High School Musical 2".
Wiosną 2008 z utworem „Love in Stereo” uczestniczył w programie "Melodifestivalen 2008", wyłaniającym reprezentanta Szwecji w 53. Konkursie Piosenki Eurowizji, jednak nie dostał się do finału. Również w 2008 wystąpił na Festiwalu Piosenek w Wilnie, w maju wydał reedycję albumu pt. "Good Enough – The Feelgood Edition", który promował singlem „Feelgood”, a 22 czerwca wydał singiel „Sky’s the Limit”, który stał się przebojem w Szwecji. W 2009 wystąpił z utworem „S.O.S.” na Sopot Festival, a także otrzymał statuetkę Rockbjörn za najlepszą piosenkę roku („Feelgood”). Latem wziął udział w letniej trasie koncertowej "Diggiloo", podczas której grupa gwiazd gra koncerty w największych miastach. We wrześniu wraz ze fińskim producentem JS16 nagrał utwór „Play Me” na potrzeby musicalu, który miał zostać przedstawiony w Szwedzkim Teatrze w Helsinkach. 3 października rozpoczął się program "Körslaget", polegający na rywalizacji chórów prowadzonych przez sławne osoby. Konkurowanie zakończyło się zwycięstwem teamu, którego liderem był Svensson. Pod koniec listopada brał udział w gali świątecznej "Julgalan".
6 lutego 2010 wystąpił z piosenką „Unstoppable” w półfinale programu "Melodifestivalen" i pomyślnie awansował do finału rozgrywanego 13 marca. Zajął w nim siódme miejsce. 3 kwietnia „Unstoppable” uzyskało status złotej płyty i królowało na 1 miejscu szwedzkiej listy top singli. 9 czerwca wydał singiel „Overdrive”, który po kilku godzinach od premiery znajdował się w pierwszej piątce najczęściej kupowanych utworów na iTunes. 15 września wydał trzeci album, zatytułowany po prostu "OLΛ". W listopadzie założył markę Ola’s Street Team SE, skupiając się na rozpowszechnianiu muzyki artysty na całym świecie.

</doc>
<doc id="1467276" url="https://pl.wikipedia.org/wiki?curid=1467276" title="Gaudium et Spes">
Gaudium et Spes



</doc>
<doc id="1467279" url="https://pl.wikipedia.org/wiki?curid=1467279" title="Selekcja (album)">
Selekcja (album)

Selekcja – album kompilacyjny Obywatela G.C wydany w 1993 roku, nakładem wydawnictwa Sonic.
W nagraniach 1–3 udział wzięli:
Grzegorz Ciechowski – śpiew, instrumenty klawiszowe,
Krzysztof Ścierański – gitara basowa,
Jan Borysewicz – gitara,
Paweł Ścierański – gitara rytmiczna (3),
José Torres – instrumenty perkusyjne,
Krzysztof Zawadzki – instrumenty perkusyjne,
Janusz Skowron – akordeon (1),
Janusz Tytman – mandolina (1),
Michał Urbaniak – saksofon (3),
Rafał Paczkowski – programowanie, dodatkowe instrumenty klawiszowe, realizacja nagrań.
W nagraniach 4–7 udział wzięli:
Grzegorz Ciechowski – śpiew, instrumenty klawiszowe,
Wojciech Karolak – organy,
Krzysztof Ścierański – gitara basowa,
José Torres – instrumenty perkusyjne, głosy,
Tomasz Stańko – trąbka,
Marcin Otrębski – gitara,
Adam Wendt – saksofon,
John Porter – gitara akustyczna,
Marek Surzyn – perkusja,
Agnieszka Kossakowska – śpiew (5),
Małgorzata Potocka – śpiew, głosy (5, 6),
Rafał Paczkowski – sampling, instrumenty klawiszowe, realizacja nagrań.
W nagraniu 8 udział wzięli:
Grzegorz Ciechowski – śpiew, instrumenty klawiszowe,
Stanisław Zybowski – gitara,
Sławomir Piwowar – instrumenty klawiszowe,
Urszula – śpiew,
Rafał Paczkowski – realizacja nagrania.
W nagraniach 9–12 udział wzięli:
Grzegorz Ciechowski – śpiew, instrumenty klawiszowe, flet, akordeon, programowanie,
Maciej Hrybowicz – gitara elektryczna i akustyczna (10, 12),
Marcin Otrębski – gitara elektryczna (1),
Zbigniew Krzywański – gitara elektryczna (9,12),
Krzysztof Ścierański – gitara basowa (10, 12),
Leszek Biolik – gitara basowa (9),
Zbigniew Wegehaupt – kontrabas (11),
José Torres – instrumenty perkusyjne (9),
Steven Ellery – saksofon,
Waldemar Kurpiński – klarnet,
Robert Majewski – trąbka,
Sławomir Ciesielski – perkusja (9),
Amadeusz Majerczyk – perkusja (12),
Kayah – śpiew (11, 12),
Małgorzata Potocka – śpiew (10),
Borys Somerschaf – śpiew (9),
Leszek Kamiński – organy kościelne (8), realizacja nagrań,
Kwartet smyczkowy w składzie: Piotr Grabowicz, Marek Jankowski, Szymon Sadowski, Andrzej Sarosiek (11).
W nagraniu 13 udział wzięli:
Grzegorz Ciechowski – śpiew, flet, programowanie,
Zbigniew Krzywański – gitara,
Kayah – śpiew,
Małgorzata Potocka – śpiew,
Leszek Kamiński – realizacja nagrania.
Słowa, muzyka i produkcja – Grzegorz Ciechowski.
Manager – Jerzy Tolak. Fotografie – Andrzej Świetlik. projekt graficzny – Alek Januszewski.

</doc>
<doc id="1467280" url="https://pl.wikipedia.org/wiki?curid=1467280" title="Hieronim Ossoliński (starosta żydaczowski)">
Hieronim Ossoliński (starosta żydaczowski)

Hieronim Ossoliński herbu Topór (1596-1650) – dworzanin królewski (1633), starosta żydaczowski (1638) i janowski.
Był jednym z synów Prokopa Ossolińskiego (starosty nowotarskiego) (1588-1627) i Katarzyny Biereckiej.
Miał dwóch braci:
Mikołaja h. Topór (1599-1663) – starostę radoszyckiego, piotrowskiego, nowotarskiego, skalskiego, knyszyńskiego (1630), elektora (1632) z województwa sandomierskiego i (1648) z województwa krakowskiego,
Zbigniewa (zm. 25 lipca 1679) – podstolego ruskiego, kasztelana czerskiego (1655-63) 
oraz siostrę:
Barbarę Ossolińską, której mężami zostali: Adam Regowski h. Abdank, Wojciech Niemira – podkomorzy drohicki, Jan Chądzyński – starosta ruski.
Ożenił się w 1628 r. z Jadwigą Jordan 1607-1637 i z Euforyzymą Czuryło. Miał syna Andrzej Mikołaja Ossolińskiego (1630-1657) i Konstantego (1633-1688), żonatego z Teofilą z Goraja.
Jako poseł na sejm konwokacyjny 1648 roku z ziemi lwowskiej był członkiem konfederacji generalnej zawiązanej 31 lipca 1648 roku. Poseł sejmiku warszawskiego województwa ruskiego na sejm koronacyjny 1649 roku.

</doc>
<doc id="1467281" url="https://pl.wikipedia.org/wiki?curid=1467281" title="Al Cantello">
Al Cantello

Al Cantello (ur. 31 lipca 1931 w Norristown) – amerykański lekkoatleta specjalizujący się w rzucie oszczepem.
5 czerwca 1959 na stadionie w mieście Compton uzyskał wynik 86,04 ustanawiając tym samym nowy rekord świata w rzucie oszczepem. Amerykanin poprawił poprzedni rekord - należący od 1956 do Egila Danielsena - o 33 cm.
W 1959 zdobył brązowy medal rozegranych w Chicago igrzysk panamerykańskich. W swoim jedynym olimpijskim starcie zajął 10. lokatę podczas igrzysk olimpijskich w Rzymie (1960).

</doc>
<doc id="1467282" url="https://pl.wikipedia.org/wiki?curid=1467282" title="Kościół ewangelicko-augsburski w Kownie">
Kościół ewangelicko-augsburski w Kownie

Kościół ewangelicko-augsburski w Kownie – świątynia luterańska znajdująca się w Kownie przy ul. Pergales 3, opodal zabytkowego zespołu konsystorskiego przy ul. Celnej 6 i 8/5.
Świątynia w stanie surowym była gotowa w 1683 roku, do końca XVII stulecia wykończono detal architektoniczny i wnętrze. W latach 1860-62 dokonano jej przebudowy, dobudowując m.in. inspirowaną neogotykiem wieżę. Kościół służył kowieńskim luteranom zarówno w czasach carskich, jak i niepodległej Litwie. W 1953 roku świątynię zamknięto i opieczętowano - w latach osiemdziesiątych po dwuletnim remoncie przekazano ją Uniwersytetowi Wileńskiemu.
Elementem godnym uwagi we wnętrzu zboru jest barokowy drewniany ołtarz z 1692 roku. Obok kościoła znajduje się zabytkowy zespół zabudowań konsystorza ewangelicko-augsburskiego.
Proboszczem kowieńskiej parafii luterańskiej jest obecnie Almutas Dravininkas.

</doc>
<doc id="1467288" url="https://pl.wikipedia.org/wiki?curid=1467288" title="Kleiner">
Kleiner



</doc>
<doc id="1467292" url="https://pl.wikipedia.org/wiki?curid=1467292" title="Ivanauskas">
Ivanauskas



</doc>
<doc id="1467298" url="https://pl.wikipedia.org/wiki?curid=1467298" title="Wnt">
Wnt

Szlak sygnalizacyjny Wnt tworzy szereg białek komórki odgrywających rolę w embriogenezie i karcynogenezie, a także fizjologicznych procesach zachodzących w prawidłowych komórkach dorosłych organizmów. 
Odkrycie.
Skrót Wnt powstał z połączenia nazw "Wg" ("wingless") i "Int". Gen "wingless" został opisany u "Drosophila melanogaster" jako gen regulujący biegunowość segmentów ciała owada, regulującego proces segmentacji w embriogenezie, a także proces powstawania odnóży w trakcie przepoczwarzenia. Geny "INT" zostały zidentyfikowane u kręgowców jako geny sąsiadujące z miejscami integracji genów mysiego wirusa raka sutka (mouse mammary tumor virus, MMTV). "Int-1" i "wingless" zostały uznane za homologi na podstawie analizy sekwencji aminokwasowej kodowanych białek.
Mutacje "wingless" u muszek powodowały powstanie bezskrzydłych mutantów, natomiast guzy wywołane przez MMTV zawierały liczne sekwencje genetyczne wirusa, powodujące nadekspresję genów rodziny Wnt. Kolejne badania wykazały, że Wnt należą do dużej grupy morfogenów wydzielanych, zawierającej ligandy o głębokim znaczeniu w powstawaniu planu ciała u wszystkich badanych organizmów wielokomórkowych.
Białka.
Do ludzkich genów kodujących białka sygnalizacyjne WNT należą geny kodujące białka:

</doc>
<doc id="1467301" url="https://pl.wikipedia.org/wiki?curid=1467301" title="Szlak Wnt">
Szlak Wnt



</doc>
<doc id="1467302" url="https://pl.wikipedia.org/wiki?curid=1467302" title="Kościół ewangelicko-augsburski w Wilnie">
Kościół ewangelicko-augsburski w Wilnie

Kościół Ewangelicko-Augsburski w Wilnie (lit. "Vilniaus evangelikų liuteronų bažnyčia") – zabytkowa świątynia luterańska znajdująca się w Wilnie przy ul. Niemieckiej 18/20 (Vokiečių).
Historia.
Pierwszy luterański dom modlitwy został założony w 1555 przez Jana Wiklefa. Była to drewniana świątynia ufundowana przez Mikołaja Radziwiłła, która spłonęła w 1655 w pożarze. Nowa, murowana świątynia powstała w 1662 i przetrwała kilka mniejszych pożarów, w latach 1739–1744 kościół został przebudowany przez Jana Krzysztofa Glaubitza w stylu tzw. baroku wileńskiego. Jest to jednonawowy kościół o uproszczonej fasadzie z rokokowym szczytem. Charakteryzuje się czterokondygnacyjną wieżą, która dominuje nad budynkiem zboru. W środku znajdował się rokokowy ołtarz autorstwa Jana Krzysztof Glaubitza z rzeźbami Marsellego. W 1872 dobudowano dzwonnicę. Po 1945 wyposażenie zboru uległo całkowitemu zniszczeniu, a władze komunistyczne urządziły tu salę do gry w piłkę. Po 1991 świątynia wróciła do ewangelików.

</doc>
<doc id="1467306" url="https://pl.wikipedia.org/wiki?curid=1467306" title="Rybitwa czarnogrzbieta">
Rybitwa czarnogrzbieta

Rybitwa czarnogrzbieta ("Onychoprion fuscatus") – gatunek średniej wielkości ptaka z rodziny mewowatych (Laridae), spotykany na oceanach świata głównie w strefie tropikalnej. Nie jest zagrożony wyginięciem.
Morfologia.
Dorosłe osobniki rybitwy czarnogrzbietej osiągają 33–36 cm długości przy rozpiętości skrzydeł 82–94 cm. Ptaki te posiadają długie skrzydła i głęboko wcięty ogon. Upierzenie na grzbiecie i wierzchniej stronie skrzydeł ma ciemnoszarą barwę. Podbródek, pierś i spodnia strona skrzydeł są upierzone na biało. Nogi i dziób są czarne.
Systematyka.
Międzynarodowy Komitet Ornitologiczny (IOC) wyróżnia 6 podgatunków rybitwy czarnogrzbietej:
Niektórzy autorzy wyróżniali też podgatunki:
Status.
Międzynarodowa Unia Ochrony Przyrody (IUCN) uznaje rybitwę czarnogrzbietą za gatunek najmniejszej troski (LC – "Least Concern"). W 2020 roku organizacja Wetlands International szacowała liczebność światowej populacji na około 35 milionów osobników, czyli około 23 miliony osobników dorosłych. Globalny trend liczebności populacji nie jest znany.

</doc>
<doc id="1467307" url="https://pl.wikipedia.org/wiki?curid=1467307" title="Onychoprion fuscatus">
Onychoprion fuscatus



</doc>
<doc id="1467308" url="https://pl.wikipedia.org/wiki?curid=1467308" title="Sterna fuscata">
Sterna fuscata



</doc>
<doc id="1467316" url="https://pl.wikipedia.org/wiki?curid=1467316" title="Europejska Jednostka Rozrachunkowa">
Europejska Jednostka Rozrachunkowa

Europejska Jednostka Rozrachunkowa (ang. European Unit of Account, EUA) – ustanowiona w 1975 roku jednostka rozrachunkowa oparta na koszyku walut krajowych państw członkowskich Wspólnot Europejskich.
Została wprowadzona na mocy decyzji 75/250/EWG z dnia 21 kwietnia 1975 r. Rady Wspólnot Europejskich. Celem wprowadzenia EUA było ułatwienie prowadzenia księgowości Wspólnot oraz usprawnienie prac nad ich budżetem. Europejska Jednostka Rozrachunkowa stanowiła koszyk walut narodowych, przy czym każda z walut posiadała w koszyku wagę zgodną z udziałem danego państwa w produkcie krajowym brutto (PKB) Wspólnot Europejskich i w handlu wewnętrznym. Europejska Jednostka Rozrachunkowa została zastąpiona w 1981 roku przez Europejską Jednostkę Walutową (ECU), wraz z wprowadzeniem Europejskiego Systemu Walutowego (ESW) w 1979 roku. EUA była wykorzystywana niemal wyłącznie do celów ewidencyjno-rozrachunkowych.

</doc>
<doc id="1467318" url="https://pl.wikipedia.org/wiki?curid=1467318" title="Franciszek Konstanty Pukacki">
Franciszek Konstanty Pukacki



</doc>
<doc id="1467325" url="https://pl.wikipedia.org/wiki?curid=1467325" title="Assunta Meloni">
Assunta Meloni

Assunta Meloni (ur. 21 kwietnia 1951), sanmaryńska polityk i pedagog, kapitan regent San Marino od 1 października 2008 do 1 kwietnia 2009.
Życiorys.
Assunta Meloni jest absolwentką filologii obcej i literatury nowoczesnej Uniwersytetu La Sapienza w Rzymie oraz anglistyki na Uniwersytecie w Urbino. Po studiach pracowała jako nauczycielka. Obecnie pracuje na Uniwersytecie San Marino.
W czerwcu 2006 weszła w skład Wielkiej Rady Generalnej (parlament) jako przedstawicielka Sojuszu Powszechnego Demokratów San Marino na rzecz Republiki ("Alleanza Popolare dei Democratici Sammarinesi per la Repubblica"). Od października 2006 zasiada w Zgromadzeniu Parlamentarnym Rady Europy jako deputowana San Marino. Jest w nim członkiem Komitetu Kultury, Nauki i Edukacji oraz Komitetu Spraw Prawnych i Praw Człowieka.
16 września 2008 wraz z Ernesto Benedettinim została wybrana na stanowisko kapitana regenta San Marino. Urząd objęła 1 października 2008 na okres 6 miesięcy.

</doc>
<doc id="1467328" url="https://pl.wikipedia.org/wiki?curid=1467328" title="Cmentarz żydowski w Burzeninie">
Cmentarz żydowski w Burzeninie

Cmentarz żydowski w Burzeninie – został założony w XVIII wieku i został zniszczony w okresie II wojny światowej, wskutek czego do naszych czasów nie zachowały się żadne nagrobki. Teren kirkutu nie jest ogrodzony i zajmuje powierzchnię około 2 ha. Cmentarz znajduje się na pograniczu ze wsią Sambórz.

</doc>
