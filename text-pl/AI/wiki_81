<doc id="1467332" url="https://pl.wikipedia.org/wiki?curid=1467332" title="120A">
120A

120A – wagon osobowy używany przez Polregio; przez kolejarzy i miłośników kolei zwany "bonanzą".
Historia.
Został skonstruowany w 1972. Wagony według tego projektu były produkowane w Państwowej Fabryce Wagonów we Wrocławiu. Zastosowano w nich szereg rozwiązań konstrukcyjnych stosowanych już w EN57. Skierowane zostały do obsługi ruchu lokalnego na liniach niezelektryfikowanych, w których liczba podróżnych była za mała, by stosować pojemne wagony piętrowe typu Bhp, a za duża dla wagonów motorowych np. SN61, chociaż stosowano je także jako doczepne do SN61. Obecnie można je zobaczyć w pociągach lokalnych najczęściej za lokomotywą SP32, SU42 i SU45 lub jako wagon doczepny do autobusu szynowego. Część została przebudowana na wagony do przewozu rowerów.
Niektóre wagony tego typu były budowane na eksport do Rumunii. Oprócz podstawowej wersji drugiej klasy występują tam wagony z pierwszą klasą, pierwszej i drugiej klasy, a nawet barowe.
Do dziś zachowało się niewiele czynnych wagonów biorąc pod uwagę ich łączą liczbę wyprodukowanych egzemplarzy, która przekraczała 700 sztuk. Obecnie czynnych jest 9 wagonów 120A- dwa w malowaniu województwa pomorskiego oraz siedem w malowaniu Polregio. Wszystkie wagony są przydzielone do stacji Chojnice.
Budowa.
Wagony 120A zostały zaprojektowane do jazdy z prędkością 140 km/h, jednakże prędkość ta została obniżona do 120 km/h, co w zupełności wystarcza aktualnemu charakterowi użytkowania. Wagon posiada 88 miejsc siedzących.
Mają drzwi skrzydłowo łamane podwójne – jest to cecha charakterystyczna tych wagonów – znajdujące się w 1/3 i 2/3 długości składu. W wagonie zastosowano też taki sam układ siedzeń, czyli podwójne ławki ze wspólnym oparciem i przejściem pomiędzy nimi. Zastosowano tylko półmiękkie siedzenia pokryte skajem, podobnie jak w wagonach Bhp. W niektórych zmodernizowanych wagonach tego typu, jak np. należących do województwa warmińsko-mazurskiego zastosowano siedzenia z tapicerki półmiękkie z wagonów piętrowych Bmnopux.
Wagony mają ogrzewanie elektryczne oraz parowe, jednak ze względu na brak używania tego ostatniego, większość instalacji parowych jest niesprawna lub zdemontowana. Istnieje tylko kilka tras, w których ten system ogrzewania jest wykorzystywany. W niektórych wagonach tego typu, stosowanych jako doczepne, zamontowane jest własne ogrzewanie typu Webasto, ze względu na brak możliwości ogrzewania wagonu przez ciągnący go autobus szynowy.
Toalety zostały umiejscowione w krańcach wagonów. Ze względu na podwójne drzwi, kojarzące się z wejściem do saloonu, a także układ siedzeń podobny do wagonów z westernów, wagony te zyskały przydomek „bonanza”.
Malowanie.
Wagony 120A były początkowo malowane na oliwkowo, tak jak inne wagony osobowe PKP. Pod koniec lat osiemdziesiątych zostały przemalowane na zielono-biało, tak jak inne wagony osobowe drugiej klasy, a barwę tę noszą do dziś. Te wagony, które są stosowane jako doczepne do szynobusów, zostały przemalowane w barwy analogiczne do szynobusów. Barwy oliwkowe przywrócono zaś w składach ciągniętych przez parowozy na trasie pomiędzy Wolsztynem a Poznaniem. W 2017 roku związku z wprowadzeniem nowej marki konsumenckiej POLREGIO w spółce Przewozy Regionalne, wagony które przeszły naprawę P5 zyskały nowy schemat malowania (czerwono-szaro-pomarańczowy).
SA106.
Podczas budowy SA106-001 wykorzystano wiele części z wagonów 120A, w pozostałych szynobusach zastosowano nowe części, jednak wzorowane na podzespołach 120A.

</doc>
<doc id="1467333" url="https://pl.wikipedia.org/wiki?curid=1467333" title="Cmentarz żydowski w Drzewicy">
Cmentarz żydowski w Drzewicy

Cmentarz żydowski w Drzewicy – został założony w 1865 i znajduje się przy obecnej ul. Kolejowej w sąsiedztwie strzelnicy sportowej. Do naszych czasów nie zachowały się żadne nagrobki. Teren kirkutu nie jest ogrodzony i jest wykorzystywany jako łąka. 

</doc>
<doc id="1467337" url="https://pl.wikipedia.org/wiki?curid=1467337" title="ŚUM">
ŚUM



</doc>
<doc id="1467351" url="https://pl.wikipedia.org/wiki?curid=1467351" title="Zamach na Fiodora Berga w Warszawie">
Zamach na Fiodora Berga w Warszawie

Zamach na Fiodora Berga w Warszawie – nieudany zamach na życie namiestnika Królestwa Polskiego generała Fiodora Berga, przeprowadzony 19 września 1863 w Warszawie w czasie powstania styczniowego, z inspiracji członka Rządu Narodowego i naczelnika wojskowego miasta stołecznego Warszawy Ignacego Chmieleńskiego. Akcję przygotowali Włodzimierz Lempke i Paweł Landowski.
19 września po południu, w czasie powrotu namiestnika Berga na Zamek Królewski, na Nowym Świecie spadło na jego powóz kilka bomb z poddasza Pałacu Zamoyskich. Wybuch zranił kilka koni z eskorty i towarzyszącego Bergowi adiutanta. 
Sprawców nie udało się schwytać, jednak wojsko rosyjskie wzięło odwet na mieszkańcach budynku. Za rzekomy udział w tym zamachu aresztowany i skazany na 8 lat ciężkich robót został między innymi Stanisław Antoni Zamoyski (1834–1881). Pałac splądrowano doszczętnie. Wszystkich mężczyzn zabrano do Cytadeli Warszawskiej. Meble, obrazy, książki, rękopisy wyrzucano na bruk. Żołnierze rosyjscy, roztrzaskali i spalili fortepian niegdyś należący do Fryderyka Chopina oraz cenne pamiątki po kompozytorze zgromadzone przez jego siostrę, co Cyprian Kamil Norwid upamiętnił w wierszu "Fortepian Szopena". Zniszczono cenną bibliotekę i wszystkie prace mieszkającego w tym gmachu sławnego polskiego orientalisty Józefa Szczepana Kowalewskiego. Rosjanie rozkradli srebra i lepszą odzież. Publicznie potem sprzedawali zrabowane suknie jedwabne po 1 rublu za sztukę. Resztę ruchomości zebrano w stos i podpalono obok pomnika Mikołaja Kopernika.

</doc>
<doc id="1467353" url="https://pl.wikipedia.org/wiki?curid=1467353" title="Uniwersytet Illinois">
Uniwersytet Illinois

Uniwersytet Illinois () – uniwersytet stanowy w Illinois, składający się z trzech uczelni:

</doc>
<doc id="1467354" url="https://pl.wikipedia.org/wiki?curid=1467354" title="Czesław Przybyła">
Czesław Przybyła

Czesław Przybyła (ur. 16 sierpnia 1921 w Tucznawie, zm. 22 maja 1990 w Łodzi) – polski aktor teatralny i filmowy.
Życiorys.
Absolwent PWSA w Krakowie (1948). W czasie studiów występował w Teatrze im. Słowackiego w Krakowie, a po ich ukończeniu, sezonie 1948/1949, w Teatrze Wybrzeże w Gdańsku. Następnie występował na deskach teatrów łódzkich: im. Stefana Jaracza (1949–1959) i Powszechnego (1959–1981). Został pochowany na cmentarzu w Tucznawie w Dąbrowie Górniczej.
Wybrana filmografia.
Źródło: Filmpolski.pl.
Nagrody i odznaczenia.
Źródło: Filmpolski.pl.

</doc>
<doc id="1467359" url="https://pl.wikipedia.org/wiki?curid=1467359" title="Ernesto Benedettini">
Ernesto Benedettini

Ernesto Benedettini (ur. 5 marca 1948), sanmaryński polityk, kapitan regent San Marino od 1 kwietnia do 1 października 1992 oraz ponownie od 1 października 2008 do 1 kwietnia 2009.
Życiorys.
Ernesto Benedettini jest członkiem Chrześcijańsko-Demokratycznej Partii San Marino ("Partito Democratico Cristiano Sammarinese"). Z jej ramienia od 1988 zasiada w Wielkiej Radzie Generalnej (parlament). Wchodzi w niej w skład Komisji Spraw Zewnętrznych. Od 1 kwietnia do 1 października 1992 pełnił po raz pierwszy funkcję kapitana regenta. Reprezentował również San Marino w Unii Międzyparlamentarnej.
16 września 2008, razem z Assuntą Meloni, został ponownie wybrany przez parlament kapitanem regentem San Marino. Urząd, na okres 6 miesięcy, objął 1 października 2008.

</doc>
<doc id="1467362" url="https://pl.wikipedia.org/wiki?curid=1467362" title="Fort Payne">
Fort Payne

Fort Payne – miasto w Stanach Zjednoczonych, w stanie Alabama, stolica hrabstwa DeKalb. W 2008 liczyło 14 183 mieszkańców.

</doc>
<doc id="1467363" url="https://pl.wikipedia.org/wiki?curid=1467363" title="Charles Pelham Villiers">
Charles Pelham Villiers

Charles Pelham Villiers (ur. 3 stycznia 1802, zm. 16 stycznia 1898) – brytyjski polityk, członek stronnictwa wigów, Partii Liberalnej i Partii Liberalno-Unionistycznej, minister w rządach lorda Palmerstona i lorda Russella.
Był synem George’a Villiersa i Theresy Parker, córki 1. barona Boringdon. Był młodszym bratem George’a Villiersa, 4. hrabiego Clarendon. Wykształcenie odebrał w St John’s College na Uniwersytecie Cambridge. Na studiach był przewodniczącym Cambridge Union Society. W 1827 r. rozpoczął praktykę adwokacką w korporacji Lincoln’s Inn. W 1832 r. został komisarzem praw ubogich, a w latach 1833–1852 pracował w Sądzie Kanclerskim.
W 1835 r. został wybrany do Izby Gmin z okręgu Wolverhampton. Dał się poznać jako zwolennik wolnego handlu i zniesienia ustaw zbożowych, a także jako przeciwnik przyznania Irlandii autonomii. W latach 1852–1858 był najwyższym sędzią wojskowym, a w latach 1859–1866 członkiem gabinetu jako przewodniczący Rady Praw Ubogich. Po likwidacji swojego okręgu wyborczego w 1885 r. przeniósł się do okręgu Wolverhampton South. Po rozłamie w Partii Liberalnej w 1886 r. dla tle przyznania autonomii Irlandii, Villiers przeszedł do Partii Liberalno-Unionistycznej.
Villiers zasiadał w parlamencie do swojej śmierci w 1898 r. Ostatni raz w Izbie Gmin pojawił się w 1895 r. Od 1890 r. nosił tytuł Ojca Izby.

</doc>
<doc id="1467364" url="https://pl.wikipedia.org/wiki?curid=1467364" title="Przegrany">
Przegrany

Przegrany (niem. "Der Untergeher") – powieść austriackiego pisarza Thomasa Bernharda z roku 1983. Jej tematem jest artystyczna kariera trzech początkujących pianistów koncertowych, z których jeden – Glenn Gould – jest postacią autentyczną, oraz ich nieustanne zmagania w dążeniu do najwyższej perfekcji w grze na fortepianie.
Opis fabuły.
Centralnymi figurami powieści są trzej wirtuozi fortepianu: Glenn Gould, Wertheimer ("Przegrany") oraz narrator. Poznają się w roku 1953, kiedy razem studiowali u Władimira Horowitza - osoby także istniejącej w rzeczywistości - w pobliżu Salzburga. Cała trójka dąży wyłącznie do perfekcji w sztuce, stawiając sobie tym samym najwyższe wymagania. Gdy jednak uświadamiają sobie geniusz Goulda, słysząc jak ten odgrywa "Wariacje Goldbergowskie", Wertheimer oraz narrator rezygnują z dalszej gry. Zdają sobie sprawę, że nie są w stanie osiągnąć takiego poziomu perfekcji. 
Wertheimer, któremu Gould nadaje przydomek "Przegrany", oddaje się w następnych 28 latach próżności i przetrzymuje swoją siostrę, gnębiąc ją w ich wspólnym mieszkaniu, aż do momentu gdy ta go opuszcza i wychodzi za mąż za bogatego Szwajcara. Prawie w tym samym czasie umiera Gould, a Wertheimer popełnia samobójstwo. Narrator sprzedaje swój fortepian (Steinway) i ogranicza się do prób pisania rozprawy o Glennie Gouldzie, przy czym każdorazowo je zarzuca. W międzyczasie ucieka z ciążącego mu już Wiednia do Madrytu, skąd przybył na pogrzeb Wertheimera.
Czas i miejsce.
Akcja powieści rozgrywa się w austriackim Wankham po pogrzebie Wertheimera. Narrator zastanawia się nad wspólną i równoległą drogą życiową trzech protagonistów oraz nad powodem samobójstwa Wertheimera, w trzech na siebie nałożonych płaszczyznach czasowych: początku fabuły, momencie przypomnienia o początku fabuły (przy wejściu do zajazdu w Wankhamer) oraz okresie zapisu wspomnienia o początku fabuły. 
Fikcja i rzeczywistość.
W powieści elementy autentyczne i fikcyjne nakładają się na siebie, a granica między nimi staje się płynna. Glenn Gould z powieści różni się znaczenie od realnego odpowiednika. Glenn Gould nigdy nie studiował ani w Salzburgu, ani u Horowitza, który stylistycznie ucieleśniał jego przeciwieństwo, czego Thomas Bernhard zapewne był świadom. W swoim dziele nie podaje on jednak imienia Horowitza. Ponadto protagonista z powieści ma 51 lat, podczas gdy Gould zmarł po swych 50 urodzinach na wylew krwi do mózgu. U Bernharda bohater umiera na zawał serca przy fortepianie. Tymczasem zgon Goulda nastąpił w szpitalu po odłączeniu przez lekarzy aparatury podtrzymującej życie na życzenie jego ojca.

</doc>
<doc id="1467365" url="https://pl.wikipedia.org/wiki?curid=1467365" title="Talladega">
Talladega

Talladega – miasto w Stanach Zjednoczonych, w stanie Alabama, stolica hrabstwa Talladega. Według spisu w 2020 roku liczy 15,9 tys. mieszkańców. Znajduje się 80 km na wschód od Birmingham.

</doc>
<doc id="1467366" url="https://pl.wikipedia.org/wiki?curid=1467366" title="Elżbieta Jagiellonka (1472–1480/1481)">
Elżbieta Jagiellonka (1472–1480/1481)

Elżbieta Jagiellonka (ur. 13 maja 1472 w Krakowie, zm. pomiędzy 19 maja 1480, a 20 maja 1481 na Litwie) – królewna polska i księżniczka litewska.
Biografia.
Była czwartą córką i dziesiątym dzieckiem ze związku króla polskiego i wielkiego księcia litewskiego Kazimierza Jagiellończyka i Elżbiety. Według Jana Długosza urodziła się w samo południe, a została ochrzczona przez biskupa krakowskiego Jana Gruszczyńskiego. Imię otrzymała na cześć swojej matki Elżbiety i zmarłej siostry Elżbiety. 
Zmarła w wieku dziecięcym. Datę a quo wyznacza moment śmierci (14 maja 1480 r.) kronikarza Jana Długosza, który w swoim dziele: "Annales seu cronicae incliti Regni Poloniae" nie wspomina o jej śmierci (ostatnia notka o niej pochodzi u Długosza z 1477 r.). Natomiast datę ad quem wyznacza dzień: 20 maja 1481 r., gdyż w pochodzącym spod tej daty liście, elektor brandenburski Albrecht Achilles pisze do biskupa lubuskiego Fryderyka: "król Polski miał trzy córki, jedną czternastoletnią, o której rękę prowadziliśmy we Frankfurcie pertraktacje dla syna naszego pana szwagra króla Danii, a która zmarła" (elektor myli się w wieku królewny, ale bez wątpienia jest mowa o Elżbiecie). O śmierci w dzieciństwie wspomina także Ludwik Decjusz. Natomiast Maciej Miechowita podaje, że została pochowana w grobie królowej Anny w katedrze krakowskiej.

</doc>
<doc id="1467369" url="https://pl.wikipedia.org/wiki?curid=1467369" title="Okręg wyborczy Wolverhampton South">
Okręg wyborczy Wolverhampton South

Okręg wyborczy Wolverhampton South powstał w 1885 r. i wysyłał do brytyjskiej Izby Gmin jednego deputowanego. Okręg obejmował południową część miasta Wolverhampton. Został zlikwidowany w 1918 r.

</doc>
<doc id="1467370" url="https://pl.wikipedia.org/wiki?curid=1467370" title="Dadeville (Alabama)">
Dadeville (Alabama)

Dadeville – miasto w Stanach Zjednoczonych, w stanie Alabama, stolica hrabstwa Tallapoosa. W 2008 liczyło 3382 mieszkańców.

</doc>
<doc id="1467371" url="https://pl.wikipedia.org/wiki?curid=1467371" title="Accrington Stanley F.C. (1891)">
Accrington Stanley F.C. (1891)

Accrington Stanley Football Club – angielski klub piłkarski, który miał swoją siedzibę w mieście Accrington. W latach 1921–1962 uczestniczył w najważniejszych angielskich rozgrywkach piłkarskich, The Football League. W 1966 roku klub uległ bankructwu.
Klubu nie należy mylić z zespołem Accrington F.C., który istniał w latach 1878–1896 i był jednym z dwunastu założycieli The Football League, a także z zespołem Accrington Stanley F.C., który pod tą samą nazwą powstał w 1968 roku jako odrębna drużyna. Dziś zespół ten występuje w rozgrywkach Football League Two.
Historia.
Klub został założony w 1891 roku, na spotkaniu w budynku Stanley Arms. Od jego nazwy, bądź też ulicy, na której się znajdował (Stanley Street), powstała pierwsza nazwa zespołu: Stanley Villa Football Club. Stadionem drużyny został obiekt Moorhead Park, należący do rady gminy. Klub powstawał w cieniu drużyny Accrington F.C., która była jednym z założycieli The Football League, pierwszych rozgrywek ligowych na świecie. W 1893 roku role zaczęły się obracać, gdy Accrington F.C. zrezygnowało z gry w The Football League z przyczyn finansowych, a klubowi zaczęło grozić widmo bankructwa. Stanley Villa F.C. przemianowano na Accrington Stanley Football Club, a gdy w 1896 roku klub Accrington F.C. ostatecznie został rozwiązany, Accrington Stanley stało się najważniejszą drużyną piłkarską w mieście.
Po sukcesach w małych, lokalnych rozgrywkach Accrington &amp; District League, North-East Lancashire League oraz North-East Lancashire Combination, Accrington Stanley przyłączyło się w roku 1900 do rozgrywek Lancashire Combination, które, wyłączając The Football League, były najbardziej prestiżową ligą w regionie. Uczestniczyły w niej rezerwowe drużyny klubów The Football League, a także pojedyncze profesjonalne pierwsze zespoły. W rozgrywkach zdominowanych przez rezerwowe zespoły najlepszych angielskich drużyn, klub Accrington Stanley szybko zaczął sobie dobrze radzić. W drugim sezonie gry w Lancashire Combination, zespół wyprzedziły jedynie drużyny rezerw Manchesteru City oraz Evertonu, zaś rok później Accrington Stanley zdobył już mistrzostwo rozgrywek. Zespół powtórzył sukces trzy lata później, w roku 1906, a przez kolejne lata stale utrzymywał się w czołówce rozgrywek. W 1915 roku, klub zawiesił swoją działalność ze względu na I wojnę światową.
Po zakończeniu wojny, klub nie był gotowy na ponowne przystąpienie do jakichkolwiek rozgrywek. Nie miał zabezpieczenia finansowego, a stadion znalazł się w krytycznym stanie. Lokalni działacze, na czele z Samem Pilkingtonem, pomogli jednak zorganizować dla klubu nowy obiekt – Peel Park, a także przygotować finansowo do występów w Lancashire Combination. Pilkington otrzymał potem za swoje zasługi w ratowaniu klubu tytuł dożywotniego prezydenta Accrington Stanley. W roku 1921, po dwóch sezonach występów zespołu w regionalnych rozgrywkach, The Football League postanowiło utworzyć trzecią dywizję piłkarską, przeznaczoną dla klubów z północnej Anglii. Był to efekt rozszerzenia The Football League o kluby z południowej Anglii w roku 1920 i postanowienia utworzenia geograficznej równowagi. Powstały dwie dywizje piłkarskie – trzecia dywizja południowa (Third Division South), do której przesunięto zaproszone kluby z południa kraju, a także trzecia dywizja północna (Third Division North), do której zaproszono nowe kluby, niezrzeszone dotychczas w The Football League. Jednym z tych klubów została drużyna Accrington Stanley. Tym samym, po niemal trzydziestu latach przerwy, miasto Accrington doczekało się swojego klubu w najważniejszych angielskich rozgrywkach.
Jak się później okazało, klub, w swojej czterdziestoletniej historii występów w The Football League, nigdy nie potrafił wydostać się z trzeciej, najniższej dywizji rozgrywek. Na dodatek, klub kilkakrotnie kończył rozgrywki na ostatnim miejscu w tabeli i tylko dzięki poparciu udzielonemu mu w specjalnym głosowaniu, mógł kontynuować występy w The Football League. Gdy po kilkunastu latach słabych wyników, zespół rozpoczął sezon 1939/1940 od trzech zwycięstw, rozgrywki zostały przerwane z powodu wybuchu II wojny światowej. Po przywróceniu rozgrywek piłkarskich w roku 1946, klub ponownie miał problemy z osiągnięciem choćby pozycji w górnej części tabeli. Od roku 1954, zaczął on jednak regularnie walczyć o najwyższą pozycję w Third Division North, uzyskując przez cztery kolejne sezony dwa wicemistrzostwa i dwa trzecie miejsca w rozgrywkach. Niestety, w tamtym czasie promocję do Second Division uzyskiwał jedynie mistrz trzeciej dywizji. W 1958 roku doszło do reorganizacji The Football League. Najlepsze zespoły obu trzecich dywizji, w tym Accrington Stanley, przydzielono do jednej, ogólnokrajowej Third Division, zaś drugą połowę klubów przesunięto do ogólnokrajowej czwartej dywizji (Fourth Division). Już po dwóch latach znalazł się w niej zespół z Accrington, który ukończył sezon 1959/1960 na ostatnim miejscu w trzeciej dywizji, a spory udział miały w tym rosnące problemy finansowe klubu. Zimą 1962 roku, w połowie drugiego sezonu występów Accrington Stanley w Fourth Division, wyszło na światło dzienne zadłużenie klubu, sięgające dziesiątek tysięcy funtów. Pilkington poddał się i wysłał do zarządu rozgrywek list z rezygnacją z występów w The Football League, co ostatecznie nastąpiło 11 marca 1962 roku.
Zespół ponownie przystąpił do lokalnych rozgrywek Lancashire Combination. W swoim drugim sezonie występów, klub nieoczekiwanie zdobył mistrzostwo drugiej dywizji tych rozgrywek. Nie osiągnął tego jednak jako Accrington Stanley F.C., lecz jako Accrington F.C., bowiem w 1963 roku, zadłużenie zmusiło klub do usunięcia chlubnej cząstki "Stanley" ze swojej nazwy. Po uzyskaniu awansu do pierwszej dywizji Lancashire Combination, klub podążył już prostą drogą ku ostatecznemu upadkowi. W sezonie 1964/1965 został ponownie relegowany do drugiej dywizji, natomiast rok później zespół z Accrington ponownie zmuszony był wycofać się w trakcie rozgrywek z przyczyn finansowych. Niedługo potem zapadła ostateczna decyzja o likwidacji klubu.
W 1968 roku, w mieście ponownie powstał zespół piłkarski, który nazwano Accrington Stanley. Nie była to jednak próba ponownego uformowania rozwiązanego klubu, taka sama, jaka miała miejsca w roku 1919. Zarząd nowej drużyny Accrington Stanley, pomimo przejęcia nazwy po zlikwidowanym zespole, odciął się od niego, legitymując swój klub jako całkowicie nowe przedsięwzięcie.
Linki zewnętrzne.
Accrington Stanley Football Club na stronie Football Club History Database
Archiwum strojów klubowych

</doc>
<doc id="1467372" url="https://pl.wikipedia.org/wiki?curid=1467372" title="Ezkaton">
Ezkaton

Ezkaton – szósty minialbum polskiej grupy muzycznej Behemoth. Wydawnictwo ukazało się 11 listopada 2008 roku nakładem Metal Blade Records. Gościnnie w nagraniach wzięli udział Jiří "Big Boss" Walter oraz Igor "Golem" Hubík członkowie czeskiej formacji blackmetalowej Root. Płyta zadebiutowała na 26. miejscu listy Billboard Top Heatseekers w Stanach Zjednoczonych sprzedając się w nakładzie 1 600 egzemplarzy w ciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
oraz

</doc>
<doc id="1467374" url="https://pl.wikipedia.org/wiki?curid=1467374" title="Jasper (Alabama)">
Jasper (Alabama)

Jasper – miasto w Stanach Zjednoczonych, w stanie Alabama, stolica hrabstwa Walker. Według spisu w 2020 roku liczy 14,6 tys. mieszkańców. 

</doc>
<doc id="1467375" url="https://pl.wikipedia.org/wiki?curid=1467375" title="Cerkiew św. Mikołaja Cudotwórcy w Radomsku">
Cerkiew św. Mikołaja Cudotwórcy w Radomsku

Cerkiew św. Mikołaja Cudotwórcy – niezachowana do dziś cerkiew prawosławna w Radomsku, mieszcząca się przy zbiegu dzisiejszej ulicy Staszica z ulicą Narutowicza. 
Historia.
Pierwsza świątynia prawosławna w Radomsku powstała w 1871 r., kiedy to grupa osób wyznania prawosławnego wynajęła u kupca Bernarda Ferstera pomieszczenie z zamiarem urządzenia w nim kaplicy swego wyznania. Warunkiem jej powstania było uzyskanie zgody wszystkich mieszkańców kamienicy na funkcjonowanie cerkwi w ich budynku mieszkalnym. Wiosną 1894 r. zakończono budowę drugiej świątyni prawosławnej w Radomsku (lecz pierwszej wolnostojącej) i była nią cerkiew garnizonowa, którą zlokalizowano przy obecnej ulicy Bugaj. Niebiańskim patronem tej świątyni obrano św. Sergiusza z Radoneża. Cerkiew ta znajdowała się na terenie carskich koszar wojskowych i była przeznaczona głównie dla stacjonujących w mieście żołnierzy rosyjskich obrządku wschodniego. W związku z dynamicznym rozwojem miasta i parafii cerkiew wojskowa okazała się być jednak za mała dla potrzeb miejscowej społeczności prawosławnej. Z tego też powodu podjęto decyzję o budowie nowej większej świątyni parafialnej na terenie miasta. Była nią właśnie cerkiew św. Mikołaja.
Architektura i wnętrze cerkwi św. Mikołaja.
Cerkiew św. Mikołaja została zbudowana w latach 1909–1912 według projektu warszawskiego architekta inż. Waldemara Piotra Aleksandra Feddersa w stylu rosyjskiego bizantynizmu. Wzniesiono ją z wysokiej jakościowo korwinowskiej cegły, znanej ze swej wyjątkowo dużej odporności na warunki atmosferyczne. Świątynia posiadała dwie cebulaste kopuły, które zwieńczały kute krzyże łacińskie przyozdobione u dołu półksiężycami, symbolizującymi zwycięstwo chrześcijaństwa nad pogaństwem.
Na zewnątrz obiekt został udekorowany gzymsami, pilastrami i kolumienkami z szydłowieckiego piaskowca. Plac cerkiewny ogrodzono kutym metalowym ogrodzeniem na kamiennym fundamencie. Wewnątrz radomszczańskiej cerkwi umieszczono ikonostas z bejcowanego dębu, którego wykonała moskiewska firma "Witaljew i Słonow". Uroczysta konsekracja cerkwi odbyła się 28 grudnia 1912 r.
Okoliczności zburzenia.
Po wybuchu I wojny światowej i niepowodzeniach armii Imperium Rosyjskiego na jej frontach większość prawosławnych mieszkańców Radomska ewakuowała się w ramach tzw. "bieżeństwa" w głąb Rosji, co wiązało się z zamknięciem cerkwi. Po odzyskaniu przez Polskę niepodległości w 1918 świątynię zajął Polsko-Amerykański Komitet Pomocy Dzieciom, w wyniku czego cerkiew zbezczeszczono i zamieniono na kuchnię i jadalnię. Następnie w budynku cerkwi urządzono rzymskokatolicki kościół garnizonowy. Jednak ze względu na swą bizantyjską architekturę stylowy obiekt świątyni prawosławnej potraktowano ostatecznie jako relikt zaborów i w 1925 r. cerkiew zburzono na mocy decyzji władz wojewódzkich w Łodzi w ramach akcji rewindykacji cerkwi prawosławnych. Materiał uzyskany z rozbiórki cerkwi odsprzedano mieszkańcom miasta.
Inne.
W 2006 r. wydana została monografia traktująca historię radomszczańskiej cerkwi pt. "Cerkiew prawosławna w Radomsku" autorstwa Józefa Andrzeja Bossowskiego.

</doc>
<doc id="1467376" url="https://pl.wikipedia.org/wiki?curid=1467376" title="Chatom">
Chatom

Chatom – miasto w Stanach Zjednoczonych, w stanie Alabama, stolica hrabstwa Washington. W 2008 liczyło 1 181 mieszkańców.

</doc>
<doc id="1467378" url="https://pl.wikipedia.org/wiki?curid=1467378" title="Program narzędziowy">
Program narzędziowy



</doc>
<doc id="1467380" url="https://pl.wikipedia.org/wiki?curid=1467380" title="Camden (Alabama)">
Camden (Alabama)

Camden – miasto w Stanach Zjednoczonych, w stanie Alabama, stolica hrabstwa Wilcox. W 2008 liczyło 2 254 mieszkańców.

</doc>
<doc id="1467382" url="https://pl.wikipedia.org/wiki?curid=1467382" title="Ælle">
Ælle

Ælle (także Aelle lub Ella) – pierwszy król Sussex.
Jest wymieniany we wczesnych źródłach pisanych jako pierwszy król Susseksu, panujący od 477 do przypuszczalnie 514 roku. Wiadomości o nim są tak skąpe, że nie można z całą pewnością stwierdzić czy rzeczywiście istniał. Ælle wraz ze swymi trzema synami przypłynęli z kontynentu i walczyli z Brytami. Zwycięstwo w 491 zakończyło się rzezią przeciwników. Chociaż nie można zweryfikować szczegółów tych przekazów, jednak nazwy miejscowe występujące w Susseksie jasno świadczą o tym, że był to teren szerokiego i wczesnego osadnictwa saksońskiego.
Kronikarz Beda pisał, że Aelle był pierwszym bretwaldem (władcą, który był zwierzchnikiem innych królestw anglosaskich).

</doc>
<doc id="1467389" url="https://pl.wikipedia.org/wiki?curid=1467389" title="Double Springs">
Double Springs

Double Springs – miasto w Stanach Zjednoczonych, w stanie Alabama, stolica hrabstwa Winston. W 2008 liczyło 1 008 mieszkańców.

</doc>
<doc id="1467391" url="https://pl.wikipedia.org/wiki?curid=1467391" title="Phyllobates vittatus">
Phyllobates vittatus



</doc>
<doc id="1467406" url="https://pl.wikipedia.org/wiki?curid=1467406" title="Ameerega flavopicta">
Ameerega flavopicta

Ameerega flavopicta — gatunek płaza z rodziny drzewołazowatych.
Taksonomia i występowanie.
Zasięg występowania obejmuje kilka obszarów chronionych na obszarze Brazylii. Zaliczana w przeszłości do tego gatunku populacja żyjąca na obszarze Boliwii jest obecnie zaliczana do odrębnego gatunku "Ameerega boehmei".
Zamieszkuje lasy tropikalne na wysokości od 500 do 1400 m n.p.m.
Status.
Lokalnie jest pospolity, liczebność utrzymuje się na stałym poziomie. Największe zagrożenie to deformacja środowiska wywołana rolnictwem, budowaniem tam i pożary.

</doc>
<doc id="1467414" url="https://pl.wikipedia.org/wiki?curid=1467414" title="Epipedobates hahneli">
Epipedobates hahneli

Epipedobates hahneli — gatunek płaza z rodziny drzewołazowatych. 
Taksonomia.
Wedle Haddada i Martinsa w nizinnych lasach peruwiańskiego dorzecza Amazonki żyje inny podobny gatunek, który nie został jeszcze opisany.
Występowanie.
Boliwia, Brazylia, Kolumbia, Peru, Ekwador, Gujana, Gujana Francuska, Surinam. Zamieszkuje wiele obszarów chronionych.
Zammieszkuje tereny poniżej 400 m n.p.m., aczkolwiek zanotowano kiedyś osobnika na 1500 w Kolumbii.
Status.
Jest pospolity oprócz Wyżyny Gujańskiej. Największym zagrożeniem jest dlań utrata środowiska.

</doc>
<doc id="1467418" url="https://pl.wikipedia.org/wiki?curid=1467418" title="Port St. Lucie">
Port St. Lucie

Port St. Lucie – miasto w Stanach Zjednoczonych, w stanie Floryda, w hrabstwie St. Lucie, nad Atlantykiem. Zostało założone w 1961 roku i jest stosunkowo młodym miastem. W 2019 roku Biuro Spisu Ludności Stanów Zjednoczonych oszacowało populację na 201 858 mieszkańców i tym samym jest siódmym co do wielkości miastem na Florydzie.
Demografia.
Według danych z 2019 roku 73,8% mieszkańców stanowiła ludność biała (56,6% nie licząc Latynosów), 15% to Afroamerykanie, 4,1% miało rasę mieszaną, 2,9% to Azjaci i 0,4% to rdzenna ludność Ameryki. Latynosi stanowili 21,8% ludności miasta.
Poza osobami pochodzenia afroamerykańskiego, do największych grup należą osoby pochodzenia irlandzkiego (13,9%), włoskiego (11,7%), niemieckiego (9,4%), „amerykańskiego” (8,4%), portorykańskiego (7,6%), haitańskiego (5,1%), angielskiego (4,8%), jamajskiego (3,5%) i polskiego (3,0%).
Religia.
W 2010 roku największymi grupami religijnymi w aglomeracji były:

</doc>
<doc id="1467420" url="https://pl.wikipedia.org/wiki?curid=1467420" title="Stanisław Gosławski">
Stanisław Gosławski

Stanisław Gosławski (ur. 7 września 1918 w Wąwolnicy, zm. 31 lipca 2008 w Lublinie) – polski rzeźbiarz.
Życie i twórczość.
Syn kowala Antoniego Gosławskiego i Stefanii z domu Łuszczyńskiej. Pierwszą osobą uczącą Stanisława rysunku i rzeźby był jego starszy brat, rzeźbiarz i medalier, Józef Gosławski. W 1946 Stanisław rozpoczął naukę w krakowskiej ASP, a następnie kontynuował studia w Państwowej Wyższej Szkole Sztuk Plastycznych w Poznaniu. Wraz z Józefem i jego żoną Wandą brał udział m.in. w realizacji rzeźby "Muzyka" na warszawskim MDMie. Jego liczne prace samodzielne znajdują się w Warszawie, Lublinie, Lubartowie, Kraśniku, Zamościu, Chełmie, Hrubieszowie, Włodawie, Puławach i Wąwolnicy. Realizował też prace dla hotelu "Warszawa" w Moskwie oraz Uniwersytetu Polonijnego w Pittsburghu. Za szczególne zasługi dla sztuki oraz pracę społeczną na rzecz środowiska artystów został odznaczony Złotą Odznaką ZPAP.

</doc>
<doc id="1467425" url="https://pl.wikipedia.org/wiki?curid=1467425" title="Paz Vega">
Paz Vega

Paz Vega, właśc. María de la Paz Campos Trigos (ur. 2 stycznia 1976 w Sewillii) – hiszpańska aktorka filmowa, zdobywczyni nagrody Goya za rolę w filmie "Lucia i seks"..
Życiorys.
María de la Paz Campos Trigos urodziła się w Sewilli. Gdy w wieku 15 lat zagrała w przedstawieniu "Dom Bernardy Alba (La casa de Bernarda Alba)" Federico Garcii Lorci, zdecydowała, że chce zostać aktorką.
Po ukończeniu nauki w wieku 16 lat została przyjęta do prestiżowej szkoły Centro Andaluz de Teatro. Po dwóch latach tej szkoły oraz dwóch latach studiów dziennikarskich przeniosła się do Madrytu.
Zasiadała w jury sekcji „Horyzonty” na 72. MFF w Wenecji (2015).
Mężem aktorki jest Orson Salazar. Ich syn Orson urodził się 2 maja 2007. Drugie dziecko tej pary, córka Ava, urodziło się 17 lipca 2009 r. Ich trzecie dziecko – syn Lenon, urodziło się 13 sierpnia 2010 r.
Nagrody i nominacje.
Goya
Nagroda Unión de Actores
Fotogramas de Plata
Europejska Nagroda Filmowa
Festiwal Filmowy w Cannes
Imagen Foundation
Phoenix Film Critics Society
Círculo de Escritores Cinematográficos
Sant Jordi Awards
Ondas Award

</doc>
<doc id="1467426" url="https://pl.wikipedia.org/wiki?curid=1467426" title="Nachi (wodospad)">
Nachi (wodospad)

 − wodospad w prefekturze Wakayama w Japonii. Jest zaliczany do listy stu wodospadów Japonii. Często jest błędnie uważany za najwyższy japoński wodospad, pomimo że swoją wysokością (133 m) znacznie ustępuje wodospadowi Hannoki (497 m).
Wodospad Nachi jest również określany jako , jest on bowiem pierwszym (i najwyższym) z 48 wodospadów na rzece Nachi. W pobliżu znajduje się świątynia Kumano Nachi-taisha.
Wodospad został wpisany w 2004 na listę światowego dziedzictwa UNESCO jako część obiektu Święte miejsca i drogi pielgrzymkowe w regionie gór Kii.

</doc>
<doc id="1467438" url="https://pl.wikipedia.org/wiki?curid=1467438" title="Celogyne">
Celogyne

Celogyne, kapturzyk ("Coelogyne" Lindl.) – rodzaj roślin z rodziny storczykowatych ("Orchidaceae"). Należą do niego 199 gatunki, spośród których typowym jest "C. cristata" Lindley. 
Systematyka.
Jeden z rodzajów podplemienia "Coelogyninae" należącego do plemienia "Arethuseae" w obrębie podrodziny epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd storczykowce ("Orchidales" Raf), podrząd "Orchidineae" Rchb., rodzina storczykowate ("Orchidaceae" Juss.), plemię "Coelogyneae" Pfitzer, podplemię "Coelogyninae" Benth., rodzaj "Coelogyne" Lindl..

</doc>
<doc id="1467440" url="https://pl.wikipedia.org/wiki?curid=1467440" title="Epipedobates ingeri">
Epipedobates ingeri

Epipedobates ingeri – gatunek płaza z rodziny drzewołazowatych.
Taksonomia.
Gatunek opisany został na podstawie pojedynczego osobnika złapanego w 1970.
Zdaniem Jungfera, Löttersa i Jörgensa (2000) gatunek ten powinien być przypisany rodzajowi "Dendrobates".
Występowanie.
Występuje tylko w jednym miejscu (jest to endemit): Asarrio, na rzece Pescado w nizinnej amazońskiej dżungli w kolumbijskim departamencie Caqueta. Prawdopodobnie posiada bardzo mały zasięg występowania, który obecnie został wylesiony dla hodowli bydła. Nie ma tam żadnych obszarów chronionych.
Bytuje na wysokości około 200 m n.p.m. Zamieszkuje nizinny las. Wiedzie w nim lądowy i dzienny tryb życia.
Rozmnażanie.
Samica składa jaja do ściółki. Samiec opiekuje się nimi aż do wyklucia się kijanek, po czym transportuje je do zbiornika wodnego tworzonego przez rośliny (epifity).
Status.
Być może gatunek ten jest już wymarły. Od dawna bowiem nie natrafiono na żadnego osobnika, a jego środowisko naturalne zostało zniszczone.

</doc>
<doc id="1467446" url="https://pl.wikipedia.org/wiki?curid=1467446" title="Antun Branko Šimić">
Antun Branko Šimić

Antun Branko Šimić (ur. 18 listopada 1898 w Drinovci koło Grude, zm. 2 maja 1925 w Zagrzebiu) – chorwacki poeta (ekspresjonista) i krytyk literacki, pochodzący z Bośni i Hercegowiny. Wydawał czasopisma: "Vijavica" (cztery wydania) i "Juriš" (trzy wydania) poświęcone sztuce i kulturze. W 1924 wydał w Zagrzebiu kilka numerów czasopisma "Književnik". Ożenił się z poznaną na fakultecie filozofii Tatjaną Marinić, której poświęcił swój jedyny wydany za życia (w 1920) tomik poezji "Preobraženja". Zmarł z powodu gruźlicy w zagrzebskim szpitalu, w wieku niespełna 27 lat. W swej twórczości, pisanej wierszem wolnym, dążył do maksymalnej zwięzłości opisu. Głównym tematem jego zainteresowań było dążenie do poznania sensu życia i nieuchronnej śmierci, a także samotność gnębiąca człowieka w wielkim mieście.

</doc>
<doc id="1467452" url="https://pl.wikipedia.org/wiki?curid=1467452" title="Macedoniusz I (biskup Bizancjum)">
Macedoniusz I (biskup Bizancjum)

Macedoniusz I (zm. po 360) – arcybiskup Konstantynopola.
Życiorys.
Pierwszy raz został biskupem Konstantynopola w 342 r., po wygnaniu Pawła I. Ustąpił w 348 r., gdy Paweł powrócił. Następnie, po jego śmierci (ok. 350/351) ponownie objął katedrę i sprawował swą posługę aż do 360 r., kiedy to na synodzie sam został zesłany przez arian o nastawieniu fundamentalistycznym.
Jego poglądy teologiczne, szczególnie na temat Ducha Świętego, nie są dość sprecyzowane. Nie uznawał w pełni uchwał Soboru Nicejskiego I i zwalczał jego zwolenników.
Piętnaście lat po jego śmierci do jego nauczania odwoływali się duchoburcy (pneumatomachowie) z Azji Mniejszej, zwani macedonianami, których duchowym przywódcą był Maratoniusz z Nikomedii.

</doc>
<doc id="1467466" url="https://pl.wikipedia.org/wiki?curid=1467466" title="Trojan Records">
Trojan Records

Trojan Records – brytyjska wytwórnia płytowa specjalizująca się w gatunkach muzycznych pochodzących z Jamajki: reggae, rocksteady, dub, dancehall i jungle. Odegrała niebagatelną rolę w rozpowszechnianiu muzyki jamajskiej na Wyspach Brytyjskich. Wydała płyty takich wykonawców jak: The Wailers, Ethiopians, Gregory Isaacs, John Holt, Horace Andy, Inner Circle, Boris Gardiner, U-Roy, I-Roy, Toots and the Maytals, Rico Rodrigueza i wielu innych
Historia.
Początki wytwórni sięgają daty 28 lipca 1967 roku, kiedy zostaje powołana przez Island Records jako wizytówka dla nagrań Duke'a Reida. Nazwa "Trojan" wzięła się od nazwy siedmiotonowej ciężarówki firmy Leyland, używanej na Jamajce do transportowania po wyspie ogromnego nagłośnienia używanego przez soundsystem tego producenta (na bokach pojazdu widniał napis:"Duke Reid, The Trojan King Of Sounds"). Pierwsza wersja Trojan Records okazała się jednak krótkotrwała, wydano zaledwie tuzin nagrań.
Reaktywacji wytwórni dokonał w roku 1968 biznesmen Lee Gopthal, który zmienił jej założenia. Od tamtego momentu wytwórnia wydawała płyty wielu artystów, a współpracę podjęto z producentami zarówno z Jamajki(Lee "Scratch" Perry, Bunny Lee, Clancy Eccles, Duke Reid) jak i z UK (Dandy, Joe Mansano). Powstało także wiele mniejszych wytwórni pod opieką Trojan Records (np. "Upsetter" Lee "Schratcha" Perry'ego). Trojan Records kontynuowało wcześniejszą politykę Island, która promowała jamajską muzykę, jednak od 1968 roku stała się dużą wytwórnią, o szerszym wachlarzu oferowanych stylów muzycznych, zwalniając przy tym wielu dotychczasowych artystów z nurtu jamajskiego. Nic dziwnego, że Trojan szybko zaczął uzupełniać niszę zostawioną przez Island. Wytwórnia zaczęła promować jamajską muzykę m.in. przez wygładzanie i poprawianie jamajskich nagrań oraz sprzedaż tanich albumów (w cenach od £0,14 do £0,99). Zaowocowało to częstym pojawianiem się piosenek z Trojana na listach przebojów w latach 1969-1972, kiedy też wystąpił fenomenalny wręcz wzrost sprzedaży produktów spółki (głównie za sprawą skinheadów). Głównym konkurentem Trojan Records była specjalizująca się w tej samej muzyce firma Pama Records.
Oprócz wydawania hitów (popularnych zwłaszcza na potańcówkach), Trojan zaczął prezentować artystów nieznanych wówczas jeszcze poza Jamajką, takich jak Dennis Brown, U-Roy, Gregory Isaacs, Bob Marley &amp; The Wailers, którzy w późniejszym czasie zrobili wielkie światowe kariery.
W 1975 spółka została kupiona przez firmę Saga Records, nadal jednak prezentowała muzykę jamajską, chociaż nie wiązało się to już z takim samym sukcesem komercyjnym co kiedyś. Prezentowała głównie nagrania takich wokalistów jak Linval Thompson, Sugar Minott, jak również wielkich mistrzów dubu, takich jak Scientist czy Prince Jammy.
10 lat później wytwórnia zmieniła właściciela po raz kolejny, powracając do swojego starego programu i szybko się rozwijając oraz odzyskując pozycję lidera na rynku muzyki reggae. Latem 2001 roku została przejęta przez Sanctuary Records Group.

</doc>
<doc id="1467467" url="https://pl.wikipedia.org/wiki?curid=1467467" title="Adam Czartkowski">
Adam Czartkowski

Adam Marian Czartkowski (ur. 17 sierpnia 1881 w Borszczach w guberni kijowskiej, zm. 29 maja 1958 w Warszawie) – polski botanik, historyk kultury, publicysta polityczny, znawca i tłumacz literatury, nauczyciel i wykładowca.
Młodość i studia.
Adam Czartkowski był synem Juliana (zm. 1891, uczestnika powstania listopadowego, który jako szesnastoletni chłopiec odznaczony został Krzyżem Złotym Orderu Virtuti Militari) i Mauryli z Nowickich. Ukończył w 1899 gimnazjum w Białej Cerkwi, a studia wyższe odbył na Cesarskim Uniwersytecie Warszawskim uzyskując w 1904 stopień kandydata nauk przyrodniczych. Specjalizował się w dziedzinie anatomii i fizjologii roślin pod kierunkiem prof. Dymitra I. Iwanowskiego – odkrywcy wirusów, i dr. Michaiła S. Cwieta – wynalazcy chromatografii. Dodatkowe studia odbył w Pradze i Wiedniu.
Praca zawodowa.
W latach 1905–1909 pracował jako nauczyciel przyrody w szkołach prywatnych w Warszawie. Działacz Towarzystwa Kultury Polskiej (1906–1913). Prowadził jednocześnie działalność naukowo-publicystyczną w latach 1902–1910 – głównie na łamach „Wszechświata”, gdzie ogłosił około 30 artykułów, tłumaczeń i streszczeń prac naukowych. Opracował też artykuły dotyczące biologii w Wielkiej Encyklopedii Powszechnej Saturnina Sikorskiego. Był wykładowcą anatomii i fizjologii roślin na Wydziale Przyrodniczym Towarzystwa Kursów Naukowych w Warszawie (1911–1918) a potem Wyższej Szkoły Ogrodniczej w Warszawie. 1 sierpnia 1919 przeszedł do Państwowego Gimnazjum im. Tadeusza Reytana w Warszawie, gdzie uczył przyrodoznawstwa. W 1920, po wybuchu wojny polsko-sowieckiej, zgłosił się na ochotnika do Wojska Polskiego.
Okres gdański.
Po dziewięciu latach pracy w Gimnazjum im. T. Reytana, 1 lutego 1928, został urlopowany i delegowany przez Min. Wyznań Religijnych i Oświecenia Publicznego do Gimnazjum Polskiej Macierzy Szkolnej w Gdańsku jako nauczyciel nauk przyrodniczych. Został też wicedyrektorem tego gimnazjum. Pobyt w Gdańsku zaznaczył się jako nowy, niezwykle płodny okres w życiu Adama Czartkowskiego i pozwolił mu rozwinąć jego wszechstronne zainteresowania. W 1929 wstąpił do Towarzystwa Przyjaciół Nauki i Sztuki: rozpoczął pracę jako członek Zarządu, zastępca sekretarza generalnego, od 1930 sekretarz generalny, a w latach 1937–1939 jako wiceprezes. Odznaczył się w tym czasie jako inicjator i wykonawca wielu prac naukowych oraz organizator imprez kulturalnych.
W latach 1929–1930 był przewodniczącym Komitetu dla Popierania Sztuki Polskiej w Gdańsku, dzięki któremu wystawiono kilka sztuk teatralnych i zorganizowano wystawy polskiego malarstwa. Z inicjatywy Adama Czartkowskiego grupa asystentów prof. Pollaka z Poznania dokonała spisu druków od XV do XVIII wieku, znajdujących się w Bibliotece Miejskiej w Gdańsku, a nie figurujących w Bibliografii polskiej Estreichera. Jego zasługą było też wydanie listów S. Przybyszewskiego oraz przygotowanie przez A. Skałkowskiego „Archiwum Wybickiego”, którego dwa tomy ukazały się po wojnie. Był także współinicjatorem publikacji Monumenta Poloniae Maritima (Pomniki Spraw Morskich Polskich), które wydał W. Czapliński w latach 1951–1959.
Od 1931 do września 1939 Adam Czartkowski był korespondentem „Kuriera Warszawskiego”. Znakomicie zorientowany w stosunkach polsko-niemieckich, pod wieloma pseudonimami (Arski, Quidam, Przygodny, Dr Michał Nowina, JNP i inne) publikował artykuły będące kroniką narastania konfliktu, który doprowadził do II wojny światowej. Do Warszawy wrócił ostatnim pociągiem, 31 sierpnia 1939. W czasie wojny, poszukiwany przez gestapo, ukrywał się w Kazimierzu nad Wisłą, Piotrkowie Trybunalskim, Częstochowie i wreszcie w Warszawie u swej córki, Zofii Jeżewskiej, z którą przeszedł całe powstanie warszawskie. Żonę Marię stracił w czasie ewakuacji w Piotrkowie, pod koniec powstania.
Okres powojenny.
Po wojnie do Gdańska nie wrócił pozostając honorowym członkiem Towarzystwa Przyjaciół Nauki i Sztuki. Zamieszkał w Łodzi, gdzie podjął się organizacji Wydziału Farmaceutycznego Uniwersytetu Łódzkiego jako kierownik Zakładu Botaniki, a następnie pracował w Akademii Medycznej jako kierownik Katedry Botaniki Farmaceutycznej i dziekan Wydziału. Prowadził też popularne wykłady w Towarzystwie Wiedzy Powszechnej. Dzięki jego usilnym staraniom zbudowano Bibliotekę Wydziału Farmaceutycznego w Łodzi przy ulicy Matejki. Znajduje się tam tablica ku jego czci z popiersiem dłuta Karola Tchorka.
Prof. Adam Czartkowski był z zamiłowania humanistą, historykiem kultury, literatury i obyczajowości polskiej, znawcą XIX-wiecznego pamiętnikarstwa. Ogłosił drukiem odnalezione listy i utwory takich twórców jak Cyprian Norwid (poświęcił mu dwadzieścia kilka artykułów), J.W. Goethe, J.I. Kraszewski, T. Zan, M. Szymanowska, K. Ujejski, i inni. W polskiej prasie literackiej publikował liczne artykuły o rozmaitych słynnych lub zapomnianych postaciach z dziejów kultury polskiej. Zapalony meloman, opracował monografie Chopina i Beethovena. Jego tysiącstronicową kronikę życia i twórczości Cypriana Norwida oraz jedenaście tomów pamiętnika pt. "To, co przeżyłem (1900–1944)" spalili Niemcy wraz z Biblioteką Krasińskich po powstaniu. Przepadły też w Warszawie, gromadzone od początku XX wieku, jego zbiory biblioteczne liczące kilka tysięcy tomów.
Zmarł 29 maja 1958 w Warszawie i pochowany został, zgodnie z jego ostatnią wolą, w Alei Zasłużonych na Cmentarzu Doły w Łodzi (kwatera VII-4-4).
Jego córka Zofia Jeżewska (1911–1995) była znaną dziennikarką, pisarką i krytykiem sztuki, a wnuk Krzysztof Andrzej Jeżewski (ur. 1939) jest poetą, tłumaczem i eseistą.

</doc>
<doc id="1467468" url="https://pl.wikipedia.org/wiki?curid=1467468" title="Parafia św. Klary w Kuleszach">
Parafia św. Klary w Kuleszach

Parafia pw. św. Klary w Kuleszach – rzymskokatolicka parafia należąca do dekanatu Mońki, archidiecezji białostockiej, metropolii białostockiej. Siedziba parafii znajduje się w Kuleszach,
Historia parafii.
Mieszkańcy Kulesz w roku 1936 zbudowali kaplicę, która została zniszczona w czasie drugiej wojny światowej. Po długich staraniach mieszkańcy Kulesz i okolicznych wsi uzyskali zgodę w latach 70 (w 1975) na budowę kościoła. W roku 1976 został wybudowany nieduży obiekt sakralny pw. św. Archaniołów Michała, Gabriela i Rafała oraz św. Klary według projektu Wacława Głuszyńskiego. Kamień węgielny pod budowę świątyni w dniu 9 czerwca 1976 r. poświęcił arcybiskup metropolita wrocławski Henryk Gulbinowicz. W styczniu 1977 roku została zakończona budowa świątyni i ks. bp Edward Kisiel dokonał jej poświęcona. 
Kościół w Kuleszach do roku 1995 był kościołem filialnym parafii pod wezwaniem MB Anielskiej w Downarach. Parafia w Kuleszach została erygowana w dniu 2 lipca 1995 r. przez arcybiskupa Stanisława Szymeckiego metropolitę białostockiego. 
Od grudnia 1985 r. są prowadzone księgi metryczne.
Miejsca święte.
Na terenie parafii znajduje się cmentarz grzebalny założony w roku 1988, a poświęcony przez ks. bp Edwarda Ozorowskiego w dniu 23 kwietnia 1989 r. o powierzchni 1,2 ha w odległości 0,9 km od kościoła.
Obszar parafii.
W granicach parafii znajdują się miejscowości: 
Proboszczowie.
ks. Tadeusz Malinowski 1995-nadal

</doc>
<doc id="1467469" url="https://pl.wikipedia.org/wiki?curid=1467469" title="Parafia św. Klary">
Parafia św. Klary

Parafie pod wezwaniem św. Klary:

</doc>
<doc id="1467489" url="https://pl.wikipedia.org/wiki?curid=1467489" title="Heel">
Heel



</doc>
<doc id="1467495" url="https://pl.wikipedia.org/wiki?curid=1467495" title="Gwiazdy polskiej muzyki lat 80. (album Obywatela G.C.)">
Gwiazdy polskiej muzyki lat 80. (album Obywatela G.C.)

Gwiazdy polskiej muzyki lat 80. – album kompilacyjny Obywatela G.C. wydany w 2007 roku jako dodatek do gazety. Zawiera 12 przebojów. Do albumu jest dołączona 24-stronicowa książeczka. Płyta jest częścią kolekcji „Dziennika” i jest dwunastą częścią cyklu „Gwiazdy polskiej muzyki lat 80.”.

</doc>
<doc id="1467500" url="https://pl.wikipedia.org/wiki?curid=1467500" title="Alaris">
Alaris

Alaris – nazwa regionalnej sieci kolejowej zarządzanej przez hiszpańskiego przewoźnika krajowego RENFE, która łączy Madryt z Walencją. Alaris swe usługi świadczy przy wykorzystaniu pociągów z serii ETR 490.
Historia.
W połowie lat 90. Renfe planowało zastąpić stare pociągi serii "Talgo III", które miały ponad 30 lat. W związku z tym RENFE potrzebowało nowych pociągów do obsługi nowych, zmodernizowanych i zelektryfikowanych linii dużej prędkości. Do przetargu stanęły wówczas dwa koncerny transportowe: francuski Alstom i włoski Fiat Ferroviaria. Nowe jednostki do obsługi tej trasy zostały oznaczone jako ETR 470 i ich nowsza wersja ETR 490, a także jako seria S-120 Alaris.
Dane techniczne.
Pociągi Alaris o oznaczeniu "seria 104" wykonane są w dwóch podstawowych wersjach. Pierwsza wersja składa się z czterech wagonów silnikowych, każdy o dwóch osiach napędowych. Jest on odmianą pociągu Alstom Pendolino, bez wyposażenia w układ przechyłu nadwozia, zasilaną prądem 25 kV. Prędkość – 250 km/h. Największy nacisk zestawu kół na szyny odpowiada masie nieprzekraczającej 17 t. Wskaźnik mocy wynosi 18,1 kW/t, masy własnej – 700 kg/m², 2,2 miejsca na metr długości pociągu.
Pudła wagonów wykonane są z wyciskanych elementów ze stopu lekkiego. Pociąg dostosowany jest do toru normalnego (standard europejski – 1435 mm). Przedziały pasażerskie są klasy preferencyjnej i turystycznej, zapewniono jedno miejsce dla wózka osoby niepełnosprawnej i bufet. Druga wersja tego pociągu przeznaczona została do zasilania prądem 25 i 3 kV oraz wyposażona w układ zmiennego rozstawu kół. Ze względu na zwiększoną moc jej wskaźnik wynosi 21,6 kW/t. Obie wersje wyposażono w hamulce wiroprądowe.

</doc>
<doc id="1467503" url="https://pl.wikipedia.org/wiki?curid=1467503" title="Terje Pedersen">
Terje Pedersen

Terje Pedersen (ur. 9 lutego 1943 w Oslo) – norweski lekkoatleta, który specjalizował się w rzucie oszczepem.
Dwukrotny uczestnik igrzysk olimpijskich (Rzym 1960 i Tokio 1964) – obu przypadkach nie wystąpił w finale. W 1964 dwukrotnie pobił rekord świata – 1 lipca w Oslo uzyskał wynik 87,12, a 2 września, także w stolicy Norwegii, jako pierwszy człowiek w historii rzucił oszczepem ponad 90 metrów uzyskując wynik 91,72. Rekord Pedersena przetrwał cztery lata. Wybrany najlepszym sportowcem kraju w 1964. Srebrny medalista mistrzostw krajów nordyckich (Göteborg 1963). Cztery razy był mistrzem Norwegii (1960, 1962, 1963 oraz 1964). Po zakończeniu kariery został trenerem, a jednym z jego zawodników był Pål Arne Fagernes.

</doc>
<doc id="1467504" url="https://pl.wikipedia.org/wiki?curid=1467504" title="Duchoburcy">
Duchoburcy

Duchoburcy (pneumatomachowie) – doktryna chrześcijańska z IV wieku nieuznająca Ducha Świętego jako współistotnego Ojcu i Synowi. Według nich Duch Święty jest sługą Syna i został przez niego stworzony. Swoje stanowisko argumentowali tym, iż biblijne teksty nigdzie bezpośrednio nie określają Ducha Świętego terminem "Bóg".
Duchoburcy spotykani są w dwóch oddzielnych grupach, których wzajemny związek nie jest udowodniony – w Azji Mniejszej, gdzie zwani są macedonianami od biskupa Konstantynopola Macedoniusza I i w Egipcie, gdzie nazywano ich tropikami, od figury (tropos). Obydwie grupy w swej argumentacji odwołują się szczególnie do dwóch fragmentów Biblii: Am 4,12–13 oraz 1 Tm 5,21.
Poglądy duchoburców na temat Ducha Świętego podzielali także skrajni arianie, na czele z Eunomiuszem z Kizyku – czołowym ideologiem anomejczyków.
Przeciwnikami pneumatomachów byli m.in. Atanazy Wielki, Teodor z Mopsuestii i Bazyli Wielki. Ich nauczanie doprowadziło do potępienia poglądów duchoburców na Soborze Konstantynopolskim I i dodania do Credo artykułów o Duchu Świętym.

</doc>
<doc id="1467506" url="https://pl.wikipedia.org/wiki?curid=1467506" title="Aborcja w Belgii">
Aborcja w Belgii

Aborcja w Belgii – na mocy kodeksu karnego z 1867 roku przerywanie ciąży było zakazane bez względu na okoliczności, aczkolwiek aborcja dokonana w celu ratowania życia matki mogła zostać uznana za legalną jako działanie w stanie wyższej konieczności. Przepisy dotyczące służby zdrowia wprowadzały wymóg, aby zagrożenie to było potwierdzone przez trzech lekarzy, a zabieg przeprowadzony w szpitalu za zgodą kobiety ciężarnej. Przeprowadzenie aborcji z naruszeniem przepisów było surowo karane. W 1923 roku wprowadzono do kodeksu karnego poprawkę penalizującą udostępnianie informacji na temat możliwości dokonania aborcji. W 1971 roku rozpoczęto działania mające na celu legalizację aborcji. Kolejne projekty ustaw były odrzucane. Ostatecznie 3 kwietnia 1990 roku przyjęto ustawę legalizującą aborcję w pierwszych trzech miesiącach ciąży pod warunkiem podpisania przez kobietę ciężarną oświadczenia, że znajduje się w sytuacji kryzysowej, odbycia odpowiednich konsultacji i zachowania odstępu min. sześciu dni między konsultacją i zabiegiem. Zabieg musi być wykonany w dobrych warunkach sanitarnych w centrum opieki zdrowotnej.

</doc>
<doc id="1467508" url="https://pl.wikipedia.org/wiki?curid=1467508" title="Prowincja An Giang">
Prowincja An Giang

An Giang – prowincja Wietnamu, znajdująca się w południowej części kraju, w Regionie Delty Mekongu. Na północy prowincja graniczy z Kambodżą.
Podział administracyjny.
W skład prowincji An Giang wchodzi dziesięć dystryktów oraz jedno miasto.

</doc>
<doc id="1467509" url="https://pl.wikipedia.org/wiki?curid=1467509" title="SK Vidar">
SK Vidar

Sportsklubben Vidar – norweski klub sportowy z siedzibą w Oslo. Posiada sekcję lekkoatletyczną. SK Vidar powstał 1 września 1919. Wśród zawodników klubu znaleźli się m.in. Andreas Thorkildsen czy Terje Pedersen.

</doc>
<doc id="1467511" url="https://pl.wikipedia.org/wiki?curid=1467511" title="An Giang">
An Giang



</doc>
<doc id="1467518" url="https://pl.wikipedia.org/wiki?curid=1467518" title="Pistolet maszynowy MCEM-2">
Pistolet maszynowy MCEM-2

MCEM-2 (Machine Carbine Experimental Model 2) - pierwszy pistolet maszynowy z zamkiem teleskopowym opracowany w 1944 roku w Wielkiej Brytanii przez polskiego inż. Jerzego Podsędkowskiego. Rozwiązania wykorzystane w nim (zamek teleskopowy, zasilanie z magazynka w uchwycie) czynią go protoplastą wielu współczesnych pistoletów maszynowych, m.in. izraelskiego Uzi.
Historia.
Pod koniec II wojny światowej rząd brytyjski wyraził zapotrzebowanie na wprowadzenie do armii nowej broni lepszej niż skonstruowane w pośpiechu po ewakuacji Dunkierki pistolety maszynowe Sten. Wszyscy potencjalni następcy otrzymywali oznaczenie "Machine Carbine Experimental Model" (MCEM) oraz numer serii.
Jedną z konstrukcji, które stanęły do konkursu "War Office" w 1947 roku, był konstruowany od 1944 MCEM-2 pomysłu Podsędkowskiego. Była to kompaktowa broń z magazynkiem umieszczonym w chwycie pistoletowym. Najbardziej nowatorskim zespołem MCEM-2 był zamek. Miał on kształt półcylindra o długości 216 mm obejmującego lufę, w którego tylnej części znajdowała się iglica i wyciąg. Dzięki takiej konstrukcji zamka i gniazda magazynka możliwe było zmniejszenie całkowitej długości broni. 
MCEM-2 nie miał integralnej kolby, jej rolę pełniła kolbo-kabura z obciągniętego brezentem stalowego kątownika. Broń pozbawiona była uchwytu napinania zamka. Zamiast niej w przedniej części komory zamkowej umieszczono wycięcie, dzięki któremu można było odciągnąć go palcem.
Konstrukcja Podsędkowskiego zmagała się z nadmierną szybkostrzelnością, a z powodu swojej małej masy wpadała także podczas strzelania seriami w drgania. Ta wada sprawiła, że stracił szanse na wprowadzenie do uzbrojenia, a następcą Stena został bardziej konwencjonalny Sterling.

</doc>
<doc id="1467522" url="https://pl.wikipedia.org/wiki?curid=1467522" title="Chivas USA">
Chivas USA

Club Deportivo Chivas USA (CD Chivas USA) - nieistniejący już amerykański klub piłkarski z Carson w Kalifornii. Zespół ten powstał 2 sierpnia 2004 roku. Był klubem satelickim meksykańskiego Chivas Guadalajara, a współpraca polegała głównie na wymianie młodych zawodników, łączyły ich także wspólne barwy. W 2014 roku klub wycofał się z rozgrywek MLS z powodów finansowych.

</doc>
<doc id="1467526" url="https://pl.wikipedia.org/wiki?curid=1467526" title="Ranko Marinković">
Ranko Marinković

Ranko Marinković (ur. 22 lutego 1913 w Komižy, zm. 28 stycznia 2001 w Zagrzebiu) – chorwacki pisarz. Jego powieści (m.in. "Kiklop") przetłumaczone zostały na kilkanaście języków. 

</doc>
<doc id="1467535" url="https://pl.wikipedia.org/wiki?curid=1467535" title="Tętnica piersiowa wewnętrzna lewa">
Tętnica piersiowa wewnętrzna lewa



</doc>
<doc id="1467536" url="https://pl.wikipedia.org/wiki?curid=1467536" title="San Marino na Letnich Igrzyskach Olimpijskich 1984">
San Marino na Letnich Igrzyskach Olimpijskich 1984

Reprezentacja San Marino na Letnich Igrzyskach Olimpijskich 1984 w Los Angeles składała się z dziewiętnastu sportowców, 18 mężczyzn i 1 kobiety.
Był to piąty start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, a następnie po ośmiu latach w Meksyku. Od tamtego czasu zawodnicy z San Marino startują nieprzerwanie.

</doc>
<doc id="1467537" url="https://pl.wikipedia.org/wiki?curid=1467537" title="Gałąź międzykomorowa przednia lewej tętnicy wieńcowej">
Gałąź międzykomorowa przednia lewej tętnicy wieńcowej

LAD (z ang.) - skrótowiec stosowany w kardiochirurgii na określenie gałęzi międzykomorowej przedniej lewej tętnicy wieńcowej.
Podczas pomostowania aortalno-wieńcowego stosuje się często zespolenia LIMA-LAD, czyli zespolenie tętnicy piersiowej wewnętrznej lewej z gałęzią międzykomorową przednią lewej tętnicy wieńcowej.

</doc>
<doc id="1467543" url="https://pl.wikipedia.org/wiki?curid=1467543" title="Park miejski im. Adama Mickiewicza w Sanoku">
Park miejski im. Adama Mickiewicza w Sanoku

Park miejski im. Adama Mickiewicza w Sanoku – park miejski w Sanoku.
Jest to największy park typu górskiego w Polsce. Usytuowany jest w samym centrum miasta z dominującym wzniesieniem Góry Parkowej, wyrastającej ponad miasto na wysokość 364 m n.p.m., powierzchnia parku wynosi ponad 10 ha. Obecnie do parku prowadzą dwa wejścia – przez bramę parkową od strony ulicy Adama Mickiewicza (przed parkiem znajduje się Plac Harcerski) oraz wejście od strony ul. Kościuszki przy pomniku Tadeusza Kościuszki (Skwer Niepodległości). Na granicy z parkiem są położone m.in. byłe lodowisko Torsan, Gmach Towarzystwa Gimnastycznego „Sokół”, budynek II Liceum Ogólnokształcącego im. Marii Skłodowskiej-Curie.
Historia.
Pierwotnie, 10 maja 1885 został otwarty ogród miejski w Sanoku, który urządził E. Herzig, a plan wykonał c. k. inżynier powiatowy Jan Hantschl. Początki parku na górze Stróżnia (zwana także Aptekarka, obecnie Góra Parkowa) sięgają ok. 1890 roku. Projekt parku wykonał architekt miejski inż. Władysław Beksiński. Propozycję trójkątnego rozmieszczenia budynku szkoły, gmachu „Sokoła” i restauracji u wejścia do parku (obecnie Plac Harcerski) wysunął przebywający w 6 czerwca 1896 w Sanoku architekt Arnold Röhring.
Inicjatorem i założycielem parku miejskiego był August Ścibor-Rylski, który sam sadził pierwsze drzewa. On 25 sierpnia 1900 oprowadzał po parku lustrującego teren Namiestnika Galicji Leona Pinińskiego. W 1898 Rada Miejska Sanoka nadała parkowi i ulicy przebiegającej od strony wschodniej imię Adama Mickiewicza w setną rocznicę jego urodzin. W tym samym roku na szczycie wzniesienia usypano niewielki kopiec (także imienia Mickiewicza, prace wykonywała sanocka młodzież gimnazjalna), następnie znacznie powiększony, w tym celu w połowie 1905 komitet powstały celem naprawy kopca nabył teren przy kopcu, należący do p. Tebinkowej, prace trwały od 27 września 1905 (uczestniczyli w nich dobrowolnie mieszkańcy, w tym gimnazjaliści), do 1910, gdzie umieszczono kamień na pamiątkę setnej rocznicy urodzin Adama Mickiewicza. Na zboczach wzniesienia utworzono park miejski. W 1899 roku prowadzono urządzanie parku – tworzono nasypy, ustalano ścieżki spacerowe, sadzono drzewa i krzewy. Prace kontynuowano w następnych latach. W zagospodarowaniu góry Aptekarki celem nadania jej charakteru parku przewodziło Towarzystwo Upiększania Miasta Sanoka rozpoczęło zagospodarowanie. W działaniach aktywnie uczestniczyła młodzież szkolna. Udział w zalesianiu parku miał inż. Jan Kosina. Wsparcia udzielił sprawujący wówczas funkcję burmistrza, Aital Witoszyński. Przed 1906 staraniem Towarzystwa Upiększania Miasta Sanoka w parku została umieszczona altana, istniejąca w kolejnych latach.
Tworzenie parku miejskiego zainicjowało pierwotnie Towarzystwo Oświatowe „Znicz” (zajmujące się krzewieniem oświaty, kultury, czytelnictwa) za sprawą jej organizatora Jana Zarewicza (z zawodu aptekarza – stąd nazwa góry Aptekarka). Zarewicz odstąpił miastu za symboliczną kwotę południowe i wschodnie zbocza góry Stróżni. Podobnie uczynił dr Aleksander Mniszek-Tchorznicki (jako sędzia i przewodniczący delegacji przyczynił się do pozostania Morskiego Oka w granicach Polski w wyniku sporu terytorialnego), który darował miastu powierzchnię przeszło 6 morgów na północny zboczu góry (spisanie kontraktu ogłoszono 12 maja 1910) celem powiększenia areału parku. Zgodnie z decyzją Towarzystwa Upiększania Miasta Sanoka anektowana część ogrodu miejskiego została mianowana imieniem Fryderyka Chopina w setną rocznicę urodzin kompozytora (1910). W związku z tym część północna parku była zwana „Parkiem Chopina”. Źródełko zostało obudowano piaskowcem, w 1910 TUMS umieściło pod wypływającym z góry źródłem spiżową tablicę pamiątkową z brązu z inskrypcją i wizerunkiem kompozytora, dłuta rzeźbiarki Marii Gerson. Tablicę wykonano w Sanockiej Fabryce Wagonów (w północnej stronie góry znajduje się obecnie fragment pierwotnego parku zwanego kiedyś Parkiem Fryderyka Chopina). W 1909 roku przeprowadzono dalsze unowocześnienia parku: stworzono rondo (obecnie nieistniejące, w tym miejscu istnieje Plac Harcerski), wytyczono nowe ścieżki spacerowe w Parku Chopina, wciąż sadzono nowe drzewa i roślinność. W 1910 roku stworzono kilkaset metrów ścieżek na stokach parku. Na przełomie marca i kwietnia 1910 C. K. Rada Szkolna Krajowa wystosowała podziękowania za poparcie sprawy wychowania fizycznego młodzieży szkolnej skierowane do A. Mniszek-Tchorznickiego (za darowanie gruntu pod park im. Chopina jako miejsce do zabaw i gier ruchowych młodzieży) i do starosty sanockiego Antoniego Pogłodowskiego (za inicjatywę, życzliwość i pośrednictwo w tej sprawie). Wiosną 1910 w części im. Fryderyka Chopina zostało posadzonych kilkadziesiąt krzewów ozdobnych które ofiarowała Stanisława Tarnawiecka. 11 czerwca 1911 roku odbyło się uroczyste otwarcie Parku Chopina z festynem na okoliczność oddania do użytku źródełka. W tym czasie łączna powierzchnia parku wynosiła 6 ha. Opiekę nad nim pełnił etatowy ogrodnik miejski. Funkcję tę od 1913 do 1940 pełnił Piotr Radwański (1873-1955). W tym czasie park był określany jako Ogród miejski lub Ogród publiczny. Na początku istnienia powierzchnia parku wynosiła ok. 5 ha.
Od początku istnienia park służył jako miejsce spacerowe, a na jego obszarze często grywała kapela. Na początku XX wieku na Górze Parkowej młodzież obchodziła święto Konstytucji 3 Maja paląc olbrzymie ogniska z jałowców. W czasie I wojny światowej teren parku uległ wyniszczeniu wskutek dewastacji. W okresie międzywojennym na terenie parku istniało kilka altanek.
5 września 1931 w parku miejskim został zastrzelony znany miejscowy działacz komunistyczny narodowości żydowskiej, Samuel Rein, z zawodu elektrotechnik. Przed 1939 park bywał określany mianem „żydowskiego” z racji przebywania tam grup z organizacji syjonistycznych.
Podczas II wojny światowej w okresie okupacji niemieckiej na zboczu Góry Parkowej Niemcy zbudowali basen kąpielowy ("nur für Deutsche") wraz z urządzoną plażą (planowano także stworzenie kolejki łączącej Górę Parkową z Białą Górą po drugiej stronie Sanu). W trakcie wojny na obszarze parku ustawiono stanowiska broni armatniej. U kresu wojny, po nadejściu frontu wschodniego jesienią 1944 na południowym stoku góry ulokowano punkty obserwacyjne dowództwa jednostek Armii Czerwonej.
Po zakończeniu II wojny światowej w 1946 pracami w zakresie opracowania planu zagospodarowania parku miejskiego kierował inż. Stanisław Beksiński. W latach PRL na dziedzińcu przy wejściu do parku (obecnie Plac Harcerski) istniała fontanna, a wokół niej rabaty i klomby z kwiatami – te elementy zostały później zlikwidowane. Następnie plac i alejki parkowe zostały wyasfaltowane. Ponadto na stoku parku istniała skocznia narciarska. Na początku 1965 na ukończeniu pozostawała budowa skoczni narciarskiej (zaplanowanej dla skoków nawet na odległość 45 metrów), zaś w tym rejonie 7 lutego 1965 został oddany do użytku wyciąg narciarski na Górę Parkową, biegnący spod sanockiego stadionu, natomiast stok slalomowy został oświetlony (działał nadal w latach 70.). Na obszarze parku odbywały się zawody saneczkarskie, których organizatorem był Jerzy Lisowski.
W latach 70. trwała przebudowa parku na podstawie projektów Akademii Sztuk Pięknych w Krakowie do 1979. Do 1990 roku dokonywano jedynie niewielkich remontów terenu parku. Na początku XXI wieku od 2005 roku trwała rewitalizacja i odnowa parku – zarówno w sferze roślinnej (opieka nad drzewami, usuwanie obumarłych okazów), jak również w ramach dostępności dla ludzi. W 2006 roku sprawdzano drzewostan, sadzono nowe obiekty. W 2007 roku dokonano prac renowacyjnych, zostało odnowione wejście do parku od ulicy Mickiewicza, zainstalowano nowe ogrodzenie, ścieżki spacerowe parku wyłożono kostką brukową, ustawiono lampy oraz ławki, zaś na szczycie stworzono platformę widokową stanowiącą punkt obserwacyjny (została oddana do użytku we wrześniu 2007 roku, przebudowa rozpoczęła się w styczniu 2007 roku).
W lutym 2012 wszedł w życie regulamin korzystania z parku miejskiego.
Park miejski został wpisany do gminnego rejestru zabytków miasta Sanoka, opublikowanego w 2015.
Obiekty.
Obecnie na terenie parku znajdują się obiekty, przede wszystkim o charakterze historycznym.
Fauna i flora.
Szata roślinna jest zbliżona do składu występującego w paśmie Gór Słonnych.
Drzewostan parku w większości zapełniają jesion wyniosły, grab zwyczajny i lipa drobnolistna. Ponadto występują orzech wodny, orzech turecki, sumak, miłorząb, sosna amerykańska i inne.
Wśród roślinności występują konwalijka dwulistna, gwiazdnica wielkokwiatowa, niezapominajka błotna, bluszczyk kosmaty, dąbrówka rozłogowa, żywiec gruczołowaty, szczawik zajęczy, lepiężnik wyłysiały, jaskier różnolistny, fiołek leśny, dzwonek pokrzywolistny, miodunka ćma, ziarnopłon wiosenny, bodziszek żałobny, żywokost sercowaty, glistnik jaskółcze ziele, jasnota biała, sałatnica leśna, groszek wiosenny, czyściec leśny oraz rzadkie i chronione rośliny pierwiosnka wyniosła, śnieżyczka przebiśnieg, kopytnik pospolity, bluszcz pospolity, śnieżyca wiosenna.
Świat zwierzęcy tworzą przede wszystkim różne gatunki ptaków, którym sprzyjają zainstalowane budki, oraz wiewiórki.

</doc>
<doc id="1467555" url="https://pl.wikipedia.org/wiki?curid=1467555" title="Kolarstwo na Letnich Igrzyskach Olimpijskich 1900 – 25 kilometrów mężczyzn">
Kolarstwo na Letnich Igrzyskach Olimpijskich 1900 – 25 kilometrów mężczyzn

Wyścig na 25 kilometrów był jedną z trzech konkurencji kolarskich na Letnich Igrzyskach Olimpijskich 1900. Został rozegrany 15 września na Vélodrome de Vincennes.
W wyścigu wystartowało 10 zawodników z 4 państw, jednak 3 kolarzy nie ukończyło trasy.
Mistrzem olimpijskim został Louis Bastien z Francji, srebro zdobył Lloyd Hildebrand z Wielkiej Brytanii, natomiast brąz – Francuz Auguste Daumain.

</doc>
<doc id="1467565" url="https://pl.wikipedia.org/wiki?curid=1467565" title="Dżibutyjskie Siły powietrzne">
Dżibutyjskie Siły powietrzne



</doc>
<doc id="1467566" url="https://pl.wikipedia.org/wiki?curid=1467566" title="Marsz śmierci Fünfteichen – Groß-Rosen">
Marsz śmierci Fünfteichen – Groß-Rosen

Marsz śmierci Fünfteichen – Groß-Rosen – marsz śmierci, jaki odbyli więźniowie niemieckiego obozu AL Fünfteichen w Fünfteichen (dziś Miłoszyce) do obozu macierzystego Groß-Rosen w styczniu 1945.
Wobec zbliżania się wojsk radzieckich władze niemieckie podjęły decyzję o likwidacji obozu w Miłoszycach i przeniesienia więźniów do obozu w Groß-Rosen. Marsz rozpoczęło ok. godz. 13, 22 stycznia 1945 roku 6 tysięcy więźniów, w tym wielu Polaków oraz eskorta esesmanów w tym z Dywizji SS Galizien.
Ze względu na wycieńczenie więźniów i ciężkie warunki pogodowe (ostra zima) bardzo wielu jeńców nie mogło wytrzymać tempa marszu, toteż esesmani masowo mordowali chorych i nie nadążających. W trakcie noclegów lub postojów we wsiach Tyniec Mały (24 I 1945), Strzeganowice, Kąty Wrocławskie, Piotrowice i Wichrów Niemcy zamordowali liczne grupy chorych, czasem zakopując ich żywcem. W sumie w czasie marszu śmierci zabito 2 tysiące osób.
W latach 70. XX w. większość ofiar ekshumowano i pochowano na cmentarzach we Wrocławiu i Kątach Wrocławskich. Na miejscu zbrodni w Tyńcu Małym postawiono pomnik z tablicą upamiętniającą.
W ramach ekshumacji natrafiono na szczątki następującej ilości osób:

</doc>
<doc id="1467579" url="https://pl.wikipedia.org/wiki?curid=1467579" title="Dom Rządu w Mińsku">
Dom Rządu w Mińsku

Dom Rządowy Republiki Białorusi – monumentalny gmach w stylu radzieckiego modernizmu znajdujący się na pl. Niepodległości, jeden z bardziej charakterystycznych budynków Mińska, obecnie siedziba parlamentu Republiki Białorusi.
Historia.
Gmach wzniesiono w latach 1930–1934 przy dawnej ulicy Zacharzewskiej w Mińsku, wyburzając pod jego budowę cały kwartał przedwojennych kamienic. Budowę poprzedził zorganizowany w 1929 ogólnokrajowy konkurs na siedzibę Rady Najwyższej – wygrał go białoruski architekt Iosif Łangbard. Budynek powstał w stosunkowo szybkim okresie, architekt nadał mu monumentalny kształt charakterystyczny dla epoki początku lat 30. w ZSRR. Korpus główny składa się z dziewięciu kondygnacji, do tego dochodzą skrzydła boczne oraz segmenty przejściowe. Początkowo planowano budowę specjalnej galerii łączącej lewe i prawo skrzydło boczne na wysokości drugiego piętra, jednak ostatecznie zrezygnowano z tego pomysłu.
W wyniku budowy Domu radykalnej przemianie uległ wygląd centralnej części Mińska – wąska ulica Zacharzewska ustąpiła na tej wysokości nowo powstałemu pl. Lenina, który miał być miejscem mityngów i demonstracji charakterystycznych dla radzieckiego państwa totalitarnego. Przed budynkiem ustawiono pomnik Włodzimierza Lenina dłuta M. Manizera.
W 1944 Niemcy wycofując się z Mińska zaminowali Dom Rządowy, jednak ostatecznie nie doszło do jego wysadzenia. Po wojnie mieściła się tam Rada Najwyższa Białoruskiej SRR, a po uzyskaniu przez Białoruś niepodległości parlament nowego państwa.
Na gmachu mińskiego domu rządowego wzorowany jest podobny budynek w Mohylewie.

</doc>
<doc id="1467580" url="https://pl.wikipedia.org/wiki?curid=1467580" title="Sbarro">
Sbarro

Sbarro – amerykańska sieć pizzerii .
Pierwsza restauracja Sbarro została otwarta przez Gennaro i Carmela Sbarro w Brooklinie w Nowym Jorku w 1967 roku.
9 sierpnia 2001 w jednej z restauracji znajdującej się w Jerozolimie miał miejsce samobójczy zamach bombowy przeprowadzony przez 20-letniego Palestyńczyka. W jego wyniku zginęło 15 osób, a 130 zostało rannych.
Na początku 2007 Sbarro przejęte zostało przez MidOcean Partners.

</doc>
<doc id="1467582" url="https://pl.wikipedia.org/wiki?curid=1467582" title="Bohdan Didycki">
Bohdan Didycki

Bohdan Didycki (pol. Bohdan Dziedzicki) (ur. 1827, zm. 1908) – ukraiński moskalofilski pisarz, poeta i dziennikarz, pochodzący z Galicji. 
Był redaktorem gazet „Słowo” i „Zoria Hałyćka”. Lansował pogląd, że istnieje jeden język rosyjski (wszechruski), z dwoma wymowami – rosyjską i ukraińską, negował istnienie odrębnego języka ukraińskiego. Publikował w jazycziu, w tej również gwarze wydał anonimowo w 1866 we Lwowie broszurę „W odin czas nauczitsja małorusinu po wełykoruski”. Był zdania, że w ten sposób wśród Rusinów (Ukraińców) galicyjskich będzie mogła upowszechnić się znajomość literatury rosyjskiej. Członek założyciel Towarzystwa im. Mychajła Kaczkowskiego.
Autor wierszy o nastawieniu filoaustriackim.

</doc>
<doc id="1467586" url="https://pl.wikipedia.org/wiki?curid=1467586" title="John Langenus">
John Langenus

John L. Langenus (ur. 8 grudnia 1891, zm. 1 października 1952) – belgijski sędzia piłkarski, który sędziował mecze trzech Mistrzostw Świata w piłce nożnej. Używał także imion Jean, Johannes, Julian.
Życiorys.
Prowadził siedem meczów na trzech mundialach, w tym pierwszy finał pomiędzy Urugwajem a Argentyną w Montevideo w roku 1930. Był także sędzią podczas igrzysk olimpijskich w Amsterdamie, w 1928 r. Miał 190 cm wzrostu, a z zawodnikami na boisku porozumiewał się w pięciu językach. FIFA wyznaczyła go do prowadzenia meczu finałowego mundialu w roku 1934 pomiędzy Włochami a Czechosłowacją, ale zmieniła decyzję po proteście Włochów, którzy uważali, że Langenus może sprzyjać Czechosłowacji. Jednak podczas całej swojej kariery sędzia ten nie był oficjalnie posądzony o stronniczość.
John Langenus nie zdał za pierwszym razem egzaminu sędziowskiego. Kiedy egzaminator zadał mu pytanie: „Jaka jest procedura, kiedy piłka uderzy w nisko latający samolot?”, John nie odpowiedział i oblał egzamin. 
Po zakończeniu kariery napisał trzy książki, autobiografię "Whistling in the World" oraz trzy powieści o tematyce piłkarskiej.

</doc>
<doc id="1467587" url="https://pl.wikipedia.org/wiki?curid=1467587" title="Illa Nyżnyk">
Illa Nyżnyk

Illa Nyżnyk, ukr. Ілля Нижник (ur. 27 września 1996 w Winnicy) – ukraiński szachista, arcymistrz od 2011 roku.
Kariera szachowa.
Sukcesy na arenie międzynarodowej zaczął odnosić w wieku 10 lat. W 2006 r. zdobył w Hercegu Novim tytuł wicemistrza Europy juniorów do 10 lat. W tym samym (w Batumi) oraz w kolejnym (w Kemer) roku dwukrotnie zdobył tytuły wicemistrza świata juniorów do 12 lat. W 2007 r. w Szybeniku zdobył również tytuł mistrza Europy w tej samej kategorii wiekowej. Kolejny złoty medal ME zdobył w 2008 r. w Hercegu Novim, zwyciężając w kategorii do 16 lat (8 z 9 pkt, wynik rankingowy 2645).
Na początku 2007 r. odniósł duży sukces, zwyciężając (z wynikiem 8½ pkt w 9 partiach) w turnieju B międzynarodowego festiwalu w Moskwie (wynik rankingowy 2633 pkt). W 2008 r. odniósł sukcesy w turniejach rozegranych w Kijowie: zwyciężył w memoriale Vladimira Nabokova (8½ z 11 pkt), a w innym turnieju zajął III miejsce (za Aleksandrem Kowczanem i Andriejem Zontachem). Zwycięstwo w memoriale Nabokowa dało mu pierwszą normę arcymistrzowską. W 2009 r. zwyciężył w Groningen, natomiast w 2010 r. podzielił I m. w Schwäbisch Gmünd (wspólnie z m.in. Rainerem Buhmannem, Władimirem Burmakinem i Władimirem Jepiszynem) oraz w Groningen (wspólnie z m.in. Dejanem Bożkowem, Markiem Bluvshteinem i Sipke Ernstem), wypełniając trzecią i ostatnią normę na tytuł arcymistrza. W 2011 r. zajął II m. (za Daniele Vocaturo) w turnieju "Tata Steel Chess"–C w Wijk aan Zee oraz podzielił I m. (wspólnie z m.in. Wołodymyrem Bakłanem i Ivanem Sokolovem) w Reykjaviku. W 2014 r. podzielił I m. (wspólnie z Ilją Smirinem i Conradem Holtem) w turnieju "World Open" w Arlington oraz zwyciężył w Saint Louis.
Najwyższy ranking w dotychczasowej karierze osiągnął 1 maja 2022 r., z wynikiem 2692 punktów zajmował wówczas 1. miejsce wśród ukraińskich szachistów.

</doc>
<doc id="1467592" url="https://pl.wikipedia.org/wiki?curid=1467592" title="Antoni Olszewski">
Antoni Olszewski



</doc>
<doc id="1467594" url="https://pl.wikipedia.org/wiki?curid=1467594" title="Cerkiew świętej Paraskewy w Nesebarze">
Cerkiew świętej Paraskewy w Nesebarze



</doc>
<doc id="1467596" url="https://pl.wikipedia.org/wiki?curid=1467596" title="Cerkiew Świętych Archaniołów Michała i Gabriela w Nesebarze">
Cerkiew Świętych Archaniołów Michała i Gabriela w Nesebarze



</doc>
<doc id="1467597" url="https://pl.wikipedia.org/wiki?curid=1467597" title="Little Caesars">
Little Caesars

Little Caesars – amerykańska sieć pizzerii. Według szacunków jest to czwarta co do wielkości sieć tego typu w USA. Posiada swoje restauracje w 26 państwach.
Firma Little Caesars została założona przez Mike’a i Marian Ilitchów 8 maja 1959 roku w Garden City w Michigan jako „Little Caesars Pizza Treat”. Znana jest ze swojego hasła reklamowego: „Pizza! Pizza!”, wprowadzonego w 1979 roku.

</doc>
<doc id="1467599" url="https://pl.wikipedia.org/wiki?curid=1467599" title="Rinkeby (stacja metra)">
Rinkeby (stacja metra)

Rinkeby - skalna stacja sztokholmskiego metra, położona w Sztokholmie, w dzielnicy Rinkeby-Kista, na osiedlu Rinkeby. Na niebieskiej linii T10. Dziennie korzysta z niej około 7 000 osób.
Wyjście położone jest przy Skårbygränd i Rinkebystorget. Stację otwarto 31 sierpnia 1975 jako 85. stację systemu, wówczas pociągi kursowały na linii Hjulsta-T-Centralen. Posiada dwa perony z trzema krawędziami.
Między stacją Rinkeby a Rissne znajduje się rozjazd w kierunku Hallonbergen, tędy jeździły kiedyś składy metra. Na tym odcinku wybudowano również stację techniczno-postojową.
Otoczenie.
W pobliżu stacji znajdują się:

</doc>
<doc id="1467600" url="https://pl.wikipedia.org/wiki?curid=1467600" title="Zbigniew Ossoliński">
Zbigniew Ossoliński

Zbigniew Ossoliński herbu Topór (zm. 25 lipca 1679) – wojewoda podlaski w 1661 roku, kasztelan czerski w 1655 roku, podstoli nurski w 1633 roku, starosta drohicki w latach 1646-1679.
Był jednym z synów Prokopa Ossolińskiego (starosty nowotarskiego) (1588–1627) i Katarzyny Biereckiej (zm. 1625).
Miał dwóch braci: Mikołaja herbu Topór (1599–1663), elektora 1632 z województwa sandomierskiego i Hieronima (1596–1650) – starostę żydaczowskiego (1638) i janowskiego, oraz siostrę: Barbarę Ossolińską, której mężami zostali; Adam Regowski h. Abdank, Wojciech Niemira – podkomorzy drohicki i Jan Chądzyński – starosta ruski.
Żonami Zbigniewa Ossolińskiego były kobiety z Podlasia, z którymi tam zapoczątkował linię rodu Ossolińskich. Wniosły jemu w wianie majątki z tego rejonu Rzeczypospolitej. Posiadał pod koniec życia m. Baciki, Moszczonę, Śledzionowę, Woźniki, Olędy, Liwki, Targowiska, Sterdyń, Rudka, Sypnie, Dzięciołów.
Ożenił się w 1628 z Barbarą Iwanowską – po matce dziedziczką części fortuny Kiszków.
Ponownie ożenił się w 1654 z Marianną Gembicką herbu Nałęcz, córką Stefana Gembickiego, kasztelanówną rogozińską – wdową po Hieronimie Franciszku Gostomskim i Janie Odrzywolskim (zm. po 1663).
Przed 1668 ożenił się z Anną Irzykowicz herbu Leliwa (zm. po 1679), miecznikówną podlaską – córką Kaspra Irzykowicza.
Miał dziewięcioro dzieci.
Z pierwszą żoną miał; Jakuba Ossolińskiego (zm. 1712) – starostę drohickiego; Jerzego Ossolińskiego – chorążego nurskiego (zm. po 1686 roku), po ojcu dziedzica Sterdyni – podstolego, Izabelę Ossolińską – wydaną za Marcina Oborskiego – wojewodę podlaskiego, Mariannę Ossolińską – wydaną za Tomasza Humieckiego; Efrozynę Ossolińską – wydaną za Zygmunta Hynka – łowczego podlaskiego; Barbarę Ossolińską, Maksymiliana Ossolińskiego i Piotra Ossolińskiego.
Z drugą żoną z wdową Marianną Gembicką miał Antoniego Ossolińskiego – starostę drohickiego, po ojcu dziedzica m. Bacik, Moszczony, Śledzionowa, żonatego z Marianną Oborską.
Był elektorem Władysława IV Wazy z województwa podlaskiego i ziemi nurskiej w 1632 roku. W 1648 roku był elektorem Jana II Kazimierza Wazy z województwa podlaskiego. Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="1467602" url="https://pl.wikipedia.org/wiki?curid=1467602" title="Epipedobates labialis">
Epipedobates labialis

Epipedobates labialis — gatunek płaza z rodziny drzewołazowatych.
Taksonomia.
Epitet gatunkowy tego gatunku oznacza "wargowy" (od łacińskiego "labium, labii" – warga).
Status jest niepewny, osobnik typowy nie zachował się do dnia dzisiejszego. Nie można go jednak zaliczyć do żadnego innego gatunku tego rodzaju, a posiada on cechy wspólne z innymi garunkami rodzaju "Epipedobates".
Występowanie.
Typowa lokalizacja to "Nauta" położona gdzieś w amazońskiej dżungli. Prawdopodobnie jest położona w Peru, w departamencie Loreto, aczkolwiek nie można wykluczyć, że gatunek ten pochodzi z Panamy. Prawdopodobnie nie występuje w żadnym terenie chronionym.
Jego siedlisko to wilgotny las równikowy.

</doc>
<doc id="1467605" url="https://pl.wikipedia.org/wiki?curid=1467605" title="Ameerega macero">
Ameerega macero

Ameerega macero — gatunek płaza z rodziny drzewołazowatych.
Występowanie.
Brazylia (Acre State), południowo-wschodnie Peru.
Występuje do wysokości 500 m n.p.m. Zasiedla nizinne lasy tropikalne, zwłaszcza bambusowe.
Rozmnażanie.
Jaja składane są na lądzie, a samiec przenosi kijanki do wody, co jest częste wśród drzewołazowatych.
Status.
Jest to gatunek popularny w obrębie swego zasięgu występowania.

</doc>
<doc id="1467609" url="https://pl.wikipedia.org/wiki?curid=1467609" title="Elżbieta II Jagiellonka">
Elżbieta II Jagiellonka



</doc>
<doc id="1467623" url="https://pl.wikipedia.org/wiki?curid=1467623" title="Afrorudzik oliwkowy">
Afrorudzik oliwkowy

Afrorudzik oliwkowy ("Stiphrornis erythrothorax pyrrholaemus") – podgatunek afrorudzika lub odrębny gatunek ptaka należący do rodziny muchołówkowatych (Muscicapidae). Zamieszkuje Gabon (Afryka Środkowa). Po raz pierwszy opisany w 2008 roku.
Systematyka.
Holotypem jest dorosły samiec oznaczony numerem katalogowym USNM 631622, zebrany 14 kwietnia 2003 roku w prowincji Ogowe Nadmorskie w południowo-zachodnim Gabonie przez Briana Schmidta ze Smithsonian Institution.
Analiza filogenetyczna wykorzystująca sekwencje DNA mitochondrialnego przeprowadzona przez Schmidta i in. (2008) wskazuje, że afrorudzik oliwkowy jest najbliżej spokrewniony ze "Stiphrornis erythrothorax erythrothorax" – lub z "S. erythrothorax", jeśli są one odrębnymi gatunkami, jak sugerowali Schmidt i współpracownicy. Analizy wykorzystujące sekwencje genów mitochondrialnych i jądrowych przeprowadzone przez Voelkera i in. (2016) sugerują, że afrorudzik oliwkowy jest taksonem siostrzanym do pozostałych przedstawicieli "Stiphrornis". Rozdzielenie tych dwóch linii ewolucyjnych zaszło prawdopodobnie w pliocenie, ok. 4 mln lat temu. Według części autorów uznawanie ich za osobne gatunki obecnie jest jednak przedwczesne, mimo iż badania ich DNA sugerują dość istotną izolację tych taksonów, które ponadto różnią się ubarwieniem i piosenkami.
Morfologia.
Dorosłe ptaki mierzą około 11–12 cm długości i ważą przeciętnie 18 g. Samce charakteryzują się ogniście pomarańczowymi podgardlem i piersią – od których pochodzi nazwa "pyrrholaemus" – żółtym brzuchem, oliwkowym grzbietem oraz czarnymi piórami na głowie. Samice są podobne, lecz mniej jaskrawo ubarwione. Obie płcie cechują się wyraźną białą plamką przed oczami.
Status.
Międzynarodowa Unia Ochrony Przyrody (IUCN) uznaje afrorudzika oliwkowego za gatunek bliski zagrożenia (NT, "Near Threatened") od 2016 roku, kiedy to po raz pierwszy sklasyfikowała go jako osobny gatunek. Liczebność populacji szacuje się na 10–20 tysięcy dorosłych osobników, a jej trend uznawany jest za spadkowy.

</doc>
<doc id="1467625" url="https://pl.wikipedia.org/wiki?curid=1467625" title="Stiphrornis pyrrholaemus">
Stiphrornis pyrrholaemus



</doc>
<doc id="1467627" url="https://pl.wikipedia.org/wiki?curid=1467627" title="Landkreuzer P. 1500 Monster">
Landkreuzer P. 1500 Monster

Landkreuzer P. 1500 Monster – niemiecki projekt działa samobieżnego z czasów II wojny światowej. Był największym działem samobieżnym, jakie zaprojektowano w III Rzeszy.
Projekt.
Projekt powstał w listopadzie 1942 r., w czasie prac nad 1000-tonowym modelem P-1000 Ratte. Głównym projektantem były zakłady Friedrich Krupp AG. Działo to nie wyszło z fazy projektu, gdyż już w 1943 roku projekt został zarzucony jednocześnie z P-1000, ze względu na koszty i porażki na froncie. W odróżnieniu od modelu P-1000 Ratte, do którego skonstruowano jedną wieżę, nigdy nie podjęto próby jego skonstruowania. Nieznane jest jego przeznaczenie, gdyż konstrukcja tak wielka byłaby zbyt wolna i narażona na ataki powietrzne oraz miny. Nie wzięto również pod uwagę problemów związanych z przeprawami przez rzeki – żaden ówczesny most nie był przygotowany na przejazd tak ciężkiego pojazdu. Nie można oszacować, jak wielką zużywałby ilość paliwa.
Konstrukcja.
Pojazd miał ważyć około 1500 ton i mieć długość około 42 m. Była to samobieżna wersja działa kolejowego Dora o kalibrze 800 mm. Projekt uzupełniony został dwoma działami 15 cm s.FH 18 i ośmioma, mogącymi służyć jako broń przeciwlotnicza, wielkokalibrowymi karabinami maszynowymi MG 151/15.
Jako napęd miały służyć 4 silniki Diesla służące dotychczas do napędzania U-Bootów. Załoga miała składać się z około 100 ludzi. Dodatkowo miał być wyposażony w 4 potężne wsporniki służące do rekompensowania siły odrzutu największego działa. Grubość pancerza miała się wahać od 220 mm do 360 mm na najważniejszych elementach. Największym problemem okazała się siła nacisku na podłoże, gdyż maszyna tych rozmiarów po prostu zapadłaby się. Ostatecznie rozwiązano tę kwestię poprzez zaplanowanie gąsienic o szerokości niewiele mniejszej niż szerokość podwozia.

</doc>
<doc id="1467633" url="https://pl.wikipedia.org/wiki?curid=1467633" title="Antoni Stefan Olszewski">
Antoni Stefan Olszewski

Antoni Stefan Olszewski (ur. 20 maja 1897 w Warszawie, zm. 15 grudnia 1954 tamże) – polski inżynier architekt.
Życiorys.
Syn ziemianina Artura Olszewskiego i Marii z Modelskich ("primo voto" Bogusławskiej), urodzony po śmierci ojca. Uczęszczał do tak zwanej „Szkoły Lubelskiej”, później w Przemysłowo-Technicznej Jana Dal-Trozzo w Warszawie, której oddział mechaniczny ukończył w 1914, a następnie w Szkole Handlowej Artura Jeżewskiego.
W młodości w tajnym skautingu, potem w POW, uczestniczył w Obronie Lwowa w 1918 i 1920. W Wojsku Polskim służył do roku 1921, później podjął studia architektoniczne na politechnice we Lwowie, uzyskując dyplom w 1926.
Już w 1923 projektował i kierował budową koszar i domów mieszkalnych w Kielcach. W latach 1926–1932 pracował na Śląsku (m.in. jako architekt miejski na samodzielnym stanowisku w Królewskiej Hucie, dziś Chorzów), gdzie projektował przebudowę ratusza, a także szkołę powszechną w Wielkich Hajdukach (obecnie dzielnica Chorzów-Batory; wspólnie z K. Schayerem), oraz (wspólnie z Wojciechem Soboniem): domy dla urzędników, gmach Szkoły Handlowej (obecnie Komunalny Instytut Kształcenia Handlowego przy ul. Urbanowicza), szkołę (przy ul. 3 maja). Ponadto, pracując na Śląsku, zaprojektował przedszkole w Zgodzie (obecnie Świętochłowice) i szkołę powszechną w Mikołowie. W latach 1932–1934 we Lwowie był dyrektorem budownictwa; projektował tam pływalnię, halę sportową i stadion, wygłaszał odczyty i wykłady. Od 12 listopada 1934 w Warszawie, dokąd sprowadził go – na stanowisko dyrektora Wydziału Technicznego w Urzędzie Miejskim – nowo mianowany wówczas prezydent Stefan Starzyński.
W czasie II wojny światowej brał udział w organizacji obrony Warszawy. Aresztowany 18 lutego 1943, przetrzymywany na Pawiaku, później więzień obozu Auschwitz, następnie (od września 1943) Neuengamme; od 9 listopada 1943 w Drütte pracował w kuźni w zakładach zbrojeniowych, a od 7 kwietnia 1945 Bergen-Belsen.
Po uwolnieniu 15 kwietnia 1945 przez kilka miesięcy przebywał na leczeniu w Szwecji, skąd w październiku tego samego roku, na apel Michała Kaczorowskiego, przyjechał do kraju, gdzie zajął się odbudową Gdańska, Gdyni, Sopotu i Elbląga. W maju 1947 przeniesiono go do Warszawy, gdzie pracował w Ministerstwie Odbudowy, w Naczelnej Radzie Odbudowy Warszawy i w Banku Gospodarstwa Krajowego. Kolejne dwa lata jako pełnomocnik ministra zajmował się odbudową Elbląga i okolicznego regionu, by od 1949 wrócić do Warszawy, gdzie pracował w kolejno w kilku instytucjach zajmujących się odbudową.
Zmarł po długiej chorobie na zawał serca w roku 1954; pochowany 18 grudnia 1954 w grobie rodzinnym na cmentarzu Bródnowskim (kwatera 21F-5-17); do dziś zachowała się tablica (nieopodal Zamku Królewskiego w Warszawie) upamiętniająca rozpoczęcie budowy bulwarów nadwiślańskich w 1935, na której widnieje nazwisko Antoniego Olszewskiego jako osoby zasłużonej w realizacji tych prac.
Był żonaty z Janiną z Łuszczewskich, nie mieli dzieci.

</doc>
<doc id="1467638" url="https://pl.wikipedia.org/wiki?curid=1467638" title="Elżbieta Jagiellonka">
Elżbieta Jagiellonka



</doc>
<doc id="1467643" url="https://pl.wikipedia.org/wiki?curid=1467643" title="Renfe Cercanías">
Renfe Cercanías

Renfe Cercanías – to nazwa nadana dla komunikacji kolejowej w Hiszpanii, głównych obszarów metropolitalnych w kraju. W regionie Katalonii występuje pod nazwą "Renfe Rodalies", natomiast w regionie Kraju Basków stosuje się dwujęzyczne oznaczenie "Renfe Cercanías / Aldiriak". Eksploatowane są one przez hiszpańskiego krajowego przewoźnika kolejowego RENFE. W Hiszpanii istnieje 12 systemów Cercanías, funkcjonują one następujących miastach:
Tabor.
Renfe Cercanías użytkuje następujące typy pociągów:

</doc>
<doc id="1467646" url="https://pl.wikipedia.org/wiki?curid=1467646" title="Zabytki w Kaliszu">
Zabytki w Kaliszu

Zabytki w Kaliszu – na dzień 31 grudnia 2017 w Kaliszu znajdowało się blisko sto obiektów i zespołów obiektów wpisanych do rejestru zabytków nieruchomych.
W czasach Królestwa Polskiego w Kaliszu działali m.in. Sylwester Szpilowski i Franciszek Reinstein, według projektów których wzniesiono szereg monumentalnych budowli o surowych formach klasycystycznych.

</doc>
<doc id="1467647" url="https://pl.wikipedia.org/wiki?curid=1467647" title="Metałurh Nikopol">
Metałurh Nikopol



</doc>
<doc id="1467649" url="https://pl.wikipedia.org/wiki?curid=1467649" title="Metalurg Nikopol">
Metalurg Nikopol



</doc>
<doc id="1467650" url="https://pl.wikipedia.org/wiki?curid=1467650" title="Metalurh Nikopol">
Metalurh Nikopol



</doc>
<doc id="1467656" url="https://pl.wikipedia.org/wiki?curid=1467656" title="Elektrometalurg Nikopol">
Elektrometalurg Nikopol



</doc>
<doc id="1467666" url="https://pl.wikipedia.org/wiki?curid=1467666" title="Ełektrometałurh Nikopol">
Ełektrometałurh Nikopol



</doc>
<doc id="1467667" url="https://pl.wikipedia.org/wiki?curid=1467667" title="Der Fuehrer's Face">
Der Fuehrer's Face

Der Fuehrer's Face (pl. "Twarz Führera") – amerykański propagandowy krótkometrażowy film animowany z udziałem Kaczora Donalda, wyprodukowany przez The Walt Disney Company w 1943. Zrealizowany w technicolorze.
Film otrzymał Oscara w kategorii najlepszy krótkometrażowy film animowany za rok 1943.
Film ukazuje w krzywym zwierciadle totalitarny kraj nazistowski, gdzie wszystko (łącznie z drzewami i chmurami) ma kształt swastyki i wszyscy wykonują hitlerowskie pozdrowienia (nawet koguty i kukułki z zegara). Jako członkowie występującej w filmie kapeli muzycznej zostali sparodiowani kolejno: puzon: Joseph Goebbels, werbel: Heinrich Himmler, suzafon: Hideki Tojo, Flet piccolo: Hermann Göring i bęben: Benito Mussolini. Melodia intro kreskówki oparta jest o jeden z utworów Richarda Wagnera o tytule "Die Meistersinger von Nürnberg". Na zdjęciach na ścianie widnieli Adolf Hitler, Hirohito i Benito Mussolini. 
Pewnego dnia Kaczor Donald zostaje obudzony bagnetami przez kapelę. Składa pozdrowienie przywódcom Osi, przebiera się w niemiecki mundur i je zdrewniałą kromkę chleba na śniadanie. Potem kapela zabiera go do pracy. Kaczor Donald pracuje w fabryce militarnej, gdzie niewolniczo dokręca zapalniki pociskom różnego kalibru. Jedynymi jego wakacjami jest patrzenie na krajobraz górski i słuchanie jego opisu. Po chwili zaczyna mieć halucynacje. W końcu budzi się w Ameryce, twierdząc, że uwielbia być mieszkańcem USA. W 2004 na DVD ukazała się zremasterowana cyfrowo wersja filmu.

</doc>
<doc id="1467668" url="https://pl.wikipedia.org/wiki?curid=1467668" title="Ullatti">
Ullatti

Ullatti – miejscowość w północnej Szwecji, w Laponii. Leży w gminie Gällivare, w regionie Norrbotten i liczy 230 mieszkańców . Ullatti leży 53 km na wschód od Gällivare i 90 km na zachód od Pajali, ok. 100 km od granicy z Finlandią.
Pierwsza wzmianka o wsi pochodzi z 1680 roku. Ullatti zostało założone przez osadnika Michela Grelssona, a nazwa pochodzi od jego posiadłości "Grelsson Ulat".
We wsi znajduje się sklep spożywczy, stacja benzynowa, kościół z 1957 roku i altana taneczna przy górze Särkivaara. Istnieje możliwość noclegu w tzw. izbie wiejskiej. Przez wieś przepływa obfitująca w ryby rzeka Ängesån.
W lipcu w Ullatti organizowane są tzw. "Dni Powrotu do Wsi".

</doc>
<doc id="1467669" url="https://pl.wikipedia.org/wiki?curid=1467669" title="Elektrometalurh-NZF Nikopol">
Elektrometalurh-NZF Nikopol



</doc>
<doc id="1467672" url="https://pl.wikipedia.org/wiki?curid=1467672" title="Kołos Nikopol">
Kołos Nikopol



</doc>
<doc id="1467674" url="https://pl.wikipedia.org/wiki?curid=1467674" title="Operation Take Back Hip Hop">
Operation Take Back Hip Hop

Operation Take Back Hip Hop – wspólny album rapera o pseudonimie Craig G i producenta o pseudonimie Marley Marl. Został wydany 17 czerwca 2008 przez wytwórnię Traffic Entertainment / Good Hands. Gościnnie pojawili się na nim Talib Kweli, KRS-One, Cormega, Sadat X, Will Pack oraz Rakaa. 

</doc>
<doc id="1467675" url="https://pl.wikipedia.org/wiki?curid=1467675" title="Pliva">
Pliva

Pliva – chorwackie przedsiębiorstwo farmaceutyczne z główną siedzibą w Zagrzebiu. 
Przedsiębiorstwo zostało utworzone w 1921 roku w Karlovacu, początkowo pod nazwą "Kaštel". W 1935 roku pracował w nim Vladimir Prelog, którego badania nad alkaloidami, doprowadziły do wprowadzenia na rynek Streptazolu, pierwszego leku sulfonamidyowego.
W 1980 kierowana przez Slobodana Đokicia grupa badaczy z laboratorium Plivy uzyskała i opatentowała azytromycynę. Na podstawie umowy licencyjnej z firmą Pfizer (której badacze również uzyskali ten związek), Pliva uzyskała wyłączność na sprzedaż tego antybiotyku (pod nazwą handlową "Sumamed") w Europie Środkowej i Wschodniej, podczas gdy jego odpowiednik "Zithromax", produkowany przez Pfizer był sprzedawany w Stanach Zjednoczonych i Europie Zachodniej.
W latach 90. XX wieku firma dokonała szeregu akwizycji, kupując m.in. Krakowskie Zakłady Farmaceutyczne Polfa w Krakowie. Zakupiona w 1997 roku firma od 1998 zmieniła nazwę na Pliva Kraków. Krakowski zakład specjalizuje się w lekach bezreceptowych, wśród jego produktów znajduje się "Aviomarin" (tabletki dimenhydrynatu), "Flegamina" (preparat bromheksyny), preparaty wapniowe i witaminowe. 
W 2006 roku Plivę przejął amerykański koncern Barr Pharmaceuticals, należący od grudnia 2008 r. do izraelskiej firmy Teva.

</doc>
<doc id="1467677" url="https://pl.wikipedia.org/wiki?curid=1467677" title="Gorzała">
Gorzała



</doc>
<doc id="1467678" url="https://pl.wikipedia.org/wiki?curid=1467678" title="Whitelaw Reid">
Whitelaw Reid

Whitelaw Reid (ur. 27 października 1837 w Cedarville, zm. 15 grudnia 1912 w Londynie) – amerykański dziennikarz, polityk i dyplomata.
W 1856 ukończył studia na Miami University. W latach 1872-1905 pełnił funkcję redaktora naczelnego New York Tribune. Był ambasadorem USA we Francji (1889-1892) i w Wielkiej Brytanii (1905-1912). Został wyznaczony jako kandydat Partii Republikańskiej na wiceprezydenta przy kandydującym na prezydenta Benjaminie Harrisonie w 1892. Zostali oni jednak pokonani przez Grovera Clevelanda i Adlaia Ewinga Stevensona.

</doc>
<doc id="1467679" url="https://pl.wikipedia.org/wiki?curid=1467679" title="Trubowyk Nikopol">
Trubowyk Nikopol



</doc>
<doc id="1467680" url="https://pl.wikipedia.org/wiki?curid=1467680" title="Pliva Kraków">
Pliva Kraków



</doc>
<doc id="1467683" url="https://pl.wikipedia.org/wiki?curid=1467683" title="Javier Aramendia">
Javier Aramendia

Francisco Javier Aramendia Llorente (ur. 5 grudnia 1986 w Funes) – hiszpański kolarz szosowy, zawodnik grupy UCI Professional Continental Teams Caja Rural-Seguros RGA.
Jak do tej pory nie odnosił znaczących sukcesów. W pierwszym swym sezonie startów z zawodowcami zajął 7. miejsce w klasyfikacji generalnej Vuelta a Extramadura. Jeździł wówczas w barwach Orbea. Po przenosinach do Euskaltel-Euskadi rok później zajął 15. miejsce w prestiżowym Vuelta a Mallorca. 

</doc>
<doc id="1467700" url="https://pl.wikipedia.org/wiki?curid=1467700" title="Jedlak">
Jedlak

Jedlak (niem. "Tannenberg", "Tannen Koppe") – wzniesienie o wysokości 658 m n.p.m. w Górach Bardzkich, w Sudetach Środkowych.
Położenie i opis.
Wzniesienie położone w Sudetach Środkowych, w południowo-zachodniej części Grzbietu Wschodniego Gór Bardzkich, na rozrogu odchodzącym od Kłodzkiej Góry w kierunku zachodnim. Wznosi się około 6,3 km na wschód od centrum Kłodzka.
Jest to wzniesienie o wyraźnie zaznaczonym wierzchołku i opadających stromo zboczach w kierunku południowym i północnym. Stanowi wyraźną kulminacją pomiędzy doliną Jodłownika na północy i Jaszkówki na południu. Wyrasta z najdłuższego bocznego ramienia Grzbietu Wschodniego, ciągnącego się od Kłodzkiej Góry w stronę Kłodzka. Z grzbietu wydzielają wzniesienie płytkie przełęcze. Zbocza są rozczłonkowane, porozcinane z obu stron dolinkami niewielkich górskich potoków. Położenie góry na południowo-wschodnim skraju Gór Bardzkich, których boczne ramię głęboko wcina się w Kotlinę Kłodzką, oraz kształt czynią górę rozpoznawalną w terenie.
Wzniesienie zbudowane jest z dolnokarbońskich piaskowców szarogłazowych i łupków ilastych, przechodzących na południowym zboczu w strefę zmetamorfizowaną w wyniku oddziaływania intruzji kłodzko-złotostockiej. W szarogłazach występują poziome wkładki wojciechowickich łupków kwarcytowych. Na południowym zboczu u podnóża występuje niewielka soczewka wapieni krystalicznych, które były wcześniej eksploatowane. Niższe partie zboczy pokrywają gliny zwałowe od południa i osady deluwialne od północy. Na południowo-wschodnim zboczu, u podnóża góry znajduje się niewielkie złoże lidytów, które było w przeszłości eksploatowane metodą odkrywkową.
Na południe od szczytu położona jest miejscowość Podzamek. Cały szczyt i górne partie zboczy powyżej poziomu 480 m porastają lasy, głównie świerkowe, natomiast u podnóża niewielką część południowego i północnego zbocza zajmują użytki rolne. Na północ od Podzamku znajdują się wyrobiska nieczynnych kamieniołomów.
Na grzbiecie, pomiędzy wzniesieniami a leżącą na południowy zachód Obszerną, znajduje się kilka starych kamiennych słupków granicznych, część z nich datowana jest na 1725 r. i sygnowana monogramami H.W. i D.N.
Dawne nazwy wzniesienia: Tannenberg, Tannenkoppe.
Turystyka.
Przez szczyt wzniesienia prowadzi szlak turystyczny:

</doc>
<doc id="1467703" url="https://pl.wikipedia.org/wiki?curid=1467703" title="Allantoina">
Allantoina



</doc>
<doc id="1467707" url="https://pl.wikipedia.org/wiki?curid=1467707" title="Lancia Zeta">
Lancia Zeta

Lancia Zeta – samochód osobowy typu minivan klasy średniej produkowany przez włoską markę Lancia razem z Peugeotem, Citroënem i Fiatem w latach 1994–2002.
Historia modelu.
Lancia Zeta powstała w ramach projektu „Eurovan” realizowanego przez koncerny Fiat i PSA. Była produkowana w spółce Sevel Nord w Hordain koło Valenciennes we Francji. Produkcja była niewielka i sięgała jedynie około 2-4 tys. sztuk rocznie. Były one sprzedawane głównie w Europie.
Przez pierwsze lata model ten oferowany był z silnikiem benzynowym 2.0 Turbo o mocy maksymalnej 108 kW (147 KM) oraz dieslem 2.1 TD o mocy maksymalnej 80 kW (109 KM). W 1999 roku pojawiły się nowe jednostki napędowe. Benzynowy 2.0 16V o mocy maksymalnej 97 kW (132 KM), który zastąpił wersję turbodoładowaną oraz silnik Diesla 2.0 JTD nowej generacji o tej samej mocy co jego poprzednik.

</doc>
<doc id="1467714" url="https://pl.wikipedia.org/wiki?curid=1467714" title="Pliva (rzeka)">
Pliva (rzeka)

Pliva – rzeka w Bośni i Hercegowinie.
Źródła rzeki znajdują się w pobliżu miejscowości Šipovo, a ujście do Vrbasu, obok miasta Jajce.

</doc>
<doc id="1467717" url="https://pl.wikipedia.org/wiki?curid=1467717" title="Marek Kręcielewski">
Marek Kręcielewski

Marek Kręcielewski (ur. 22 lipca 1985 w Warszawie) – polski judoka.
Zawodnik sekcji Judo Warszawskiego Klubu Sportowego "Gwardia". Od 2003 członek reprezentacji narodowej Judo juniorów, następnie młodzieżowców i seniorów.
Reprezentant Polski na Letniej Uniwersjadzie 2007 w Bangkoku i Mistrzostwach Świata Seniorów w Rio de Janeiro. Wielokrotny medalista mistrzostw Polski.
Brązowy medalista Mistrzostw Świata Seniorów w Ju-jitsu 2010 w Sankt – Petersburgu.
Absolwent warszawskiej AWF.

</doc>
<doc id="1467719" url="https://pl.wikipedia.org/wiki?curid=1467719" title="Iizuka">
Iizuka

 – miasto w Japonii, w prefekturze Fukuoka, na wyspie Kiusiu.
Historia.
1 kwietnia 1889 roku powstało miasteczko Iizuka (町). 20 stycznia 1932 roku Iizuka zdobyła status miasta (市). 1 kwietnia 1963 roku miejscowości Futase, Kōbukuro i wioska Chinzei (z powiatu Kaho) zostały połączone z miastem. 26 marca 2006 roku miasto powiększyło się o tereny miasteczek Chikuho, Honami, Kaita i Shōnai (z powiatu Kaho).
Populacja.
Zmiany w populacji Iizuki w latach 1970–2015:

</doc>
<doc id="1467730" url="https://pl.wikipedia.org/wiki?curid=1467730" title="Kauhajoki">
Kauhajoki

 
Kauhajoki – miasto w zachodniej Finlandii, w regionie Finlandia Zachodnia. W 2008 roku populacja wyniosła 14,5 tys. mieszkańców.
23 września 2008 roku miało miejsce zdarzenie, w którym szaleniec zabił 10 uczniów miejscowej szkoły i popełnił samobójstwo.

</doc>
<doc id="1467731" url="https://pl.wikipedia.org/wiki?curid=1467731" title="Övre Soppero">
Övre Soppero

Övre Soppero (fin. "Ylinen Soppero"; po polsku "Górne Soppero") – miejscowość w północnej Szwecji, w Laponii, nad rzeką Lainio. Leży w gminie Kiruna, w regionie Norrbotten i liczy 222 mieszkańców , z których wielu jest Lapończykami, zajmującymi się hodowlą reniferów. Wieś otaczają góry Kuormakka.
Rozwój Övre Soppero nastąpił na początku XVIII wieku. Głównym zabytkiem wsi jest kościół przywieziony z Drottninghög koło Helsingborga na południu Szwecji. Znajduje się tu też izba pamięci kultury lapońskiej oraz muzeum-szlifiarnia minerałów "Kristallen" ("Kryształ"). W sąsiedniej wiosce Lannavaara leży najmniejsza na świecie szkoła wyższa (wydział gemmologii); dzięki niej liczba mieszkańców (92) zwiększa się corocznie o około 30 osób.
W Övre Soppero znajduje się restauracja, schronisko turystyczne, hotel, hostel oraz lokale konferencyjno-kursowe.

</doc>
<doc id="1467732" url="https://pl.wikipedia.org/wiki?curid=1467732" title="36 Dywizja Piechoty (III Rzesza)">
36 Dywizja Piechoty (III Rzesza)

36 Dywizja Piechoty – niemiecka dywizja z czasów II wojny światowej, sformowana na mocy rozkazu 1 kwietnia 1936 roku, miejsce stacjonowania sztabu Kaiserslautern. Stacjonowała w XII Okręgu Wojskowym. Na mocy rozkazu z dnia 1 listopada 1940 roku rozpoczęto przeformowywać dywizję w 36 Dywizję Piechoty (zmotoryzowanej). W okresie do 1 maja do czerwca 1943 roku dywizję ponownie przeformowano w 36 Dywizję Piechoty. Ponownie została przemianowana 3 sierpnia 1944 r. na 36 Dywizję Grenadierów i 9 października na 36 Dywizję Grenadierów Ludowych.
Struktura organizacyjna.
70 , 87 i 118 pułk piechoty, 36 pułk artylerii, I /72 pułk artylerii ciężkiej, 36 batalion pionierów, 36 oddział rozpoznawczy, 36 oddział przeciwpancerny, 36 oddział łączności 36 polowy batalion zapasowy;
70 , 87 pułk grenadierów, 268 dywizyjna grupa (488 i 489 grupa pułkowa), 36 pułk artylerii, 36 batalion pionierów, 36 oddział przeciwpancerny, 36 oddział łączności, 36 polowy batalion zapasowy;
87 , 118 i 165 pułk grenadierów, 268 pułk artylerii, 36 kompania pionierów, 36 dywizyjna kompania fizylierów, 1036 dywizjon dział szturmowych, 36 kompania przeciwlotnicza, 36 kompania łączności;
87 , 118 i 165 pułk grenadierów, 268 pułk artylerii, 36 batalion pionierów, 36 dywizyjny batalion fizylierów, 36 oddział przeciwpancerny, 36 oddział łączności, 36 polowy batalion zapasowy;

</doc>
<doc id="1467734" url="https://pl.wikipedia.org/wiki?curid=1467734" title="Ovre Soppero">
Ovre Soppero



</doc>
<doc id="1467741" url="https://pl.wikipedia.org/wiki?curid=1467741" title="Szatan (South Park)">
Szatan (South Park)



</doc>
<doc id="1467743" url="https://pl.wikipedia.org/wiki?curid=1467743" title="Puchar Świata w skokach narciarskich w Titisee-Neustadt">
Puchar Świata w skokach narciarskich w Titisee-Neustadt

Puchar Świata w skokach narciarskich w Titisee-Neustadt – zawody w skokach narciarskich, przeprowadzane w ramach Pucharu Świata w skokach narciarskich od sezonu 2001/2002. Areną zmagań jest największa naturalna skocznia w Niemczech – Hochfirstschanze – w Titisee-Neustadt. 
Historia.
Triumfatorem pierwszego konkursu został Adam Małysz. Dzień później zwyciężył, ustanawiając w kwalifikacjach poprzedzających zawody rekord obiektu (145,0 m), Sven Hannawald. 
Kolejne zawody odbyły się w sezonie 2002/2003, w grudniu. Oba konkursy zakończyły się sukcesem Martina Höllwartha. 
W sezonie 2003/2004 zorganizowano tylko jeden konkurs. Sobotnie zawody zostały odwołane z powodu zbyt silnych podmuchów wiatru. Początkowo planowano rozegrać dwa konkursy w niedzielę, ale ostatecznie udało się zorganizować tylko jeden (jednoseryjny). Zwycięzcą został Tami Kiuru. 
W sezonie 2004/2005 pucharowe konkursy – na wniosek organizatorów – odbyły się w styczniu. W poprzednich latach, gdy zawody rozgrywano w grudniu, zmagano się z niedostatkiem śniegu, który trzeba było zwozić z wyższych partii Alp. Było to przedsięwzięcie dość kosztowne i czasochłonne. Dwa pucharowe konkursy na Hochfirstschanze zakończyły się zwycięstwami kolejno Janne Ahonena i Jakuba Jandy. 
Następne zawody rozegrano w sezonie 2006/2007, na początku lutego. Zakończyły się one podwójnym triumfem Adama Małysza. W pierwszym konkursie Małysz wyrównał rekord skoczni. 
Kolejne zawody – po prawie siedmioletniej przerwie – rozegrano w sezonie 2013/2014. 14 grudnia 2013 konkurs wygrał Thomas Morgenstern. Dzień później triumfował Kamil Stoch. W zawodach Pucharu Świata, które odbyły się 7 i 8 lutego 2015 i zastąpiły odwołane konkursy w Libercu triumfowali Severin Freund i Anders Fannemel. W sezonie 2015/2016 Titisee-Neustadt organizowało konkursy PŚ w przedostatni weekend sezonu. W konkursie rozegranym 12 marca 2016 zwyciężył po raz pierwszy w karierze w zawodach z tego cyklu Johann André Forfang. Dzień wcześniej Domen Prevc ustanowił nowy rekord skoczni (148 metrów). Ze względu na niekorzystne warunki atmosferyczne odwołano drugi konkurs, zaplanowany na 13 marca 2016. Kolejne zawody PŚ rozegrano 9 i 10 grudnia 2017. W konkursie drużynowym wygrała Norwegia, a indywidualnie zwyciężył Richard Freitag.
W sezonie 2019/2020 Pucharu Świata w ramach zawodów rozegrany został turniej Titisee-Neustadt Five. Jego klasyfikację utworzono poprzez zsumowanie wyników uzyskanych przez zawodników w kwalifikacjach (rozgrywanych raz w czasie weekendu) oraz dwóch konkursach indywidualnych. Zwycięzca, którym został Ryōyū Kobayashi, otrzymał nagrodę w wysokości 25 tysięcy euro. Kolejne miejsca w klasyfikacji zajęli Dawid Kubacki i Stephan Leyhe. W kolejnym sezonie Puchar Świata w Titisee-Neustadt odbył się bez organizowania tego typu turnieju. 

</doc>
<doc id="1467746" url="https://pl.wikipedia.org/wiki?curid=1467746" title="Hemeralopia">
Hemeralopia

Hemeralopia (z gr. "ημέρα", hemera 'dzień'; "αλαός", alaos 'ślepota') - znaczne niedowidzenie w ciągu dnia, zwłaszcza w świetle słonecznym, którego przyczyną jest uszkodzenie czopków, m.in. w przebiegu dystrofii czopków lub achromatopsji.

</doc>
<doc id="1467747" url="https://pl.wikipedia.org/wiki?curid=1467747" title="Synagoga Beit Tikwa w Bielefeld">
Synagoga Beit Tikwa w Bielefeld

Synagoga Beit Tikwa w Bielefeld – synagoga w mieście Bielefeld przy Detmolder Straße 107.
Historia.
Pierwszą synagogę w Bielefeld wzniesiono w 1847. Na początku XX w. budowla okazała się zbyt mała. Dzięki pożyczce uzyskanej od władz miejskich zakupiono parcelę, na której wzniesiono nową synagogę według projektu Eduarda Fürstenau. Poświęcono ją 20 września 1905. Synagoga została podpalona podczas nocy kryształowej, a następnie zburzona.
W XXI w. gmina żydowska w Bielefeld zakupiła ewangelicki kościół im. Paula Gerhardta. W 2008 przebudowano go na synagogę, którą poświęcono 21 września 2008.

</doc>
<doc id="1467750" url="https://pl.wikipedia.org/wiki?curid=1467750" title="McCullough">
McCullough

Osoby z nazwiskiem McCullough:

</doc>
<doc id="1467784" url="https://pl.wikipedia.org/wiki?curid=1467784" title="Marcelo Moretto">
Marcelo Moretto

Marcelo Moretto (ur. 10 maja 1978 w Eldorado) – brazylijski piłkarz występujący na pozycji bramkarza. Obecnie jest zawodnikiem Ceará Fortaleza.

</doc>
<doc id="1467785" url="https://pl.wikipedia.org/wiki?curid=1467785" title="Andrzej Antałkiewicz">
Andrzej Antałkiewicz

Andrzej Antałkiewicz (ur. ok. 1730, zm. po 1804), polski duchowny rzymskokatolicki, wieloletni proboszcz w Rabce, malarz amator.
Dokładne dane biograficzne Andrzeja Antałkiewicza nie są znane. Był synem Stanisława. Szafarzem święceń Antałkiewicza był krakowski biskup pomocniczy Franciszek Potkański (niższe święcenia 22 grudnia 1753, święcenia kapłańskie 22 września 1755 w katedrze wawelskiej). W 1769 Antałkiewicz został proboszczem w Rabce i posługę duszpasterską pełnił tamże przeszło 35 lat, do 1804. Zmarł zapewne niewiele później.
Kościołem parafialnym ks. Antałkiewicza była XVII-wieczna drewniana świątynia pod wezwaniem św. Marii Magdaleny (obecnie siedziba Muzeum Władysława Orkana). Już w pierwszym roku swojej pracy w Rabce proboszcz wyposażył kościół w ambonę, a kilka lat później w drewniany konfesjonał. Od 1775 trwały zainicjowane przez niego prace nad przebudową kościoła, których efektem było powstanie chóru muzycznego z organami oraz dwóch bocznych ołtarzy, a także pokrycie nawy sklepieniem kolebkowym.
Antałkiewicz był najprawdopodobniej wykonawcą polichromii kościoła, zachowanej do czasów współczesnych. Na sklepieniu prezbiterium powstał wizerunek patronki kościoła św. Marii Magdaleny, a na sklepieniu nawy — scena "Koronacji Matki Boskiej". Ściany zostały ozdobione malowidłami ornamentalnymi. Poza kościołem w Rabce proboszcz Antałkiewicz wykonał także polichromię w drewnianym kościele pod wezwaniem św. Sebastiana w Skomielnej Białej, podlegającej na przełomie XVIII i XIX wieku jego parafii. Kościół ten nie zachował się, spalony 3 września 1939 przez Niemców.

</doc>
<doc id="1467791" url="https://pl.wikipedia.org/wiki?curid=1467791" title="Russka Partia Ludowa">
Russka Partia Ludowa

Russka Partia Ludowa ("Русская Народная Партія") – pierwsza moskalofilska partia polityczna w Galicji, założona w 1900 z inicjatywy Russkiej Rady.
Zaraz po powstaniu pojawiły się w niej dwa przeciwstawne nurty: starorusinów i rusofilów, które w końcu doprowadziły do jej rozpadu w 1909.
Głównymi przedstawicielami nurtu starorusińskiego byli: Mychajło Korol, o. W. Dawydiak, Osyp Monczałowśkyj, o. I. Kostećkyj, J. Pawenckyj, M. Hłebowyckyj, Wołodymyr Kuryłowycz.
Nurt rusofilski reprezentowali: Wołodymyr Dudykewycz, Marian Hłuszkewycz, Dmytro Markow, S. Łabenckyj, o. M. Rastaweckyj, o. Kornyło Senyk, Cyryl Czerlunczakiewicz, Józef Czerlunczakiewicz, O. Walnyckyj.

</doc>
<doc id="1467797" url="https://pl.wikipedia.org/wiki?curid=1467797" title="Nyktofobia">
Nyktofobia

Nyktofobia (pochodzi od gr. "nyktós" – noc i "phóbos" – strach) – jedna z odmian fobii. Jest nią niczym nieuzasadniony, patologiczny lęk przed ciemnością. Piśmiennictwo odnotowało kilka przypadków tej fobii.

</doc>
<doc id="1467802" url="https://pl.wikipedia.org/wiki?curid=1467802" title="Paracetamolum">
Paracetamolum



</doc>
<doc id="1467808" url="https://pl.wikipedia.org/wiki?curid=1467808" title="Wojciech Jakubowski">
Wojciech Jakubowski

Wojciech Jerzy Jakubowski (ur. 1967) − polski politolog, profesor nauk społecznych, nauczyciel akademicki m.in. Uniwersytetu Warszawskiego, Uniwersytetu Warmińsko-Mazurskiego i Akademii Humanistycznej im. Aleksandra Gieysztora, wykładowca na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
Pochodzi z Wrocławia, gdzie pracował jako przewodnik.
W 1991 ukończył politologię na Uniwersytecie Warszawskim, a w 1996 uzyskał stopień naukowy doktora nauk humanistycznych na Wydziale Dziennikarstwa i Nauk Politycznych UW, zostając w kolejnym roku adiunktem w Instytucie Nauk Politycznych. W 2006 na podstawie pracy pt. "O Roma felix. Geneza, specyfika i przeobrażenia instytucji politycznych Państwa Miasta Watykańskiego" uzyskał stopień doktora habilitowanego nauk humanistycznych w zakresie nauk o polityce. W 2015 otrzymał tytuł profesora nauk społecznych.
W latach 2008−2016 był prodziekanem WDiNP UW ds. badań naukowych i współpracy z zagranicą. Do 2019 Kierownik Zakładu Najnowszej Historii Politycznej INP UW, a od 2019 − Katedry Historii Politycznej WNPiSM UW.
Członek Komitetu Nauk Politycznych Wydziału Nauk Humanistycznych i Społecznych Polskiej Akademii Nauk (kadencja 2016−2020). "Veduščij naučnyj sotrudnik" w Instytucie Filozofii i Studiów Polityczno-Prawnych Narodowej Akademii Nauk Kirgistanu (2011–2016). W latach 2004–2016 redaktor naczelny kwartalnika „Społeczeństwo i Polityka. Pismo edukacyjne” (2012–2016 pismo wydawane z Biszkeckim Uniwersytetem Humanistycznym im. K. Karasaeva). Wypromował dziewięcioro doktorów.
Uczył wiedzy o społeczeństwie m.in. w VIII Liceum Ogólnokształcącym im. Króla Władysława IV w Warszawie. Rzeczoznawca Ministerstwa Edukacji Narodowej (od 2004) oraz współautor podręczników historii na poziomie gimnazjalnym oraz wiedzy o społeczeństwie i podstaw przedsiębiorczości na poziomie liceów i techników. Współpracownik CKE (m.in. współautor koncepcji egzaminu maturalnego z WoS-u od 2023 r.).

</doc>
<doc id="1467809" url="https://pl.wikipedia.org/wiki?curid=1467809" title="Cmentarz parafialny w Błaszkach">
Cmentarz parafialny w Błaszkach

Cmentarz parafialny w Błaszkach – cmentarz Parafii św. Anny w Błaszkach znajdujący się poza południową granicą miasta – w Chrzanowicach przy ulicy Pułaskiego. Został założony w 1819 roku. Na uwagę zasługują kaplica grobowa Biernackich i Błeszyńskich oraz grób powstańca styczniowego Macieja Piaszczyńskiego. Oprócz nich na cmentarzu spoczywają też inni zasłużeni obywatele Błaszek.

</doc>
<doc id="1467810" url="https://pl.wikipedia.org/wiki?curid=1467810" title="Obwód rybacki">
Obwód rybacki

Obwód rybacki – podstawowy obszar wodny w podziale publicznych powierzchniowych wód śródlądowych w Polsce. Obwód rybacki może być ustanowiony wyłącznie w granicach linii brzegu cieku naturalnego na wodach publicznych i nad gruntami będącymi własnością Skarbu Państwa, przy czym jedynie administracyjnie ustalona linia brzegu może być podstawą do określenia granicy obwodu. 
W obwodzie rybackim uprawnionym do rybactwa może być tylko jedna osoba fizyczna, prawna lub jednostka organizacyjna nieposiadająca osobowości prawnej. Użytkownik rybacki nie zyskuje prawa do korzystania do celów rybackich z wody znajdującej się w urządzeniach wodnych (sztucznych zbiornikach wodnych,kanałach). Uprawnienie takie winno być uzyskane na podstawie umowy cywilnoprawnej z właścicielem urządzenia wodnego.
Zgodnie z ustawą o rybactwie śródlądowym obwód rybacki dzieli się na:
Obwody rybackie są ustanawiane lub znoszone w drodze rozporządzenia przez dyrektora regionalnego zarządu gospodarki wodnej Państwowego Gospodarstwa Wodnego Wody Polskie zgodnie z delegacją ustawową ustawy Prawo wodne, ustawy o rybactwie śródlądowym oraz § 13 rozporządzenia Ministra Rolnictwa i Rozwoju Wsi w sprawie połowu ryb oraz warunków chowu, hodowli i połowu innych organizmów żyjących w wodzie.

</doc>
<doc id="1467815" url="https://pl.wikipedia.org/wiki?curid=1467815" title="Parafia Matki Boskiej Anielskiej w Downarach">
Parafia Matki Boskiej Anielskiej w Downarach

Parafia pw. Matki Boskiej Anielskiej w Downarach – rzymskokatolicka parafia należąca do dekanatu Mońki, archidiecezji białostockiej, metropolii białostockiej. Siedziba parafii mieści się w Downarach.
Historia parafii.
Po I wojnie światowej w latach 20. XX wieku ks. prał. kan. Ksawery Franciszek Klimaszewski wraz z mieszkańcy Downar i okolicznych wsi przystąpili do budowy kościoła na terenach byłych koszar carskich. Budynek, w którym dawniej mieściło się carskie kasyno wojskowe adaptowano na obiekt sakralny, dobudowując prezbiterium, zakrystię oraz w latach 1926–1931 wieżę o wysokości 31 m. Budulec – cegła i inne materiały pochodziły z rozbiórki miejscowych budynków wojskowych. Świątynia została zbudowana według projektu inż. Pawlika z Białegostoku.
Dekret erekcyjny wydany 5 czerwca 1925 r. stwierdzał, że 5 maja 1925 r. została erygowana przez ks. biskupa wileńskiego Jerzego Matulewicza parafia w Downarach pod wezwaniem Matki Boskiej Anielskiej. Nominatę na pierwszego proboszcza parafii otrzymał ks. Jan Kucharski.
W dniu 5 października 1930 świątynia została konsekrowana przez abp Romualda Jałbrzykowskiego metropolitę wileńskiego.
Po II wojnie światowej.
W roku 1976 mieszkańcy Kulesz i okolicznych wsi wybudowali nieduży obiekt sakralny jako kościół filialny pw. św. Archaniołów Michała, Gabriela i Rafała oraz św. Klary.
Dekretem ks. abp archidiecezji białostockiej Stanisława Szymeckiego, z dniem 2 lipca 1995 r. nastąpił podział parafii - erygowano parafię pw. św. Klary w Kuleszach.
15 października 1994 r. biskup polowy WP gen. dywizji Sławoj Leszek Głódź powierza proboszczowi Parafii Matki Boskiej Anielskiej w Downarach ks. Janowi Szklanko pełnienie obowiązków kapelana garnizonu w Osowcu-Twierdzy.
16 kwietnia 2010 r. w miejscowości Osowiec-Twierdza należącej do parafii Matki Boskiej Anielskiej w Downarach na terenie Fortu I (Centralnego) Twierdzy Osowiec dokonano odsłonięcia „Pomnika ofiar mordu katyńskiego”. Uroczystą polową mszę św. koncelebrował ks. abp senior archidiecezji białostockiej Stanisław Szymecki w asyście kapelanów WP: ks. kan. ppłk Jana Szklanko proboszcza downarskiej parafii oraz ks. prał. ppłk Jana Wołyńca z Olsztyna.
Miejsca święte.
Kościół parafialny.
Kościół pw. Matki Boskiej Anielskiej w Downarach
Ołtarze.
Oprócz ołtarza stałego w kościele, na obszarze parafii znajdowały się także ołtarze m.in.:
Cmentarz parafialny.
Na terenie parafii znajduje się cmentarz grzebalny założony i poświęcony w roku 1925 o powierzchni 4 ha w odległości 0,25 km od kościoła. Pierwszy pochówek odbył się w dniu 16 grudnia 1925 r.
Inne budowle parafialne i obiekty małej architektury sakralnej.
Plebania.
W latach 1927–1928 została zbudowana plebania w stylu dworkowym, według projektu Stanisława Piotrowskiego o wymiarach 21x10x4 m, która posiadała 15 drzwi, 19 okien i 5 pieców. Aktualnie obiekt zabytkowy odrestaurowany w roku 1991, wykorzystywany obecnie przez młodzież oazową. Zespół kościoła parafialnego ("jako kościół murowany 1926-1930 i plebania murowana 1927-1928") pw. Matki Boskiej Anielskiej został wpisany do rejestru zabytków 19 grudnia 2000 r. pod numerem A-16.
Proboszcz ks. Jan Szklanko oraz parafianie w roku 1982 podjęli decyzję o budowie nowej plebanii, która została zbudowana w latach 1983–1986.
Obszar parafii.
Miejscowości i ulice.
W granicach parafii znajdują się miejscowości: 
Zmiany administracyjne.
Parafia została erygowana dekretem dnia z 5 czerwca 1925 r., wydzielona z parafii: św. Agnieszki w Goniądzu i św. Piotra i Pawła w Trzciannem.
Dekretem ks. abp archidiecezji białostockaiej Stanisława Szymeckiego, z terenu parafii wydzielono nowo erygowaną, dnia 2 lipca 1995 r., parafię pw. św Klary w Kuleszach. 
Duszpasterze.
Księża.
Z parafii pw. MB Anielskiej w Downarach pochodzą księża;

</doc>
<doc id="1467818" url="https://pl.wikipedia.org/wiki?curid=1467818" title="Peter de Rosa">
Peter de Rosa

Peter de Rosa (ur. 1932) – brytyjski pisarz i historyk, autor książek popularnonaukowych z zakresu historii religii. Absolwent Uniwersytetu Gregoriańskiego w Rzymie. Był profesorem etyki i metafizyki w seminarium Westminster w Londynie, oraz dziekanem teologii w Corpus Christi College w Londynie. W 1970 roku podpisał list otwarty, razem z innymi brytyjskimi księżmi katolickimi, przeciwko papieskiej encyklice Humanae vitae. W tym samym roku opuścił też stan duchowny.

</doc>
<doc id="1467820" url="https://pl.wikipedia.org/wiki?curid=1467820" title="Deutsche Geschlechterbuch">
Deutsche Geschlechterbuch



</doc>
<doc id="1467829" url="https://pl.wikipedia.org/wiki?curid=1467829" title="Mazepinka">
Mazepinka

Mazepinka (ukr. мазепинка, trns. "mazepynka") – tradycyjne ukraińskie wojskowe nakrycie głowy, używane przez żołnierzy Legionu Ukraińskich Strzelców Siczowych i Ukraińskiej Armii Halickiej, później przez bojowników Siczy Karpackiej i partyzantów Ukraińskiej Powstańczej Armii, od 2015 roku element munduru Sił Zbrojnych Ukrainy. 
Charakterystyczną cechą czapki jest wykrój w kształcie klina z przodu. Element ten występował stale od czasu powstania tego kozackiego nakrycia głowy w drugiej połowie XVII wieku, za rządów hetmana Iwana Mazepy (stąd nazwa). Wyraźnie uwidoczniony jest na czapce wodza Iwana Sirko na obrazie Ilji Riepina "Kozacy piszą list do sułtana".
Historia.
Wzór mazepinki został opracowany w 1916 roku przez Łewka Łepkiego i zatwierdzony przez Jednoczęściową Komisję Legionu Ukraińskich Strzelców Siczowych (atamana Wasyla Diduszka, sotnika Dmytro Witowskiego i innych). Z przodu nakrycia głowy strzelca siczowego znajdowała się kokarda przedstawiająca dwa lwy na skale oraz napis „USS. 1914”.
Ukraiński działacz polityczny Mychajło Horyń, odsiadując w 1971 roku wyrok za udział w ruchu dysydenckim w Mordwińskiej ASRR, własnoręcznie przerobił czapkę obozową na mazepinkę. Została ona podarta przez strażnika podczas rewizji i w takiej postaci jest przechowywana przez rodzinę.
Współczesność.
W pierwszej połowie lat 90. próbowano w armii ukraińskiej przywrócić nakrycia głowy przypominające mazepinkę, ale nigdy nie zostały one zaakceptowane.
Dopiero po rozpoczęciu wojny rosyjsko-ukraińskiej w Donbasie nastąpił zwrot w kierunku narodowych wzorów umundurowania wojskowego, zwłaszcza przywrócenia tradycyjnej czapki. Zespół ochotników stworzył nowy wzór mundurów wojskowych, który obejmował także unowocześnioną mazepinkę.
20 kwietnia 2015 roku Ministerstwo Obrony Ukrainy przyjęło mazepinkę jako regulaminową czapkę polową Sił Zbrojnych Ukrainy, oficjalnie pod nazwą „kepi bojowe”.

</doc>
<doc id="1467833" url="https://pl.wikipedia.org/wiki?curid=1467833" title="Krzywe B-sklejane">
Krzywe B-sklejane



</doc>
<doc id="1467835" url="https://pl.wikipedia.org/wiki?curid=1467835" title="Jean François Darlan">
Jean François Darlan



</doc>
<doc id="1467838" url="https://pl.wikipedia.org/wiki?curid=1467838" title="Heliodor Jan Stanisław Skórzewski">
Heliodor Jan Stanisław Skórzewski

Heliodor Jan Stanisław Skórzewski herbu Drogosław (ur. 6 maja 1792, zm. 24 października 1858) – polski wojskowy i publicysta, pruski hrabia i szambelan.
Urodził się 6 maja 1792 r. w Margońskiej Wsi z Fryderyka i Antoniny z Garczyńskich. Kształcił się w szkole pijarów w Warszawie, a następnie w szkole artylerii w Dreźnie. 
Służbę wojskową odbył w 15 pułku piechoty, gdzie dosłużył się stopnia podporucznika, został adiutantem gen. Stanisława Fiszera, a następnie księcia Józefa Poniatowskiego. Wysławił się podczas kampanii 1812 roku pod Smoleńskiem przewożąc rozkazy do pułkownika Kurcyusza (odznaczony Krzyżem Złotym Orderu Virtuti Militari). Walczył następnie pod Możajskiem, Tarutyną, Małym Jarosławiemi nad Berezyną. Za kampanię wojenną 1813 odznaczony krzyżami kawalerskimi francuskiego orderu Legii Honorowej i neapolitańskiego Orderu Obojga Sycylii. Ciężko ranny 16 października 1813 r. w bitwie pod Lipskiem, leczył się dwa lata we Włoszech, po czym powrócił w rodzinne strony. 
12 czerwca 1826 r. poślubił Emilię Goetzendorf Grabowską z Grylewa. Wziął udział w Powstaniu listopadowym. W roku 1837 sprzedał Margońską Wieś niemieckiemu bankierowi Ludwikowi Lessingowi, a sam zamieszkał w pobliskim Próchnowie, a następnie w Zaniemyślu. 
Od roku 1841 deputowany do sejmu krajowego. Na sejmie VI kadencji w 1843 roku złożył petycję w sprawie zamiany kary śmierci i długoletniego więzienia na deportację (w tym celu miano zakupić wyspę). W roku 1848 na sejmie w Berlinie głosował przeciw włączeniu Wielkopolski do Związku Niemieckiego. Na sejmie krajowym w 1841 roku dzierżył laskę wicemarszałka. 
Podczas Powstania wielkopolskiego 1848 roku, działał na rzecz tego powstania na terenie powiatu chodzieskiego, doprowadzając do zorganizowania władzy polskiej w powiecie - Komitetu Powiatowego. 
Należał do współzałożycieli, założonego w 1857 Towarzystwa Przyjaciół Nauk w Poznaniu (pełnił funkcję skarbnika) oraz "Dziennika Poznańskiego". 
Zmarł 24 października 1858 r. w Poznaniu.

</doc>
<doc id="1467842" url="https://pl.wikipedia.org/wiki?curid=1467842" title="BLITTER">
BLITTER



</doc>
<doc id="1467843" url="https://pl.wikipedia.org/wiki?curid=1467843" title="Krążowniki typu La Galissonnière">
Krążowniki typu La Galissonnière



</doc>
<doc id="1467845" url="https://pl.wikipedia.org/wiki?curid=1467845" title="Krążowniki typu La Galissonniere">
Krążowniki typu La Galissonniere



</doc>
<doc id="1467847" url="https://pl.wikipedia.org/wiki?curid=1467847" title="Copy Party">
Copy Party



</doc>
<doc id="1467848" url="https://pl.wikipedia.org/wiki?curid=1467848" title="Wacław Aleksandrowicz">
Wacław Aleksandrowicz

Wacław Aleksandrowicz (ur. 21 stycznia 1884 w Warszawie, zm. 19 maja 1926) – kapitan piechoty Wojska Polskiego, działacz niepodległościowy.
Życiorys.
Urodził się 21 stycznia 1884 w rodzinie Ludwika, przedsiębiorcy i Eleonory. Był młodszym bratem Konstantego ps. „Kostek” (1882–1918), oficera I Brygady Legionów Polskich. Po ukończeniu gimnazjum w Mariampolu, złożył tamże egzamin dojrzałości w 1904, rozpoczął studia na wydziale filozoficznym Uniwersytetu Jagiellońskiego. Tam wstąpił do Związku Walki Czynnej, potem do Związku Strzeleckiego w Krakowie. Tamże ukończył kurs oficerski Związku Strzeleckiego.
W czasie mobilizacji Związku w dowodził III plutonem 9 kompanii (należącej do V baonu). Brał udział w wyprawie kieleckiej w sierpniu 1914. W ramach pierwszych nominacji oficerskich 9 października 1914 został mianowany przez Józefa Piłsudskiego podporucznikiem piechoty. Uczestniczył z drobnymi przerwami na leczenie w całym szlaku bojowym I Brygady, aż do kryzysu przysięgowego w 1917. W kwietniu 1915 został przeniesiony na dowódcę 4 kompanii VI baonu. Podczas walk nad Styrem został ranny na początku listopada pod Wielką Miedżwią. Po 6 tygodniowym pobycie w szpitalach powrócił do oddziału. W czasie walk pod Kościuchniówką ponownie ranny w lipcu 1916 do końca października 1916 przebywał w szpitalu w Krakowie. 2 lipca 1915 został mianowany chorążym, a 1 kwietnia 1916 awansowany na podporucznika. W następstwie kryzysu przysięgowego został internowany w Beniaminowie.
Ze względu na stan zdrowia 1 lutego 1918 został zwolniony z internowania. Po przybyciu do Krakowa wstąpił do Polskiej Organizacji Wojskowej, gdzie został przydzielony do oddziału lotnego i brał udział w rozbrajaniu Austriaków.
W wolnej Polsce mianowany porucznikiem piechoty (1 listopada 1918), przydzielony został do 5 pułku piechoty Legionów, z którym uczestniczył w walkach z Ukraińcami w okolicach Lwowa. W styczniu 1919 przeniesiony do 6 pułku piechoty Legionów dowodził kompanią. Podczas działań wojennych pułku na froncie litewsko-białoruskim został ranny 9 lipca. Po prawie 2 miesiącach leczenia powrócił do pułku, aby objąć dowództwo kompanii najpierw 2, a potem 5. W czasie wojny polsko-bolszewickiej dowodził 8 kompanią, a od 10 września został oddany do dyspozycji dowództwa 2 Armii.
Po zakończeniu działań wojennych ponownie znalazł się w 6 pułku. W Wojsku Polskim zweryfikowany do stopnia kapitana piechoty ze starszeństwem z dniem 1 czerwca 1919. W związku z pogarszającym się stanem zdrowia przeniesiony 25 października 1921 do rezerwy.
W 1923 został powołany do służby w Straży Granicznej, ale po niespełna pół roku został zdemobilizowany. W kwietniu 1925 rozpoczął ponownie służbę jako oficer rezerwy w 45 pułku piechoty. Ukończył kurs doszkalający i objął dowództwo 6 kompanii. Wkrótce 31 marca 1926 ponownie przeszedł w stan spoczynku.
Zginął tragicznie 19 maja 1926 w wyniku wypadku z bronią. Pochowany na cmentarzu w Miorach.

</doc>
<doc id="1467851" url="https://pl.wikipedia.org/wiki?curid=1467851" title="Petras Baguska">
Petras Baguska



</doc>
<doc id="1467856" url="https://pl.wikipedia.org/wiki?curid=1467856" title="Linas Linkevicius">
Linas Linkevicius



</doc>
<doc id="1467860" url="https://pl.wikipedia.org/wiki?curid=1467860" title="Bitwa morska przy porcie Damme">
Bitwa morska przy porcie Damme

Bitwa morska przy porcie Damme – starcie zbrojne, które miało miejsce dnia 30 maja 1213 r. w trakcie walk angielsko-francuskich.
W roku 1204 król Francji Filip II August zagarnął francuskie posiadłości należące do króla angielskiego Jana bez Ziemi. Stało się to przyczyną wojny pomiędzy Francją a Anglią i sprzymierzoną z nią Flandrią.
W roku 1213 Filip wysłał w kierunku flamandzkiego portu Damme flotę w liczbie 400 okrętów i 15 000 ludzi (700 rycerstwa). W trakcie wyprawy wojska francuskie zdobyły Ypres oraz Brugię, po czym zostawiając niewielkie siły na okrętach, ruszyły na Gandawę. Zagrożony hrabia Flandrii poprosił o pomoc króla angielskiego, który wysłał mu na pomoc swojego brata Wilhelma hrabiego Salisbury (zw. Długim Mieczem), oraz hrabiego Boulogne Reginalda. Flota angielska liczyła 500 okrętów (wielu marynarzy i 700 rycerzy). Dnia 30 maja flota dopłynęła do Damme, gdzie zaatakowała okręty przeciwnika bronione przez nieliczne siły. Anglicy zdobyli 100 jednostek francuskich, kolejne 100 spalili w trakcie bitwy. Próbując wykorzystać sukces, na ląd wysadzono znaczny oddział wojska, który został jednak rozbity przez powracających Francuzów. Po tym starciu Anglicy powrócili na okręty i opuścili Flandrię, pozostawiając zdobyte okręty francuskie. Decyzją króla Francji okręty zostały jednak spalone, z obawy przed powrotem Anglików. Po bitwie wojska francuskie spustoszyły Flandrię.

</doc>
<doc id="1467862" url="https://pl.wikipedia.org/wiki?curid=1467862" title="Jonas Jucas">
Jonas Jucas



</doc>
<doc id="1467867" url="https://pl.wikipedia.org/wiki?curid=1467867" title="Kabaret Made in China">
Kabaret Made in China

Kabaret Made in China – polski kabaret. Powstał w Zielonej Górze w 2002 roku, a utworzyli go członkowie kabaretu E.K.
Artyści brali udział w wielu programach, festiwalach i przeglądach kabaretowych (m.in. "Mazurska Noc Kabaretowa", "Maraton Kabaretowy", "HBO „Na stojaka”", "Kabarety Nieroby"), realizują też samodzielne spektakle. Wystąpili ponadto w dłuższych produkcjach wytwórni A’Yoy ("Baśń o ludziach stąd", "Dr Jekyll i Mr Hyde według Wytwórni A’Yoy", "Robin Hood – czwarta strzała").
Kabaret wsławił się parodią Cezarego Pazury i Bogusława Lindy oraz programu telewizyjnego "Idol".
Skład.
Obecni członkowie:
Byli członkowie:
Nagrody.
Jako kabaret E.K.:
Jako kabaret Made in China

</doc>
<doc id="1467868" url="https://pl.wikipedia.org/wiki?curid=1467868" title="Płyta pilśniowa &amp; Czarno widzę (reedycja)">
Płyta pilśniowa &amp; Czarno widzę (reedycja)



</doc>
<doc id="1467869" url="https://pl.wikipedia.org/wiki?curid=1467869" title="PhotoLine 32">
PhotoLine 32



</doc>
<doc id="1467870" url="https://pl.wikipedia.org/wiki?curid=1467870" title="Sabina Flanczewska">
Sabina Flanczewska

Sabina Barbara Flanczewska (ur. 11 kwietnia 1923 w Łomży, zm. 26 czerwca 1987 w Lublinie), bibliotekarka polska, kierownik Oddziału Zbiorów Specjalnych Biblioteki Głównej Uniwersytetu Marii Curie-Skłodowskiej w Lublinie.
Życiorys.
W 1939 ukończyła jedną z lubelskich szkół średnich. Od 1942 do końca wojny pracowała w Bibliotece im. Hieronima Łopacińskiego w Lublinie, w okresie okupacji noszącej nazwę Staatsbibliothek Lublin. Od 1944 studiowała ekonomię i historię na Katolickim Uniwersytecie Lubelskim; po uzyskaniu dyplomu magisterskiego w 1951 przez kilka miesięcy była kierownikiem Działu Starych Druków Biblioteki KUL, potem, również przez okres kilkumiesięczny, kierowała analogiczną agendą Miejskiej Biblioteki Publicznej im. Łopacińskiego. W lipcu 1953 została zatrudniona w Bibliotece Głównej Uniwersytetu Marii Curie-Skłodowskiej, z którą pozostawała związana do przejścia na emeryturę we wrześniu 1980.
W Bibliotece Głównej UMCS kierowała w latach 1957-1962 Oddziałem Opracowania Zbiorów. W 1962 stanęła na czele Samodzielnej Sekcji Starych Druków, a w latach 1971-1978 kierowała Oddziałem Zbiorów Specjalnych. Zorganizowała 17-tysięczny zbiór starych druków, na potrzeby którego opracowała katalogi, indeks nakładców, drukarzy i księgarzy (według miejsca wydania druków). W 1974 przygotowała scenariusz oraz katalog wystawy "Drukarstwo polskie od XV do XVIII wieku", prezentowanej w 11 miastach.
Znała kilka języków obcych; kwalifikacje zawodowe podnosiła na kursach i praktykach, w tym w Anglii. Od 1962 była bibliotekarzem dyplomowanym, od 1972 — starszym kustoszem dyplomowanym. Prowadziła zajęcia z historii książki na kierunku bibliotekoznawstwo na Uniwersytecie Marii Curie-Skłodowskiej, głosiła także referaty i odczyty dla bibliotekarzy. Należała do Stowarzyszenia Bibliotekarzy Polskich.
Ogłosiła 35 publikacji, głównie dotyczących dawnej książki polskiej. Miała w dorobku hasła do "Polskiego słownika biograficznego" i "Słownika pracowników książki polskiej" (1972).
Zmarła 26 czerwca 1987 w Lublinie. Była odznaczona m.in. Złotym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="1467872" url="https://pl.wikipedia.org/wiki?curid=1467872" title="Stadion Leśny w Sopocie">
Stadion Leśny w Sopocie

Stadion Leśny – wielofunkcyjny stadion sportowy leżący na terytorium Sopotu. Obiekt powstał w latach 20. XX wieku. Wyposażony w bieżnię lekkoatletyczną stadion położony jest na skraju Trójmiejskiego Parku Krajobrazowego. Trybuny obiektu mogą pomieścić około 5000 widzów. 

</doc>
<doc id="1467876" url="https://pl.wikipedia.org/wiki?curid=1467876" title="Zigmantas Balcytis">
Zigmantas Balcytis



</doc>
<doc id="1467877" url="https://pl.wikipedia.org/wiki?curid=1467877" title="Parnawa (rzeka)">
Parnawa (rzeka)

Parnawa (est. "Pärnu jõgi") – rzeka w Estonii uchodząca do Zatoki Parnawskiej (część Zatoki Ryskiej). Jedna z najdłuższych rzek Estonii (144,5 km długości). Jej dopływami są m.in.: Reiu, Reopalu, Lintsi, Mädara, Käru, Vändra, Sauga, Esna, Prandi, Aruküla, Navesti, Kurina.
Leży nad nią miasto o tej samej nazwie. Ujście rzeki wraz z okolicznymi unikalnymi łąkami nadmorskimi zostało włączone do utworzonego w 1958 roku rezerwatu przyrody Pärnu rannaniidu.

</doc>
<doc id="1467882" url="https://pl.wikipedia.org/wiki?curid=1467882" title="Sojuz (statek kosmiczny)">
Sojuz (statek kosmiczny)



</doc>
<doc id="1467883" url="https://pl.wikipedia.org/wiki?curid=1467883" title="Zendra">
Zendra



</doc>
<doc id="1467885" url="https://pl.wikipedia.org/wiki?curid=1467885" title="Zgorzelina (zendra)">
Zgorzelina (zendra)

Zgorzelina, pot. zendra (z ) – efekt korozji gazowej, warstwa tlenków metali powstająca na powierzchni nagrzanych przedmiotów metalowych w wyniku ich styczności z powietrzem lub innym gazem aktywnym chemicznie. 
Szczelna warstwa zgorzeliny na elementach miedzianych może zatrzymać dalsze utlenianie.
Zgorzelina ma negatywny wpływ na jakość wyrobów stalowych. W przypadku walcowania stali na gorąco, zgorzelinę usuwa się najczęściej mechanicznie strumieniem wody pod wysokim ciśnieniem, tuż przed podaniem stali między walce maszyny.

</doc>
<doc id="1467888" url="https://pl.wikipedia.org/wiki?curid=1467888" title="Zgorzelina">
Zgorzelina



</doc>
<doc id="1467893" url="https://pl.wikipedia.org/wiki?curid=1467893" title="Tuborg">
Tuborg

Tuborg – duńska firma piwowarska założona w 1873 roku w Hellerup w północnej części Kopenhagi przez Carla Frederika Tietgena i Philipa W. Heymana. Początkowo browar warzył piwa typu bawarskiego (monachijski lager), a jego pierwszą marką był "Rød Tuborg" (Czerwony Tuborg). Pięć lat później browar wypuścił swoje najbardziej znane piwo "Grøn Tuborg Pilsner" (Zielony Pilzner). Było to pierwsze piwo dolnej fermentacji w stylu pilzneńskim w Danii.
W 1894 r. zakład połączył się z kilkoma innymi mniejszymi browarami z Kopenhagi tworząc grupę United Breweries. W roku 1970 grupa ta połączyła się ze swoim odwiecznym konkurentem Carlsbergiem. Fuzja ta spowodowała 80% udział w rynku duńskim i sprzedaż za granicą trzykrotnie wyższą niż w rodzimej Danii. Carlsberg, zdobywając coraz większe udziały w spółce, zamknął Browar Tuborg, pozostawiając jedynie znaną na całym świecie markę, która produkowana jest w licznych browarach Carlsberga w Europie i Azji oraz na podstawie licencji.

</doc>
<doc id="1467894" url="https://pl.wikipedia.org/wiki?curid=1467894" title="Bagdad Café">
Bagdad Café

Bagdad Cafe – amerykańsko-niemiecka tragikomedia z 1987 roku.
Fabuła.
Jasmin rozstaje się ze swoim mężem na środku arizońskiej pustyni. Dociera do tytułowego baru "Bagdad Cafe". Jej właścicielką jest wyzwolona Brenda, mieszkająca z dwójką nastoletnich dzieci, niemowlęciem, zagubionym włoskim kucharzem, artystką wykonującą tatuaże oraz podupadłym dawnym hollywoodzkim dekoratorem. Jasmin powoli aklimatyzuje się w nowym miejscu. Jest to klasyczna bajka dla dorosłych opowiadająca o potędze przyjaźni i magii spełniania marzeń.
„Bagdad Cafe” w Polsce.
26 września 2009 roku „Bagdad Cafe” miała swoją premierę w warszawskim Teatrze Polonia. Był to pierwszy musical wystawiony w repertuarze tego teatru. Reżyserem musicalu była Krystyna Janda.
W głównej roli wystąpiła Katarzyna Groniec. Obok Katarzyny Groniec w musicalu wystąpiły: Ewa Konstancja Bułhak, Anna Iberszer, Marta Juras, Olga Sarzyńska, Bartosz Adamczyk, Modest Ruciński, Wojciech Chorąży, Wojciech Czerwiński, Jakub Wieczorek, Mariusz Drężek, Marek Kudełko, Hubert Jarczak, Michał Maciejewski, Maciej Radel, Jan Tomaszewski, Jacek Zawada, Leszek Zduń oraz zespół muzyczny w składzie: Jacek Kita – fortepian i instrumenty klawiszowe (również kierownictwo artystyczne i aranżacje), Krzysztof Łochowicz – gitary, Piotr Domagalski – kontrabas i gitara basowa oraz Jerzy Rogiewicz – perkusja. Polskie teksty piosenek napisali Magda Czapińska i Andrzej Poniedzielski.
W przygotowaniu premiery musicalu brały również udział: Elżbieta Woźniak – przekład, Magdalena Maciejewska – scenografia oraz Emil Wesołowski – choreografia.
Nagrody i nominacje.
Oscary za rok 1988

</doc>
<doc id="1467897" url="https://pl.wikipedia.org/wiki?curid=1467897" title="Grand Prix Sopotu im. Janusza Sidły">
Grand Prix Sopotu im. Janusza Sidły

Grand Prix Sopotu im. Janusza Sidły także "Memoriał Janusza Sidły" – międzynarodowy mityng lekkoatletyczny organizowany od 1996 w Sopocie na stadionie Leśnym. Impreza zaliczana jest do cyklu Grand Prix PZLA. Zawody są hołdem dla zmarłego w 1993 roku najwybitniejszego polskiego oszczepnika Janusza Sidły. Główną konkurencją memoriału jest rzut oszczepem.

</doc>
<doc id="1467898" url="https://pl.wikipedia.org/wiki?curid=1467898" title="Rimantas Dagys">
Rimantas Dagys

Rimantas Jonas Dagys (ur. 16 lipca 1957 w Czurubaj-Nurze) – litewski polityk, naukowiec, chemik, poseł na Sejm, od 2008 minister pracy i opieki socjalnej.
Życiorys.
Jego rodzice zostali deportowani na w głąb ZSRR, gdzie spędzili dziesięć lat w obozach pracy. W 1964 przyjechał na Litwę, gdzie ukończył szkołę podstawową i średnią. W 1980 został absolwentem studiów z zakresu chemii na Uniwersytecie Wileńskim, a w 1985 uzyskał stopień naukowy kandydata nauk chemicznych.
Od 1980 był zatrudniony w Instytucie Biotechnologii "Fermentas" jako pracownik naukowy. Opublikował około 50 prac naukowych, jest współautorem trzech patentów.
Pod koniec lat 80. zaangażował się w działalność Sąjūdisu. W 1989 został członkiem nowo powołanej Litewskiej Partii Socjaldemokratycznej, w której pełnił funkcje wiceprzewodniczącego i szefa organizacji partyjnej w Wilnie. Z ramienia LSDP w 1992 i 1996 uzyskiwał mandat posła na Sejm, którego w 1999 został wiceprzewodniczącym. W tym samym roku wraz z grupą działaczy opuścił socjaldemokratów, sprzeciwiając się coraz bliższej współpracy ich partii z postkomunistyczną Demokratyczną Partią Pracy. Wkrótce stanął na czele nowej formacji pod nazwą Socjaldemokracja 2000.
W 2000 przegrał wybory parlamentarne, powrócił do pracy naukowej. Wykładał w Instytucie Stosunków Międzynarodowych i Nauk Politycznych Uniwersytetu Wileńskiego oraz na Wileńskim Uniwersytecie Pedagogicznym. W 2002 kandydował w wyborach prezydenckich, zajmując w nich ostatnie miejsce wśród 17 kandydatów.
W 2003 odszedł z S2000 do Związku Ojczyzny, z ramienia którego w 2004 uzyskał mandat poselski. Pełnił m.in. funkcje wiceprzewodniczącego Komisji ds. Europejskich oraz przewodniczącego Komisji Antykorupcyjnej. W wyborach parlamentarnych w 2008 skutecznie ubiegał się o reelekcję, wygrywając w okręgu jednomandatowym.
W koalicyjnym rządzie Andriusa Kubiliusa w tym samym roku objął tekę ministra pracy i opieki socjalnej, zajmował to stanowisko do lipca 2009. W wyborach w 2012 i 2016 po raz kolejny uzyskiwał mandat poselski. W 2019 odszedł ze Związku Ojczyzny, a w 2020 stanął na czele nowego ugrupowania pod nazwą Związek Chrześcijański.

</doc>
<doc id="1467899" url="https://pl.wikipedia.org/wiki?curid=1467899" title="Dystrykt Aveiro">
Dystrykt Aveiro

Dystrykt Aveiro (port. "Distrito de Aveiro" IPA: /a'vɐiɾu/) – jednostka administracyjna pierwszego rzędu w północnej Portugalii. Ośrodkiem administracyjnym dystryktu jest miasto Aveiro. Położony jest na terenie regionów Północnego i Centralnego, graniczy od północy z dystryktem Porto, od wschodu z dystryktem Viseu a od południa z dystryktem Coimbra. Powierzchnia dystryktu wynosi 2808 km², zamieszkuje go 713 578 osób, gęstość zaludnienia wynosi 254 os./km².
W skład dystryktu Aveiro wchodzi 19 gmin: 

</doc>
<doc id="1467900" url="https://pl.wikipedia.org/wiki?curid=1467900" title="Geometria konforemna">
Geometria konforemna

Geometria konforemna – dział badający odwzorowania równokątne (zachowujące kąt, konforemne) określone na rozmaitościach riemmanowskich lub rozmaitościach pseudoriemannowskich. W szczególności geometria konforemna w dwóch (rzeczywistych) wymiarach jest geometrią płaszczyzn riemannowskich.

</doc>
<doc id="1467901" url="https://pl.wikipedia.org/wiki?curid=1467901" title="Stanisław Andrzej Moskal">
Stanisław Andrzej Moskal

Stanisław Andrzej Moskal (ur. 10 listopada 1921 w Krośnie, zm. 21 września 2008) – polski naukowiec zajmujący się chemią rolną, absolwent SGGW w Warszawie w 1950, doktoryzował się w 1959, habilitację uzyskał w 1965, a tytuł profesora nadzwyczajnego w zakresie nauk rolniczych w 1974. Członek Polskiej Akademii Nauk.
Prowadził badania z następujących zagadnień:
Badania te były pionierskimi w Polsce i zostały wyróżnione kilkoma nagrodami Rektora SGGW, ZG PTG (1959), Pełnomocnika Rządu ds. wykorzystania energii jądrowej (1957) i Państwowej Rady ds. Pokojowego wykorzystania energii jądrowej II i III stopnia (1964, 1972).
Przebieg kariery.
SGGW:
PAN

</doc>
<doc id="1467902" url="https://pl.wikipedia.org/wiki?curid=1467902" title="Oparzelina">
Oparzelina



</doc>
<doc id="1467905" url="https://pl.wikipedia.org/wiki?curid=1467905" title="Noc">
Noc

Noc – część doby, w czasie której Słońce znajduje się poniżej linii horyzontu. Można też ją określić jako okres od zmierzchu do świtu. Zjawisko to występuje na planetach krążących wokół gwiazd – czyli ich satelitach, w tym również na Ziemi. Przeciwnym pojęciem jest dzień.
Nieco inaczej określa się noc astronomiczną, z którą mamy do czynienia, gdy Słońce znajduje się co najmniej 18° pod horyzontem.
Czas trwania nocy.
Czas trwania nocy w określonym miejscu na Ziemi uzależniony jest od kilku czynników, są nimi:
Noce trwają krócej.
Globalny, średni czas trwania nocy na Ziemi jest krótszy od okresu dnia z dwóch przyczyn:
Oba czynniki sprawiają, że światło słoneczne osiąga określony punkt na Ziemi, gdy centrum Słońca jest jeszcze o ok. 50 minut kątowych poniżej horyzontu.
Równonoce.
W dniach równonocy jesiennej i wiosennej, kiedy teoretycznie czasy trwania dnia i nocy się zrównują, w rzeczywistości noc trwa krócej. Na równiku różnica ta wynosi ok. 14 minut i zwiększa się w kierunku biegunów. Oznacza to, że również w Polsce czas trwania dnia i nocy podczas równonocy nie są idealnie takie same.
Przesilenia.
Najdłuższa noc:
Najkrótsza noc:
W Polsce najkrótszą noc można zaobserwować w najdalej na północ wysuniętym punkcie – przylądku Rozewie. Podczas przesilenia noc trwa tam tylko ok. 6 godzin i 40 min.
Noc polarna.
Podczas nocy polarnej Słońce nie wschodzi przez ponad 24 godziny. Zjawisko to ma miejsce na terenach leżących powyżej koła podbiegunowego na obu półkulach.
W okolicach koła podbiegunowego noc polarna trwa 24 godziny i występuje tylko raz w roku, natomiast im bliżej biegunów, tym noce polarne są dłuższe i występują z rzędu przez pewien – coraz dłuższy – okres. Na biegunach noc polarna trwa niemal dokładnie pół roku.
Ze względu na czynniki wielkości Słońca i refrakcjiopisane powyżej, obszary występowania nocy polarnych na obu półkulach (strefy polarne) są nieco mniejsze niż obszary od koła podbiegunowego (66°33′39″N lub 66°33′39″S) do bieguna (odpowiednio 66° N lub 66° S). Natomiast obszary występowania dnia polarnego są nieco większe od obszarów zawartych pomiędzy kołem podbiegunowym a biegunem.
Innym pojęciem jest biała noc, podczas której tarcza Słońca chowa się całkiem poniżej horyzontu, jednak na tyle niedaleko, że zmierzch przechodzi od razu w świt.
Wpływ na organizmy żywe.
Brak światła słonecznego – podstawowego źródła energii potrzebnej do życia na Ziemi, ma ogromny wpływ na morfologię, fizjologię i zachowanie niemal wszystkich organizmów.
Zwierzęta.
Niektóre zwierzęta śpią w nocy, podczas gdy inne – prowadzące nocny tryb życia, są w tym czasie najaktywniejsze.
Część gatunków zwierząt nie jest w ogóle przystosowana do aktywnego spędzania nocy, inne radzą sobie z nią równie dobrze jak z dniem. Na przykład kotowate, dzięki niezwykle czułej siatkówce, są w stanie bardzo dobrze widzieć przy niewielkim natężeniu światła. Istnieją też gatunki, które są aktywne jedynie od zmierzchu do świtu. Najbardziej rozpoznawalnym zwierzęciem aktywnym w nocy jest nietoperz. Ssak ten w dzień mógłby być łatwym łupem dla większych od siebie drapieżników, dlatego przystosował się do polowania w nocy, kiedy większość jego naturalnych wrogów śpi. Natomiast nocne gatunki ćmy przystosowały się fizjologicznie do aktywności w nocy, poprzez ubarwienie skrzydeł, których kolorystyka oscyluje wokół czarnego, szarego i brązowego.
Rośliny.
Podobnie jak na zwierzęta, efekty dnia i nocy mają wpływ również na rośliny. One także w drodze ewolucji przystosowały się do braku światła w nocy.
Na przykład dzięki fotosyntezie CAM, niektóre rośliny mogą „aktywnie” wykorzystywać noc (podczas której, z powodu braku światła nie jest przeprowadzana faza jasna fotosyntezy) do podtrzymywania swojego metabolizmu, np. ananas. Te rośliny nie mogłyby w dzień wchłaniać dwutlenku węgla, ponieważ straciłyby w tym czasie zbyt wiele wody. Natomiast w nocy, kiedy parowanie jest mniejsze, mogą magazynować CO2 w swoich komórkach.
Oddziaływanie na człowieka.
Człowiek nie jest przystosowany biologicznie do nocnego trybu życia. Jego oczy mają mało pręcików i przystosowane są do widzenia fotopowego (przy dobrym świetle). Inne zmysły takie jak słuch czy węch nie pozwalają nam na bezpieczne poruszanie się w warunkach niskiego natężenia oświetlenia lub jego braku. Zatem człowiek, niewyposażony w zdobycze własnej technologii, jest niemal zupełnie bezbronny w nocy.
Brak światła jest szczególnie dotkliwy dla osób cierpiących na hemeralopię. Noc jest też utrapieniem dla osób chorych na nyktofobię.
Wraz z rozwojem sztucznego oświetlenia, zwłaszcza po rewolucji przemysłowej, aktywność człowieka zaczęła być realizowana również po zachodzie słońca. Wiele instytucji funkcjonuje również, lub przede wszystkim po zmierzchu. Kluby nocne, bary, sklepy, restauracje z fast foodem czy stacje benzynowe są często otwarte 24 godziny na dobę.
Zmiana trybu życia i zwiększenie aktywności wieczorem i w nocy wpływa na ludzki układ hormonalny. U dzieci, które wolą spać dłużej i do późniejszych godzin funkcjonować aktywnie, zmiany poziomu kortyzolu mogą powodować m.in. większą agresję.
Odniesienia w kulturze.
Noc była zawsze postrzegana jako czas na odpoczynek i sen. Z drugiej jednak strony noc to również czas na potajemne zgromadzenia, romanse i seks.
Noc kojarzy się na ogół również dość pejoratywnie z prostytucją i przestępczością. W wielu kulturach jest utożsamiana ze złem. Po zmierzchu z ukrycia wychodzą wampiry, wilkołaki i duchy.
Czas po zachodzie słońca zawsze był istotny w kulturach całego świata. Motyw nocy występuje w mitologiach wielu narodów. Między innymi w mitologii nordyckiej, w której jedną z ważniejszych postaci jest Nótt – bogini ciemności nocnych (jej trzecim mężem był Delling – Zmierzch). Natomiast w greckiej mitologii występuje bogini nocy Nyks. Ciemna pora doby jest również motywem łączącym opowiadania w arabskiej Księdze tysiąca i jednej nocy.
W 1877 Józef Chełmoński namalował obraz zatytułowany "Noc na Ukrainie".

</doc>
<doc id="1467907" url="https://pl.wikipedia.org/wiki?curid=1467907" title="Leonard Landois">
Leonard Landois

Leonard Landois (ur. 1 grudnia 1837 w Münster, zm. 17 listopada 1902) – niemiecki fizjolog.
Studiował medycynę na Uniwersytecie w Greifswaldzie, następnie był profesorem i dyrektorem instytutu fizjologii w tym mieście. Od 1866 roku był członkiem Niemieckiej Akademii Nauk Leopoldina. Jego starszym bratem był zoolog Hermann Landois (1835–1905).

</doc>
<doc id="1467916" url="https://pl.wikipedia.org/wiki?curid=1467916" title="Wydział Fizjoterapii Olsztyńskiej Szkoły Wyższej im. Józefa Rusieckiego">
Wydział Fizjoterapii Olsztyńskiej Szkoły Wyższej im. Józefa Rusieckiego

Wydział Fizjoterapii Olsztyńskiej Szkoły Wyższej im. Józefa Rusieckiego – najmłodszy wydział Olsztyńskiej Szkoły Wyższej powstały w 2005 roku. Na chwilę obecną kształcący na kierunku fizjoterapia zarówno na studiach pierwszego, jak i drugiego stopnia.
Historia wydziału.
Wydział Fizjoterapii powstał w 2005 roku po utworzeniu osobnego Wydziału Wychowania Fizycznego. Do owego momentu kierunek fizjoterapia realizowany był od 1999 roku na Wydziale Wychowania Fizycznego i Fizjoterapii. Równocześnie z usamodzielnieniem się wydziału uruchomiono na nim studia II stopnia.
Władze wydziału.
Dziekanem Wydziału Fizjoterapii jest Leonard Januszko, który funkcję tę objął z dniem powstania jednostki.
Charakterystyka kierunków kształcenia.
Obecnie na Wydziale Wychowania Fizycznego studenci kształcą się na kierunku fizjoterapia zarówno na studiach pierwszego, jak i drugiego stopnia. Wynikiem ukończenia tego typu studiów jest uzyskanie umiejętności do pracy z pacjentami posiadającymi schorzenia narządów ruchu, choroby układu nerwowego, układu krążenia i układu oddechowego. Absolwenci kierunku fizjoterapia mają możliwość pracy na oddziałach szpitalnych, w publicznych i niepublicznych zakładach opieki zdrowotnej, domach opieki społecznej itp.

</doc>
<doc id="1467917" url="https://pl.wikipedia.org/wiki?curid=1467917" title="Kontrakt ślubny">
Kontrakt ślubny

Kontrakt ślubny (fr. "Le contrat du mariage") – powieść Honoriusza Balzaka, wydana po raz pierwszy w 1835. Stanowi część "Scen z życia prywatnego" z cyklu "Komedia ludzka". Została zadedykowana kompozytorowi Gioacchino Rossiniemu.
Treść.
Paweł de Manerville, dziedzic fortuny pomnożonej ongiś przez mądrego rejenta Mathiasa, rozpoczyna samodzielne życie, wypełnione głównie zabawami i spotkaniami towarzyskimi. Po zdobyciu sławy jednego z lwów salonowych Paryża, wraca do rodzinnego Bordeaux i postanawia, wbrew radom swoich przyjaciół, ożenić się. Ze względu na swoją fortunę zostaje dobrze przyjęty i, nie bez wpływu kręgów towarzyskich miasta, zakochuje się w Natalii Evangelista, córce bogatego hiszpańskiego bankiera, wychowywanej przez owdowiałą matkę. Oczarowany przez piękną i inteligentną młodą kobietę, nie dostrzega manewrów jej matki, dla której małżeństwo córki jest przede wszystkim okazją do dorobienia się. Chociaż zaproponowany przez nią i jej notariusza kontrakt ślubny jest niekorzystny dla przyszłego pana młodego, Paweł jest zbyt zakochany, by odkładać ślub.
Po upływie pięciu lat od zawarcia małżeństwa Paweł stwierdza, że żona wydała cały jego majątek. Ponieważ między obojgiem wygasło całe uczucie, Manerville decyduje się na separację i wyjazd w poszukiwaniu szczęścia do Indii. Za późno przychodzi pomoc finansowa i list od jego przyjaciela Henri de Marsaya, w którym starał się on wytłumaczyć mu mechanizmy postępowania obydwu kobiet.
Cechy i recepcja utworu.
"Kontrakt ślubny" był dla Balzaka poważnym eksperymentem formalnym, powieścią łączącą cechy powieści epistolarnej i klasycznej powieści realistycznej z narratorem wszechwiedzącym. Równocześnie utwór ten stanowi ważne ogniwo całego cyklu powieściowego, w którym pojawia się szereg bohaterów powracających w różnych jej fragmentach, a ich udział w opisanych wydarzeniach stanowi istotną część ich biografii. Ponadto "Kontrakt ślubny" stanowił kolejne już u Balzaka studium konfliktu uczuć i interesów w wielkim świecie Francji, degradacji związków międzyludzkich pod wpływem wszechobecnego w tych kręgach kultu pieniądza ukazanej na przykładzie typowego przypadku zawierania małżeństwa dla zysku. Wyjątkiem jest jednak zawarty typ bohaterki – kobiety chciwej, samodzielnie kierującej swoimi interesami i dążącej do wzbogacenia się na równi z mężczyznami. Postacie tego rodzaju nie pojawiają się w innych utworach "Komedii ludzkiej".

</doc>
<doc id="1467918" url="https://pl.wikipedia.org/wiki?curid=1467918" title="Trzęślik meklemburski">
Trzęślik meklemburski

Trzęślik meklemburski, trzęsiec meklemburski ("Timmia megapolitana" Hedw.) – gatunek mchu należący do rodziny trzęślikowatych ("Timmiaceae"). W Polsce bardzo rzadki.
Rozmieszczenie geograficzne.
Gatunek ma zasięg wokółbiegunowy, silnie porozrywany. Najpowszechniej występuje w Ameryce Północnej, rzadziej spotykany w Europie Środkowej i Wschodniej oraz w Azji (Syberia, Mongolia, Chiny, Japonia). W Polsce bardzo rzadko – jest to najrzadziej występujący gatunek rodzaju, przy czym jedyny rejestrowany poza górami – do 1994 roku opisano jedynie sześć stanowisk na obszarze Polski, z czego tylko jedno znalezisko (w dolinie rzeki Piwonii) po roku 1945.
Morfologia.
Duże mchy, rosnące w dość luźnych, zielonych darniach. Łodygi o wys. 5–7 cm, czerwone, okryte chwytnikami prawie do samej góry. Liście o dług. 7–8 mm, wydłużonolancetowate, na szczycie stępione. Liście w dole łodygi mniejsze, ku szczytowi coraz większe. W stanie suchym rurkowato zwinięte. Żebro żółte, dochodzące do szczytu liścia, na grzbiecie w górnej części brodawkowane. Seta o dług. do 2,5 cm, purpurowa, zakończona owalną, brunatną puszką, skierowana skośnie do góry.
Ekologia.
Gatunek niżowy. W górach sięga w niższe piętra leśne. Gatunek spotykany głównie na torfowiskach niskich.
Ochrona.
Roślina objęta ścisłą ochroną gatunkową w Polsce. 

</doc>
<doc id="1467922" url="https://pl.wikipedia.org/wiki?curid=1467922" title="Marc Eckō">
Marc Eckō

Marc Eckō (ur. 29 sierpnia 1972 w Lakewood, w stanie New Jersey) – amerykański projektant mody, przedsiębiorca, inwestor oraz filantrop.
Zaczynał w połowie lat 80. od sprzedaży T-Shirtów. W 1993 roku złożył firmę odzieżową Eckō Unltd. Eckō znany jest ze swojego poparcia dla wolności wypowiedzi i wspierania nowojorskich graficiarzy.

</doc>
<doc id="1467924" url="https://pl.wikipedia.org/wiki?curid=1467924" title="Połykacz">
Połykacz

Połykacz ("Eurypharynx pelecanoides") – gatunek głębinowej ryby z rzędu gardzielcokształtnych (Saccopharyngiformes), jedyny przedstawiciel rodzaju Eurypharynx i monotypowej rodziny Eurypharyngidae. Występuje we wszystkich oceanach. Charakteryzuje się bardzo dużą i pojemną jamą gębową. Na pokarm połykaczy składają się małe ryby, skorupiaki, głowonogi i plankton. Charakteryzuje się dymorfizmem płciowym, a jego larwy mają postać leptocefali.
Charakterystyka.
Charakterystyczną cechą tej ryby jest bardzo duża szczęka i rozciągliwa gardziel, z workiem gardzielowym przypominającym wór skórny u pelikanów (stąd łacińska i angielska nazwa gatunku). Jama gębowa ma dużą pojemność: u osobnika mierzącego 35 cm i którego ciało ma objętość około 9 cm³, jama gębowa mieści maksymalnie 100 cm³ wody. W górnej części jamy gębowej biegnie od brzegu paszczy do ujścia przełyku jasne pasmo tkanki, równoległe do szkieletu osiowego ryby, w tylnej części rozszerzające się w palczaste pasma biegnące w stronę boczną i brzuszną jamy gębowej. Histologicznie wykazano w tej tkance obecność komórek gruczołowych, wypełnionych kwasochłonnymi białkowymi ziarnistościami. Nielsen i wsp. wysunęli hipotezę, że komórki te produkują enzymy trawienne albo toksyczne substancje, oddziałujące na zdobycz zamkniętą w jamie gębowej i prawdopodobnie przebywającą tam przez pewien czas poprzedzający połknięcie i strawienie.
Mózgoczaszka stanowi zaledwie 1/10 długości całej czaszki. W szczękach znajdują się liczne drobne zakrzywione zęby, ustawione w kilku szeregach. Oczy ma małe, nozdrza przednie i tylne do przodu od oczu, blisko siebie. Niezwykłą cechą, wspólną dla rodzajów "Saccopharynx" i "Eurypharynx", jest obecność sześciu par szpar pomiędzy łukami skrzelowymi zamiast typowych dla ryb kostnoszkieletowych – pięciu. Szczeliny otoczone są zwierającymi mięśniami okrężnymi. Wydłużone ciało ma długi i giętki ogon, wyposażony na końcu w narząd świetlny (fotofor) o prostej budowie. U żywych jeszcze zwierząt obserwowanych po złowieniu narząd ma barwę różową lub czerwoną. Przypuszcza się, że koniec ogona połykacza może służyć do wabienia zdobyczy w kierunku paszczy zwierzęcia, jednak nie obserwowano nigdy tego zachowania. Najmniejsze złowione, dorosłe osobniki miały 9 cm, maksymalna długość wynosiła 62 cm. Niektóre źródła podają maksymalną długość do 100 cm.
Szkielet jest silnie zredukowany. Połykacze mają przetrwałą strunę grzbietową na całej długości kręgosłupa. Kręgosłup otaczają wypełnione chłonką przestrzenie.
Mózgowie waży 17,9–20 mg (wskaźnik encefalizacji 0,617–0,27).
Obecne płetwy: grzbietowa, odbytowa, szczątkowe płetwy piersiowe, brak płetwy ogonowej. Po obu stronach płetwy grzbietowej biegnie jasna linia lub rowek, o niewyjaśnionej funkcji. Zarówno płetwa grzbietowa, jak i odbytowa kończą się mniej więcej w połowie długości ciała. Linia boczna składa się z szeregu wypukłych rurek zamiast otworów. Połykacz nie ma łusek. Cała ryba jest koloru czarnego. Jej ciało jest stosunkowo delikatne i zazwyczaj złowiona w sieci jest poważnie uszkodzona; rzadkością są nienaruszone osobniki. Zazwyczaj uszkodzone są długie szczęki i ogon ryby.
Przewód pokarmowy wąski, częściowo jest zabarwiony na czarno, głównie w obrębie jamy gębowej, ale nie w całości, jak u niektórych gatunków głębinowych węgorzy (np. "Bathycongrus aequoreus", "Coloconger scholesi"). Połykacz nie ma pęcherza pławnego.
Serce oddalone od czaszki, na poziomie mniej więcej 18. kręgu, bardzo blisko brzusznej powierzchni ciała. Grube osierdzie stanowiące główną ochronę serca prześwituje przez przezroczystą skórę ryby. Włókna osierdzia są ściśle połączone ze szkieletem płetw piersiowych, co stanowi kolejny ewenement anatomiczny tego gatunku.
Występuje dymorfizm płciowy. Obserwuje się zmiany degeneracyjne u samców połykaczy po osiągnięciu dojrzałości płciowej: powiększeniu ulegają narządy węchowe, a zęby i szczęki ulegają redukcji. Uważa się, że połykacz przechodzi rozród raz w ciągu całego życia. Spermatogeneza u samców przebiega synchronicznie. Gonady mają płacikowatą budowę, przypuszczalnie są hermafrodytyczne, jajniki policykliczne. Gonady zwiększające swoją objętość w jamie brzusznej ryby uciskają żołądek i jelito powodując ich atrofię, a po zakończeniu rozrodu zwierzę najprawdopodobniej ginie.
Biologia.
Na pożywienie połykacza składają się: ryby, skorupiaki, głowonogi i plankton. W pracy Nielsena zawartość przewodu pokarmowego połykaczy oceniono u 120 okazów; u pozostałych 85% okazów żołądki były puste, zwierzęta były zbyt poważnie uszkodzone i wytrzewione, bądź przetrawiona zawartość nie była możliwa do oceny. U 87 połykaczy zidentyfikowano w żołądkach skorupiaki, u 37 ryby, u 18 gronorosty, u 15 głowonogi, u 15 szczecioszczękie, u 8 osłonice, u 4 krążkopławy i u jednego wstężnice.
Prawdopodobnie po złapaniu zdobyczy w obszerną paszczę zamyka ją, pozbywa się wody przez skrzela i połyka swój pokarm. Uważa się, że tak jak inne wydłużone głębinowe ryby połykacz przyjmuje pionową pozycję i wypatruje sylwetek drobnych organizmów na tle przebijającego się na tę głębokość resztkowego promieniowania słonecznego. Jest to możliwe w górnej granicy zasięgu występowania połykaczy, czyli poniżej 1000 m. Ponieważ żołądek tej ryby nie jest tak rozciągliwy jak u pozostałych przedstawicieli rzędu Saccopharyngiformes, przypuszczalnie odżywia się raczej małymi organizmami. Największą znalezioną w żołądku połykacza zdobyczą była 10 cm długości ryba z rodzaju "Dysalotus" (osobnik połykacza miał długość 47,5 cm).
Badanie mięśni połykacza wykazało u niego przewagę mięśni poprzecznie prążkowanych białych nad czerwonymi, co sugeruje strategię polowania z ukrycia, zamiast aktywnego ścigania zdobyczy.
Pasożytami "Eurypharynx" i "Saccopharynx" są tasiemce "Pistana eurypharyngis". "Eurypharynx" stanowi mało istotny element diety kaszalota małego.
Jest jajorodny, larwy typu leptocefali.
Występowanie.
Połykacze występują w oceanach, od Islandii (65°N) po 48° równoleżnik na południu, na głębokościach 500–3000 m (7625 m) (mezo-, abyso- i batypelagial). Dawniej był opisywany jako rzadki, obecnie uważa się, że jest stosunkowo częstym gatunkiem. W największej pracy poświęconej temu gatunkowi przebadano 760 złowionych okazów. Połykacz nie ma znaczenia gospodarczego.
Genetyka.
Badania nad genomem mitochondrialnym (mitogenomem) Elopomorpha wykazały, że sekwencja genów gatunków "Eurypharynx pelecanoides" i "Saccopharynx lavenbergi" różni się diametralnie od wszystkich innych znanych kręgowców. Analiza filogenetyczna przy użyciu sekwencji mitogenomów 59 gatunków ryb wykazała wspólne pochodzenie tej kolejności genów od typowej kolejności genów mitogenomu kręgowców, a szczegółowe badania porównawcze pozwoliły stwierdzić, że zmiana kolejności genów nastąpiła wskutek pojedynczej duplikacji obejmującej duży fragment genomu obejmujący ponad 12 kpz i następczej delecji szeregu genów, do której doszło u wspólnego przodka dwóch wspomnianych gatunków.
Historia odkrycia.
Gatunek został opisany przez francuskiego zoologa Léona Vaillanta. Holotypowy okaz został złowiony podczas trzeciej wyprawy oceanograficznej statkiem "Travailleur" w 1882 roku i zaprezentowany Francuskiej Akademii Nauk w grudniu 1882 roku. W następnym roku Theodore Gill i Ryder opisali pięć dalszych okazów odłowionych podczas ekspedycji statku "Albatross", klasyfikując je jako nowy rodzaj i gatunek, nazwany na cześć Spencera Fullertona Bairda "Gastrostomus bairdii" (obecnie młodszy synonim) i tworząc dla nich oraz dla przedstawicieli znanej wcześniej rodziny Saccopharyngidae nowy rząd, Lyomeri. Leptocefale jako larwy gardzielcokształtnych jako pierwszy zidentyfikował Johan Hjort. Anatomię połykacza badali m.in. Gill i Ryder, Bertin, Nusbaum-Hilarowicz, Czernawin i Böhlke. Pierwszym, który obserwował te ryby w środowisku naturalnym, był William Beebe.
Połykacz jest często przywoływany jako przykład niezwykłych ewolucyjnych przystosowań: w swoich książkach pisali o nim m.in. Henry Fairfield Osborn i Stephen Jay Gould oraz Richard Dawkins.

</doc>
<doc id="1467926" url="https://pl.wikipedia.org/wiki?curid=1467926" title="Sytkiwci">
Sytkiwci

Sytkiwci, hist. "Sitkowce", ukr. Ситківці – osiedle typu miejskiego w rejonie niemirowskim obwodu winnickiego na Ukrainie. Liczba mieszkańców – 4600 osób w 1966 r., 2845 osób w 2001 r.
Wzmianki o wsi pochodzą z okresu Rzeczypospolitej, a dokładnie z roku 1629. Wieś w początku XVIII w. należała do rozległych dóbr Wiśniowieckich, od których przeszły one w ręce Platerów, od których z kolei nabył je Stanisław Szczęsny Potocki. Klucz sitkowiecki dóbr Potockich (w poł. XIX w. obejmujący cztery wsie i 1357 "dusz") należał do potomków Szczęsnego Potockiego aż do rewolucji – ostatnim prywatnym ich właścicielem był Franciszek Potocki.
W miejscowości zachowały się ślady wałów ziemnych – części fortyfikacji z XVII w. Znajduje się w niej cukrownia z 1866 r. – według Słownika geograficznego Królestwa Polskiego miała być założona w 1836 lub 1843 r. W latach 80. XIX w. we wsi znajdowała się drewniana cerkiew pw. Wniebowstąpienia z 1752 r.
Właścicielem miejskiej cukrowni był działacz gospodarczy Teodor Sobański.
Siedziba dawnej w powiecie lipowieckim na Ukrainie.

</doc>
<doc id="1467928" url="https://pl.wikipedia.org/wiki?curid=1467928" title="Eurypharynx pelecanoides">
Eurypharynx pelecanoides



</doc>
<doc id="1467932" url="https://pl.wikipedia.org/wiki?curid=1467932" title="Franciszek Rajkowski">
Franciszek Rajkowski

Franciszek Rajkowski (ur. 4 stycznia 1848 w Jarlutach Wielkich pod Ciechanowem, zm. 15 października 1908 w Ciechanowie) – lekarz i społecznik ciechanowski.
Życiorys.
Przyszedł na świat w rodzinie chłopskiej jako syn Ignacego i Joanny z Winkowskich. Pierwsze nauki pobierał w domu rodzinnym, następnie w szkółce organisty w Lekowie. Ucżęszczał następnie do szkoły powiatowej w Mławie, gdzie jego kolegami z ławy szkolnej byli m.in. Władysław Smoleński z Grabienic, późniejszy historyk i Wojciech Piechowski, malarz z Nosarzewa Borowego. W 1866 r. uzyskał maturę w III gimnazjum rosyjskim w Warszawie. W czasie studiów na Wydziale Lekarskim Szkoły Głównej Warszawskiej pozostawał pod wpływem profesora Tytusa Chałubińskiego, który przyjął go jako asystenta przy swojej katedrze. Po ukończeniu studiów w 1871 r. otrzymał stypendium i kształcił się w Wiedniu.
Po 1872 r. osiadł w Ciechanowie, by nieść pomoc lekarską ubogiej ludności i szerzyć oświatę sanitarną. Wpływ na tę decyzję miał doktor Maksymilian Majewski, który podczas studiów wspierał go finansowo. Rajkowski pracował z wielkim poświęceniem, nie przywiązywał wagi do stanu swojego zdrowia, pory dnia czy pogody, a jego pacjentami byli często mieszkańcy tak odległych miejscowości jak Nowy Dwór, Płońsk, Mława, Przasnysz, Różan, Krasnosielc, Kuczbork i inne.
Stale doskonalił swoją wiedzę. Wygłaszał odczyty popularnonaukowe, w których wskazywał na metody zapobiegania chorobom, propagował zakazaną literaturę polityczną. Prenumerował kilkanaście tytułów prasowych, w tym wszystkie krajowe i niektóre zagraniczne czasopisma medyczne. Był współzałożycielem i akcjonariuszem "Medycyny". Wiele publikował. Aktywnie uczestniczył niemal we wszystkich ważniejszych zjazdach lekarskich w kraju i za granicą.
Podczas wojny rosyjsko-tureckiej pełnił funkcję naczelnego lekarza w garnizonie sewastopolskim, potem w Odessie. Po powrocie do Ciechanowa kontynuował swą misję. W 1888 r. ogłosił "Poradnik Lekarski" liczący 128 stron. W 1894 r. zaangażował się w zwalczanie epidemii cholery na terenie powiatu ciechanowskiego.
Franciszek Rajkowski zainicjwał wiele przedsięwzięć na niwie społeczno-gospodarczej i kulturalnej Ciechanowa. Był założycielem i udziałowcem Spółki Akcyjnej Fabryki Cukru, która powstała na terenie jego majątku w Szczurzynie. Odegrał znaczącą rolę w powstaniu (1882) i funkcjonowaniu Ciechanowskiej Straży Ogniowej. Był pierwszym prezesem Towarzystwa Wzajemnego Kredytu, przyczynił się do powstania szkoły rolniczej w Sokołówku. Z osobą Rajkowskiego wiąże się też powstanie w Ciechanowie Oddziału Towarzystwa Kultury Polskiej i Domu Ludowego (1907), na którego siedzibę przeznaczył połowę swojego domu. Rajkowski objął również mecenat nad młodymi utalentowanymi artystami Bolesławem Biegasem i Henrykiem Kuną.
W 1882 r. poślubił Jadwigę Dorotę Dmowską z Głowina. Miał z nią pięcioro dzieci: córki – Reginę (z męża Zienkiewicz), Jadwigę (żonę Jana Konopnickiego, syna Marii), Anielę (z męża Smoleńską) oraz synów Aleksandra i Władysława. Rajkowski pochowany został w Ciechanowie, na cmentarzu przy ul. Płońskiej. Jego imię nosi ulica w Ciechanowie, a także nagroda przyznawana od 1981 r. corocznie przez Towarzystwo Miłośników Ziemi Ciechanowskiej najbardziej zasłużonym ciechanowianom.

</doc>
<doc id="1467934" url="https://pl.wikipedia.org/wiki?curid=1467934" title="Léon Vaillant">
Léon Vaillant

Léon Louis Vaillant (ur. 11 listopada 1834 w Paryżu, zm. 24 listopada 1914 tamże) – francuski zoolog. Pracował głównie w dziedzinie herpetologii, malakologii i ichtiologii. Pracował w Muzeum Historii Naturalnej w Paryżu i brał udział w ekspedycjach oceanograficznych statkiem "Travailleur" w latach 1880, 1881 i 1882 oraz na statku "Talisman" w 1883.

</doc>
<doc id="1467935" url="https://pl.wikipedia.org/wiki?curid=1467935" title="Léon Louis Vaillant">
Léon Louis Vaillant



</doc>
<doc id="1467936" url="https://pl.wikipedia.org/wiki?curid=1467936" title="Dystrykt Beja">
Dystrykt Beja

Dystrykt Beja (port. "Distrito de Beja" IPA: /'bɛʒɐ/) – jednostka administracyjna pierwszego rzędu w południowej Portugalii.
Ośrodkiem administracyjnym dystryktu jest miasto Beja. Położony jest na terenie regionu Alentejo, graniczy od północy z dystryktami Évora i dystryktem Setúbal, od wschodu graniczy z Hiszpanią a od południa z dystryktem Faro. Powierzchnia dystryktu wynosi 10 225 km², zamieszkuje go 161 211 osób, gęstość zaludnienia wynosi 16 os./km².
W skład dystryktu Beja wchodzi 14 gmin: 

</doc>
<doc id="1467937" url="https://pl.wikipedia.org/wiki?curid=1467937" title="Leon Vaillant">
Leon Vaillant



</doc>
<doc id="1467938" url="https://pl.wikipedia.org/wiki?curid=1467938" title="Producent wykonawczy">
Producent wykonawczy

Producent wykonawczy (ang. "executive producer") – osoba, która z ramienia wytwórni filmowej bądź muzycznej ma generalny nadzór nad powstawaniem dzieła, ale zasadniczo nie uczestniczy w procesie jego realizacji. Producent wykonawczy ma kontrolę nad stanem zaawansowania produkcji filmu czy albumu, budżetem i bieżącymi kosztami, ale konkretne decyzje realizacyjne znajdują się w gestii producenta filmu lub producenta muzycznego, który jest najczęściej głównym inwestorem projektu.

</doc>
<doc id="1467941" url="https://pl.wikipedia.org/wiki?curid=1467941" title="Gleisdorfer Straße">
Gleisdorfer Straße



</doc>
<doc id="1467943" url="https://pl.wikipedia.org/wiki?curid=1467943" title="Wydział Zdrowia Publicznego Olsztyńskiej Szkoły Wyższej im. Józefa Rusieckiego">
Wydział Zdrowia Publicznego Olsztyńskiej Szkoły Wyższej im. Józefa Rusieckiego

Wydział Zdrowia Publicznego Olsztyńskiej Szkoły Wyższej im. Józefa Rusieckiego – wydział Olsztyńskiej Szkoły Wyższej powstały w 2002 roku, obecnie kształcący w czterech specjalnościach na studiach I stopnia.
Historia wydziału.
Wydział Zdrowia Publicznego powstał w 2002 roku. Rok wcześniej na Wydziale Wychowania Fizycznego i Fizjoterapii uruchomiono studia o specjalności odnowa biologiczna z kosmetologią, nad którą Wydział Zdrowia Publicznego przejął opiekę z dniem utworzenia. Wówczas w jego ramach uruchomiono także specjalności kosmetologia stosowana oraz zarządzanie zdrowiem publicznym i rodzinnym. W późniejszym czasie otworzono także czwartą specjalność o nazwie odnowa biologiczna z dietetyką.
Władze wydziału.
Dziekanem Wydziału Zdrowia Publicznego jest dr Małgorzata Kuśmierczyk.
Obecnie na Wydziale Zdrowia Publicznego OSW studenci kształcą się w czterech następujących specjalnościach na studiach I stopnia:
Charakterystyka kierunków kształcenia.
Wynikiem ukończenia studiów na kierunku zdrowie publiczne jest zdobycie wiedzy i umiejętności pozwalającej na pracę w ośrodkach o szerokim zakresie usług związanych z odnową biologiczną czy gabinetach kosmetycznych.

</doc>
<doc id="1467946" url="https://pl.wikipedia.org/wiki?curid=1467946" title="Droga krajowa B66 (Austria)">
Droga krajowa B66 (Austria)

Droga krajowa B66 (Gleichenberger Straße) - droga krajowa na południowym wschodzie Austrii. Arteria zaczyna się na skrzyżowaniu z Gleisdorfer Straße na wschód od Gleisdorfu i biegnie w kierunku południowym. Jedno-jezdniowa trasa kończy się na skrzyżowaniu z B69 w pobliżu miasta Halbenrain tuż przy granicy ze Słowenią.

</doc>
<doc id="1467953" url="https://pl.wikipedia.org/wiki?curid=1467953" title="Przysposobienie wojskowe">
Przysposobienie wojskowe



</doc>
<doc id="1467955" url="https://pl.wikipedia.org/wiki?curid=1467955" title="Garcia Lorca">
Garcia Lorca



</doc>
<doc id="1467956" url="https://pl.wikipedia.org/wiki?curid=1467956" title="Pancerniki typu Bretagne">
Pancerniki typu Bretagne

Pancerniki typu Bretagne – typ trzech francuskich pancerników generacji drednotów, z okresu I wojny światowej, używanych też podczas II wojny światowej.
Historia.
Okręty były francuską odpowiedzią na nową generację brytyjskich drednotów, z armatami większego kalibru, niż początkowo stosowany 305 mm (tzw. superdrednoty). Stanowiły dalsze rozwinięcie typu "Courbet" – pierwszych francuskich drednotów, mając generalnie taki sam kadłub, konstrukcję i architekturę. Główną zmianą było powiększenie kalibru artylerii z 305 mm na 340 mm i bardziej racjonalne jej rozmieszczenie – zastąpienie dwóch wież na burtach na śródokręciu przez jedną umieszczoną centralnie, przez co liczba dział w salwie burtowej nie uległa zmianie. Opancerzenie pozostało podobne, zwiększono jedynie pancerz wież. Dodano przegrodę przeciwtorpedową, lecz o niewielkiej skuteczności z uwagi na małą grubość (8 mm).
Okręty budowano na podstawie programu z 1912, w tym roku też położono stępki pod budowę trzech pancerników typu, a wodowano je w 1913. Dzięki temu, że w chwili wybuchu I wojny światowej ich budowa była zaawansowana, zostały ukończone podczas wojny jako jedyne większe francuskie okręty. Były najsilniejszymi i ostatnimi francuskimi drednotami, gdyż budowę późniejszego typu "Normandie" anulowano po wojnie.
Opis i ocena.
W momencie wejścia do służby, okręty typu "Bretagne" ustępowały czołowym zagranicznym pancernikom, przede wszystkim w opancerzeniu. Ponadto, w Wielkiej Brytanii zaczęły wchodzić już wówczas do służby pancerniki z artylerią kalibru 381 mm. Działa 340 mm na skutek ograniczonego kąta podniesienia (12°) miały niewielki zasięg 14,5 km, dopiero w 1917 zwiększono kąt podniesienia dział ostatniej wieży na „Lorraine” do 18° i zasięg do 18 km, a pozostałych wież i pozostałych pancerników – po wojnie. Ponadto, słaba była dzielność morska okrętów, ich pokład dziobowy był zalewany przez fale.
Modernizacje.
Po I wojnie światowej pancerniki były trzykrotnie modernizowane, lecz jedynie w stosunkowo niewielkim stopniu. „Provence” przechodził modernizacje w latach 1922, 1927 i 1932-1933, „Bretagne” – 1921, 1925 i 1931-1934, a „Lorraine” – w 1921, 1930 i 1934-1936.
Podczas pierwszej modernizacji przede wszystkim zwiększono donośność artylerii głównej przez zwiększenie kąta podniesienia dział do 23°. Podczas drugiej modernizacji zmieniono opalanie kotłów z mieszanego (węgiel i paliwo ciekłe) na paliwo ciekłe, a ponadto ulepszono przyrządy kierowania ogniem, zdjęto 4 działa 138,6 mm i zamontowano tyle samo dział przeciwlotniczych 75 mm. Podczas ostatniej najszerszej modernizacji, m.in. zastąpiono 24 stare kotły (18 na „Provence”) przez 6 nowych, bardziej wydajnych, przez co moc wzrosła z 29 000 do 43 000 KM. Prędkość zwiększyła się jednak w niewielkim stopniu. Wymieniono armaty artylerii głównej (na wyprodukowane dla pancerników typu "Normandie"), zdjęto dalsze 4 działa 138,6 mm oraz wszystkie 4 podwodne wyrzutnie torpedowe i zamontowano dalsze 4 działa przeciwlotnicze 75 mm. Zmodyfikowano rozkład opancerzenia, skracając burtowy pas pancerny na korzyść skosów pokładu pancernego.
Na „Lorraine” podczas trzeciej modernizacji zastąpiono wieżę artylerii głównej na śródokręciu przez katapultę i hangar na 4 wodnosamoloty. Działa 75 mm zastąpiono przez 8 nowych dział przeciwlotniczych 100 mm (4xII) i 4 działka 37 mm (później ich liczbę zwiększono do 8). W styczniu 1940 jednak działa 100 mm ponownie zamieniono na 8 pojedynczych 75 mm (było to spowodowane koniecznością dozbrojenia w te działa nowoczesnego pancernika „Richelieu”). Podczas kolejnego remontu w latach 1943-1944 zdjęto wyposażenie lotnicze, lecz za to uzbrojenie przeciwlotnicze zwiększono do 8 dział 75 mm, 14 pojedynczych dział 40 mm Bofors i 25 działek 20 mm Oerlikon.
Służba okrętów w skrócie.
Okręty weszły do służby w latach 1915-1916, będąc najsilniejszymi francuskimi pancernikami, lecz nie uczestniczyły w walkach podczas I wojny światowej. „Provence” działał w 1916 na wodach greckich i do 1919 był okrętem flagowym francuskiej floty.
Wszystkie trzy okręty służyły także podczas II wojny światowej, mając już wówczas jednak niewielką wartość bojową. Służba ich nie miała istotniejszych aktywnych epizodów bojowych. „Lorraine” w listopadzie 1939 wyewakuował do kanadyjskiego Halifaksu część rezerw złota Francji (1500 skrzynek), a „Bretagne” w marcu 1940 dalsze 1220 skrzynek (ok. 61 t).
Po upadku Francji „Bretagne” i „Provence” bazowały w Mers el-Kebir, a „Lorraine” w brytyjskiej bazie w Aleksandrii w Egipcie. Na początku lipca Brytyjczycy podjęli zbrojną operacji "Catapult" przeciw francuskim okrętom w obawie, żeby nie dostały się w ręce niemieckie. 3 lipca 1940, stojąc w porcie Mers el-Kebir, „Bretagne” i „Provence” zostały ostrzelane przez brytyjskie pancerniki. Na „Bretagne” doszło do wybuchu amunicji i pancernik szybko zatonął z większością załogi (977 ofiar), natomiast „Provence”, przygotowując się do wyjścia z portu, został uszkodzony dwoma pociskami kalibru 381 mm i osadzony na mieliźnie. „Lorraine” z kolei został w drodze porozumienia rozbrojony, stacjonując w Aleksandrii pod francuskim dowództwem.
„Provence” po prowizorycznej naprawie został przebazowany do Tulonu we Francji. Na początku 1941 został tam rozbrojony. 27 listopada 1942 został samozatopiony w Tulonie, razem z innymi okrętami francuskimi, na skutek zajęcia bazy przez oddziały niemieckie. Wrak został podniesiony przez Włochów w lipcu 1943, lecz nie remontowany. Dwa jego działa zostały zamontowane jako bateria nadbrzeżna Seret w rejonie Tulonu. W 1944 wydobyty okręt został samozatopiony przez Niemców, a następnie w 1949 podniesiony i złomowany. W 1952 wydobyto i złomowano „Bretagne”.
„Lorraine” 30 maja 1943 wraz z innymi siłami francuskimi w Afryce północnej przeszedł na stronę aliantów, po czym, po remoncie, w latach 1944-1945 działał u wybrzeży Francji na Morzu Śródziemnym w składzie sił Wolnej Francji. Po wojnie używany był jako okręt szkolny do 1953, po czym 17 lutego 1953 wycofany ze służby i przeznaczony na hulk, a złomowany w styczniu 1954.

</doc>
<doc id="1467957" url="https://pl.wikipedia.org/wiki?curid=1467957" title="Pancerniki typu Provence">
Pancerniki typu Provence



</doc>
<doc id="1467959" url="https://pl.wikipedia.org/wiki?curid=1467959" title="Dystrykt Braga">
Dystrykt Braga

Dystrykt Braga (port. "Distrito de Braga" IPA: /'bɾagɐ/) – jednostka administracyjna pierwszego rzędu w północnej Portugalii. Ośrodkiem administracyjnym dystryktu jest miasto Braga. Położony jest na terenie regionu Północnego, graniczy od północy z dystryktem Viana do Castelo oraz na krótkim odcinku graniczy z hiszpańską Galicią, od wschodu z dystryktem Vila Real a od południa z dystryktem Porto. Powierzchnia dystryktu wynosi 2673 km², zamieszkuje go 831 368 osób, gęstość zaludnienia wynosi 311 os./km².
W skład dystryktu Braga wchodzi 14 gmin: 

</doc>
<doc id="1467960" url="https://pl.wikipedia.org/wiki?curid=1467960" title="Ranunculus oreophilus">
Ranunculus oreophilus



</doc>
<doc id="1467964" url="https://pl.wikipedia.org/wiki?curid=1467964" title="Wiesław Ciczkowski">
Wiesław Ciczkowski

Wiesław Ciczkowski (ur. 12 października 1951, zm. 8 listopada 2000) – polski pedagog, specjalizujący się w pedagogice społecznej. 
Stopień doktora nauk humanistycznych uzyskał w 1990 na Wydziale Humanistycznym Uniwersytetu Gdańskiego. Tematem jego rozprawy była "Rola zajęć pozalekcyjnych i pozaszkolnych w systemie oświaty i wychowania (na przykładzie woj. olsztyńskiego)", a promotorem Edmund Trempała. W 1997 roku uzyskał, na Wydziale Studiów Edukacyjnych, Uniwersytetu im. Adama Mickiewicza, stopień doktora habilitowanego nauk humanistycznych w zakresie pedagogiki. 
Był profesorem Zakładu Dydaktyki i Wczesnej Edukacji na Wydziale Pedagogiki i Wychowania Artystycznego Uniwersytetu Warmińsko-Mazurskiego. Współpracował także z olsztyńskim Wydziałem Nauk Humanistyczno-Społecznych Wyższej Szkoły Pedagogicznej Towarzystwa Wiedzy Powszechnej. Od 1997 roku piastował stanowisko prorektora Olsztyńskiej Szkoły Wyższej im. Józefa Rusieckiego. Zginął w wypadku samochodowym podczas podróży służbowej, wraz z rektorem tej uczelni Józefem Rusieckim. 

</doc>
<doc id="1467966" url="https://pl.wikipedia.org/wiki?curid=1467966" title="Białka niepełnowartościowe">
Białka niepełnowartościowe

Białka niepełnowartościowe (niedoborowe) – białka pochodzenia roślinnego, które zawierają mało lub nie zawierają wcale aminokwasów egzogennych (w przeciwieństwie do białek pełnowartościowych, doborowych). Białka takie występują m.in. w nasionach roślin strączkowych, zbożach i orzechach. Mogą stanowić wystarczające źródło białka w diecie (np. wegańskiej), pod warunkiem spożywania różnych rodzajów takich białek, dzięki czemu dostarcza się wszystkich rodzajów aminokwasów egzogennych na zasadzie komplementacji.

</doc>
<doc id="1467969" url="https://pl.wikipedia.org/wiki?curid=1467969" title="Tour Mediterraneen">
Tour Mediterraneen



</doc>
<doc id="1467971" url="https://pl.wikipedia.org/wiki?curid=1467971" title="Ulica Edmunda Calliera w Poznaniu">
Ulica Edmunda Calliera w Poznaniu

Ulica Edmunda Calliera (do 1918 r. niem. "Robert-Koch-Strasse", 1939-1945 "E.T.A.-Hoffmann-Strasse") jest to ulica leżąca na Łazarzu, na obszarze jednostki pomocniczej Osiedle Św. Łazarz w Poznaniu, łącząca ul. Kolejową i Łukaszewicza. Powstała około 1900 roku, gdy dotychczasową wieś Łazarz włączono do Poznania, co wiązało się z intensywną zabudową jej obszarów.
Dom nr 3, z czerwonej cegły, pochodzi z początku XX w.; blok nr 4-8, jest typowo socrealistyczny z lat 50. XX w., 2 sąsiednie budynki powstały po 1935 r. Znaczną część południowej strony ulicy zajmuje Szkoła Podstawowa nr 9, tu też wzniesiono pod nr 5, współczesną plombę mieszkalną z końca XX w.

</doc>
<doc id="1467973" url="https://pl.wikipedia.org/wiki?curid=1467973" title="Henryk Mizerek">
Henryk Mizerek

Henryk Kazimierz Mizerek (ur. 25 listopada 1953 w Biesowie) – polski pedagog związany z olsztyńskimi uczelniami wyższymi.
Życiorys.
Kierownik i profesor Zakładu Pedagogiki Ogólnej na Wydziale Nauk Społecznych Uniwersytetu Warmińsko-Mazurskiego, a także profesor Olsztyńskiej Szkoły Wyższej im. Józefa Rusieckiego. W latach 2002-2004 był prorektorem tej uczelni.
Specjalizuje się w ewaluacji programów edukacyjnych, kształceniu nauczycieli, metodologii nauk społecznych, pedeutologii oraz teoriach wychowania.

</doc>
<doc id="1467986" url="https://pl.wikipedia.org/wiki?curid=1467986" title="Dystrykt Bragança">
Dystrykt Bragança

Dystrykt Bragança (port. "Distrito de Bragança" IPA: /bɾɐ'gɐ̃sɐ/) – jednostka administracyjna pierwszego rzędu w północno-wschodniej Portugalii. Ośrodkiem administracyjnym dystryktu jest miasto Bragança, inne ważne miasta to Mirandela i Macedo de Cavaleiros. Położony jest na terenie regionu Północnego, od północy i wschodu graniczy z Hiszpanią, od południa z dystryktem Guarda, od południowego zachodu z dystryktem Viseu oraz od zachodu z dystryktem Vila Real. Powierzchnia dystryktu wynosi 6608 km², zamieszkuje go 148 808 osób, gęstość zaludnienia wynosi 23 os./km².
W skład dystryktu Bragança wchodzi 12 gmin: 

</doc>
<doc id="1467988" url="https://pl.wikipedia.org/wiki?curid=1467988" title="Metryka riemannowska">
Metryka riemannowska



</doc>
<doc id="1467990" url="https://pl.wikipedia.org/wiki?curid=1467990" title="Von Wilamowitz-Moellendorff">
Von Wilamowitz-Moellendorff

Von Wilamowitz-Moellendorff – niemiecki ród ziemiański, właściciele dóbr na Kujawach, m.in. Markowice, Bożejewice, Wymysłowice, Kobylniki, Łagiewniki, Rożniaty. 
Najstarszym członkiem rodu był Theodor von Wilamowitz. 

</doc>
<doc id="1467992" url="https://pl.wikipedia.org/wiki?curid=1467992" title="Ulica Marcelego Mottego w Poznaniu">
Ulica Marcelego Mottego w Poznaniu

Ul. Mottego w Poznaniu – ulica na Łazarzu, na terenie jednostki pomocniczej Osiedle Św. Łazarz w Poznaniu, między Kolejową i Łukaszewicza, wytyczona około 1900 r. Nazwana ku czci Marcelego Mottego. Przed 1918 nosiła nazwę "Gutenbergstraße" (ul. Gutenberga).
Na rogu ul. Kolejowej wznosi się podniszczona kamienica mistrza ciesielskiego M. Flauma z 1902 r., z oszczędną neogotycką dekoracją sztukatorską. W domu pod nr 2 zachowała się kafelkowa dekoracja sklepu rzeźnickiego. Nr 7-7a, to dom własny architekta Waltera Czygana z 1905 r., z interesującym wystrojem sztukatorskim.

</doc>
<doc id="1467995" url="https://pl.wikipedia.org/wiki?curid=1467995" title="Timmia megapolitana">
Timmia megapolitana



</doc>
<doc id="1468005" url="https://pl.wikipedia.org/wiki?curid=1468005" title="Utwory Wiery Gran">
Utwory Wiery Gran

Utwory Wiery Gran
Wiera Gran (1916-2007) – polska piosenkarka, wykonywała piosenki w języku polskim, francuskim i nagrała około 20 płyt w okresie międzywojennym dla firm Syrena Record oraz kilka płyt dla firm Odeon, Westminster, Ducretet-Thompson, Ballada i Sogena w okresie powojennym. Poniżej znajduje się uporządkowana lista większości jej utworów. Płyty firmy Syrena Record zostały skatalogowane przez Tomasza Lerskiego. Płyta "Legendarna Wiera Gran" 1916-2007 (Polskie Nagrania) została opracowana przez Jerzego Płaczkiewicza.
Przed wojną nagrała około 28 płyt i około 60 piosenek.
Dyskografia.
Maj-czerwiec 1934.
Orkiestra gitar hawajskich. Dyrygenci Wiktor Tychowski i Mieczysław Wróblewski. Refreny śpiewa Sylvia Green.
Orkiestra gitar hawajskich. Dyrygenci: Wiktor Tychowski i Mieczysław Wróblewski.
Orkiestra taneczna towarzystwa Syrena Record. Dyrygent Henryk Wars. Refreny śpiewa Sylvia Green.
Orkiestra gitar hawajskich. Dyrygenci Wiktor Tychowski i Mieczysław Wróblewski. Refreny śpiewa: Sylvia Green.
Styczeń 1935.
Orkestra Taneczna "Syrena Record". Dyrygent Iwo Wesby. Refreny śpiewa Wiera Gran.
Luty 1935.
Wiera Gran. Śpiew z akompaniamentem orkiestry "Syrena Record".
Luty-marzec 1936.
Akompaniament na skrzypcach Henryk Gold, przy fortepianie Stanisław Fereszko.
Wrzesień 1935.
Orkiestra taneczna "Syrena Rekord". Refereny śpiewa Wiera Gran.
Maj 1936.
Wiera Gran. Przy fortepianie Stanisław Fereszko.
Grudzień 1936 – styczeń 1937.
Akompaniament na fortepianie Stanisław Fereszko.
1938.
W 1938 firma Syrena Record wyraziła zgodę na jej nagrania również dla firmy Odeon. Jerzy Gert, szef orkiestry w wytwórni Odeon zaproponował jej współpracę.
1941–1942.
W kawiarni Sztuka śpiewa "Jej pierwszy bal", utwór skomponowany przez Władysława Szpilmana i ze słowami Władysława Szlengla na motywach walca "To dawny mój znajomy" z opery Ludomira Różyckiego "Casanova".
1946.
W 1946 roku dokonała w Poznaniu nagrań radiowych dla firmy "Odeon". Od 9 listopada 1946 występowała w koncertach radiowych w warszawskiej rozgłośni Polskiego Radia.
1951.
Nagrała 3 płyty w firmie "Ballada".
1957–1960.
Kontrakt z francuska firmą Ducretet-Thomson – nagrała dla niej 15 piosenek na płytach 45 obr./min. Nagrała też w Wiedniu płytę długogrająca dla amerykańskiej firmy Westminster "Vera Gran Sings" (Westminster Record, Int AW 2524/2525), na której znalazło się 12 piosenek.
1965.
Dokonała nagrań radiowych w Warszawie, Nagrała płytę "V. Gran śpiewa" z zespołem Jerzego Abratowskiego dla "Polskich Nagrań"
2008.
Legendarna Wiera Gran 1916-2007 (Polskie Nagrania)
oraz
Inne.
"Cztery przeboje z dawnych lat śpiewa Wiera Gran", rozprowadzane przez Bevco Music (Plainville, Mass. 02762); "List" (Eddy Courts – R. Sewer), "Mazowiecki Wiatr" (H. Wieniawski-Refren Konarski), "To się zwykle tak zaczyna" (Stanisław Fereszko, J. Schlechter), "Święty Antoni" (H. Wars – A. M. Swinarski).

</doc>
<doc id="1468006" url="https://pl.wikipedia.org/wiki?curid=1468006" title="AUDI">
AUDI



</doc>
<doc id="1468011" url="https://pl.wikipedia.org/wiki?curid=1468011" title="Dystrykt Coimbra">
Dystrykt Coimbra

Dystrykt Coimbra (wym. ; port. "Distrito de Coimbra") – jednostka administracyjna pierwszego rzędu w środkowej Portugalii. Ośrodkiem administracyjnym dystryktu jest miasto Coimbra, innym ważnym miastem jest Figueira da Foz. Położony jest na terenie regionu Centralnego, od północy graniczy z dystryktami Aveiro i Viseu, od wschodu z dystryktami Guarda i Castelo Branco a od południa z dystryktem Leiria. Powierzchnia dystryktu wynosi 3947 km², zamieszkuje go 441 245 osób, gęstość zaludnienia wynosi 112 os./km².
W skład dystryktu Coimbra wchodzi 17 gmin:

</doc>
<doc id="1468013" url="https://pl.wikipedia.org/wiki?curid=1468013" title="Sojuz TMA-18">
Sojuz TMA-18

Sojuz TMA-18 – misja Sojuza, która wyniosła na Międzynarodową Stację Kosmiczną (ISS) 23 stałą załogę stacji. Start odbył się 2 kwietnia 2010 r. Astronauci powrócili na Ziemię sześć miesięcy później - 25 września 2010.

</doc>
<doc id="1468015" url="https://pl.wikipedia.org/wiki?curid=1468015" title="Luscinia brunnea">
Luscinia brunnea



</doc>
<doc id="1468017" url="https://pl.wikipedia.org/wiki?curid=1468017" title="Sojuz TMA-19">
Sojuz TMA-19

Sojuz TMA-19 – misja Sojuza, która wyniosła na Międzynarodową Stację Kosmiczną (ISS) 24 stałą załogę stacji. Start miał miejsce 15 czerwca 2010 z kosmodromu Bajkonur. Astronauci powrócili na Ziemię 26 listopada 2010.

</doc>
<doc id="1468019" url="https://pl.wikipedia.org/wiki?curid=1468019" title="Sojuz TMA-20">
Sojuz TMA-20

Sojuz TMA-20 – misja statku Sojuz do Międzynarodowej Stacji Kosmicznej, która dostarczyła na ISS troje członków Ekspedycji 26. Start miał miejsce 15 grudnia 2010. Po dwóch dniach lotu Sojuz TMA-20 przycumował do ISS. Załoga powróciła na Ziemię 24 maja 2011.

</doc>
<doc id="1468020" url="https://pl.wikipedia.org/wiki?curid=1468020" title="Sojuz TMA-21">
Sojuz TMA-21

Sojuz TMA-21 "Jurij Gagarin" – misja Sojuza, który wyniósł na Międzynarodową Stację Kosmiczną (ISS) 27 stałą załogę stacji. Jest to 109 misja statku kosmicznego Sojuz od rozpoczęcia programu w 1967 r.
Początkowo start był zaplanowany na 30 marca 2011. 14 marca, z powodu awarii kondensatorów systemu łączności Kwant-W, start przełożono i miał on miejsce 4 kwietnia (5 kwietnia według czasu moskiewskiego).
Emblemat.
W grudniu 2010 r. szef rosyjskiej Federalnej Agencji Kosmicznej Anatolij Perminow zatwierdził poprawki do emblematu misji Sojuz TMA-21. Został on zaprojektowany na podstawie rysunku 12- letniego Marciela Kayle Santos z Gujany Francuskiej. Emblemat ma kształt statku Wostok, zaś na kuli ziemskiej widać szkic twarzy Jurija Gagarina. Nawiązuje to do 50-rocznicy lotu pierwszego człowieka na orbitę.
Przygotowania.
Trening kosmonautów.
Załogi Sojuza TMA-21 przybyły do kosmodromu Bajkonur 9 lutego 2011. 4 i 5 marca załogi zdały egzaminy, zaś 19 marca zostały oficjalnie dopuszczone do lotu.
Awaria systemu Kvant-V.
Podczas przygotowań do zaplanowanego na 30 marca 2011 r. startu Zarząd Techniczny Space Flight System Testing zgłosił awarię systemu Kwant-W. 13 marca, na spotkaniu Roskosmosu podjęto decyzję o przełożeniu startu na nie wcześniej niż 4 kwietnia 2011. Sformowano także grupę roboczą, która miała wyjaśnić przyczynę awarii. Po zakończeniu prac grupy i wymianie uszkodzonego elementu, datę startu ustalono na 5 kwietnia 2011.

</doc>
<doc id="1468026" url="https://pl.wikipedia.org/wiki?curid=1468026" title="Kamienica Bornbachów w Warszawie">
Kamienica Bornbachów w Warszawie

Kamienica Bornbachów – jedna z zabytkowych kamienic Starego Miasta, znajdująca się przy ulicy Brzozowej 5 róg ulicy Celnej.
Historia.
Pierwszą zabudową działki o numerze hipotecznym 69, na której znajduje się kamienica, były budynki gospodarcze, powiązane z dużo starszą kamienicą przy Rynku Starego Miasta 2 wzniesioną około roku 1451. Tylna część posesji, pozostająca wciąż w rękach rodziny Bornbachów, została zabudowana dopiero w początkach XVI wieku. Wzniesionymi obiektami były oficyna, połączona z domem frontowym przy Rynku wąskim skrzydłem wybudowanym wzdłuż ulicy Celnej, oraz późnogotycki budynek, będący pierwotnie prawdopodobnie spichlerzem, wznoszący się nad dawną uliczką podmurną, wraz z przybudówką za murem obronnym. Budynek spichlerza wzniesiony na arkadach nad przesklepioną wówczas uliczką podmurną opierał się ścianą wschodnią na murze obronnym, zaś jego narożnik stykał się z Bramą Gnojną.
Być może w roku 1626 budynek spichlerza został przebudowany na kamienicę mieszkalną; jednocześnie zamurowano i podpiwniczono dawną uliczkę podmurną, wtapiając ją w bryłę kamienicy; ówcześnie nad ulicą Celną przerzucono łuki rozporowe.
Po roku 1752 kamienica została częściowo rozebrana i odbudowana dla Jana Ciecierskiego, regensa konwiktu Collegium Nobilium. Z tego okresu pochodzi barokowa elewacja od strony ulicy Brzozowej oraz trzecie, dobudowane piętro. Po roku 1832 w związku z poszerzeniem ulicy Celnej rozebrano Bramą Gnojną, zachowując jedynie jej boczną ścianę jako część bocznej elewacji kamienicy.
W roku 1944 kamienica została spalona, zachowały się jednak jej mury magistralne wzdłuż ulic Brzozowej i Celnej.
Poprzedzające rekonstrukcję kamienicy badania prowadzone w latach 1956–57 pod kierunkiem Stanisława Żaryna doprowadziły do odsłonięcia i zabezpieczenia ściany Bramy Gnojnej oraz części późnogotyckiego budynku wzniesionego nad dawna uliczką podmurną. Podczas odbudowy w latach 1956–61 częściowo zrekonstruowano gotyckie partie muru oraz odtworzono przesklepienie dawnej uliczki podmurnej wraz z jej wylotem na ulicę Celną.
Wnętrza kamienicy zaprojektowano na nowo, zachowując jednak szesnastowieczne fundamenty, zachowane mury magistralne oraz nakryte kolebkowymi sklepieniami zachowane piwnice z XVII I XVIII wieku. W elewacji bocznej kamienicy do wysokości drugiego piętra wyeksponowano wewnętrzne lico bocznej ściany Bramy Gnojnej z końca XIV wieku, wraz ze śladami spływu sklepienia wnętrza bramy.
Trójkątny szczyt z okulusem wznoszący się nad wylotem dawnej uliczki podmurnej jest powojenną kreacją dokomponowaną do reliktów Bramy Gnojnej, zaprojektowaną podczas odbudowy w latach 1956-61.

</doc>
<doc id="1468027" url="https://pl.wikipedia.org/wiki?curid=1468027" title="Odczuwanie bólu przez płód">
Odczuwanie bólu przez płód

Kwestia odczuwania bólu przez płód stanowi przedmiot rozważań środowisk medycznych i jest częścią większej dyskusji na temat aborcji. Według badaczy płód nie odczuwa bólu do 3 trymestru ciąży (27 tydzień), mimo to zwolennicy ruchu pro-life proponują ustawodawstwo nakazujące informować kobietę poddającą się aborcji, iż płód może odczuwać ból podczas zabiegu.
W 2010 raporty zamówione przez Departament Zdrowia Wielkiej Brytanii stwierdzają, że przed upływem siódmego miesiąca ciąży płód znajduje się w stanie "stałego braku przytomności, przypominającego sen lub narkozę" oraz że "jest widoczne, że połączenia nerwowe z korą mózgową są nierozwinięte, a ponieważ większość neurochirurgów wierzy, że kora mózgowa jest niezbędna do odczuwania bólu, można wnioskować, że płód nie może odczuwać żadnego bólu do tej fazy rozwoju". Wcześniejsza praca przeglądowa badaczy z University of California w San Francisco, opublikowana w 2005 roku na łamach "JAMA", podobnie podsumowywała stan wiedzy medycznej dotyczącej możliwości nocyceptywnych płodu. Autorzy uznali, że mało prawdopodobnym jest, aby płód odczuwał ból przed trzecim trymestrem ciąży. Coraz powszechniejszy wśród neurobiologów zajmujących się rozwojem ośrodkowego układu nerwowego staje się pogląd, że kluczowym dla wykształcenia zdolności odczuwania bólu przez płód jest wykształcenie odpowiednich połączeń wzgórzowo-korowych, które ma miejsce około 26. tygodnia ciąży. Ponieważ na zdolność odczuwania bólu wpływają czynniki zmysłowe, emocjonalne i poznawcze, określenie dokładnego momentu uzyskania tej zdolności w rozwoju człowieka może być niemożliwe.
Badania medyczne.
W 2005 roku w JAMA opublikowano metaanalizę podsumowującą dotychczasowy stan wiedzy na temat zdolności odczuwania bólu przez płód. Autorzy uznali na podstawie dostępnych danych, że prawdopodobieństwo odczuwania bólu przed trzecim trymestrem ciąży jest małe. Wyniki badań elektroencefalograficznych przeprowadzanych u wcześniaków sugerują, że percepcja bólu jest możliwa dopiero po 29 lub 30 tygodniu ciąży; stwierdzono, że odruchy wycofania, zmiany rytmu serca i poziomów hormonów w odpowiedzi na procedury inwazyjne nie dowodzą odczuwania bólu przez płód.
W tym samym 2005 roku Mellor i współpracownicy dokonali przeglądu piśmiennictwa na temat stanu świadomości płodu w trakcie ciąży, m.in. na podstawie obserwacji poziomów endogennych neuroinhibitorów, takich jak adenozyna i pregnanolon. Prawdopodobieństwo doświadczania przezeń bólu we śnie autorzy uznali za małe.
Nie ma również zgodności co do istoty odczuwania bólu w ogóle. Część badaczy uważa, że ponieważ odczuwanie bólu może być związane z czynnikami zmysłowymi, emocjonalnymi i poznawczymi, to ból może być w ogóle nieodczuwany przez płód przed urodzeniem.
W 2001 roku grupa robocza przy "Medical Research Council" w Wielkiej Brytanii wezwała do dalszych badań nad bólem u płodu. Przewodnicząca rady, Eve Johnstone, w wywiadzie dla "Daily Telegraph" stwierdziła, że istnieją dodatkowe argumenty przemawiające za dalszymi badaniami.
W 2006 roku Stuart Derbyshire na łamach "British Medical Journal" wywiódł tezę, że odczuwanie bólu może być uzależnione od rozwoju zdolności poznawczych i emocjonalnych, zachodzących po porodzie: 

</doc>
<doc id="1468029" url="https://pl.wikipedia.org/wiki?curid=1468029" title="Kamienica Patrycjuszowska Burbachów">
Kamienica Patrycjuszowska Burbachów



</doc>
<doc id="1468034" url="https://pl.wikipedia.org/wiki?curid=1468034" title="Parafia św. Apostołów Piotra i Pawła w Trzciannem">
Parafia św. Apostołów Piotra i Pawła w Trzciannem

Parafia pw. św. Apostołów Piotra i Pawła w Trzciannem – rzymskokatolicka parafia należąca do dekanatu Mońki, archidiecezji białostockiej, metropolii białostockiej.
Historia parafii.
Kościół trzciański był zbudowany przez pierwszych osadników już przed rokiem 1496, co wynika z akt fundacji parafii przez księcia litewskiego Aleksandra Jagiellończyka, brata św. Kazimierza. Pierwszy proboszczem parafii był Bartłomiej Molokin od roku 1496.
Kolejne kościoły zostały zbudowane z inicjatywy jego następców 1614 – ks.Sewerin Jezewski, 1746 – ks. Melchior Cimski, 1846 – ks, Walicki. Obecny murowany kościół jest czwartą świątynią. Kościół konsekrował w 1860 r. biskup wileński Adam Krasiński. 
Miejsca kultu.
Na terenie parafii znajduje się cmentarz grzebalny założony w XVI wieku o powierzchni 3,5 ha w odległości 0,5 km od kościoła.
Obszar parafii.
W granicach parafii znajdują się miejscowości: 
W latach 20. XX w. przekazano wsie do nowo powstających parafii:
dla parafii MB Częstochowskiej i św. Kazimierza w Mońkach:

</doc>
<doc id="1468035" url="https://pl.wikipedia.org/wiki?curid=1468035" title="Wadaiko Yamato">
Wadaiko Yamato

 – japońska grupa muzyczna grająca muzykę taiko.
Historia.
Grupa japońskich bębniarzy założona w 1993 roku w mieście Nara w Japonii. Założycielem jest Masa Ogawa. Obecnie grupa ma siedzibę we wsi Asuka (prefektura Nara w Japonii). Bębniarze posługują się kilkoma tuzinami bębnów i pałeczkami o wadze do 3,5 kilograma. Grają na bębnach taiko, flecie, dzwonkach, a także tradycyjnych japońskich instrumentach: koto, chappa, shino-bue, shamisen oraz kane. Od momentu powstania grupa dała ponad 1800 koncertów. Zdobyła swoją popularność w 1998 roku kiedy to wygrała nagrodę Spirit of Fringe.

</doc>
<doc id="1468036" url="https://pl.wikipedia.org/wiki?curid=1468036" title="Odwzorowanie stereograficzne">
Odwzorowanie stereograficzne



</doc>
<doc id="1468037" url="https://pl.wikipedia.org/wiki?curid=1468037" title="Naryngina">
Naryngina

Naryngina, naringina – glikozyd flawonoidowy występujący głównie w owocach grejpfruta i odpowiadający za ich gorzki smak. W organizmie metabolizowany jest do naryngeniny, będącej jej aglikonem. Obie te substancje znajdują się w owocach cytrusowych.
Naryngina wykazuje szerokie spektrum aktywności farmakologicznej, między innymi wzmaga lipolizę, obniża poziom cholesterolu, działa przeciwzapalnie, przeciwrakowo i antyseptycznie. Blokuje także niektóre enzymy wątrobowe biorące udział w metabolizmie wielu leków, dlatego nie poleca się popijania leków sokiem grejpfrutowym. Jest najważniejszym z flawonoidów zawartych w ekstrakcie z pestek grejpfruta.
Naryngina występuje w:

</doc>
<doc id="1468039" url="https://pl.wikipedia.org/wiki?curid=1468039" title="Yamato (bębniarze)">
Yamato (bębniarze)



</doc>
<doc id="1468040" url="https://pl.wikipedia.org/wiki?curid=1468040" title="Obietnica (powieść)">
Obietnica (powieść)

Obietnica (niem. "Das Versprechen") – powieść kryminalna autorstwa szwajcarskiego pisarza Friedricha Dürrenmatta.
Powieść powstała na podstawie scenariusza do filmu "W biały dzień" (niem. "Es geschah am hellichten Tag"). Dürrenmatt był zadowolony z filmu, jak i jego zakończenia, chciał jednak ową historię opowiedzieć dalej, mając wzgląd nad jej funkcję pedagogiczną. Z tego powodu napisał on na podstawie swojego własnego scenariusza do filmu powieść "Obietnica", której nadał podtytuł "Podzwonne powieści kryminalnej" (niem. "Requiem auf den Kriminalroman"), ponieważ podważał w niej powszechnie przyjęte reguły kryminału. Podczas gdy zaangażowany w pomoc ludziom komisarz Matthäi odnosi w filmie sukces poprzez swoje dochodzenie, w powieści nie udaje mu się to przez przypadek.
Fabuła.
Autor stosuje narrację pierwszoosobową, w celu umieszczenia swojej osoby w fabule książki jako pisarza literatury detektywistycznej. Jednakże głównym narratorem powieści jest niejaki dr H., emerytowany szef policji, który podejmuje się wyjaśnienia i wskazania wad literatury detektywistycznej pierwszoosobowemu narratorowi Dürrenmatta. Aby tego dokonać, dr H. powołuje się na historię jednego z jego byłych inspektorów, detektywa Matthäia, który w ostatnim dniu pracy w oddziale, podjął się śledztwa przypadku morderstwa małej dziewczynki. Podejrzany dość szybko przyznaje się do winy, jego zeznanie nastąpiło jednak po nieustępliwym, 20-godzinnym przesłuchaniu. Wiedząc o tym, policyjny instynkt Matthäia podpowiada mu, że mężczyzna nie jest prawdziwym zabójcą. Uważa, że za wszystkim stał seryjny morderca i wiąże on śmierć dziecka z innymi podobnymi przypadkami, które miały miejsce w okolicy. Niemniej jednak jest on osamotniony w jego twierdzeniu, a policja zamyka sprawę.
Składając obietnicę rodzicom zamordowanej dziewczynki, że znajdzie sprawcę, Matthäi porzuca wcześniejsze plany i kontynuuje śledztwo na własną rękę. Zostaje ostrzeżony przez psychiatrę, że morderca, którego szuka, prawdopodobnie nie istnieje, przestrzega on także detektywa przed wpadnięciem w obsesję na jego punkcie. Matthäi jednak nie rezygnuje.
Dzięki zręcznym czynnościom detektywistycznym, przy jego narastającej obsesji wokół sprawy, Matthäi tworzy szczegółowy profil prawdopodobnego zabójcy, uwzględniając także domniemaną trasę, którą ten przemierzał. Kupuje on stacje benzynową przy drodze i zatrudnia gospodynię domową, posiadającą córkę Annemarie, która odpowiada profilowi zabitych dzieci. Mieszkając tam razem z nimi, Matthäi używa dziecka jako przynęty i czeka, aż sprawca przyjdzie do niego.
Jego plan zdaje się przynosić rezultaty, kiedy pewnego dnia dziewczynka informuje go, iż spotkała mężczyznę, które pasuje do profilu zabójcy stworzonego przez detektywa. Dostarcza ona nawet szczegółów na temat jego zachowania, które zdaje się odpowiadać temu, którym cechował się morderca. Matthäi próbuje ująć go następnego dnia, zawiadamiając policję, która otacza miejsce, w którym Annemarie miała się z nim ponownie spotkać. Wszyscy czekają na przybycie mężczyzny, ten jednak się nie zjawia.
Owo niepowodzenie jest przeżyciem druzgocącym dla Matthäia. Policja i osoby postronne są wreszcie przekonani, że inny zabójca nigdy nie istniał, a śledztwo detektywa było wyłączenie rezultatem jego szaleństwa. Jego kontakt z Annemarie i jej matką się urywa, gdyż pomimo miłości, jaką te mu okazały, użył on dziewczynki jako przynęty do zapędzenia zabójcy w pułapkę. Nie mogąc pojąć, jak jego skrzętna i szczegółowa praca detektywistyczna mogła nie przynieść rozwiązania sprawy, Matthäi popada w szaleństwo i alkoholizm.
Dopiero po kilku latach wychodzi na jaw, że praca detektywistyczna Matthäia była jak najbardziej prawidłowa i że on sam miał rację. Morderca nie pojawił się w wyznaczonym miejscu tego dnia, aby spotkać Annemarie, gdyż zginął po drodze w wypadku samochodowym. Jednak prawda wychodzi na jaw zbyt późno, aby miało to dla detektywa jakiekolwiek znaczenie.
W biały dzień.
Film "W biały dzień" traktuje o historii detektywa Matthäi, lecz fabuła nie jest opowiedziana dokładnie za książką "Obietnica". Na końcu filmu Matthäi niepokoi się o Annemarie i wysyła ją i jej matkę w bezpieczne miejsce, zanim próbuje zapędzić mordercę w pułapkę. Ten zjawia się w lesie i zostaje zabity. To usprawiedliwia i potwierdza uporczywość detektywa i jego zaangażowanie w sprawę, oraz prowadzi ostatecznie do szczęśliwego końca i ponownego spotkania z Annemarie.
Interpretacja.
Na końcu książki Dürrenmatt pośrednio potwierdza istnienie innej wersji historii (z filmu "W biały dzień"), wspominając, iż powieść byłaby w całości zgodna z gatunkiem literatury detektywistycznej, jeśli zakończenie uległoby zmianie i zabójca przybyłby na miejsce spotkania z Annemarie, wpadając w pułapkę Matthäia. Jednak celem dr H. jest uświadomienie pierwszoosobowemu narratorowi szaleństwa takiej literatury. Jedno z dwóch zastrzeżeń dr H. w stosunku do zawartości typowego utworu detektywistycznego, to konieczność ostatecznego ujęcia przestępcy. Brak owego czynnika postrzega on jednak jako relatywnie drobne wykroczenie, gdyż czytelnicy są jak najbardziej świadomi tego, że także w rzeczywistości zdarza się, że zbrodnia nie zostaje wyjaśniona. Bardziej problematycznym aspektem w oczach dr H. okazuje się sposób, w jaki odbywa się rozwiązanie zagadki przestępstwa w tego typu literaturze.
Zadanie rozwikłania danej sprawy kryminalnej jest przedstawione analogicznie do problemu rozwiązywania matematycznego równania. Jeśli jest ono poprawnie sformułowane, a matematyk nie jest w stanie go obliczyć, to oznacza to, że albo nie da się dla niego oszacować zmiennych, albo liczący nie dysponuje odpowiednimi umiejętnościami. Literatura detektywistyczna prezentuje podobny sposób rozwiązywania zagadek i poszlak, dokładnie w analogii do kolejno równania, zmiennych i osoby matematyka. Tym samym naiwny czytelnik może wywnioskować, że w rzeczywistości, jeśli detektyw ma odpowiednie kwalifikacje i dysponuje określonym tropem, będzie on w stanie dojść do niezaprzeczalnej konkluzji, tak jak matematyk. Jeśli więc ten zawodzi, to dlatego, że sprawca dokonał zbrodni w taki sposób, że uniknął zostawienia śladów – tak jak w równaniu, dla którego nie da się oszacować zmiennych – albo dlatego, że detektyw nie był wystarczająco bystry aby poprawnie zlokalizować, złożyć i zanalizować ślady, które miał do dyspozycji – tak jak matematyk, któremu brakuje umiejętności do rozwiązania poprawnie sformułowanego równania.
Uwzględniając ideę alternatywnego zakończenia historii, zgodnego z prezentacją matematycznego równania, unaoczniony jest typowy przykład wzoru, którym podąża standardowe literackie dzieło detektywistyczne. Jednak Matthäi – zgodnie z relacją dr H. – nie rozwiązał sprawy z powodu wypadku zabójcy, co jest zupełnie przypadkowym zrządzeniem losu i nie ma to nic wspólnego, ani z tym jak sprawca dokonał zbrodni, ani z brakiem kompetencji śledczych detektywa. Co więcej dr H. opisuje Matthäia jako osobę genialną, której nie dorównywali nawet inni fikcjonalni detektywi. Koresponduje to z twierdzeniem autora, iż "nie ma rzeczy okrutniejszej nad potknięcie się geniusza o coś idiotycznego". Zgodnie z relacją dr H., smutna historia śledczego ukazuje, w przeciwieństwie do matematycznej precyzji, zwykle obecnej w powieści detektywistycznej, że rezultaty pracy policji, zależą także od przypadku, zrządzeń losu, a także zdarzeń będących całkowicie poza kontrolą zarówno sprawcy, jak i detektywa.

</doc>
<doc id="1468041" url="https://pl.wikipedia.org/wiki?curid=1468041" title="Theodor Aman">
Theodor Aman

Theodor Aman (ur. 20 marca 1831 w Campulung-Muscel, zm. 19 sierpnia 1891 w Bukareszcie) – rumuński malarz ormiańskiego pochodzenia.
Studiował w Bukareszcie i w Paryżu u Michela Martina Drollinga i François-Édouard Picota. Wystawiał m.in. w paryskim Salonie. Malował kompozycje historyczne, portrety, sceny rodzajowe, pejzaże i martwe natury, tworzył również akwaforty. Poruszał rumuńskie wątki narodowe i patriotyczne. Na jego styl duży wpływ wywarli barbizończycy i mistrzowie włoskiego renesansu. Był jednym z artystów, których prace były zapowiedzią impresjonizmu.
Aman jest uważany za pierwszego poważnego malarza wywodzącego się z Rumunii. Wspólnie z Gheorghe Tattarescu założył w 1863 Krajową Szkołę Sztuk Pięknych w Bukareszcie i kierował nią do śmierci w 1891.

</doc>
<doc id="1468042" url="https://pl.wikipedia.org/wiki?curid=1468042" title="Dystrykt Castelo Branco">
Dystrykt Castelo Branco

Dystrykt Castelo Branco (port. "Distrito de Castelo Branco", wym. []) – jednostka administracyjna pierwszego rzędu w środkowej Portugalii. Ośrodkiem administracyjnym dystryktu jest miasto Castelo Branco, innym ważnym miastem jest Covilhã. Położony jest na terenie regionu Centralnego, od północy graniczy z dystryktem dystryktem Guarda, od wschodu graniczy z Hiszpanią, od południa z dystryktami Portalegre i Santarém, a od zachodu z dystryktami Leiria i Coimbra. Powierzchnia dystryktu wynosi 6675 km², zamieszkuje go 208 069 osób, gęstość zaludnienia wynosi 31 os./km².
W skład dystryktu Castelo Branco wchodzi 11 gmin:

</doc>
<doc id="1468044" url="https://pl.wikipedia.org/wiki?curid=1468044" title="Zbiór Smitha">
Zbiór Smitha

Zbiór Smitha – w ordynacjach wyborczych jest to najmniejszy niepusty zbiór kandydatów uczestniczących w konkretnych wyborach, gdzie każdy z nich wygrywa z każdym innym kandydatem spoza tego zbioru w zestawieniach parami.
Zbiór Smitha to jedno z możliwych ustaleń najlepszego wyboru głosowaniem. Ordynacje wyborcze, w których zwycięzca zawsze należy do zbioru Smitha, spełniają kryterium Smitha i noszą miano ordynacji typu Smith-wydolnych (ang.: "Smith-efficient").
Zbiór kandydatów, w którym każdy element wygrywa w zestawieniu parami z każdym elementem spoza zbioru, jest także znany jako zbiór dominujący.

</doc>
<doc id="1468045" url="https://pl.wikipedia.org/wiki?curid=1468045" title="Kryterium Smitha">
Kryterium Smitha



</doc>
<doc id="1468048" url="https://pl.wikipedia.org/wiki?curid=1468048" title="Moshi Moshi (singel)">
Moshi Moshi (singel)

Moshi Moshi (jap.: "Halo! Proszę Pana/Pani!", znaczenie prześmiewcze) - drugi singiel z płyty o tym samym tytule zespołu Öszibarack z Wrocławia. 

</doc>
<doc id="1468049" url="https://pl.wikipedia.org/wiki?curid=1468049" title="Szer-Szeń">
Szer-Szeń



</doc>
<doc id="1468050" url="https://pl.wikipedia.org/wiki?curid=1468050" title="Kryterium Condorceta">
Kryterium Condorceta

Kryterium Condorceta – w teorii wyboru społecznego, cecha metod wyborczych, opisująca czy prowadzą do wybrania zwycięzców Condorceta, czyli tych opcji, które wygrywają w głosowaniach między wszystkimi parami alternatyw. Kryterium to odzwierciedla ustalenia francuskiego matematyka i filozofa z XVIII wieku, Nicolasa Condorceta.
Nie w każdej sytuacji da się określić tak zdefiniowanych zwycięzców. Ten problem może wystąpić wskutek cykliczności preferencji, co jest podstawą paradoksu Condorceta. Kryterium nie gwarantuje więc rozstrzygnięcia wyborów, i nie definiuje samodzielnie kompletnej metody głosowania. Zaproponowano szereg metod condorcetowskich, które są uzupełnione o różne sposoby rozwiązania paradoksu i mają na celu jednoznaczne wyłanianie zwycięzców spośród opcji spełniających kryterium Condorceta.
Historia.
Wczesny opis metody ustalenia zwycięzcy głosowania przez porównanie poparcia parami, zgodnej z koncepcjami Condorceta, przedstawił już w 1299 średniowieczny filozof Rajmund Llull w traktacie "De Arte Eleccionis". Ten sam autor opisał też system głosowania identyczny z metodą Bordy w powieści "Blanquerna" z ok. 1283. Nie towarzyszyło temu jednak matematyczne ani logiczne uzasadnienie dla stosowania tych procedur.
Analityczny opis zagadnienia sformułował w 1785 Condorcet, francuski myśliciel i orędownik demokracji, w pracy "Essai sur l’application de l’analyse à la probabilité des décisions rendues à la pluralité des voix". Przekonywał w niej o wartości demokratycznych metod, wyprowadzając twierdzenie Condorceta o ławie przysięgłych. Argumentował o sensowności uznania za zwycięską takiej opcji w wyborach, która wygrałaby z każdą z alternatyw w osobnych głosowaniach parami. Dostrzegał przy tym, że wyznaczenie takiej opcji nie jest możliwe, gdy preferencje są cykliczne (analogicznie do potrójnego cyklu w grze w papier, kamień, nożyce, jak to opisał np. Saari). W dalszej części tekstu przedstawił niekompletny zarys rozwiązania tego problemu; według opracowania Hamana, podobne do tego szkicu są np. rozwinięte później metoda maksyminu i metoda Copelanda.
W ciągu następnych stuleci badacze przedstawili wiele propozycji metod condorcetowskich; wszystkie spełniają kryterium Condorceta, jednak niektóre odbiegają od dodatkowych, pobocznych koncepcji tego myśliciela.
Opis formalny.
Zgodnie z notacją Fishburna, formalna definicja klasycznego kryterium Condorceta określa, że przy relacji większościowego zwycięstwa w zestawieniu parami formula_1 funkcja wyboru społecznego formula_2 jest condorcetowska wtedy i tylko wtedy, gdy dla dowolnych zbiorów alternatyw formula_3 i preferencji formula_4:
to znaczy gdy wybiera dokładnie taki zbiór, w którym znajduje się jedynie opcja wygrywająca w głosowaniu większościowym z każdą inną alternatywą.
Fishburn opisał także dodatkowe warianty kryterium, które zaproponowano w 20 wieku:
Kryterium Smitha: jeśli formula_3 można podzielić na niepuste podzbiory formula_8 i formula_9 gdzie formula_10 dla wszystkich formula_11 i formula_12 to formula_13 Spełniająca to kryterium funkcja musi wybierać tylko najmniejszy zbiór alternatyw, które wygrywają ze wszystkimi opcjami spoza tego zbioru.
Inkluzywne kryterium (słabego zwycięzcy) Condorceta: poza warunkami klasycznej formy kryterium, formula_14 gdy drugi zbiór nie jest pusty.
W notacji Hamana, jeśli w zbiorze alternatyw formula_15 istnieje podzbiór słabych zwycięzców Condorceta formula_16 czyli alternatywy nieprzegrywające w głosowaniu większościowym parami z żadnymi opcjami należącymi do formula_17 to co najmniej jedna z nich powinna należeć do zbioru alternatyw wybranych przez funkcję wyboru społecznego formula_18 przy zbiorze preferencji formula_19 i relacji przewagi preferencji formula_20:
Jest to osłabiona forma tego kryterium, ponieważ inaczej niż wersja Fishburna, nie wymaga aby wszystkie elementy formula_22 zostały wybrane.
Ekskluzywne kryterium (słabego zwycięzcy) Condorceta: formula_23 gdy drugi zbiór nie jest pusty.
W notacji Hamana, jeśli zbiór formula_22 nie jest pusty, to żadna opcja spoza niego nie powinna zostać wybrana:
Ścisłe kryterium Condorceta: formula_26 gdy drugi zbiór nie jest pusty.
Zwycięzcy Condorceta wygrywają ze wszystkimi alternatywami; „słabi” zwycięzcy Condorceta nie przegrywają z żadną. O ile preferencje są przechodnie lub antycykliczne, to w zbiorze alternatyw muszą znajdować się są co najmniej słabi wyborcy Condorceta.
Klasyczne kryterium Condorceta mieści się w kryterium inkluzywnym, które jest z kolei implikowane przez kryterium ekskluzywne, a ono przez ścisłą postać. Zbiór generowany przez kryterium Smitha mieści zbiór słabych zwycięzców Condorceta; są tożsame i zachodzi między nimi jednostronna implikacja, gdy preferencje są przechodnie.
Według Fishburna, spośród różnych postaci kryterium najbardziej przekonujące normatywnie jest kryterium Smitha. Haman ocenia tak wersję klasyczną. Zaznacza jednak przy tym, że opcja uznana według niej za zwycięską, „nie musi być alternatywą »słuszną«, »korzystną« lub »sprawiedliwą«, [a kandydat] »najkompetentniejszy« i »najlepszy«”. Metody condorcetowskie gwarantują jednak co najmniej stabilność, ugruntowaną w autentycznym większościowym poparciu.
Dane z głosowania mogą być przedstawione w macierzy formula_27 (wielkości przewagi w głosowania większościowym na parach alternatyw), lub macierzy formula_28 (wyników głosowania większościowego). Dla mocnego zwycięzcy wszystkie wyrazy odpowiedniego wiersza poza główną przekątną mają wartości dodatnie; dla słabego zwycięzcy są nieujemne.

</doc>
<doc id="1468054" url="https://pl.wikipedia.org/wiki?curid=1468054" title="Wieża Biała w Warszawie">
Wieża Biała w Warszawie

Wieża Biała – nieistniejący element murów obronnych warszawskiego Starego Miasta, zlokalizowany niegdyś u wylotu ul. Kamienne Schodki. 
Historia.
Wieża Biała, zwana też Rybacką i Wiślaną, pierwotnie była prostokątną basztą, wybudowaną po roku 1379. Jej bok miał 4,5 metra szerokości; wiodący ku niej odcinek ul. Kamienne Schodki - jedynie 3,5. Z roku 1496 pochodzi wzmianka o przejściu z Kamiennych Schodków na Rybaki, które wiodło zapewne przez Wieżę Białą lub istniejący obok niej prześwit w murze.
W roku 1560 basztę przebudowano na bramę dla pieszych i podwyższono; otrzymała postać otynkowanej wieży o prostokątnym rzucie kondygnacji przyziemia, i ośmiobocznej, dobudowanej górnej części.
Wiadomo, że w końcu XVI wieku mieściła więzienie, oraz że przeszła remont w roku 1786. Ostatecznie Wieżę Białą rozebrano w połowie XIX wieku.
Dolne partie pierwotnej wieży odkryto podczas badań archeologicznych w latach 1952 i ok. 1960, i większości zniszczono podczas późniejszych remontów nawierzchni ulicy Kamienne Schodki – ostatni miał miejsce w roku 2002.

</doc>
<doc id="1468061" url="https://pl.wikipedia.org/wiki?curid=1468061" title="Dystrykt Évora">
Dystrykt Évora

Dystrykt Évora (port. "Distrito de Évora" IPA: /'ɛvuɾɐ/) – jednostka administracyjna pierwszego rzędu w południowej Portugalii. Ośrodkiem administracyjnym dystryktu jest miasto Évora, innymi ważnymi miastami są Montemor-o-Novo i Estremoz. Położony jest na terenie regionu Alentejo, od północy graniczy z dystryktami Santarém i Portalegre, od wschodu z Hiszpanią, od południa z dystryktem Beja a od zachodu dystryktem Setúbal. Powierzchnia dystryktu wynosi 7393 km², zamieszkuje go 173 408 osób, gęstość zaludnienia wynosi 24 os./km².
W skład dystryktu Évora wchodzi 14 gmin: 

</doc>
<doc id="1468062" url="https://pl.wikipedia.org/wiki?curid=1468062" title="Virginia City (Montana)">
Virginia City (Montana)

Virginia City – miasto i siedziba hrabstwa Madison w stanie Montana w Stanach Zjednoczonych. Część miasta uznana została za Narodowy Pomnik Historyczny USA w 1961. Liczba ludności wynosi 130 osób według spisu powszechnego z roku 2000.
Historia.
Do marca 1863 obszar, na którym leży Virginia City, należał do Terytorium Dakoty, po czym wszedł w skład właśnie powstałego Terytorium Idaho. 26 maja 1864 utworzono także Terytorium Montany, którego stolicą – na krótko – zostało miasteczko Bannack. Virginia City wkrótce przejęło tę rolę, zanim stolicą została miejscowość Helena.
W maju 1863 grupa poszukiwaczy złota posuwała się w kierunku doliny rzeki Yellowstone, ale nim tam dotarła, została otoczona przez Indian z plemienia Wron, którzy kazali grupie wracać do Bannack. W czasie drogi powrotnej, gdy poszukiwacze znajdowali się nad ciekiem zwanym Adler Creek, niejaki Bill Fairweather wbił łopatę w ziemię, żartując, że może znajdzie nieco tytoniu. W ten sposób doszło, przez przypadek, do odkrycia złota.
Odkrywcy nie umieli zachować sekretu. Byli śledzeni w czasie drogi powrotnej z Bannack i wkrótce brzegi potoku zaroiły się od kopiących. Dla rejestracji zgłaszanych działek musiał powstać ośrodek administracyjny. 16 czerwca 1863 założono – półtora kilometra na południe od terenów złotonośnych – miasteczko o nazwie „Verina” dla uhonorowania Variny Howell Davis, jedynej "pierwszej damy" Skonfederowanych Stanów Ameryki podczas wojny secesyjnej. Verina, choć leżąca na terytorium Unii, została założona przez ludzi o najwyraźniej prokonfederackim nastawieniu. Gdy jednak zgłoszono nazwę do rejestracji, sędzia z Connecticut, G.G. Bissell, odmówił przyjęcia takiej nazwy i zarejestrował miasto jako Virginia City.
W ciągu kilku tygodni Virginia City stało się prawdziwie prosperującym miastem z tysiącami ludzi ogarniętych gorączką złota bez jakichkolwiek sił porządkowych, jeśli nie liczyć „Strażników Montany”. Większość Montany znajdowała się pod rządami „Straży Obywatelskiej” (ang. "Vigilance Committee"), która działała po obu stronach prawa. Jej tajemne motto, 3-7-77, do dzisiaj znajduje się na odznakach, naszywkach mundurowych i drzwiach samochodów policji drogowej w tym stanie.
W 1864 z Terytorium Montany wykrojono Terytorium Idaho. Virginia City, miasto liczące 10 000 obywateli, zostało stolicą tego nowego terytorium w 1865, a w roku następnym wzniesiono budynek pierwszej szkoły publicznej. Niemal w tym samym czasie złoża łatwo pozyskiwalnego aluwialnego złota skończyły się i rozpoczęła się masowa migracja do Heleny.
Opuszczone miasto.
W latach czterdziestych XX wieku Charles i Sue Bovey zaczęli wykupywać działki w mieście i remontować budowle będące w najgorszym stanie. Opuszczone miasto Virginia City zaczęto odnawiać dla potrzeb turystyki w latach pięćdziesiątych. Obecnie większość miasta znajduje się pod zarządem władz stanowych. Budynki powstałe w czasach pionierskich zostały odnowione i opatrzone tablicami informacyjnymi.
Geografia.
Zgodnie z danymi United States Census Bureau powierzchnia miasta zajmuje 2,4 km².

</doc>
<doc id="1468063" url="https://pl.wikipedia.org/wiki?curid=1468063" title="Corna">
Corna



</doc>
<doc id="1468065" url="https://pl.wikipedia.org/wiki?curid=1468065" title="Paradoks wyborczy">
Paradoks wyborczy



</doc>
<doc id="1468066" url="https://pl.wikipedia.org/wiki?curid=1468066" title="Dystrykt Guarda">
Dystrykt Guarda

Dystrykt Guarda (port. "Distrito da Guarda" IPA: /'gwaɾdɐ/) – jednostka administracyjna pierwszego rzędu w północnej Portugalii. Ośrodkiem administracyjnym dystryktu jest miasto Guarda, innymi ważnymi miastami są Montemor-o-Novo i Estremoz. Położony jest na terenie regionu Centrum i częściowo Północ, od północy graniczy z dystryktem Bragança, od wschodu z Hiszpanią, od południa z dystryktem Castelo Branco a od zachodu z dystryktami Coimbra i Viseu. Powierzchnia dystryktu wynosi 5518 km², zamieszkuje go 173 716 osób, gęstość zaludnienia wynosi 32 os./km².
W skład dystryktu Guarda wchodzi 14 gmin: 

</doc>
<doc id="1468068" url="https://pl.wikipedia.org/wiki?curid=1468068" title="Diable eliksiry">
Diable eliksiry

Diable eliksiry (niem. "Die Elixiere des Teufels") – powieść napisana przez E.T.A. Hoffmanna, powstała w latach 1815/16. Hoffmann napisał ją bazując na pomyśle książki autorstwa Matthew Gregory Lewisa, zatytułowanej "Mnich" ("The Monk"). Lewis jest wspomniany w samym tekście "Diablich eliksirów".
Hoffman nie był zbyt religijny, jednak za sprawą wizyty w klasztorze kapucynów w Bambergu, będąc pod wrażeniem życia ojców duchownych i panującej tam atmosfery, postanowił napisać "Diable eliksiry" i osadzić powieść właśnie w tych realiach. Powstała ona w ciągu kilku tygodni. Dzieło jest zaliczane do "czarnego romantyzmu".
Fabuła.
Powieść jest fikcyjną autobiografią. Urodzony w Świętej Lipce Protagonista Medard, po okresie szczęśliwego dzieciństwa, wstępuje do klasztoru. Napotyka na swojej drodze wiele spokrewnionych z nim osób, sam jednak z początku nie jest tego świadom. Dorasta za jego murami, a ponieważ podąża ścieżką powołania w sposób wzorowy, dostępuje zaszczytu sprawowania dwóch ważnych funkcji: zarządza komnatą z relikwiami, w której podług legendy spisanej przez św. Antoniego, znajdują się diable eliksiry, oraz zaczyna głosić kazania. Jego talent oratorski sprowadza go jednak na złą drogę. Pewnego razu oświadcza, że sam jest św. Antonim, wskutek czego traci przytomność i swój dar.
Szybko go jednak odzyskuje, pijąc z butelek diablich eliksirów. Kiedy młoda kobieta imieniem Aurelie, łudząco przypominająca św. Rozalię, zwierza mu się z miłości do niego, Medard postanawia opuścić klasztor. Przeor, który spostrzega niepokój mnicha, wysyła go w podróż do Włoch.
Podczas swej wyprawy spotyka mężczyznę, śpiącego w pobliżu przepaści i zagrożonego upadkiem w otchłań. Gdy mnich próbuje go zbudzić, ten wpada w przerażenie i spada. Przez pomyłkę wszyscy biorą Medarda za owego nieszczęśnika, dzięki czemu zostaje on przyjęty do zamku jako książę Viktorin. Tam jest uwikłany w związek z macochą Aurelii, Euphemią. W szale miłości zabija ją i jej brata Hermogena. Zbiega z zamku do leśniczówki, gdzie zastaje swojego sobowtóra, szalonego mnicha, którego wszyscy biorą za Medarda. Okazuje się on być Viktorinem, który spadając w przepaść nabawił się urazu głowy i popadł w szaleństwo.
Kolejnym miejscem w jego podróży jest dwór książęcy, gdzie Medard pojawia się w przebraniu. Mimo to zostaje rozpoznany przez Aurelie, która wskazuje na niego jako na mordercę jej brata. Mnich zostaje wtrącony do więzienia, ale ratuje go jego sobowtór, który bierze na siebie winę za morderstwa. Aurelie ponownie wyznaje miłość uwolnionemu Medardowi, oboje postanawiają się pobrać. Jednak w dniu ślubu ten widząc swojego wybawcę prowadzonego na stracenie, wyznaje prawdę Aurelie, godząc ją przy tym sztyletem. Mnich uwalania sobowtóra i po raz drugi zbiega z zamku.
Ten podąża jego śladem, obaj walczą między sobą resztkami sił, z pojedynku zwycięsko wychodzi Medard, lecz wskutek zmęczenia traci przytomność. Budzi się we włoskiej klinice, skąd skruszony zmierza ponownie do klasztoru. Tam wyznaje swoje grzechy, zostaje jednak uwikłany w spisek przeciwko papieżowi i znów jest o mały krok od śmierci. Po przeczytaniu zapisków pewnego malarza, w których to zapisana jest jego własna historia, Medard rozumiejąc powoli jego sytuację, udaje się ostatecznie do jego byłego klasztoru.
Tam jest świadkiem obłóczyn Aurelie. Jednak już chwilę później bezradny musi patrzeć, jak jego sobowtór ją zabija i ucieka. Ostatecznie postanawia spisać dzieje swego życia i umiera rok później, w pierwszą rocznicę śmierci Aurelie.
Interpretacja.
Historia życia protagonisty, którą Medard odnajduje w zapiskach malarza, stanowi motyw często wykorzystywany w "Diablich eliksirach". Różni ludzie (np. leśniczy, lekarz przyboczny, opat) nieustannie opowiadają mu jego własną historię, nie wiedząc przy tym, że to jego życie. Opowieść ta obecna jest cały czas i czytelnik przeczuwa to, czego Medard dowiaduje się na końcu. Zdaje on sobie sprawę, że jest spokrewniony prawie ze wszystkimi osobami (wszyscy, których rani bądź zabija, są jego połowicznymi siostrami i braćmi) oraz uświadamia sobie istnienia ciemnej mocy, która wisi nad jego życiem i zdaje się prowadzić cały wątek.
Możliwe jest, że utwór jest literackim opracowaniem tematu schizofrenii, gdyż Medard w swoim sobowtórze spotyka swoje drugie ja.
Rozpad osobowości jest także częstym motywem literatury fantastycznej generalnie. I tak figury literackie z hoffmannowskiego dzieła "" mają swoje odpowiedniki w świecie bajek. Jednakowoż wewnętrzna walka protagonisty z osobowością, rzadko jest wyrażana bezpośrednio w spotkaniu głównego bohatera z sobowtórem, jak ma to miejsce choćby w dziele "William Wilson" Egdara Allana Poe z roku 1839. Hoffmannowi przypisuje się, jako jednemu z pierwszych autorów, podjęcie tejże tematyki.
Na początku powieści pojawia się znany wariant pokus św. Antoniego, po których mnich zostaje zwiedziony eliksirami przez diabła. Legenda ta nie bazuje jednak na tzw. Vita Antonii, ale na apoftegmacie, który Makarius przypisuje Egipcjanom.

</doc>
<doc id="1468069" url="https://pl.wikipedia.org/wiki?curid=1468069" title="Jack Layton">
Jack Layton

John Gilbert "Jack" Layton (ur. 18 lipca 1950, zm. 22 sierpnia 2011) – polityk kanadyjski, przywódca Nowej Demokratycznej Partii Kanady (od 25 stycznia 2003 do 22 sierpnia 2011). W wyborach roku 2004 zdobył mandat poselski w parlamencie Kanady reprezentując okręg Toronto—Danforth, wybrany ponownie w wyborach w 2006, 2008 i 2011.
Pod jego przywództwem partia NDP zdobyła 15.7% głosów w wyborach w 2004, 17.48% w wyborach w 2006, 18,18% w 2008 i 30,68% w wyborach w 2011 polepszając swój wynik z poprzednich wyborów w 2000 gdy zdobyła 8.51% głosów. Był liderem opozycji.

</doc>
<doc id="1468071" url="https://pl.wikipedia.org/wiki?curid=1468071" title="Penta Investments">
Penta Investments

Penta Investments Limited – słowacko-czeskie przedsiębiorstwo inwestycyjne zarejestrowane na Cyprze, działające jako fundusz private equity. Oddziały przedsiębiorstwa działają na Słowacji, w Czechach, Holandii i w Polsce.
Penta Investments należy do grupy o strukturze holdingowej, w której główną spółką jest Penta Holding Limited, także zarejestrowana na Cyprze. Penta Investments jest właścicielem portfela inwestycji grupy.
Przedsiębiorstwo inwestuje w małe i średnie spółki z różnych branż (handel, odzież, przemysł ciężki, finanse, nieruchomości, lotnictwo, opieka medyczna), głównie na Słowacji, w Czechach i w Polsce, oraz – w mniejszym stopniu – na Węgrzech, w Rosji i Wielkiej Brytanii. Fundusz jest właścicielem m.in.: Aero Vodochody – czeskiego producenta samolotów, sieci sklepów Żabka i Mobile Entertainment Company AS, którego polski oddział jest wirtualnym operatorem telefonii komórkowej pod marką "Mobilking". Ponadto do funduszu należy sieć ponad 300 aptek "Dr Max" i operator telewizji kablowej Stream Communications sp. z o.o. W 2013 fundusz przejął pakiet większościowy akcji w EMC Instytucie Medycznym SA, operatorowi 10 szpitali i 26 przychodni w Polsce.
Penta powstała w 1994. Dziesięć lat później pojawiła się w Polsce, inwestując w punkty bukmacherskie "Profesjonał". Po przeprowadzonej w 2005 restrukturyzacji grupy utworzono spółkę Penta Investments. W 2007 za 550 mln zł fundusz kupił sieć sklepów "Żabka", a w 2011 sieć została sprzedana firmie Mid Europa Partners. W 2007 wartość spółek należących do holdingu szacowano na ponad 1 mld euro, zatrudniały one łącznie 20 tys. osób, a skonsolidowany zysk funduszu osiągnął 105 mln euro. W portfelu firmy znajduje się także sieć Empik.
Penta nie ujawnia pochodzenia środków finansowych, którymi dysponuje. Funduszem zarządza pięciu partnerów (Czech i czterech Słowaków).

</doc>
<doc id="1468074" url="https://pl.wikipedia.org/wiki?curid=1468074" title="Metoda Bordy">
Metoda Bordy

Metoda Bordy – ordynacja preferencyjna niespełniająca kryterium Condorceta, w której punkty są przyznawane za końcowe uszeregowanie kandydata / opcji wyboru w wyniku przeprowadzonego głosowania. Głosowanie polega na przyznaniu punktów reprezentujących preferencje wszystkich głosujących każdemu z kandydatów. Końcowe uszeregowanie wynika z sumy punktów, jakie uzyskał każdy kandydat. Ten, który zdobędzie najwięcej punktów jest zwycięzcą.
Metoda ta preferuje opcje, które są w dostatecznym stopniu akceptowane przez większość głosujących, w przeciwieństwie do metod, których wynikiem jest wybór opcji uznawanej za najlepszą przez największą grupę głosujących. Stąd określana jest jako metoda oparta na konsensusie a nie jako metoda większościowa.
Proponowana wielokrotnie w różnych modyfikacjach metoda Bordy ("Borda Count", "Modified Boarda Count", "Quota Borda System") jest nazywana na cześć francuskiego matematyka i politologa z XVII wieku, Jeana-Charlesa de Borda, który to także zaproponował stosowanie jednostki metr w pomiarach długości.
Głosowanie.
Głosujący szereguje opcje tworząc ich ranking według swoich preferencji. Najbardziej preferowana opcja otrzymuje pierwszą pozycję, kolejna drugą itd. Następnie poszczególnym pozycjom przypisywane są punkty.
Według najprostszej metody, liczba punktów przyznanych pierwszej pozycji na liście odpowiada ilości wszystkich opcji i maleje kolejno o 1 dla każdej następnej opcji aż do 1 punktu dla najmniej preferowanej opcji na liście jak w poniższym przykładzie
Według alternatywnej metody, punkty przyznawane są zgodnie z liczbą opcji niżej ocenianych niż opcja, którą punktujemy, zatem kandydat zajmujący pierwszą pozycję otrzyma n - 1 punktów, czyli tyle, ile pozycji znajduje się pod nim rankingu. Najniżej oceniana opcja w tej metodzie otrzyma 0 punktów:
W kolejnej, zmodyfikowanej metodzie głosujący przyznaje 1 punkt pozycji pierwszej, 1/2 punktu pozycji drugiej, 1/3 punktu pozycji trzeciej itd.
Ilustracja niespełniania kryterium Condorceta.
Metoda Bordy nie spełnia kryterium Condorceta w następującej sytuacji:
W wyborach bierze udział pięciu głosujących nad wyborem trzech wariantów decyzji. 3 wyborców preferuje A nad B i B nad C, natomiast 2 wyborców preferuje B nad C i C nad A. Fakt zaistnienia 3 z 5 preferujących A nad jakiekolwiek inne alternatywy ustanawia A jako zwycięzcę według kryterium Condorceta.
Jednak według metody Bordy pierwsze miejsce w tej sytuacji daje 2 punkty, drugie 1 punkt, a trzecie 0 punktów.
Toteż, kandydat A łącznie otrzymuje 6 punktów (3 razy 2), i 0 punktów za pozostałych dwóch głosujących, w sumie 6 punktów.
Natomiast kandydat B otrzymuje 3 punkty (3 razy 1) od trzech głosujących, którzy preferują A nad B, i B nad C, jak i 4 punkty (2 razy 2) od pozostałych dwóch głosujących, którzy preferują B nad C i C nad A.
Otrzymując 7 punktów, B staje się zwycięzcą według metody Bordy.

</doc>
<doc id="1468083" url="https://pl.wikipedia.org/wiki?curid=1468083" title="Indeks stechiometryczny">
Indeks stechiometryczny

Indeks stechiometryczny – liczba atomów danego pierwiastka w jednej cząsteczce substancji chemicznej.
Indeksy stechiometryczne zapisuje się we wzorze sumarycznym w postaci niewielkich cyfr u dołu z prawej strony symbolu chemicznego. Indeks 1 się zazwyczaj pomija.

</doc>
<doc id="1468085" url="https://pl.wikipedia.org/wiki?curid=1468085" title="SS Eastland">
SS Eastland

SS "Eastland" – rzeczny statek pasażerski z Chicago, który był używany głównie do przewozu wycieczek. 24 lipca 1915 przeładowany statek przewrócił się na burtę przy kei w centrum miasta. W wyniku katastrofy zginęło 845 pasażerów i członków załogi.
Statek został zamówiony w roku 1902 przez Michigan Steamship Company i zbudowany przez Jenks Ship Building Company. W kwietniu 1903 został ochrzczony przez małżonkę Davida Reida z South Haven, za co otrzymała 10 dolarów nagrody oraz wolny wstęp na pokład na jeden sezon. W maju tego samego roku Eastland wyruszył w dziewiczą podróż.
Pierwsze problemy.
Wkrótce po wodowaniu okazało się, że statek ma wady konstrukcyjne, które są przyczyną skłonności do głębokich przechyłów. Jego środek ciężkości był za wysoko, a przesuwał się jeszcze wyżej, gdy znaczna liczba pasażerów znalazła się na górnym pokładzie. W lipcu 1903 z takiego właśnie powodu "Eastland" przechylił się tak głęboko, że woda zaczęła wdzierać się na pokład. Błąd został szybko skorygowany, ale był to pierwszy z wielu takich wypadków. W tym samym miesiącu uszkodzona została rufa statku, gdy przypadkiem uderzył w holownik "George W. Gardner". W sierpniu 1906 znów miał miejsce przechył, który spowodował pozwy sądowe przeciwko Chicago-South Haven Line, która kupiła statek wiosną tegoż roku.
Bunt załogi.
14 sierpnia 1903 roku, w drodze z Chicago do South Haven, palacze w kotłowni odmówili podsycania ognia skarżąc się, że nie dostali na obiad ziemniaków, których się spodziewali. Gdy odmówili powrotu do pracy, kapitan John Pereue kazał – pod groźbą użycia broni – aresztować sześciu najaktywniejszych. Po przybyciu do South Haven aresztowanych palaczy – Glenna Watsona, Mike’a Daverna, Franka La Plarte’a, Edwarda Fleminga, Mike’a Smitha i Williama Maddena – osadzono w więzieniu miejskim. Dwaj pozostali, George Lippen i Benjamin Myers, wrócili do pracy i podtrzymywali ogień pod kotłami, dopóki statek nie dotarł do portu. Krótko po tym incydencie Pereue został zwolniony z pracy.
Katastrofa.
24 lipca 1915 roku "Eastland" i dwa inne parowe wycieczkowce, "Theodore Roosevelt" i "Petoskey", zostały wyczarterowane celem przewiezienia pracowników Hawthorne Works, filii Western Electric Company w Cicero, na wielki piknik pracowniczy w Michigan City. Było to wielkie wydarzenie dla robotników, z których większości nie przysługiwały płatne urlopy pracownicze. Wielu pasażerów "Eastland" było czeskimi i polskimi imigrantami mieszkającymi w Cicero i południowych dzielnicach Chicago. Jedyne zachowane zdjęcie kościoła St. Mary of Czestochowa w Cicero pochodzi z mszy żałobnej w intencji 29 parafian, którzy ponieśli śmierć w katastrofie.
W roku 1915 weszły w życie nowe federalne przepisy prawne – podpisane przez prezydenta Woodrowa Wilsona – znane jako "Seaman’s Act", co było spowodowane katastrofą transatlantyka "Titanic". Przepisy wymagały zwiększenia (tak na "Eastland", jak i na wielu innych statkach pasażerskich) liczby łodzi ratunkowych. "Eastland" miał już i tak wystarczająco przeciążone górne pokłady. Dodatkowe łodzie ratunkowe czyniły statek jeszcze mniej stabilnym niż przedtem (wprowadzono nawet znaczne ograniczenia liczby pasażerów). Nieco wcześniej, w czerwcu 1914, "Eastland" ponownie zmienił właściciela. Tym razem kupiło go St. Joseph &amp; Chicago Steamship Company, a kapitanem został Harry Pedersen.
Rano 24 lipca pasażerowie zaczęli wchodzić na pokład "Eastland", zacumowanego przy południowym brzegu rzeki Chicago pomiędzy ulicami Clark i LaSalle. Pomiędzy 630 a 710 na statku znajdowało się 2 752 wycieczkowiczów. Statek był już przepełniony, przy czym wielu pasażerów stało na górnym (spacerowym) pokładzie. Statek zaczął się z wolna przechylać na lewą burtę (przeciwległą od nadbrzeża). Załoga próbowała ustawić statek na równej stępce, napełniając zbiorniki balastowe prawej burty, ale pomogło to w nieznacznym stopniu. Po 15 minutach, być może z powodu zawodów wioślarskich odbywających się na rzece, znaczna liczba pasażerów przeszła na lewą burtę, co spowodowało, że o godzinie 728 "Eastland" przechylił się gwałtownie, a następnie przewrócił, opadając na dno rzeki, głębokiej w tym miejscu na 7 metrów. Wielu pasażerów, którzy zeszli pod pokład, by ogrzać się w chłodny i wilgotny ranek, znalazło się w pułapce bez wyjścia, ginąc w wodzie lub przygnieceni ciężkimi meblami. Chociaż statek znajdował się tuż przy nabrzeżu, a holownik "Kenosha" przyszedł z natychmiastową pomocą - tworząc bezpieczne przejście na brzeg dla osób wydostających się z pokładów na prawą, wystającą nad wodę burtę - 841 pasażerów i 4 członków załogi poniosło śmierć. Większość stanowili młodzi ludzie i dzieci. Na liście ofiar znajduje się co najmniej 135 polsko brzmiących nazwisk z najczęściej polskimi imionami jak Jadwiga, Janina, Klemens, Piotr, Wladyslaw. O polskości większości z nich może świadczyć również miejsce pochówku na jednym z dwóch tradycyjnie „polskich” cmentarzy w metropolii.
Pisarz Jack Woodford był świadkiem katastrofy i napisał pierwsze sprawozdanie dla chicagowskiej gazety "Herald and Examiner":
Wiele ciał wydobytych z wody i z wraku składano początkowo w pobliskim magazynie-chłodni, który w wiele lat później przekształcono w "Harpo Studios", gdzie nagrywany był program "The Oprah Winfrey Show".
Jednym z pasażerów "Eastland" miał być 20-letni wówczas sportowiec George Halas. Nie ma natomiast żadnych dowodów na to, że na pokładzie statku był (mimo jego zapewnień) komik żydowskiego pochodzenia Jack Benny.
Drugie życie jako USS Wilmette.
Po podniesieniu "Eastland" w październiku 1915 roku, wrak sprzedano Rezerwie Marynarki i po remoncie odesłano jako USS "Wilmette" do Great Lakes Naval Base, gdzie został przekształcony w kanonierkę i 20 września 1918 r. oddany pod dowództwo kpt. Williama B. Wellsa. Służył jako okręt treningowy do lipca 1919 roku, kiedy z załogą 10 marynarzy został odstawiony do rezerwy. 29 czerwca 1920 r. kanonierka wróciła do służby pod dowództwem kpt. Edwarda A. Eversa.
7 czerwca 1921 roku "Wilmette" otrzymała zadanie zatopienia SM UC-97, niemieckiego U-Boota zdobytego w czasie I wojny światowej. Strzały z dział "Wilmette" oddali J.O. Sabin, artylerzysta, który oddał pierwszy amerykański strzał w czasie wojny, oraz A.F. Anderson, który wystrzelił pierwszą amerykańską torpedę w tym samym konflikcie. Przez pozostałe 25 lat kanonierka służyła jako okręt treningowy dla rezerwistów.
"Wilmette" zakończyła służbę 28 listopada 1945 roku, a jej nazwa została skreślona z listy okrętów US Navy 19 grudnia 1945 roku. W 1946 jednostka została wystawiona na sprzedaż, ale w związku z brakiem zainteresowanych 31 października 1946 roku została sprzedana Hyman Michaels Co. celem złomowania. Przestała istnieć w roku 1947.

</doc>
<doc id="1468108" url="https://pl.wikipedia.org/wiki?curid=1468108" title="Ja, Ty i My">
Ja, Ty i My

Ja, Ty i My – wspólny tytuł trzech pisemek dla dzieci wydawanych na przełomie lat 80 i 90 przez Młodzieżową Agencję Wydawniczą.
W każdej z gazetek, oprócz tekstów i zabaw dla dzieci, istniała również kolumna dla rodziców, w której poruszane były rozmaite problemy wychowawcze. 
Przy redakcji czasopisma, działał również dziecięcy zespół muzyczny "Ja, Ty, My" powstały w Warszawie w 1989 roku (bez "i").
Innymi, krótkotrwałymi pismami dla dzieci, z tamtego okresu, były : "Okienko", "Króliczek".

</doc>
<doc id="1468115" url="https://pl.wikipedia.org/wiki?curid=1468115" title="Cetenka">
Cetenka

Cetenka (Cetynka) – struga, prawy dopływ Pilicy; wypływa z lasów Nadleśnictwa Opoczno (Leśnictwo Ceteń). Przepływa przez Spalski Park Krajobrazowy, ma około 7 kilometrów długości. W połowie drogi między Ceteniem i Fryszerką, przy spiętrzeniu Cetenki znajdują się zabudowania nieczynnego (niegdyś wodnego) młyna „Wytoka”, należącego obecnie do Lasów Państwowych. W odległości dwóch kilometrów w dół Cetenki, przy drodze Inowłódz - Studzianna, znajdują się dwa młyny, kiedyś poruszane siłą wody. Młyn po lewej stronie drogi jest nadal czynny z wykorzystaniem napędu elektrycznego. Zabudowania drugiego z młynów wykorzystywane są do celów agroturystycznych. Obydwa młyny należą do spadkobierców starej, młynarskiej rodziny Lipińskich. Cetenka wpływa do Pilicy koło osady letniskowej Fryszerka.
Nazwa strugi została urobiona za pomocą przyrostka "-ka" od nazwy młyna (potem osady) Ceteń (dawniej Cetyń).
Dawna nazwa rzeki Cetenki (Cetynki) brzmiała Krępa (zapisy źródłowe: 1390 "Krampa", 1790 "Krępa", 1900 "na rz. Krępie" zob. hasło "Dęborzeczka" w Słowniku Geograficznym). Nazwa wodna pochodzi od nazwy młyna Krępa (1520 "molendinum Crepa"). Wyraz staropolski "krępa" określał ‘suche, wyniesione miejsce wśród błot’ (Duma). Termin ten dobrze pasuje do miejsca, na którym pobudowano młyn.

</doc>
<doc id="1468125" url="https://pl.wikipedia.org/wiki?curid=1468125" title="James Ngugi">
James Ngugi



</doc>
<doc id="1468132" url="https://pl.wikipedia.org/wiki?curid=1468132" title="Johan Bruyneel">
Johan Bruyneel

Johan Bruyneel (ur. 23 sierpnia 1964 w Izegem) – były belgijski kolarz szosowy, startował w zawodowym peletonie w latach 1989-1998. Były dyrektor sportowy ekip UCI ProTour U.S. Postal Service Pro Cycling Team, RadioShack-Nissan-Trek. Obecnie, wskutek oskarżeń o udział w procederze dopingowym, na emeryturze.
Największymi sukcesami kolarza były dwa etapowe zwycięstwa w Tour de France, jeden wygrany etap w Vuelta a España. Zwycięzca wyścigu wieloetapowego Tour de l’Avenir (1990) oraz klasyka Rund um den Henninger Turm (1991). Po zakończeniu kariery zawodniczej został dyrektorem sportowym w U.S.Postal w latach 1999-2007. Bezpośrednio przyczynił się do sukcesów Lance’a Armstronga w tej ekipie. W latach 2008-2009 roku był dyrektorem sportowym w Astanie.

</doc>
<doc id="1468133" url="https://pl.wikipedia.org/wiki?curid=1468133" title="Ngũgĩ wa Thiong’o">
Ngũgĩ wa Thiong’o

Ngũgĩ wa Thiong’o (ur. 5 stycznia 1938 w powiecie Kiambu) – kenijski pisarz, dawniej tworzący po angielsku (jako James Ngugi), a obecnie w języku kikuju. Jego dzieła obejmują powieści, sztuki, opowiadania, eseje, prace naukowe, krytykę literacką i książki dla dzieci.
W 1964 roku opublikował swoją pierwszą powieść. Po tym, gdy w 1977 roku wraz z Ngũgĩ wa Mĩriĩ opublikował polityczną sztukę "Ngaahika Ndeenda" został uwięziony w kenijskim więzieniu. W 1978 roku Amnesty International uznała go za więźnia sumienia został wypuszczony na wolność w grudniu tego samego roku. Wkrótce po odzyskaniu wolności wyemigrował do Stanów Zjednoczonych, gdzie wykładał na Uniwersytecie Yale, a potem na uczelniach w Nowym Jorku i Kalifornii. Nadal jest "persona non grata" we własnym kraju.
W Polsce wydano "Chmury i łzy" (1972; "Weep Not, Child", 1964) oraz "Ziarno pszeniczne" (1972; "A Grain of Wheat", 1967). Na świecie ceni się równie wysoko powieści "Petals of Blood", "Wizard of the Crow", "The River Between". 
Jest uważany za jednego z najwybitniejszych pisarzy pochodzących z Afryki Wschodniej. W 2009 roku był nominowany do Nagrody Bookera. W swoich utworach zwraca uwagę na problemy związane m.in. z tożsamością narodową, przejawy postkolonializmu i problemy społeczno-ekonomiczne występujące w Afryce Wschodniej. Przez media jest regularnie wymieniany jako jeden z potencjalnych kandydatów do otrzymania Nagrody Nobla z literatury.

</doc>
<doc id="1468139" url="https://pl.wikipedia.org/wiki?curid=1468139" title="Laurent Gané">
Laurent Gané

Laurent Jacques André Gané (ur. 7 marca 1973 w Numea, Nowa Kaledonia) – francuski kolarz torowy, multimedalista mistrzostw świata, dwukrotny medalista olimpijski.

</doc>
<doc id="1468140" url="https://pl.wikipedia.org/wiki?curid=1468140" title="Klasztor w Grobe">
Klasztor w Grobe



</doc>
<doc id="1468141" url="https://pl.wikipedia.org/wiki?curid=1468141" title="Współczesny regionalny podział Ukrainy">
Współczesny regionalny podział Ukrainy

Współczesny regionalny podział Ukrainy.
Współcześnie na Ukrainie wyróżnia się (niezależnie od podziału administracyjnego) 5 wielkich regionów historyczno-polityczno-gospodarczych: Ukrainę Zachodnią, Wschodnią, Południową, Północną i Środkową (Centralną). Ich granice są płynne, i różnie wyznaczane w zależności od stosowanych kryteriów.
Ukraina Zachodnia.
Do Ukrainy Zachodniej zalicza się zawsze obwody lwowski, iwanofrankiwski i tarnopolski, wchodzące w XIX i na początku XX wieku w skład Galicji, jak również obwód zakarpacki i czerniowiecki, wchodzące kiedyś również w skład Austro-Węgier. Zalicza się do niej często również obwody wołyński, rówieński i chmielnicki, wprawdzie znajdujące się w czasie zaborów pod panowaniem Rosji, ale znajdujące się na zachodzie Ukrainy, i obecnie powiązane gospodarczo i komunikacyjnie z innymi obwodami tego regionu.
Czasami, choć rzadko, zalicza się tutaj również obwody żytomierski i winnicki.
Ukraina Wschodnia.
Do Ukrainy Wschodniej zalicza się zawsze obwody łuhański, doniecki i charkowski. 
Czasami (dość rzadko) zalicza się tutaj również obwody sumski, połtawski, dniepropetrowski, zaporoski.
Ukraina Południowa.
Do Ukrainy Południowej zalicza się zawsze obwody chersoński, mikołajowski i odeski. Bardzo często do Ukrainy Południowej zalicza się również obwód zaporoski i Republikę Autonomiczną Krymu.
Ukraina Północna.
Do Ukrainy Północnej zalicza się zawsze obwody czernihowski i sumski, często również żytomierski i kijowski.
Ukraina Centralna.
Do Ukrainy Centralnej zalicza się zawsze obwody kirowohradzki i czerkaski, bardzo często również obwody połtawski i dniepropetrowski. Czasami zalicza się tutaj również obwody kijowski, żytomierski, winnicki, czernihowski i sumski.
Podział ekonomiczno-gospodarczy.
Według tego podziału wyróżnia się 9 regionów:

</doc>
<doc id="1468143" url="https://pl.wikipedia.org/wiki?curid=1468143" title="René Wolff">
René Wolff

René Wolff (ur. 4 kwietnia 1978 w Erfurcie) – niemiecki kolarz torowy, wielokrotny medalista mistrzostw świata, dwukrotny medalista olimpijski.

</doc>
<doc id="1468144" url="https://pl.wikipedia.org/wiki?curid=1468144" title="Cetopangasius chaetobranchus">
Cetopangasius chaetobranchus

Cetopangasius chaetobranchus – wymarły gatunek sumokształtnej ryby z rodziny Pangasiidae, jedyny znany przedstawiciel rodzaju "Cetopangasius".
Żył w okresie miocenu na obszarze obecnej Azji Południowo-Wschodniej. Jego skamieniałości znaleziono w Tajlandii, w prowincji Phetchabun.

</doc>
<doc id="1468145" url="https://pl.wikipedia.org/wiki?curid=1468145" title="Jean-François Bernard">
Jean-François Bernard

Jean-François Bernard (ur. 2 maja 1962 w Luzy) - francuski kolarz szosowy, startował w zawodowym peletonie w latach 1984-1996. 
Rozpoczynał zawodowe ściganie w 1984 roku w La Vie Claire u boku Bernarda Hinault, gdy wielki mistrz powoli kończył karierę zawodniczą. Największymi sukcesami kolarza były zwycięstwa w prestiżowych wyścigach w 1992 roku: Paryż-Nicea i Critérium International. Odnosił zwycięstwa etapowe we wszystkich trzech największych tourach: trzykrotnie w Tour de France, czterokrotnie w Giro d'Italia i jeden raz w Vuelta a España.

</doc>
<doc id="1468148" url="https://pl.wikipedia.org/wiki?curid=1468148" title="Enfleda (królowa)">
Enfleda (królowa)

Enfleda, królowa, również Enfleda z Deiry, staroang. "Eanflæd", również Enflaeda (ur. 19 kwietnia 626 w Deirze, zm. 11 grudnia 704 w Whitby) – benedyktyńska ksieni, święta Kościoła katolickiego.
Była córką króla Nortumbrii Edwina i Etelburgi (córki króla Kentu Ethelberta). Po śmierci ojca w została wywieziona przez biskupa Paulina do hrabstwa Kentu. Około 642 wyszła za mąż za króla Bernicji Oswego. W 644 Oswy przyjął zwyczaje rzymskie, co zaakceptowała. Po śmierci Oswiu w 670 Enfleda wstąpiła do benedyktyńskiego opactwa Whitby założonego przez św. Hildę, w którym ksienią była jej córka Aelfflaeda ("Ælfflæd"; + 714). Przebywała tam do śmierci.
Jej wspomnienie liturgiczne w Kościele katolickim obchodzone jest 24 listopada.

</doc>
<doc id="1468153" url="https://pl.wikipedia.org/wiki?curid=1468153" title="Vie">
Vie



</doc>
<doc id="1468155" url="https://pl.wikipedia.org/wiki?curid=1468155" title="Ulica Franciszkańska w Warszawie">
Ulica Franciszkańska w Warszawie

Ulica Franciszkańska – jedna z ulic warszawskiego Nowego Miasta biegnąca od zbiegu ul. Zakroczymskiej i ul. Freta do ul. Władysława Andersa.
Historia.
Dawna droga narolna Nowej Warszawy. Pierwsza zabudowa pojawiła się tam na początku XVI wieku. W 1621 została przecięta Wałem Zygmuntowskim. W latach 1646–1647 wybudowano kościół św. Franciszka wraz z klasztorem Franciszkanów u zbiegu z ul. Zakroczymską. Zabudowania te zostały spalone przez Szwedów w 1656. Nazwa ulicy została poświadczona w pierwszej połowie XVIII wieku. Nie wiadomo jednak, czy jej podstawą była nazwa zakonu, czy też klasztoru (obiektu). Jej przedłużeniem w kierunku zachodnim była ul. Gęsia.
W połowie XVIII wieku na rzeczce Bełczącej przecinającej ulicę w pobliżu ul. Wałowej wybudowano 24-metrowy most. Około 1770 u zbiegu ul. Wałową wystawiono jatki miejskie zwane "Wolnicą" należące do miasta Nowej Warszawy. W 1790 liczba jatek wynosiła 70 (pierwotnie 36). Już wcześniej przy Franciszkańskiej pojawiły się pierwsze szlacheckie siedziby. Przed rokiem 1732 u zbiegu z ul. Sapieżyńską wybudowano zapewne według projektu Józefa Fontany pałac dla Jana Skarbka.
Kolejnymi ważnymi obiektami były: wybudowany ok. 1734 pałac Jakuba Bonafusa wzniesiony u zbiegu z ul. Nowiniarską oraz dwór Ogińskich zwrócony fasadą ku ul. Bonifraterskiej. Przed końcem XVIII przy ulicy pojawiły się drewniane dworki i pierwsze, murowane kamieniczki. Zabudowa została częściowo zniszczona podczas walk z Rosjanami w 1794.
Okres wzmożonej aktywności budowlanej ul. Franciszkańska przeżyła w latach 20. XIX wieku, w związku z osiedleniem się tu ludności żydowskiej. Powstało w tym okresie 21 kamienic, kilka też przebudowano. Architektem szczególnie aktywnie działającym przy Franciszkańskiej był Henryk Galle, twórca 12 realizacji. Pozostałe kamienice zaprojektowali m.in. Hilary Szpilowski i Bonifacy Witkowski.
Po okresie powstania listopadowego ruch budowlany znacznie zmalał w związku z brakiem wolnych działek budowlanych. Mieszkańcami byli niemal sami Żydzi, a Franciszkańska stała się ważną ulicą handlową. Działały tu liczne sklepiki oferujące towary bławatne oraz futra i skóry. Fabryk w XIX wieku jeszcze nie było wiele: wiadomo o manufakturze płótna Landego, zastąpionej później fabryką tabaczną, od lat 60. istniał też hotel - „Zajazd Litewski”. Pod koniec wieku XIX wybudowano jeszcze kilka kamienic o neorenesansowych fasadach. Często też do istniejących kamienic dostawiano nowe oficyny lub dobudowywano kolejną kondygnację domu frontowego.
Początek wieku XX zaowocował kilkoma nowymi kamienicami o ornamentyce posecesyjnej lub modernistycznej; wśród autorów tych obiektów pojawiają się nazwiska dwóch architektów przybyłych z Odessy - Henryka Stifelmana i Stanisława Weissa. W okresie międzywojennym przy Franciszkańskiej nie wzniesiono żadnego nowego budynku. Po roku 1936 wyburzono Halę Targową i trzy kamienice w związku z przedłużeniem i poszerzeniem ul. Bonifraterskiej. Podczas obrony Warszawy niektóre budynki zostały zniszczone.
W listopadzie 1940 ulica na całej swej długości została włączona do warszawskiego getta. W grudniu 1941 cały obszar Nowego Miasta wraz ze wschodnim odcinkiem ulicy został wyłączony z dzielnicy zamkniętej, a granicę getta przesunięto na środek ulicy Bonifraterskiej.
Powstanie w getcie i powstanie warszawskie doprowadziły do całkowitego zniszczenia zabudowy ulicy. Wypalone ruiny kamienic rozebrano w latach 1946–1947, wznosząc nowe zabudowania, częściowo o historyzujących formach.

</doc>
<doc id="1468156" url="https://pl.wikipedia.org/wiki?curid=1468156" title="Mercy (singel Duffy)">
Mercy (singel Duffy)

Mercy – drugi singel walijskiej piosenkarki Duffy z albumu Rockferry. Współtwórcą tej piosenki jest Steve Booker. "Mercy" wydany 11 lutego 2008.
Singel był nominowany do Nagrody Grammy w kategorii "Best Female Pop Vocal Performance" za rok 2009.
Formaty i lista utworów.
Digital download 
UK CD single 
UK 7” vinyl single 
Australian oraz German CD single 
Japanese CD single 
Certyfikaty i sprzedaż.
Łączna sprzedaż singla wyniosła około 6 396 000 egzemplarzy.

</doc>
<doc id="1468162" url="https://pl.wikipedia.org/wiki?curid=1468162" title="GRB 070610">
GRB 070610



</doc>
<doc id="1468166" url="https://pl.wikipedia.org/wiki?curid=1468166" title="SWIFT J195509+261406">
SWIFT J195509+261406

SWIFT J195509+261406 – obiekt astronomiczny początkowo uważany za rozbłysk gamma (GRB 070610); prawdopodobnie magnetar.
10 czerwca 2007 o godzinie 20:52:26 monitorujący niebo przyrząd Burst Alert Telescope (BAT) znajdujący się w satelicie Swift zarejestrował w gwiazdozbiorze Liska nagły wzrost promieniowania gamma typowy dla rozbłysku gamma. 50 minut później główny teleskop rentgenowski X-Ray Telescop' (XRT) został ustawiony w kierunku błysku i zarejestrował nagły wzrost promieniowania, ale nie zauważono typowej poświaty towarzyszącej rozbłyskom gamma.
Po początkowym wybuchu, w ciągu następnych trzech dni zauważono 40 błysków w paśmie światła widzialnego, a po trwającej 11 dni przerwie, jasny rozbłysk podczerwony zarejestrowany przez teleskop VLT należący do Europejskiego Obserwatorium Południowego.

</doc>
<doc id="1468168" url="https://pl.wikipedia.org/wiki?curid=1468168" title="Gilbert Duclos-Lassalle">
Gilbert Duclos-Lassalle

Gilbert Duclos-Lassalle (ur. 25 sierpnia 1954 w Lembeye) - francuski kolarz szosowy, startował w zawodowym peletonie w latach 1977-1995. 
Największymi sukcesami kolarza były dwa zwycięstwa w prestiżowym, bardzo trudnym wyścigu Paryż-Roubaix. Dwukrotnie wygrywał również klasyk Grand Prix Ouest France-Plouay, jeden raz Paryż-Nicea, Bordeaux-Paryż i Grand Prix du Midi Libre. Wielokrotnie startował w Tour de France, jednak nigdy nie udało mu się zająć miejsca w czołowej "dwudziestce" kolarzy w klasyfikacji generalnej.
Jego syn Hervé Duclos-Lassalle jest kolarzem zawodowym w grupie Cofidis.

</doc>
<doc id="1468170" url="https://pl.wikipedia.org/wiki?curid=1468170" title="Ulica Franciszkańska">
Ulica Franciszkańska

Ulica Franciszkańska – popularna nazwa ulic w Polsce;

</doc>
<doc id="1468173" url="https://pl.wikipedia.org/wiki?curid=1468173" title="Parafia Najświętszego Serca Pana Jezusa w Laskowcu">
Parafia Najświętszego Serca Pana Jezusa w Laskowcu

Parafia pw. Najświętszego Serca Pana Jezusa w Laskowcu – rzymskokatolicka parafia należąca do dekanatu Mońki, archidiecezji białostockiej, metropolii białostockiej. Siedziba parafii znajduje się w Laskowcu.
Historia parafii.
Proboszcz parafii Giełczyn ks. Józef Stefanowicz, w roku 1928 pobudował drewnianą kaplicę pw. Najświętszego Serca Jezusowego w Laskowcu. Dzięki wysiłkom proboszcza ks. Mariana Wysockiego i parafian w latach 1988-93, zbudowano nową murowaną świątynię według projektu inż. arch. Antoniego Makarewicza. Kościół został konsekrowany 25 czerwca 1995 r. przez abpa Stanisława Szymeckiego.
Miejsca święte.
Kościół pw. Najświętszego Serca Pana Jezusa w Laskowcu
Na terenie parafii znajduje się cmentarz grzebalny o powierzchni 3 ha w odległości 1,5 km od kościoła.
Obszar parafii.
W granicach parafii znajdują się miejscowości:

</doc>
<doc id="1468178" url="https://pl.wikipedia.org/wiki?curid=1468178" title="Marianao">
Marianao

Marianao – gmina ("municipio") w zachodniej Kubie, będąca częścią prowincji Hawana. W 1989 gminę zamieszkiwało 133 016 osób.
W tym gminie rozwinął się przemysł spożywczy, samochodowy, maszynowy oraz materiałów budowlanych.

</doc>
<doc id="1468181" url="https://pl.wikipedia.org/wiki?curid=1468181" title="Smolanie">
Smolanie

Smolanie (także Smolianie albo Smoleńcy) – plemię południowosłowiańskie zamieszkujące od VII wieku tereny na południowy wschód od Tesaloniki nad rzeką Mestą oraz południowo-wschodnie Rodopy.
Smolanie pojawili się we wschodniej Macedonii zapewne na początku VII wieku w ramach wielkiego exodusu sklawińskiego na ziemie Cesarstwa bizantyjskiego. Nazwa Smolan po raz pierwszy została wymieniona w inskrypcji Isbuła z czasów bułgarskiego chana Presjana, pochodzącej z ok. 837 roku.
Po okresie ekspansji Słowian w Macedonii i Tracji, na przełomie VIII i IX wieku cesarze bizantyńscy narzucili plemionom słowiańskim swoje zwierzchnictwo, zmuszając je do płacenia trybutu i dostarczania posiłków zbrojnych. W 837 wybuchło powstanie Słowian w okolicach Tesaloniki: w Rodopach, Tracji Białomorskiej i południowej Macedonii. Źródła bizantyńskie nie informują, które dokładnie "sklawinie" zbuntowały się przeciw Bizancjum, niewątpliwie działaniami powstańczymi objęte zostały ziemie Smolan. Ostatecznie wojska greckie pod dowództwem Aleksego Mosuele stłumiły bunt. "Krew lała się gęsto, a okolicę opanował ogień", jak relacjonuje grecki historyk. Zanim jednak Bizantyńczykom udało się ostatecznie opanować sytuację, wmieszali się w nią, na prośbę przegrywających swą walkę Smolan, Bułgarzy. Wojska bułgarskie pod wodzą kauchana Isbuła rozbiły pod Filippi wojska greckie, opanowując miasto. Tereny Smolan od Rodopów po wybrzeże morskie na wysokości obecnej Kawali zostały włączone do państwa bułgarskiego.
Po ostatecznym rozbiciu pierwszego państwa bułgarskiego przez Bizancjum na początku XI wieku na terenach Smolan utworzony został odrębny tem "Smolenon", o którym źródła bizantyńskie informują do końca XII wieku. Utworzone też zostało odrębne biskupstwo podlegające metropolii w Filippi.
Nazwę pochodzącą od plemienia Smolan nosi miasto w południowej Bułgarii - Smolan.

</doc>
<doc id="1468182" url="https://pl.wikipedia.org/wiki?curid=1468182" title="Msta">
Msta

Msta (ros. Мста) – rzeka w zachodniej Rosji, na terenie obwodów nowogrodzkiego i twerskiego.
Rzeka ma swoje źródło w jeziorze Mstino, na wyżynie Wałdaj. Uchodzi do jeziora Ilmen, tworząc deltę. Jej długość wynosi 445 km, a powierzchnia dorzecza – 23 300 km². Rzeka zamarza w okresie od przełomu listopada i grudnia do kwietnia. Zasilana jest głównie przez topniejące śniegi. Głównymi dopływami są Bieriezajka (lewostronny) i Uwier′ (prawostronny). Żeglowna na odcinku 83 km, od swojego ujścia do ujścia rzeki Chołowa. Stanowi część drogi wodnej łączącej Bałtyk z Morzem Kaspijskim.
Głównym miastem położonym nad rzeką są Borowicze.

</doc>
<doc id="1468183" url="https://pl.wikipedia.org/wiki?curid=1468183" title="Sucha Woda Gąsienicowa">
Sucha Woda Gąsienicowa

Sucha Woda (, , ), dla odróżnienia od innych nazywana Suchą Wodą Gąsienicową – potok płynący Doliną Suchej Wody w Tatrach Polskich. Wypływa z Zielonego Stawu Gąsienicowego w Dolinie Gąsienicowej (1672 m n.p.m.) i płynie poprzez Dolinę Gąsienicową i Dolinę Suchej Wody. Wykaz hydronimów za górny bieg Suchej Wody uznaje Czarny Potok.
Łożysko Suchej Wody tworzy naturalną granicę pomiędzy Tatrami Zachodnimi i Tatrami Wysokimi. Po wschodniej stronie Toporowego Stawu Niżniego łożysko to zmienia kierunek z północnego na północno-wschodni i płynąc nieco na południe od Drogi Oswalda Balzera, na odcinku o długości ponad 1 km (po Wawrzeczkową Cyrhlę), tworzy naturalną granicę między Tatrami a Rowem Podtatrzańskim. Już poza obrębem Tatr w miejscowości Małe Ciche na wysokości 830 m łączy się z Filipczańskim Potokiem, tworząc Cichą Wodę (Cichowiańską Wodę).
Nazwa potoku pochodzi od tego, że w całym górnym biegu aż do Wawrzeczkowej Cyrhli jego koryto jest w większości suche. Wypełnione jest otoczonymi przez wodę granitowymi głazami. Wiele z nich porośnięte jest czerwonymi glonami "Trentepohlia". Woda pojawia się w nim tylko po większych opadach. Mimo że dnem Doliny Zielonej Gąsienicowej przebiega koryto potoku Sucha Woda, to i tak część wód tej doliny przepływa podziemnymi przepływami do Doliny Goryczkowej, gdzie wypływa w Goryczkowym Wywierzysku, Doliny Kasprowej (wypływa tu w Jaskini Kasprowej Niżniej) i Doliny Olczyskiej, gdzie wypływa w Wywierzysku Olczyskim.
Sucha Woda jest ciekiem IV rzędu, jej dorzecze (cieki V rzędu) ma powierzchnię 26,9 km², z czego 85% znajduje się w Tatrach, a tylko 15% w obrębie Podhala. Długość potoku do Filipczańskiego Potoku wynosi 13,01 km, z tego w obrębie Tatr 9,56 km. Średni spadek wynosi 7,36%. Głównymi dopływami Suchej Wody są (w kolejności od góry w dół): Czarny Potok, Żółty Potok i Pańszczycki Potok (wszystkie są prawobrzeżne). Zasilany jest także wypływem z Wywierzyska Suchej Wody.

</doc>
<doc id="1468186" url="https://pl.wikipedia.org/wiki?curid=1468186" title="MTM">
MTM



</doc>
<doc id="1468187" url="https://pl.wikipedia.org/wiki?curid=1468187" title="Sucha Woda">
Sucha Woda



</doc>
<doc id="1468190" url="https://pl.wikipedia.org/wiki?curid=1468190" title="Informacje Dębickie">
Informacje Dębickie

Informacje Dębickie - bezpłatna gazeta miejska ukazującą się w Dębicy.
Dostępne są w większych punktach handlowych miasta oraz kolportowane przez gońców w centralnych punktach miasta. Odbiorcami gazety są mieszkańcy Dębicy i powiatu dębickiego zainteresowani lokalnymi informacjami.
Średni nakład to 12 000 egzemplarzy. Format A-3, papier gazetowy w pełnym kolorze.

</doc>
<doc id="1468191" url="https://pl.wikipedia.org/wiki?curid=1468191" title="44 Dywizja Piechoty (III Rzesza)">
44 Dywizja Piechoty (III Rzesza)

44 Dywizja Piechoty - niemiecka dywizja z czasów II wojny światowej, sformowana na mocy rozkazu z dnia 1 kwietnia 1938 roku, miejsce stacjonowania sztabu Wiedeń. Sformowana w XVII. Okręgu Wojskowym.
W swej tradycji nawiązywała do cesarsko-królewskiego 4 pułku piechoty ("k.u.k. Infanterie-Regiment Hoch- und Deutschmeister Nr. 4").
Szlak bojowy.
W 1939 dywizja brała udział w napaści na Polskę atakując Kraków. W 1940 r. brała udział w ramach 6 Armii w kampanii francuskiej. Rok później znalazła się na froncie wschodnim, walczyła na Ukrainie i brała udział w początkowym etapie ofensywy na Kaukaz. W 1942 r. w ramach 6 Armii brała udział w bitwie o Stalingrad i została ostatecznie rozbita w ostatnich dniach stycznia.
Dywizję odbudowano w jako (44.) Reichsgrenadierdivision Hoch und Deutschmeister (44 Dywizja Grenadierów Rzeszy "Hoch und Deutschmeister"). Walczyła we Włoszech pod Cassino i na Linii Gotów. W końcowej fazie wojny działała na Węgrzech, gdzie poniosła ciężkie straty. Szlak bojowy zakończyła w pobliżu Linzu poddając się Amerykanom.
Struktura organizacyjna.
131., 132. i 134. pułk piechoty, 96. pułk artylerii, I./97. pułk artylerii ciężkiej, 80. batalion pionierów, 44. oddział rozpoznawczy, 46. oddział przeciwpancerny, 64. oddział łączności, 44. polowy batalion zapasowy;
134. pułk grenadierów Hoch und Deutschmeister, 131. i 132. pułk grenadierów, 96. pułk artylerii, 80. batalion pionierów, 44. oddział rozpoznawczy, 46. oddział przeciwpancerny, 64. oddział łączności, 44. polowy batalion zapasowy;
134. pułk grenadierów Hoch und Deutschmeister, 131., 132. pułk grenadierów, 96. pułk artylerii, 80. batalion pionierów, 44. oddział rozpoznawczy, 46. oddział przeciwpancerny, 46. oddział łączności, 44. polowym batalion zapasowy;
134. pułk grenadierów Hoch und Deutschmeister, 131., 132. pułk grenadierów, 96. pułk artylerii, 80. batalion pionierów, 44. dywizyjny batalion fizylierów, 46. oddział przeciwpancerny, 46. oddział łączności, 44. polowym batalion zapasowy;
Dowódcy dywizji.
Generalmajor Haselmar 1 IV 1937 – 13 III 1938;
Generalmajor Bornemann 13 III 1938 – 31 III 1938;
Generalleutnant Albrecht Schubert 1 IV 1938 – 29 X 1939;
Generalleutnant Friedrich Siebert 4 XI 1939 – 30 I 1942;
Generalleutnant Heinrich Deboi 30 I 1942 – 28 I 1943;
Generalleutnant Dr Franz Beyer 12 III 1943 – 31 XII 1943;
Generalleutnant Dr Fritz Franek 1 I 1944 – 7 V 1944;
Generalleutnant Bruno Ortner 7 V 1944 – 16 VI 1944;
Generalmajor Klatt 16 VI 1944 – 21 VI 1944;
Generalleutnant Hans – Günter von Rost 21 VI 1944 – 23 III 1944;
Oberst Hofmann 23 III 1945 – 5 IV 1945;
Generalmajor Langhäuser 5 IV 1945 – 8 V 1945;
Bibliografia.
Grzelak Czesław, Stańczyk Henryk "Kampania polska 1939 roku"; Warszawa 2005; ;

</doc>
<doc id="1468192" url="https://pl.wikipedia.org/wiki?curid=1468192" title="Franco Ballerini">
Franco Ballerini

Franco Ballerini (ur. 11 grudnia 1964 we Florencji, zm. 7 lutego 2010 w Pistoi) - włoski kolarz szosowy, startował w zawodowym peletonie w latach 1986-2001. 
Największymi sukcesami kolarza były zwycięstwa w prestiżowym wyścigu Paryż-Roubaix w 1995 i 1998 roku. Zwycięzca klasyków Paryż-Bruksela i Omloop Het Volk, wygrał etap podczas Giro d'Italia (1991). 
7 lutego 2010 zmarł w szpitalu w Pistoi wskutek obrażeń, których doznał w wypadku podczas rajdu w Larciano we Włoszech.

</doc>
<doc id="1468200" url="https://pl.wikipedia.org/wiki?curid=1468200" title="Twierdzenie Levy'ego-Steinitza">
Twierdzenie Levy'ego-Steinitza



</doc>
<doc id="1468206" url="https://pl.wikipedia.org/wiki?curid=1468206" title="Mikołaj z Puczniewa herbu Awdaniec">
Mikołaj z Puczniewa herbu Awdaniec

Mikołaj z Puczniewa herbu Awdaniec (ur. ?, zm. przed 14 stycznia 1449) – polski szlachcic, podkoni sieradzki. 
Od 9 marca 1411 r. do swej śmierci pełnił urząd podkoniego sieradzkiego.
W 1388 r. razem z braćmi: Piotrem, Michałem i Jakubem, uzyskał od króla Władysława Jagiełły przywilej na lokację miasta Widawy. Początkowo pisał się z Łazowa, gdyż tam miał zapewne swój dwór. Po 1412 a przed 1441 jego siedzibą stał się Puczniew.

</doc>
<doc id="1468208" url="https://pl.wikipedia.org/wiki?curid=1468208" title="Robotnicza Partia Zjednoczenia Marksistowskiego">
Robotnicza Partia Zjednoczenia Marksistowskiego



</doc>
<doc id="1468224" url="https://pl.wikipedia.org/wiki?curid=1468224" title="Léon Bonnat">
Léon Bonnat

Léon Joseph Florentin Bonnat (ur. 20 czerwca 1833 w Bajonnie, zm. 8 września 1922 w Monchy-Saint-Éloi) – francuski malarz, profesor École des Beaux-Arts w Paryżu (od 1882).
Urodził się we Francji, mieszkał i studiował w Madrycie w latach 1846-1853. Studiował u Leona Cognieta, Delacroix i Madrazo y Kuntza. Po powrocie do Paryża stał się uznanym portrecistą. Malował również sceny religijne, orientalne i pejzażowe. Uczestniczył w dekoracji Panteonu, do którego namalował "Męczeństwo św. Dionizego". Na jego twórczość duży wpływ miała sztuka hiszpańska, szczególnie prace Diego Velázqueza. Prace Bonnata cechuje drobiazgowe, naturalistyczne wypracowanie szczegółów.
Do głównych prac zalicza się portrety: Ernesta Renana, Louisa Pasteura, Aleksandra Dumas, Victora Hugo, Ingres’a, Hippolyte'a Taine'a, Jules’a Ferry, Armanda Fallières, Adolphe’a Thiers, Émile François Loubeta.
Był uznanym pedagogiem, wykształcił wielu znanych malarzy; jego uczniami byli m.in. Gustave Caillebotte, Georges Braque, Raoul Dufy i Henri de Toulouse-Lautrec, Thomas Eakins i Stanhope Alexander Forbes.

</doc>
<doc id="1468230" url="https://pl.wikipedia.org/wiki?curid=1468230" title="Alfonso Domínguez">
Alfonso Domínguez

Alfonso Enrique Domínguez Maidana (24 września 1965) – piłkarz urugwajski noszący przydomek "Guacha", lewy obrońca. Wzrost 168 cm, waga 59 kg.
Domínguez profesjonalną karierę piłkarską rozpoczął w 1985 w klubie CA Peñarol. Razem z Peñarolem dwukrotnie został mistrzem Urugwaju (w 1985 i 1986) oraz zwyciężył w turnieju Copa Libertadores 1987. Będąc graczem Peñarolu wziął udział w turnieju Copa América 1987, gdzie Urugwaj obronił tytuł mistrza Ameryki Południowej. Zagrał we wszystkich dwóch meczach - półfinałowym z Argentyną i finałowym z Chile.
Wziął również udział w Copa América 1989, gdzie Urugwaj został wicemistrzem Ameryki Południowej. Zagrał we wszystkich 7 meczach - 4 grupowych z Ekwadorem, Boliwią, Chile i Argentyną oraz 3 finałowych z Paragwajem, Argentyną i Brazylią.
Jako piłkarz Peñarolu wziął udział w finałach mistrzostw świata w 1990 roku, gdzie Urugwaj dotarł do 1/8 finału. Zagrał we wszystkich czterech meczach - z Hiszpanią, Belgią, Koreą Południową i Włochami.
W 1991 przedniósł się do Argentyny, gdzie występował w barwach klubu River Plate. W 1994 wrócił do Urugwaju, by grać w drużynie Club Nacional de Football. W 1998 przeniósł się do klubu Huracán Buceo Montevideo, w którym w 2000 roku zakończył karierę piłkarską.
Domínguez od 19 czerwca 1987 do 25 czerwca 1990 rozegrał w reprezentacji Urugwaju 31 meczów.

</doc>
<doc id="1468231" url="https://pl.wikipedia.org/wiki?curid=1468231" title="Alfonso Dominguez">
Alfonso Dominguez



</doc>
<doc id="1468232" url="https://pl.wikipedia.org/wiki?curid=1468232" title="Alfonso Enrique Domínguez">
Alfonso Enrique Domínguez



</doc>
<doc id="1468234" url="https://pl.wikipedia.org/wiki?curid=1468234" title="Alfonso Enrique Dominguez">
Alfonso Enrique Dominguez



</doc>
<doc id="1468237" url="https://pl.wikipedia.org/wiki?curid=1468237" title="Zenona Cieślak-Szymanik">
Zenona Cieślak-Szymanik

Zenona Cieślak-Szymanik (ur. 1931 w Łodzi, zm. 18 maja 2016) – polska poetka.
Urodziła się w Łodzi. Z wykształcenia ekonomistka. W 1963 r. zamieszkała w Ciechanowie. Debiutowała na łamach "Tygodnika Ciechanowskiego" w 1991 r. Jest laureatką licznych konkursów poetyckich. Wydała dziewięć tomików wierszy: "Prawda i życie" (1993), "Obudź się" (1995), "Zauroczenie" (1997), "Labirynt" (1998), "Być sobą" (2000), "Draperie" (2001), "Droga prowadząca ku milczeniu" (2003), "W stronę kropli rosy" (2007), "Rzeka mojego uroczyska" (2008). W latach 2002–2009 była członkiem Związku Literatów Polskich Oddział w Ciechanowie. Od 2009 roku była członkiem Związku Literatów na Mazowszu.

</doc>
<doc id="1468238" url="https://pl.wikipedia.org/wiki?curid=1468238" title="SSN-21">
SSN-21



</doc>
<doc id="1468239" url="https://pl.wikipedia.org/wiki?curid=1468239" title="Trygław (głaz narzutowy)">
Trygław (głaz narzutowy)

Trygław – głaz narzutowy w miejscowości Tychowo, w gminie Tychowo, w powiecie białogardzkim, w województwie zachodniopomorskim, największy w Polsce. Znajduje się na miejscowym cmentarzu.
Obwód głazu wynosi około 50 metrów, długość 16 metrów, szerokość 11 metrów, łączna wysokość 7,8 metra (w tym 4 metry zagłębione w ziemię); objętość około 700 m3, szacowana masa około 2000 ton.
Eratyk, z ciemnoszarego gnejsu, przetransportowany został ze Skandynawii przez lądolód w czasie ostatniego zlodowacenia. Na powierzchni wyraźnie widoczne rysy – ślady wleczenia przez lądolód.
Z głazem związane są liczne lokalne legendy, nazwa pochodzi od Trygława, którego złoty posąg zakopany jest jakoby pod głazem. Podobno jeden z książąt Pomorza Zachodniego wjechał na niego karocą zaprzężoną w cztery konie i zawrócił nią.
W pierwszą niedzielę roku 1874 niemieccy mieszkańcy wznieśli na nim drewniany krzyż z figurą ukrzyżowanego Chrystusa. Figura jest dziełem rzeźbiarza Wilhelma Theodora Achtermanna, została odlana w berlińskiej odlewni żeliwa przez Moritza Geißa. Pod krzyżem znajduje się tablica z czterowierszem, ufundowana przez Hansa Hugo von Kleista-Retzowa z Kikowa i Hugo von Kleista-Retzowa z Tychowa. Autorem czterowiersza jest ten pierwszy. Tekst w tłumaczeniu na język polski brzmi: Obecnie, corocznie w dzień Wszystkich Świętych kamień używany jest jako ołtarz na którym odprawiana jest msza.
Od 1954 podlega ochronie prawnej jako pomnik przyrody. Od 1996 znajduje się w herbie Tychowa. 

</doc>
<doc id="1468240" url="https://pl.wikipedia.org/wiki?curid=1468240" title="Hrabstwo Dallas (Iowa)">
Hrabstwo Dallas (Iowa)

Hrabstwo Dallas – hrabstwo położone w USA w stanie Iowa z siedzibą w mieście Adel. Założone w 1846 roku.

</doc>
<doc id="1468242" url="https://pl.wikipedia.org/wiki?curid=1468242" title="Lista odcinków serialu Doktor Who">
Lista odcinków serialu Doktor Who

Poniższa lista przedstawia odcinki brytyjskiego serialu science-fiction pt. Doktor Who.
Do 17 kwietnia 2022 roku wyemitowano 870 pojedynczych odcinków (w tym jeden film telewizyjny), podzielone na 39 serii. Oprócz tego wyemitowano kilkanaście odcinków krótkometrażowych, odcinek specjalny dla festiwalu muzyki poważnej "BBC Proms", dwa odcinki animowane oraz cztery webcasty.
"Doktor Who" ustanowił rekord świata w długości emisji i liczbie odcinków wśród seriali science-fiction. A w 2013 roku także za największą równoczesną emisję serialu telewizyjnego, obejmującą 94 kraje świata.
Pierwszy Doktor.
W postać pierwszego Doktora wcielił się William Hartnell.
Sezon 1 (1963–1964).
Producentem pierwszego sezonu była Verity Lambert, która pełniła tę rolę aż do odcinka "Mission to the Unknown". David Whitaker pracował jako script editor do "The Dalek Invasion of Earth".
Sezon 2 (1964–1965).
Dennis Spooner objął stanowisko Davida Whitakera jako script editora po "The Dalek Invasion of Earth" i pracował nad pozostałą częścią sezonu poza historią "The Time Meddler", gdzie zastąpił go Donald Tosh.
Sezon 3 (1965–1966).
John Wiles pracował jako producent przy odcinkach od "The Myth Makers" do "The Ark", a następnie jego pozycję objął Innes Lloyd. Donald Tosh pełnił funkcję script editora do historii "The Massacre of St Bartholomew’s Eve", podczas pracy nad którą został zastąpiony przez Gerry’ego Davisa.
Drugi Doktor.
W postać drugiego Doktora wcielił się Patrick Troughton.
Sezon 5 (1967–1968).
Peter Bryant zastąpił Lloyda na stanowisku producenta po "The Enemy of the World" i zajmował się produkcją wszystkich odcinków, aż do "The War Games". Rolę script editora pierwszej historii, "The Tomb of the Cybermen", pełnił Victor Pemberton, zastąpiony potem przez Bryanta, pracującego nad scenariuszami od "The Abominable Snowmen" do "The Enemy of the World". Po nim funkcję przejął Derrick Sherwin.
Sezon 6 (1968–1969).
Bryant i Sherwin zachowali swoje funkcje. Wyjątkiem była jedynie historia "The War Games", wyprodukowana przez Sherwina i opracowana przez Terrance’a Dicksa, który pracował także nad "The Invasion".
Trzeci Doktor.
W postać trzeciego Doktora wcielił się Jon Pertwee.
Sezon 7 (1970).
Derrick Sherwin był producentem "Spearhead from Space", a następnie został zastąpiony przez Barry’ego Lettsa, który wyprodukował wszystkie pozostałe odcinki z trzecim Doktorem. Terrance Dicks pozostał na stanowisku script editora również do końca 11 sezonu.
Od odcinka "Spearhead from Space" serial kręcono w kolorze, jednak niektóre odcinki zachowały się tylko w wersji czarno-białej.
Czwarty Doktor.
W postać czwartego Doktora wcielił się Tom Baker, który tym samym został najdłużej odgrywającym rolę Doktora aktorem.
Sezon 12 (1974–1975).
Barry Letts pracował jako producent historii "Robot", a następnie został zastąpiony przez Philipa Hinchcliffe’a. Rolę script editora pełnił Robert Holmes. Obaj mężczyźni pełnili swoje funkcje aż do rozpoczęcia sezonu 15.
Seria została wyemitowana od 20 kwietnia 2002 roku na kanale Tele 5 jednak w losowej i zmienionej kolejności.
Sezon 13 (1975–1976).
Seria została wyemitowana w 2002 roku na kanale Tele 5 jednak w losowej i zmienionej kolejności.
Sezon 15 (1977–1978).
Producentem został Graham Williams, który pracował na tym stanowisku aż do historii "Shada" z końca 17 sezonu. Po "The Sun Makers" funkcję script editora objął Anthony Read.
Sezon 16 (1978–1979).
Sezon 16 był ostatnim, nad którym jako script editor pracował Anthony Read (z wyjątkiem odcinka "The Armageddon Factor", gdzie funkcję tę pełnił Douglas Adams).
Sezon 17 (1979–1980).
Funkcję producenta pełnił Graham Williams, a script editora Douglas Adams.
Sezon 18 (1980–1981).
Sezon 18 był pierwszym wyprodukowanym przez Johna Nathan-Turnera, który pozostał na stanowisku producenta aż do przerwania serialu w 1989 roku. "Script editorem" został Christopher H. Bidmead.
Piąty Doktor.
W postać piątego Doktora wcielił się Peter Davison.
Sezon 19 (1982).
Do "The Visitation" script editorem był Antony Root, który następnie został zastąpiony przez Erica Sawarda. Zmieniono częstotliwość emisji serialu – od 19 sezonu nadawano go dwa razy w tygodniu, w poniedziałki i wtorki, a nie jak poprzednio w soboty.
Szósty Doktor.
W postać szóstego Doktora wcielił się Colin Baker.
Sezon 22 (1985).
Serial zaczęto ponownie emitować w soboty. Wszystkie odcinki trwają 45 minut, ale istnieją także ich 25-minutowe wersje.
Sezon 23 (1986).
Eric Saward pracował na stanowisku script editora do ósmego odcinka, a następnie zrezygnował, a John Nathan-Turner nieoficjalnie przejął jego stanowisko na resztę sezonu. Długość odcinków powróciła do 25 minut. Sezon 23, jako jedyny miał swoją nazwę: "The Trial of a Time Lord", a wszystkie odcinki tworzyły jedną historię.
Siódmy Doktor.
W postać siódmego Doktora wcielił się Sylvester McCoy.
Sezon 24 (1987).
Stanowisko script editora objął Andrew Cartmel i sprawował je aż do przerwania produkcji serialu w 1989 roku.
Ósmy Doktor.
W postać ósmego Doktora wcielił się Paul McGann. Jest to jedno z jego dwóch wystąpień telewizyjnych w tej roli.
Dziewiąty Doktor.
W 2005 roku, po trwającej 16 lat przerwie, BBC ponownie wznowiło produkcję serialu. Producentami wykonawczymi zostali Russell T. Davies, Julie Gardner i Mal Young, a producentem Phil Collinson. W postać dziewiątego Doktora wcielił się Christopher Eccleston, co zostało ogłoszone przez BBC 20 marca 2004, po miesiącach spekulacji.
Odcinki nowych serii traktowane są jako kolejne sezony serialu, pomimo wyzerowania ich numeracji. Nowe odcinki produkowane są w panoramicznym formacie , a ich długość wynosi zazwyczaj 45 minut. Po raz pierwszy od trzeciego sezonu (1965–1966), każdemu odcinkowi nadano osobny tytuł, nawet jeżeli był częścią kilkuodcinkowej historii (wyjątkiem jest dwuodcinkowa historia "Do końca wszechświata" z 2010).
Seria 1 (2005).
Seria przedstawia nową towarzyszkę Doktora, obecną we wszystkich odcinkach serii Rose Tyler (Billie Piper). Dodatkowo w dwóch odcinkach Doktorowi towarzyszy geniusz naukowy, Adam Mitchell (Bruno Langley), a pod koniec serii agent czasu z LI wieku, kapitan Jack Harkness (John Barrowman). W tej serii po raz pierwszy na taką skale pojawiają się postacie drugoplanowe, z czego najczęściej pojawiającymi się są Jackie Tyler (Camille Coduri) oraz Mickey Smith (Noel Clarke).
Głównymi motywami serii są konsekwencje Wojny Czasu oraz pojawiające się wielokrotnie słowo „Zły Wilk”.
Dziesiąty Doktor.
W postać dziesiątego Doktora wcielił się David Tennant, który został obsadzony w tej roli jeszcze przed emisją sezonu z dziewiątym Doktorem, a jego udział w serialu ogłoszono 16 kwietnia 2005 roku. Mal Young zrezygnował z pozycji producenta wykonawczego.
Seria 2 (2006).
30 marca 2005 ogłoszono, że serial został prolongowany do drugiego sezonu, a także że zostanie wydany specjalny odcinek świąteczny. Jednym z motywów tej serii jest historia "Instytutu Torchwood", która jest później kontynuowana w spin-offie serialu pt. "Torchwood". Do każdego z odcinków wyprodukowano jednominutowe prequele udostępnione online pt. "TARDISODE". Miały one na celu promowanie odcinków sezonu.
Do załogi TARDIS na pewien czas dołącza chłopak Rose, Mickey Smith (Noel Clarke). W odcinku "Zjazd absolwentów" gościnnie pojawiają się dawni towarzysze Doktora, Sara Jane Smith (Elisabeth Sladen) oraz K9 (John Leeson). W odcinku świątecznym oraz w serii 2 pojawiają się niektóre postacie znane z serii 1, w tym m.in. Harriet Jones (Penelope Wilton), Jackie Tyler (Camille Coduri) czy Pete Tyler (Shaun Dingwall).
Seria 3 (2007).
Prolongowanie serialu do trzeciej serii zostało ogłoszone już 16 czerwca 2005 roku, zaledwie dwa miesiące po ogłoszeniu produkcji drugiej serii. Phil Collinson był producentem większości odcinków, z wyjątkiem dwuodcinkowej historii "Natura ludzka" / "Rodzina Krwi", które wyprodukowała Susie Liggat. Producentami wykonawczymi w dalszym ciągu byli Russell T. Davies i Julie Gardner.
Po odejściu Billie Piper w finale drugiej serii, w odcinku świątecznym na miejscu towarzyszki pojawia się Catherine Tate jako Donna Noble. Natomiast w serii trzeciej towarzyszy Doktorowi Freema Agyeman jako Martha Jones. Pod koniec serii pojawia się John Barrowman, powracający do roli Jacka Harknessa.
Trzy spośród odcinków tej serii zostały zaadaptowane z wcześniej wydanych prac. Dwuodcinkowa historia "Natura ludzka" / "Rodzina Krwi" została zaadaptowana przez Paula Cornella z jego własnej książki wydanej w 1995 roku z serii "Virgin New Adventures" pod tytułem "Human Nature". Odcinek "Mrugnięcie" pochodzi z opowiadania wydanego w czasopiśmie "Doctor Who Annual" w 2006 roku, napisanego przez Stevena Moffata "„What I Did on My Christmas Holidays” By Sally Sparrow" (dosł. "„Co robiłam w Boże Narodzenie” napisane przez Sally Sparrow").
Seria 4 (2008).
Odcinek świąteczny "Rejs potępieńców" został zadedykowany pamięci zmarłej miesiąc wcześniej Verity Lambert, pierwszej producentki serialu. Jako towarzyszka występuje w nim Kylie Minogue jako Astrid Peth
Produkcje serii 4 ogłoszono 22 marca 2007 roku. Producentami tej serii byli Susie Liggat oraz Phil Collinson. Producentami wykonawczymi byli w dalszym ciągu Russell T. Davies oraz Julie Gardner. Phil Collinson również jest podpisany jako producent wykonawczy w odcinkach wyprodukowanych przez Susie Liggat. Phil Collinson zrezygnował z pozycji producenta serialu po zakończeniu serii.
Jako towarzyszka Doktora występuje Catherine Tate w roli Donny Noble, która wcześniej wystąpiła w tej roli w odcinku świątecznym z 2006 roku, "Uciekająca panna młoda". W tej serii powraca wiele wcześniejszych postaci, w tym m.in. Martha Jones (Freema Agyeman), Rose Tyler (Billie Piper), Jack Harkness (John Barrowman), Sara Jane Smith (Elisabeth Sladen) czy Mickey Smith (Noel Clarke). Dodatkowo pojawiają się postacie ze spin-offów "Doktora Who": Gwen Cooper (Eve Myles), Ianto Jones (Gareth David-Lloyd), Luke Smith (Tommy Knight) oraz pan Smith (Alexander Armstrong). W dwuodcinkowej historii "Cisza w bibliotece" / "Las zmarłych" pojawia się również Alex Kingston w roli River Song, której historię eksplorują kolejne sezony.
Odcinki specjalne (2008-2010).
W październiku 2008 roku, na rozdaniu nagród telewizyjnych, David Tennant ogłosił, że zamierza odejść z serialu po czterech odcinkach specjalnych.
Od odcinka "Planeta umarłych" odcinki były kręcone w HD. Susie Liggat była producentem odcinka "Drugi Doktor", Nikki Wilson "Wody Marsa" a Tracie Simpson odcinka "Planeta umarłych" oraz historii "Do końca wszechświata".
W odcinkach występują postaci służące za towarzyszy Doktora tylko na czas jednego odcinka. W "Drugim Doktorze" są to David Morrissey jako Jackson Lake oraz Velile Tshabalala jako Rosita Farisi, w "Planecie umarłych" jest to Michelle Ryan w roli Lady Christiny de Souzy, w "Wodach Marsa" Lindsay Duncan jako Adelaide Brooke, natomiast w ostatniej dwuodcinkowej historii występuje znany z wcześniejszych odcinków Bernard Cribbins w roli Wilfreda Motta. Pojawia się również Catherine Tate w roli Donny Noble, a John Simm powraca do roli Mistrza. W historii "Do końca wszechświata" pojawiają się cameo Billie Piper (Rose Tyler), Freema Agyeman (Martha Jones), Noel Clarke (Mickey Smith), John Barrowman (Jack Harkness) oraz Elisabeth Sladen (Sara Jane Smith).
Jedenasty Doktor.
Russell T. Davies po odcinkach specjalnych zrezygnował z funkcji producenta wykonawczego i przekazał nadzór nad projektem scenarzyście Stevenowi Moffatowi, a Julie Gardner została zastąpiona przez Piersa Wengera. Murray Gold pozostał na stanowisku kompozytora muzyki do serialu. W postać jedenastego Doktora wcielił się, wówczas 26-letni, Matt Smith, pomimo iż początkowym założeniem Moffata było powierzyć rolę aktorowi w średnim wieku. W ten sposób Smith został najmłodszym aktorem odgrywającym rolę Doktora, był o trzy lata młodszy od Petera Davisona, gdy ten został obsadzony w roli piątego Doktora.
Seria 5 (2010).
Serial został prolongowany do serii piątej w sierpniu 2007 roku. Producentem wykonawczym, oprócz Moffata i Wengera, została Beth Willis, a stanowisko producenta na czas tej serii objęli Tracie Simpson oraz Peter Bennett.
Oprócz nowego Doktora, seria piąta przedstawia Karen Gillan w roli nowej towarzyszki Doktora – Amy Pond, oraz Arthura Darvilla, w roli jej narzeczonego – Rory’ego Williamsa, który występuje w sześciu odcinkach sezonu i przez pewien czas podróżuje z Doktorem i Amy. Alex Kingston powraca do roli River Song, tajemniczej kobiety z przyszłości Doktora, która wzywa go do pomocy dwukrotnie w tej serii, w dwuodcinkowych historiach "Czas Aniołów" / "Kamienne ciała" oraz "Otwarcie Pandoriki" / "Wielki Wybuch". Nastąpiły również zmiany w innych elementach serii. Do najważniejszych należą – zmiana logo serialu, nowa aranżacja czołówki oraz nowy wygląd TARDIS i śrubokrętu sonicznego.
Zdjęcia do serialu rozpoczęły się w lipcu 2009 i trwały przez następne dziewięć miesięcy. W większości, zdjęcia do serii były kręcone na terenie Walii. Jedyny wyjątek stanowią odcinki "Wampiry w Wenecji" oraz "Vincent i Doktor" które nakręcono na terenie Trogir w Chorwacji.
Seria 6 (2011).
Seria szósta została podzielona na dwie części. Pierwsze siedem odcinków zostało wyemitowanych od kwietnia do czerwca 2011 roku, a pozostałe sześć odcinków wyemitowano od sierpnia do października 2011 roku. Naczelnym scenarzystą i producentem wykonawczym pozostał Steven Moffat, współpracując z Piersem Wengerem oraz Beth Willis. Producentami byli Sanne Wohlenberg, Marcus Wilson oraz Denise Paul.
Matt Smith, Karen Gillan oraz Arthur Darvill ponownie wcielają się w swoje role, kolejno: Doktora, Amy Pond i Rory’ego Williamsa. Darvill, który w poprzednim sezonie pojawiał się jedynie gościnnie, od odcinka świątecznego "Opowieść wigilijna" stał się stałym członkiem obsady. Alex Kingston powraca gościnnie w pięciu odcinkach serii jako River Song; James Corden powraca do roli Craiga Owensa w odcinku "Godzina zamknięcia". Simon Callow również pojawia się ponownie w roli Charlesa Dickensa, którego Doktor spotkał poprzednio w pierwszej serii w odcinku "Niespokojni nieboszczycy".
Do niektórych odcinków zostały wyprodukowane prequele, które w zamyśle miały promować konkretne odcinki sezonu.
Seria 7 (2012–2013).
Seria siódma, podobnie jak szósta, została podzielona na dwie części. Producentami wykonawczymi od odcinka "Doktor, wdowa i stara szafa" byli Steven Moffat, Piers Wenger oraz nowo wybrana do tej roli Caroline Skinner. Beth Willis opuściła BBC i zrezygnowała z roli producenta wykonawczego po zakończeniu szóstej serii. Piers Wenger zrezygnował z pełnienia funkcji producenta wykonawczego po zakończeniu prac nad odcinkiem świątecznym w 2011 roku, przez co Moffat oraz Skinner stali się jedynymi producentami wykonawczymi siódmej serii. Marcus Wilson pozostał producentem serialu, podobnie jak Denise Paul.
Karen Gillan oraz Arthur Darvill opuszczają serial w piątym odcinku serii. Ich następczynią jest Clara Oswald, grana przez Jennę Coleman, która towarzyszy Doktorowi w pozostałych odcinkach. Alex Kingston powraca w roli River w odcinkach "Anioły na Manhattanie" oraz "Imię Doktora". Mark Williams pojawia się w odcinkach "Dinozaury w statku kosmicznym" oraz "Potęga trójki" w roli ojca Rory’ego Williamsa, Briana.
Odcinki specjalne (2013).
Odcinek na 50-lecie serialu został wyemitowany w 3D i miał swoją premierę jednocześnie w 94 krajach świata, był również wyświetlany w kinach m.in. w Wielkiej Brytanii, Niemczech, Rosji, Australii, Nowej Zelandii i w Stanach Zjednoczonych. Po zakończeniu 7 serii Caroline Skinner zrezygnowała ze stanowiska producenta wykonawczego. Jej miejsce w odcinku rocznicowym zajęła Faith Penhale. Później rolę producenta wykonawczego przejął Brian Minchin.
1 czerwca 2013 ogłoszono, że Matt Smith zamierza zrezygnować z roli i w odcinku świątecznym Doktor po raz kolejny przejdzie proces regeneracji.
Dwunasty Doktor.
4 sierpnia 2013 roku w specjalnym programie "Doctor Who Live: The Next Doctor," emitowanym na BBC One, zakomunikowano, że w rolę Dwunastego Doktora wcieli się 55-letni aktor Peter Capaldi. Moffat, producent wykonawczy serialu, przyznał, że aktor ten był jedynym kandydatem do tej roli.
Seria 8 (2014).
Oprócz Stevena Moffata, który pozostał na stanowisku producenta wykonawczego serialu, producentem wykonawczym jest także Brian Minchin, a producentami tej serii są Nikki Wilson oraz Peter Bennett. Zdjęcia do ósmej serii serialu rozpoczęły się 7 stycznia 2014 roku, a zakończyły się 6 sierpnia. Jenna-Louise Coleman powróciła do roli towarzyszki Doktora, Clary Oswald. Pierwszy odcinek serii był emitowany także w wielu kinach na świecie. Dwa finałowe odcinki tego sezonu można było zobaczyć w technologii 3D w kinach w Stanach Zjednoczonych oraz w Danii wraz z prequelem do serii dziewiątej.
Seria 9 (2015).
Zamiar wyprodukowania tej serii ogłoszono w styczniu 2014, a zdjęcia rozpoczęły się niemal rok później. Do swojej roli Clary Oswald powróciła po raz ostatni Jenna Coleman, która tuż przed rozpoczęciem emisji ogłosiła, że odchodzi z serialu. W związku z jej odejściem w odcinku świątecznym pt. "The Husbands of River Song" Doktorowi towarzyszyła powracająca River Song, grana przez Alex Kingston.
Seria 10 (2017).
14 czerwca 2015 roku BBC ujawniło, że dokonano inwestycji w 10. sezon serialu. Dziesiąta seria jest ostatnią, której naczelnym scenarzystą i producentem wykonawczym jest Moffat; jego rolę od 11. sezonu przejął Chris Chibnall. Ostatnim odcinkiem, którego Moffat jest producentem wykonawczym, jest "Zdarzyło się dwa razy", którego wyemitowano 25 grudnia 2017 roku.
W rolę nowej towarzyszki Doktora, Bill, wciela się Pearl Mackie. W odcinku świątecznym "Zdarzyło się dwa razy" do roli pierwszego Doktora powraca David Bradley, który wystąpił w tej roli wcześniej w 2013 roku w filmie "An Adventure in Space and Time".
Trzynasta Doktor.
W rolę trzynastej Doktor wciela się Jodie Whittaker.
Seria 13 (2021).
W styczniu 2020 roku w wywiadzie dla Entertainment Weekly Jodie Whittaker potwierdziła, że jej kontrakt obejmuje co najmniej jeszcze jedną serię. 29 lipca BBC oficjalnie poinformowało, że Whittaker opuści serial po trzech odcinkach specjalnych wyemitowanych po poprzedzającej je serii trzynastej. Seria będzie składać się z sześciu odcinków, po której zostaną wyemitowane trzy odcinki specjalne. Chibnall potwierdził także, że seria będzie jedną sześcio-częściową historią.
Jest to także ostatnia seria, której producentem wykonawczym jest Chris Chibnall. 
Czternasty Doktor.
W roli czternastego Doktora został obsadzony David Tennant. Do roli showrunnera powróci Russell T Davies, który będzie nadzorował produkcję odcinka specjalnego z okazji 60. rocznicy serialu jak i serii czternastej i kolejnych. Pierwszy z odcinków nadzorowanych przez Daviesa będzie miał swoją premierę w październiku 2023. Po odcinkach specjalnych w rolę piętnastego Doktora wcieli się Ncuti Gatwa, który będzie kontynuował rolę w kolejnym sezonie.

</doc>
<doc id="1468243" url="https://pl.wikipedia.org/wiki?curid=1468243" title="Uprowadzona">
Uprowadzona

Uprowadzona (ang. "Taken") – thriller akcji produkcji francuskiej z 2008 roku. Odniósł sukces komercyjny zarabiając w kinach ponad 226 milionów dolarów, przy budżecie wynoszącym 25 milionów. Jego kontynuację stanowią filmy "Uprowadzona 2" ("Taken 2") z 2012 oraz "Uprowadzona 3" ("Taken 3") z 2014.
Film otrzymał mieszane recenzje; serwis Rotten Tomatoes w oparciu o opinie ze 167 recenzji przyznał mu wynik 58%.
Fabuła.
Bohaterem filmu jest emerytowany agent United States Secret Service – Bryan Mills, którego największą dumą jest 17-letnia córka Kim. Po dłuższym zastanowieniu Bryan zgadza się, aby jego córka pojechała do Paryża razem ze swoją przyjaciółką, Amandą. Tam zostaje porwana przez gang Albańczyków, zajmujący się handlem żywym towarem. Kim udaje się skontaktować z ojcem i przekazać mu informację o porwaniu. Telefonicznie Bryan obiecuje jednemu z porywaczy, że zginie, jeśli nie uwolni jego córki. Aby uratować córkę, leci do Paryża.

</doc>
<doc id="1468244" url="https://pl.wikipedia.org/wiki?curid=1468244" title="Jonathan Pereira (lekarz)">
Jonathan Pereira (lekarz)

Jonathan Pereira (ur. 22 maja 1804 w Londynie, zm. 20 stycznia 1853 tamże) – angielski lekarz i autor dzieł medycznych i farmaceutycznych.
W 1823 rozpoczął pracę jako aptekarz. Od 1826 wykładał chemię w Królewskim Kolegium Chirurgicznym (Royal College of Surgeons). Od 1832 r. praktykował jako lekarz w Londynie. Wykładał też "materia medica" (wiedzę o surowcach leczniczych) w Aldersgate Medical School.
W 1839 został profesorem i wykładowcą w London Hospital. W 1840 otrzymał tytuł doktora medycyny honoris causa na uniwersytecie w Erlangen.
W 1843 nominowano go na profesora "materia medica" w szkole założonego 2 lata wcześniej Królewskiego Towarzystwa Farmaceutycznego (Royal Pharmaceutical Society of Great Britain). Towarzystwo to ufundowało medal jego pamięci (Pereira Medal).

</doc>
<doc id="1468246" url="https://pl.wikipedia.org/wiki?curid=1468246" title="Hirotaka Takeuchi">
Hirotaka Takeuchi

 – dziekan studiów podyplomowych w Instytucie Badania Strategii Korporacji Międzynarodowych Uniwersytetu Hitotsubashi w Tokio. W latach 1989–1990 wykładał gościnnie w Harvard Business School.
Takeuchi posiada dyplomy MBA i PhD uzyskane w Haas School of Business na Uniwersytecie Kalifornijskim w Berkeley oraz BA na International Christian University w Tokio. Był współautorem książki Michaela Portera "Can Japan Compete?". BusinessWeek opisał go jako jednego z 10 czołowych “profesorów szkół zarządzania dla wewnętrznych korporacyjnych programów edukacyjnych” na świecie. Pracował jako doradca biznesowy w McKinsey &amp; Company oraz w branży reklamowej w McCann Erickson w Tokio i San Francisco.
Wraz z Ikujirō Nonaką opublikował kilka znaczących artykułów na temat zarządzania wiedzą ukrytą (nieustrukuryzowaną), w tym model akumulacji wiedzy ukrytej (model Nonaka-Takeuchi). Uważa się go za jednego z pomysłodawców metodyki zarządzania projektami Scrum.

</doc>
<doc id="1468247" url="https://pl.wikipedia.org/wiki?curid=1468247" title="Poll-an-Ionain">
Poll-an-Ionain



</doc>
<doc id="1468248" url="https://pl.wikipedia.org/wiki?curid=1468248" title="Józef Raniowski">
Józef Raniowski

Józef Raniowski (ur. 30 maja 1940 w Kozłowie k. Tarnopola, zm. 9 kwietnia 2015) – polski muzealnik i działacz ludowy. W nocy z 3 na 4 kwietnia 1944 cudem uniknął rzezi, którą banderowcy urządzili w Kuropatnikach, mordując 24 osoby.
W 1945 przybył wraz z rodziną na Ziemie Odzyskane. Zamieszkał w miejscowości Lubiechnia Wielka k. Rzepina. Ukończył Szkołę Podstawową w Kowalowie. Następnie uczeń Liceum Pedagogicznego w Ośnie Lubuskim i Technikum Rolniczego w Trzciance w latach 1955–1960. W Trzciance wstąpił do 24. Drużyny Harcerskiej im. A. Mickiewicza. Przyrzeczenie Harcerskie złożył w kwietniu 1957. 20 października 1958 wstąpił do Związku Młodzieży Wiejskiej, a 21 listopada 1960 do Zjednoczonego Stronnictwa Ludowego.
W latach 1960–1962 odbywał Zasadniczą Służbę Wojskową jako sanitariusz w Wojskach Lotniczych w Poznaniu (Ławica).
W latach 1962–1973 nauczyciel w Technikum Rolniczym w Szczecinie. Założyciel Szczepu Drużyn Starszoharcerskich przy Technikum Rolniczym i wieloletni Komendant Szczepu. W 1963 zdobył stopień instruktorski przewodnika. W 1968 zdobył stopień podharcmistrza. Inicjator i wieloletni Komendant grupy szczecińskiej z Hufca Szczecin-Dąbie uczestniczącej w Operacji Frombork 1001, odznaczony Honorowym Obywatelstwem miasta Fromborka w 1971. W lipcu 1973 odznaczony Srebrnym Krzyżem Zasługi za pracę pedagogiczną.
W latach 1973–1983 pracownik Kółek Rolniczych w Szczecinie. Od 1980 należał do NSZZ „Solidarność”, za działalność w której był prześladowany w miejscu pracy. W związku z działalnością opozycyjną zmuszony do zmiany pracy. W latach 1983–1991 pracował poza Szczecinem w Zootechnicznym Zakładzie Doświadczalnym w Kołbaczu. Od 1991 wicedyrektor Muzeum Narodowego w Szczecinie. W 1994 uwłaszczył Muzeum Narodowe w Szczecinie, jako pierwszą placówkę muzealną w Polsce. Inicjator remontów i zmian technicznych w muzeum, na które pozyskiwał pieniądze z funduszy unijnych. W 2007 przeszedł na emeryturę. Jako wicedyrektor wspierał szczecińskich harcerzy przy organizacji Rajdu „GRYF” oraz wystawy 70-lecia Harcerstwa na Pomorzu Zachodnim, udostępniając nieodpłatnie wystawy Muzeum, czy pomieszczenia na organizację wystaw.
Od 1996 Honorowy Komendant 3.Szczepu Sosnowej Szyszki i instruktor Hufca ZHP Szczecin-Pogodno (przydział służbowy do 22. Szczecińskiego Kręgu Instruktorskiego).
Zmarł w wyniku rozległego krwotoku śródmózgowego. Pochowany 14 kwietnia 2014 na Cmentarzu Centralnym w Szczecinie.
Mąż Grażyny – lekarza stomatologa i ojciec Rafała – architekta, urzędnika samorządowego i instruktora harcerskiego.
Odznaczony: Odznaką Gryfa Pomorskiego (1971), Honorowym Obywatelstwem Miasta Frombork (1971), Srebrnym Krzyżem Zasługi (1973), Medalem 40-lecia Polski Ludowej (1984), Złotą Odznaką Zasłużony Instruktor Szczepu Sosnowej Szyszki (2006), Medalem 200-lecia 12 Pułku Ułanów Podolskich (2009).

</doc>
<doc id="1468249" url="https://pl.wikipedia.org/wiki?curid=1468249" title="UGM-27C Polaris A-3">
UGM-27C Polaris A-3

UGM-27C Polaris A-3 – amerykański dwustopniowy pocisk balistyczny pośredniego zasięgu klasy SLBM na paliwo stałe. Uzbrojony w trzy wcelowywane w jeden cel głowice jądrowe (MRV) W58 o mocy 200 Kt. Polaris A-3, od 28 września 1964 r. pozostawał na uzbrojeniu amerykańskich okrętów podwodnych typu "George Washington", "Ethan Allen" oraz "Lafayette".
Geneza i opis.
2 czerwca 1964 roku, strategiczny okręt podwodny USS „George Washington” (SSBN-598) typu "George Washington" powrócił do bazy Charleston w Karolinie Południowej, gdzie wyładowano z niego pociski Polaris A-1 w przygotowaniu do planowego remontu, który miał przejść w Electric Boat w Groton w stanie Connecticut. W ten sposób zakończono rozpoczętą w listopadzie 1960 roku służbę tego okrętu z wyposażeniem w postaci pocisków Polaris A-1. Ostatnim okrętem typu "George Washington" który zakończył służbę z pociskami tego modelu był USS „Abraham Lincoln” (SSBN-602), z którego wyładowano pociski A-1 14 października 1965 roku. Z tym dniem, Polaris A-1 oficjalnie zakończyły służbę w amerykańskiej marynarce wojennej. Kolejno powracające do służby po przeprowadzeniu rutynowych remontów okręty typu "SSBN598", wyposażano już w nowe pociski Polaris A-3.
Pociski "Polaris" A-1 od początku ich programu traktowane były jako pociski przejściowe, opracowywanie których zmierzało jedynie do jak najszybszego wprowadzenia do służby morskich pocisków balistycznych na paliwo stałe. Toteż mimo iż program A-1 (a także "Polaris" A-2) przebiegał zgodnie z założonym harmonogramem, już w 1959 roku SPO rozpoczęło prace nad pociskiem następnej generacji. Początkowo oczywistym celem wydawało się zwiększenie zasięgu pocisku oraz zwiększenie głowicy, wkrótce jednak szef operacji morskich (CNO) zaczął rozważać możliwość osiągnięcia przez system zdolności do wykonywania uderzeń typu "counterforce", czyli ataku na siły jądrowe Związku Radzieckiego, co zrównałoby system FBM z możliwościami systemu balistycznego ICBM sił powietrznych. W tym czasie szereg jednak przyczyn złożyło się na to, że zamierzenia CNO nie były możliwe do realizacji. Pierwszą z nich było moratorium Stanów Zjednoczonych na testy jądrowe, co uniemożliwiło testowanie głowic, a jedynymi dostępnymi większymi głowicami były głowice sił powietrznych. Drugą okolicznością był fakt, że Związek Radziecki (podobnie jak i Stany Zjednoczone) zaczął rozwijać system obrony antybalistycznej. Ostatnia okoliczność spowodowała, iż dostrzeżono konieczność przeciwdziałania sowieckiej obronie antybalistycznej zarówno poprzez opracowanie pakietu penetration aids PX-1, jak też instalację w pociskach A-3 trzech wystrzeliwanych na jeden cel głowic MRV. Opracowany przez Lockheeda pakiet PX-1 zawierał sześć głowic pozornych, urządzenia zakłócające fazy środkowej lotu pocisku balistycznego oraz elektroniczne urządzenia zakłócające fazy powrotnej. Od lipca 1963 do lipca 1964 roku wyprodukowano 221 pakietów PX-1. Pakiet ten uważano za udany, jednakże wystąpiły pewne problemy z bateriami, skutkujące zmniejszonym stopniem pewności co do niezawodności pakietu; instalacja PX-1 ograniczała też zasięg pocisku. Istniała też pewna niechęć do różnicowania konfiguracji pocisków w siłach FBM. Ostatecznie, pakiet zainstalowano w pociskach jedynie kilku okrętów. SPO dążyło pierwotnie do umożliwienia A-3 przenoszenia jednej głowicy o mocy 1 MT bez użycia głowic, które nie były wcześniej testowane bądź pochodziły z programu sił powietrznych. Zamiast jednak zastosowania pojedynczej głowicy jak w pociskach A-1 i A-2, SPO dokonała technologicznego przełomu w rozwoju systemów MRV ("Multiple Reentry Vehicle"), zastępując 1 głowicę o mocy 1 MT trzema głowicami MRV W58 o mocy 200 Kt, które zapewniły jej megatonowy ekwiwalent. Trzy przenoszone przez A-3 głowice, separowały się z pocisku w taki sposób, aby ich miejsca eksplozji tworzyły razem wzór trójkąta. Wywołany trzema eksplozjami o mocy 200 kiloton podmuch powietrza, tworzyć miał nadciśnienie które uważano za niezbędne do zniszczenia budynków (siedem funtów na cal kwadratowy (0,49 kG na cm²)) na obszarze odpowiadającym obszarowi rażenia nadciśnienia powstałego z wybuchu jednej głowicy o mocy 1 megatony.
W związku z obserwowanym rozwojem radzieckiego systemu antybalistycznego (ABM) Galosz, głowice Mk.2 pocisków A-3 zaopatrzono w układy elektroniczne o zwiększonej odporności na impuls elektromagnetyczny (EMP) opracowane w programie „Topsy”. Modyfikacjom mającym na celu ułatwienie pociskowi pokonywania radzieckiego systemu ABM poddano również układ naprowadzania pocisku. Wszystkie te zmiany zmierzały do zapewnienia ochrony zarówno przed bezpośrednią radiacją nuklearną, jak też efektem EMP. W tym celu oryginalne pociski A3P pod koniec lat sześćdziesiątych zastąpiono pociskami A3T.

</doc>
<doc id="1468250" url="https://pl.wikipedia.org/wiki?curid=1468250" title="Pol an Ionain">
Pol an Ionain

Pol an Ionain (Poll-an-Ionain); komercyjna nazwa Doolin Cave – jaskinia krasowa w pobliżu Doolin (hr. Clare, Irlandia), w zachodniej części Burren. Znana z olbrzymiego stalaktytu o długości 7,3 m.
Odkryta w 1952 przez angielskich speleologów. Od 2006 udostępniona dla ruchu turystycznego.
Linki zewnętrzne.
Strona domowa w języku angielskim

</doc>
<doc id="1468251" url="https://pl.wikipedia.org/wiki?curid=1468251" title="Simonas Rozenbaumas">
Simonas Rozenbaumas

Szymon Rozenbaum (lit. "Simonas Rozenbaumas", także: "Šimšonas", "Simanas"; ur. 21 lipca 1860 w Pińsku, zm. 6 grudnia 1934 w Tel Awiwie) – litewski polityk i dyplomata, działacz mniejszości żydowskiej na Litwie, syjonista, poseł do Dumy i Sejmu litewskiego, minister ds. żydowskich (1923–1924), konsul honorowy Republiki Litewskiej w Palestynie.
Życiorys.
Studiował prawo na uniwersytetach w Czerniowcach i Odessie. Studia ukończył w 1887, po czym praktykował jako adwokat w Mińsku. Zaangażował się w działalność syjonistów litewskich – w 1902 był delegatem na ich miński zjazd, a cztery lata później wybrano go przewodniczącym Rosyjskiej Organizacji Syjonistycznej. Wszedł w skład I Dumy rosyjskiej, reprezentując gubernię mińską.
W czasie I wojny światowej stał na czele wileńskiego oddziału syjonistycznego. Od 1919 do 1924 przewodniczył Litewskiej Radzie Żydowskiej. W 1918 dokooptowano go do Taryby jako przedstawiciela ludności żydowskiej. W 1919 pełnił krótko urząd wiceministra spraw zagranicznych, wziął udział w pracach delegacji litewskiej w Paryżu. Rok później był jednym z negocjatorów układu litewsko-radzieckiego. W tym samym roku wybrano go posłem do Sejmu Ustawodawczego Litwy, gdzie włączył się w prace nad konstytucją.
W 1923 wybrano go posłem na Sejm II kadencji. W rządzie premiera Galvanauskasa sprawował funkcję ministra ds. żydowskich (od czerwca 1923 do lutego 1924), podał się do dymisji w związku z brakiem szans na uzyskanie autonomii narodowej dla litewskich Żydów oraz obniżeniem rangi jego urzędu.
W 1924 opuścił kraj osiedlając się w Palestynie. W 1929 zaproponowano mu funkcję konsula honorowego Republiki Litewskiej w Ziemi Świętej, którą sprawował do śmierci.

</doc>
<doc id="1468252" url="https://pl.wikipedia.org/wiki?curid=1468252" title="Doolin Cave">
Doolin Cave



</doc>
<doc id="1468260" url="https://pl.wikipedia.org/wiki?curid=1468260" title="UGM-73 Poseidon">
UGM-73 Poseidon



</doc>
<doc id="1468264" url="https://pl.wikipedia.org/wiki?curid=1468264" title="Biblioteka Narodowa w Warszawie">
Biblioteka Narodowa w Warszawie



</doc>
<doc id="1468268" url="https://pl.wikipedia.org/wiki?curid=1468268" title="Piotr Chmieliński">
Piotr Chmieliński

Piotr Paweł Chmieliński (ur. 17 lipca 1952 w Słocinie, obecnie część Rzeszowa) – polski podróżnik.
Życiorys.
Absolwent AGH. Organizator i uczestnik wielu wyczynowo-badawczych wypraw kajakowych, m.in. Canoandes 1979 po rzekach Ameryk oraz spływu kanionem rzeki Colca. Najsłynniejszym osiągnięciem Chmielińskiego był udział w międzynarodowej wyprawie, mającej za zadanie przepłynięcie kajakami Amazonki i odkrycie jej źródeł, co nastąpiło w 1985 (odnotowane w Księdze rekordów Guinnessa). Odkrycie to zostało opisane przez Chmielińskiego w National Geographic w kwietniu 1987 oraz przez dziennikarza Joego Kane'a w książce "Running the Amazon", wydanej w jedenastu wersjach językowych. Kwestionowane jest przez Jacka Pałkiewicza, który twierdzi, że to on odkrył źródła, 11 lat po Chmielińskim.
Laureat zespołowej nagrody Super Kolos 2000 (Kolosy) za zdobycie kanionu rzeki Colca.

</doc>
<doc id="1468270" url="https://pl.wikipedia.org/wiki?curid=1468270" title="Mikołaj Ossoliński (rotmistrz)">
Mikołaj Ossoliński (rotmistrz)

Mikołaj Ossoliński herbu Topór, (ur. po 1497 zm. między 1583-1588) – rotmistrz, dziedzic części Nieszowy i Ossolina.
Życiorys.
Jego ojciec Prokop Ossoliński (chorąży lubelski)- (zm. 1551), trzeci z synów Andrzeja i Katarzyny z Prawiednik - brat Pawła i Jana. 
Wielki posag wniosła mu żona Dorota Tęczyńska- wnuczka wojewody ruskiego Mikołaja Tęczyńskiego. Z Dorotą Tęczyńską (zm. po 1543) miał Prokop ośmioro dzieci. Były to córki: Elżbieta Tęczyńska - wydana za Jana Taszyckiego, Dorota wydana za Piotra Kijańskiego, Barbara wydana za Stanisława Czuryłłę, Zofia wydana za Mikołaja Lutomirskiego i synowie: do których należał Mikołaj Ossoliński –rotmistrz.
Po ojcu Mikołaj odziedziczył m. Nieszowa i Ossolin, który odsprzedał bratu stryjecznemu Hieronimowi Ossolińskiemu. Większość czasu spędzał na kolejnych wojnach Rzeczypospolitej. Zasłynął jako "dzielny rotmistrz" i podobnie jak jego stryjeczny brat - Hieronim Ossoliński był kalwinistą. 
Z małżeństwa z Barbarą Strzyżowską Mikołaj pozostawił córkę; Annę wydaną za Krzysztofa Gniewosza i synów Jakuba Ossolińskiego- jezuitę, Hieronima Ossolińskiego (opata Koprzywnickiego i sekretarza królewskiego (w 1602), zm. po 1625), Mikołaja Starszego Ossolińskiego - kasztelana parnawskiego (1641) zm. ok. 1650 i Prokopa Ossolińskiego (starosty nowotarskiego) (1588-1627). 
Poseł na sejm parczewski 1564 roku z województwa lubelskiego.
Był wyznawcą kalwinizmu.

</doc>
<doc id="1468275" url="https://pl.wikipedia.org/wiki?curid=1468275" title="Caleb Carr">
Caleb Carr

Caleb Carr (ur. 2 sierpnia 1955 w Nowym Jorku) – amerykański historyk wojskowości, dziennikarz i pisarz, który zdobył rozgłos powieściami, osadzonymi w realiach wieku pozłacanego.
Życiorys.
Jest synem Luciena Carra, jednego z kluczowych członków nowojorskiego kręgu pokolenia "Beat Generation" lat 40. XX w. oraz długoletniego redaktora agencji UPI. Urodził się w Manhattanie i przez wiele lat mieszkał na Lower East Side. Uczęszczał do Kenyon College a następnie studiował na Uniwersytecie Nowojorskim, uzyskując tytuł bakałarza ("Bachelor of Arts") z historii wojskowości oraz historii dyplomacji. Do 2008 był współredaktorem kwartalnika „MHQ • The Quarterly Journal of Military History”. Nadal regularnie publikuje swoje teksty, dotyczące kwestii politycznych i wojskowych.
Carr jest autorem książek niebeletrystycznych, poświęconych m.in. postaciom amerykańskiej z historii wojskowości, pisze także powieści. Jest również autorem sztuk teatralnych oraz scenariuszy. Na podstawie jego scenariusza nakręcono w 1991 film pt. "Bad Attitudes". Carr był również jednym ze współautorów scenariuszy do horrorów ' oraz '.
Obecnie mieszka w miasteczku Berlin (stan Nowy Jork), w posiadłości nazwanej „Mistery Mountain”. W 2005 z ramienia demokratów startował w wyborach do legislatury hrabstwa Rensselaer, lecz spośród czterech kandydatów zebrał najmniej głosów.
Twórczość.
Caleb Carr zyskał rozgłos wydaną w 1994 powieścią "Alienista" (ang. "The Alienist"). Jest to osadzona w realiach wieku pozłacanego opowieść kryminalna, w której grupa specjalistów (policjantów, dziennikarzy, naukowców, w tym m.in. Laszlo Kreizler, tytułowy „alienista”, tj. psycholog) próbuje rozwikłać zagadkę zabójstw nieletnich chłopców. Wśród bohaterów pojawia się m.in. Theodore Roosevelt, późniejszy prezydent USA, tutaj przedstawiony jako szef nowojorskiego oddziału policji. Powieść została dobrze przyjęta zarówno przez krytykę, jak i czytelników, czego wyrazem były wyróżnienia – w 1995 Anthony Award za najlepszy debiut powieściowy, a w 1998 Nagroda im. Palle Rosenkrantza.
W 1997 opublikował powieść "Anioł ciemności" (ang. "The Angel of Darkness"), stanowiącą kontynuację "Alienisty" i dorównującą debiutowi pod względem językowym i fabularnym. Późniejsze utwory Carra – w tym powieść "The Italian Secretary" traktująca o przygodach Sherlocka Holmesa oraz powieść SF "Killing Time" – już nie wzbudziły wśród czytelników większego zainteresowania. 
Linki zewnętrzne.
 

</doc>
<doc id="1468281" url="https://pl.wikipedia.org/wiki?curid=1468281" title="Naftali Friedman">
Naftali Friedman

Naftali Friedman, w niektórych źródłach Nat(h)an Friedman (lit. "Naftalis Fridmanas"; (ur. 15 maja 1863 w Juodžiai koło Kielmów, zm. 5 maja 1921 w Berlinie) – litewski adwokat, samorządowiec, działacz mniejszości żydowskiej na Litwie, poseł na Sejm Republiki Litewskiej.
Życiorys.
Po ukończeniu studiów prawnicznych na Uniwersytecie Petersburskim praktykował jako adwokat w Poniewieżu (1888–1907). Przed I wojną światową wybierano go do lokalnej rady miejskiej jako reprezentanta społeczności żydowskiej, do 1904 wchodził w skład zarządu Poniewieża. Zasiadał w Dumie Rosyjskiej III i IV kadencji, wchodził w skład kadeckiej grupy parlamentarnej. Po rewolucji lutowej pracował w rosyjskim ministerstwie sprawiedliwości.
W 1920 wybrano go członkiem Sejmu Ustawodawczego Litwy. Po jego śmierci mandat przeszedł na Samuela Landaua. Został pochowany w Poniewieżu.

</doc>
<doc id="1468295" url="https://pl.wikipedia.org/wiki?curid=1468295" title="Sylibina">
Sylibina

Sylibina – flawonoid z grupy flawonolignanów występujący w nasionach ostropestu plamistego "(Silybum marianum)". Sylibina jest głównym składnikiem (ok. 50%) sylimaryny i występuje w dwóch formach izomerycznych – A i B, które razem tworzą kompleks zwany sylibininą.
Sylibina wykazuje działanie antyhepatotoksyczne, blokuje działanie mykotoksyn muchomora sromotnikowego uszkadzających wątrobę: α-amanityny, falloidyny, a także czterochlorku węgla, eteru, paracetamolu, piramidonu, antypiryny, etanolu i chloroformu. Uszczelnia błony komórkowe wątroby, utrudniając przenikanie tych substancji. Zapobiega marskości i zwłóknieniu wątroby, nerek i serca. Wykazuje także działanie przeciwzapalne i przeciwutleniające, chroni przed wolnymi rodnikami.

</doc>
<doc id="1468296" url="https://pl.wikipedia.org/wiki?curid=1468296" title="Bagdad Cafe">
Bagdad Cafe



</doc>
<doc id="1468298" url="https://pl.wikipedia.org/wiki?curid=1468298" title="Das Versprechen">
Das Versprechen



</doc>
<doc id="1468300" url="https://pl.wikipedia.org/wiki?curid=1468300" title="Skała krasowiejąca">
Skała krasowiejąca



</doc>
<doc id="1468307" url="https://pl.wikipedia.org/wiki?curid=1468307" title="Ja’akow Robinson">
Ja’akow Robinson

Ja’akow Robinson, Jakob Robinson, Jacob Robinson (lit. "Jokūbas Robinzonas"; hebr.: יעקב רובינסון, ur. 1889 w Serejach na Suwalszczyźnie, zm. 24 października 1977 w Nowym Jorku) – litewski prawnik i działacz społeczności żydowskiej, poseł na Sejm Republiki Litewskiej, izraelski dyplomata, konsultant w procesach norymberskim i Adolfa Eichmanna.
Życiorys.
W 1914 ukończył prawo na Uniwersytecie Warszawskim, po czym został zmobilizowany do armii rosyjskiej – walczył w I wojnie światowej trafiając do niewoli niemieckiej. W 1918 powrócił na Litwę, gdzie włączył się w życie społeczności żydowskiej. Działał w „Tarbucie”, od 1919 do 1922 stał na czele gimnazjum z wykładowym językiem hebrajskim w Wierzbołowie. Później pracował jako adwokat w Kownie.
W 1922 wszedł w skład Sejmu I kadencji, przewodniczył parlamentarnej frakcji żydowskiej oraz Blokowi Mniejszości. Na początku lat 30. pracował w departamencie prawnym ministerstwa spraw zagranicznych, gdzie pomagał m.in. w wypracowaniu litewskiego stanowiska prawnego odnośnie do Kłajpedy.
W 1940 opuścił Litwę wyjeżdżając przez Portugalię do USA. Stanął tam na czele Instytutu Żydowskiego przy Światowym Kongresie Żydów.
W 1945 pomagał jako konsultant przy Trybunale Norymberskim. Gorąco popierał tworzenie nowego ładu po II wojnie światowej działając m.in. na rzecz Komisji Praw Człowieka ONZ. W latach 1947–1957 stał na czele izraelskiej misji przy ONZ.
Podczas procesu Eichmanna w 1961 był jednym z doradców prokuratora generalnego Gidona Hausnera. Później związał się z Muzeum Jad Waszem, w którym pracował aż do śmierci.

</doc>
<doc id="1468308" url="https://pl.wikipedia.org/wiki?curid=1468308" title="Bunt Gdańska">
Bunt Gdańska



</doc>
<doc id="1468312" url="https://pl.wikipedia.org/wiki?curid=1468312" title="Prokop Ossoliński (chorąży lubelski)">
Prokop Ossoliński (chorąży lubelski)

Prokop Ossoliński herbu Topór (zm. w 1551 roku) – stolnik i chorąży lubelski (1518). 
Życiorys.
Trzeci z synów Andrzeja z Ossolina i Balic (zm. przed 1488 r.) i matki; Katarzyny z Prawiednik - brat Pawła i Jana. Ojciec jego Andrzej był synem - Jana z Ossolina (zm. 1459)- kasztelana radomskiego i wnukiem Jana Ossolińskiego (zm. 1396) - kasztelana wiślickiego, protoplasty rodu Ossolińskich;
Wielki posag wniosła w 1497 r. Prokopowi żona; Dorota Tęczyńska z Tęczyna (zm. po 1543)- wnuczka wojewody ruskiego - Mikołaja Tęczyńskiego. Z nią miał Prokop ośmioro dzieci. 
Były to córki: Elżbieta Ossolińska - wydana za Jana Taszyckiego- pisarza ziemi krakowskiej, Dorota- wydana za Piotra Kijańskiego, Barbara Ossolińska- wydana za Stanisława Czuryłę, Zofia Ossolińska wydana w za Mikołaja Lutomirskiego (1537-1587) i synowie; do których należał Mikołaj Ossoliński (rotmistrz) (ur. po 1497 – między 1583-1588) - rotmistrz, dzielny rycerz, dziedzic części Nieszowy i Ossolina. 
Synami Prokopa byli; Jan Ossoliński (zm.1564) - chorąży lubelski i sandomierski -od 1550 r. mąż Anny Orzechowskiej (zm. 1588) h. Oksza, Andrzej Ossoliński - żupnik ruski, i Jakub Ossoliński - komornik królewski.

</doc>
<doc id="1468321" url="https://pl.wikipedia.org/wiki?curid=1468321" title="Ołoniecka Armia Ochotnicza">
Ołoniecka Armia Ochotnicza

Ołoniecka Armia Ochotnicza – fiński związek operacyjny działający przeciwko wojskom bolszewickim we wschodniej Karelii w 1919 roku.
Geneza.
Władze Finlandii już na początku 1918 roku zaczęły zgłaszać swoje roszczenia do terytorium wschodniej Karelii, leżącej w granicach Rosji. 6 marca tego roku w Helsinkach powstał Tymczasowy Komitet Wschodniej Karelii, zaś tydzień później fińskie wojska przekroczyły rosyjską granicę. W kwietniu-maju zajęły one południową część Karelii, ale do końca czerwca zostały wyparte z powrotem do Finlandii. W styczniu 1919 roku działania wojenne przeciwko wojskom bolszewickim zostały wznowione, kiedy niewielka ekspedycja wojskowa zajęła na krótko rejon miejscowości Porajärvi. 
Ołoniecka Armia Ochotnicza.
W kwietniu 1919 roku za zgodą władz fińskich została sformowana tak zwaną Ołoniecka Armia Ochotnicza, licząca początkowo okokoło 1 tysiąc żołnierzy-ochotników z Karelii. Dowodził nią mjr Gunnar von Herzen, a następnie płk Aarne Sihvo. Składała się z czterech batalionów. 1 Batalion dowodzony przez kpt. S. Sihvonena miał atakować w kierunku na Ołoniec, zaś 3 Batalion mjr. Paavo Talveli i 4 Batalion kpt. Maskula – na wieś Priaża, a stamtąd na Pietrozawodsk. 2 Batalion znajdował się w rezerwie.
Działania wojenne.
W nocy z 20 na 21 kwietnia 1919 roku Finowie przeszli granicę. 21 kwietnia zajęli wieś Widlica, 23 kwietnia – Ołoniec oraz wsie Tułoksa, Megrega i Obża, zaś 24 kwietnia – wsie Wieszkielica, Kowkienica i Zaostrowie. W tej ostatniej zdobyto magazyny z uzbrojeniem i sprzętem wojskowym. Pomocy nacierającej armii udzielała miejscowa ludność fińska. Na zajętym obszarze powstało Tymczasowe Przedstawicielstwo Ołonieckie, które później zwołało zjazd przedstawicieli miejscowych Finów, na którym ogłoszono przyłączenie wschodniej Karelii do Finlandii. 25 kwietnia wojska bolszewickie podjęły nieskuteczną próbę odzyskania wsi Megrega. W pościgu za wycofującymi się bolszewikami Finowie zajęli Aleksandro-Świrski monastyr, podchodząc pod wieś Priaża i zagrażając bezpośrednio wojskom bolszewickim w Pietrozawodsku. Natarcie Finów był skoordynowane z atakiem od północy interwencyjnych oddziałów brytyjsko-kanadyjskich i białych Rosjan. Wkrótce zdobyto wieś Priaża, gdzie została utworzona grupa uderzeniowa pod dowództwem mjr. P. Talveli, aby zaatakować Pietrozawodsk. W okolicy miasta doszło do ciężkich walk, w rezultacie których wojska fińskie zostały powstrzymane. Nie nadeszła pomoc od wojsk alianckich, które doszły niedaleko od Pietrozawodska.
Kontruderzenie wojsk bolszewickich.
4 maja 1919 roku władze bolszewickie przeprowadziły we wschodniej Karelii masową mobilizację, dzięki czemu ich siły znacznie się powiększyły. 26 czerwca na tyły Ołonieckiej Armii Ochotniczej w rejonie Vitele przez jezioro Ładoga został przerzucony dywersyjny oddział złożony z około 600 czerwonych Finów. 27 czerwca w rejonie wsi Widlica bolszewicy rozpoczęli siłami 7 Armii tak zwaną operację widlicką. W jej wyniku 2-tysięczna Ołoniecka Armia Ochotnicza kontruderzeniem bolszewickiej 1 Dywizji Strzeleckiej i w wyniku desantu ze statków Oneskiej Flotylli Wojennej w rejonie wsi Tułoksa została 8 lipca zmuszona do odwrotu na pozycje wyjściowe na terytorium Finlandii. Armia istniała jeszcze do przełomu 1919/1920 roku, osiągając liczebność okokło 3 tysięcy ludzi, ale została ostatecznie rozformowana.

</doc>
<doc id="1468326" url="https://pl.wikipedia.org/wiki?curid=1468326" title="Philippe Omnes">
Philippe Omnes



</doc>
<doc id="1468327" url="https://pl.wikipedia.org/wiki?curid=1468327" title="Philippe Omnès">
Philippe Omnès

Philippe Omnès (ur. 6 sierpnia 1960), francuski szermierz, florecista. Dwukrotny medalista olimpijski.
Pierwszy medal olimpijski wywalczył w drużynie w Los Angeles w 1984. Po złoto sięgnął osiem lat później, tym razem indywidualnie. W 1990 zdobył tytuł indywidualnego mistrza świata. Stawał na podium tej imprezy, także w drużynie. Był mistrzem Francji w 1982, 1984, 1985, 1987, 1991, 1992 i 1993.

</doc>
<doc id="1468328" url="https://pl.wikipedia.org/wiki?curid=1468328" title="Vrtglavica">
Vrtglavica

Vrtglavica – jaskinia krasowa w masywie Kanina (Alpy Julijskie, Słowenia, w pobliżu granicy z Włochami). Głębokość 643 m czyni ją najgłębszą z poznanych dotychczas studni krasowych. W jaskini znajduje się jeden z najwyższych podziemnych wodospadów o wysokości 400–440 m. Górna część jaskini jest zalodzona.
Została odkryta latem 1996 przez włoskich speleologów, a jej dno osiągnęła ekspedycja słoweńsko-włoska 12 października 1996.

</doc>
<doc id="1468331" url="https://pl.wikipedia.org/wiki?curid=1468331" title="Kościół ewangelicki w Rusi">
Kościół ewangelicki w Rusi

Kościół ewangelicki w Rusi (lit. "Rusnės liuteronu bažnyčia") – kościół ewangelicko-augsburski w Rusi koło Szyłokarczmy, ul. Jurkšaičio 8a, siedziba lokalnej parafii luterańskiej. 
Historia.
Świątynię zbudowano w 1809 (w miejscowości dominowała wówczas litewskojęzyczna ludność protestancka) z czerwonej nieotynkowanej cegły na planie prostokąta. Charakterystycznym elementem kościoła jest czworoboczna wieża nakryta dachem, elewacja wzbogacona jest szkarpami. 

</doc>
<doc id="1468332" url="https://pl.wikipedia.org/wiki?curid=1468332" title="Vrtoglavica">
Vrtoglavica



</doc>
<doc id="1468334" url="https://pl.wikipedia.org/wiki?curid=1468334" title="Eichberg">
Eichberg

Eichberg, pol. "Dębowa Góra" – nazwa wielu miejscowości w Niemczech i Austrii, także dawna nazwa kilku wsi w Polsce.

</doc>
<doc id="1468336" url="https://pl.wikipedia.org/wiki?curid=1468336" title="Kościół ewangelicko-augsburski w Możejkach">
Kościół ewangelicko-augsburski w Możejkach

Kościół ewangelicko-augsburski w Możejkach (lit. "Mažeikių liuteronų bažnyčia") – luterańska świątynia położona w Możejkach przy ul. Žemaitijos 22-21.
Na czele zboru stoi pastor Juozas Kriauza. Świątynia powstała w 1910 roku.

</doc>
<doc id="1468341" url="https://pl.wikipedia.org/wiki?curid=1468341" title="The Party Album">
The Party Album

The Party Album to debiutancki album holenderskiego zespołu Vengaboys. Płyta została wydana w 1999 roku, a pierwszym singlem (wydanym tylko w Holandii) była piosenka "Parada de Tettas".
Lista utworów.
"Greatest Hits Part 1".
"Greatest Hits Part 1" to reedycja albumu "The Party Album" z 1999 roku.

</doc>
<doc id="1468345" url="https://pl.wikipedia.org/wiki?curid=1468345" title="Giovanni da Sutri">
Giovanni da Sutri

Giovanni da Sutri (zm. pod koniec 1180) – włoski duchowny katolicki.
Życiorys.
Pochodził z Sutri w Lacjum. Niewiele wiadomo o jego życiu aż do momentu, gdy w 1152 roku papież Eugeniusz III mianował go kardynałem prezbiterem Ss. Ioannis et Pauli. Sygnował bulle papieskie między 26 marca 1152 a 26 września 1180. Od listopada 1153 do ok. 1155 był rektorem (gubernatorem) Kampanii. Uczestniczył w papieskich elekcjach w lipcu 1153, w grudniu 1154 i we wrześniu 1159; w tej ostatniej poparł wybór Aleksandra III i służył jako jego legat w Królestwie Jerozolimy (1161-1164), a następnie jako wikariusz w Rzymie (1165). Protoprezbiter Kolegium Kardynalskiego od 1170 roku. Archiprezbiter bazyliki watykańskiej od ok. 1176. Zmarł przed 4 stycznia 1181 roku.

</doc>
<doc id="1468347" url="https://pl.wikipedia.org/wiki?curid=1468347" title="Gorenje">
Gorenje

Gorenje, d.d. – jedno z największych słoweńskich przedsiębiorstw przemysłowych. Zajmuje się produkcją artykułów gospodarstwa domowego.
Historia.
Przedsiębiorstwo zostało założone w 1950 roku w małej wsi Gorenje i początkowo produkowało maszyny rolnicze oraz materiały budowlane, a od roku 1958 kuchenki węglowe. Rozwój przedsiębiorstwa zaznacza się od momentu przeniesienia produkcji do hal kopalni "Velenje". Po pewnym czasie rozpoczęto budowę nowych hal w miejscu dzisiejszej lokalizacji fabryki. Od lat 60. XX wieku przedsiębiorstwo wzbogaciło swoją ofertę o pralki i chłodziarki.
W latach 1962–1990 zaznacza się intensywny rozwój przedsiębiorstwa. Podjęta zostaje produkcja mebli kuchennych, ceramiki, aparatury medycznej, aparatury telekomunikacyjnej, elektroniki użytkowej (m.in. telewizorów). Filozofią rynkową stało się Wszystko dla domu. W latach 70. XX wieku przedsiębiorstwo zatrudniało ponad 20 tys. osób, a jego fabryki rozsiane były po całym terenie ówczesnej Jugosławii.
W latach 90. XX wieku przedsiębiorstwo przeżywa trudności związane m.in. z rozpadem Jugosławii. Zostaje dokonana restrukturyzacja i zmiana struktury własnościowej. Zakres produkcji ograniczono do artykułów gospodarstwa domowego. W roku 1997 przedsiębiorstwo zostaje przekształcone w spółkę publiczną.

</doc>
<doc id="1468351" url="https://pl.wikipedia.org/wiki?curid=1468351" title="Victor Segalen">
Victor Segalen

Victor Segalen (ur. 14 stycznia 1878, zm. 21 maja 1919) – francuski doktor, etnograf, archeolog, odkrywca, poeta i pisarz.
Victor urodził się w Breście w 1878 roku. W młodości podjął się on studiów medycznych na uniwersytecie w Bordeaux. W 1903 roku w wieku 25 lat Victor przeprowadził się do Polinezji Francuskiej, gdzie pracował w wyuczonym zawodzie. Oprócz swojej przygody Victor dwukrotnie odbył podróże po Chinach (1909–1914 oraz 1917).
Victor Segalen zmarł 21 maja 1919 roku w wieku 41 lat w Huelgoat w wyniku wypadku w pobliskim lesie. Dokładne przyczyny jego śmierci do dzisiaj nie zostały wyjaśnione.
Jeden z uniwersytetów w Bordeaux nosi imię Victora Segalena.

</doc>
<doc id="1468352" url="https://pl.wikipedia.org/wiki?curid=1468352" title="Julius Bruckus">
Julius Bruckus

Julius Bruckus (ur. 1 stycznia 1870 w Połądze, zm. 27 stycznia 1951 w Tel-Awiwie) – litewski lekarz i dziennikarz, działacz mniejszości żydowskiej na Litwie, syjonista, poseł na Sejm Republiki Litewskiej i minister ds. żydowskich (1923). 
Życiorys.
W 1894 ukończył studia na Wydziale Medycznym Uniwersytetu Moskiewskiego. Na uczelni zaangażował się w działalność syjonistów rosyjskich. Po powrocie na Litwę pracował jako lekarz w Mińsku, zajmował się również dziennikarstwem – wchodził w skład redakcji żydowskich pism „Woschod”, „Jewriejskaja Żyzń” i „Rasswiet”. 
Po rewolucji październikowej pracował w Piotrogrodzie, nauczał historii narodu żydowskiego w lokalnym Uniwersytecie Żydowskim. W 1922 wrócił na Litwę, gdzie dostał się do Sejmu I kadencji jako jeden z trzech posłów mniejszości żydowskiej. Po dymisji Maksa Sołowiejczyka w grudniu 1922 został na dwa miesiące ministrem rządu litewskiego ds. żydowskich. 
Nie kandydował do Sejmu II kadencji, po roku wyjechał do Niemiec, gdzie działał w berlińskim ruchu syjonistów-rewizjonistów. Po dojściu Hitlera do władzy przeniósł się do Francji, a po 1940 wyjechał do USA, ostatecznie osiedlając się w Palestynie.

</doc>
<doc id="1468353" url="https://pl.wikipedia.org/wiki?curid=1468353" title="Przekład">
Przekład



</doc>
<doc id="1468363" url="https://pl.wikipedia.org/wiki?curid=1468363" title="Jan z Ossolina">
Jan z Ossolina

Jan z Ossolina herbu Topór, (zm. w 1436 roku) – kasztelan radomski (1419-1435), zarządca ziemski 
Syn Jana Ossolińskiego (zm. 1396) - kasztelana wiślickiego, protoplasty rodu Ossolińskich fundatora pierwotnego dworu w Ossolinie, należący do grona oddanych przyjaciół króla Władysława Jagiełły. Teściem jego był Jan Oleśnicki (zm. 1413) – starosta wileński, sędzia krakowski.
Matką Jana z Ossolina była Elżbieta Oleśnicka (zm. po 1419). 
Jan z Ossolina miał braci; Andrzeja z Balic i Jana z Goźlic - kanonika sandomierskiego. 
Jego bratem też był Mikołaj Ossoliński (kasztelan wiślicki) (zm. 1459) i siostrą była Anna.
Jan - kasztelan radomski, po śmierci Władysława Jagiełły w 1434 r. zarządca ziemi sandomierskiej - w imieniu małoletniego królewicza Władysława, i jak ojciec przebywał u boku monarchy. Tworzył podwaliny pod przyszłą fortunę rodu. 
Po pierwszej żonie Elżbiecie, Jan miał trzech synów: Jana, Mikołaja i Andrzeja z Ossolina i Balic (zm. przed 1488). Drugą była Piechna z Ambramowic.
Jego syn Jan żonaty z Zofią z Tczycy, wraz z posagiem żony objął duży majątek ziemski, który przypadł po jego śmierci bratu Andrzejowi i był też fundatorem kościoła w Tczycy. Pozostawił po sobie córkę Zofię wydaną za Krzysztofa Szafrańca.
Syn Mikołaj - odziedziczony po ojcu majątek sprzedał bratu Janowi.
Andrzej z Ossolina i Balic - trzeci z braci, po śmierci Jana i swej macochy Piechny, stał się spadkobiercą całego majątku Ossolińskich. Były to miejscowości: Ossolin, Ligota, Płonki, Czyżowa, Balice, Burów, Szczyglice, Zawadzie, Polanki, Tczyca, Abramowice, Klimontów, Goźlice, Bałtów, Żuków, Ślibowice, Szymanowice, Nowa Wieś - w sandomierskim, Basonia - lubelskie, oraz część Morawicy. Żonaty był z Katarzyną z Prawiednik - córką Mikołaja z Prawiednik. Umierając przed 1488 rokiem, pozostawił po sobie sześcioro potomstwa, z których: Jakub i Andrzej pozostali bezpotomnymi, Łucja wydana została za Stanisława Korniakta, a Prokop, Jan i Paweł dali początek trzem gałęziom rodu.

</doc>
<doc id="1468367" url="https://pl.wikipedia.org/wiki?curid=1468367" title="Bitis gabonica">
Bitis gabonica



</doc>
<doc id="1468368" url="https://pl.wikipedia.org/wiki?curid=1468368" title="Aerts">
Aerts

Osoby o nazwisku Aerts:

</doc>
<doc id="1468369" url="https://pl.wikipedia.org/wiki?curid=1468369" title="Brzana bałkańska">
Brzana bałkańska

Brzana bałkańska ("Barbus plebejus") – gatunek słodkowodnej ryby karpiokształtnej z rodziny karpiowatych (Cyprinidae). Chociaż jest uznawany za gatunek "niższego ryzyka", to jego naturalne środowisko jest zanieczyszczane.
Występowanie.
Chorwacja, Włochy, Słowenia i Szwajcaria. Żyje w czystych, dobrze natlenionych wodach płynących. Jest towarzyska i ruchliwa. Starsze osobniki często są samotnikami.
Opis.
Zwykle osiąga od 25 do 30 (czasem 33) centymetrów długości. Ciało smukłe, wyciągnięte, umiarkowanie wygrzbiecone, brzuch prawie prosty. Pysk wydłużony. Otwór gębowy dolny z mięsistymi wargami zaopatrzony w 4 wąsiki. Łuski średniej wielkości 58–77 wzdłuż linii bocznej. W płetwie grzbietowej 11 promieni, z których pierwszy jest zgrubiały i piłkowany na tylnej krawędzi. W płetwie odbytowej 8 promieni. Zęby gardłowe trójrzędowe (2.3.5–5.3.2.)
Grzbiet szarobrązowy do ciemnobrązowego, zielonkawo połyskujący. Boki jaśniejsze z żółtawym połyskiem. Brzuch biały. Na grzbiecie i bokach małe, ciemne plamy, szczególnie widoczne u młodych osobników. Płetwy nieparzyste pokryte drobnymi brązowoczarnymi plamkami.
Odżywianie.
Niewielkie zwierzęta denne, ikra i lęgi ryb.
Rozród.
Trze się od marca do czerwca. Samica składa 10 000 do 20 000 ziarenek kleistej ikry, która jest przytwierdzana do kamieni, rzadziej do roślin wodnych. Okres inkubacji trwa około 4 dni.

</doc>
<doc id="1468372" url="https://pl.wikipedia.org/wiki?curid=1468372" title="Szott Melrhir">
Szott Melrhir



</doc>
<doc id="1468378" url="https://pl.wikipedia.org/wiki?curid=1468378" title="Kufra">
Kufra



</doc>
<doc id="1468380" url="https://pl.wikipedia.org/wiki?curid=1468380" title="Škoda 15T">
Škoda 15T

Škoda 15T – niskopodłogowy, trójczłonowy tramwaj z rodziny "ForCity" zaprojektowany oraz produkowany przez czeską firmę Škoda Transportation, która produkuje pojazdy m.in. dla Praskiego Systemu Tramwajowego.

</doc>
<doc id="1468382" url="https://pl.wikipedia.org/wiki?curid=1468382" title="Maks Sołowiejczyk">
Maks Sołowiejczyk

Maks Sołowiejczyk, lit. "Maksas Soloveičikas" (ur. 1883 w Kownie, zm. 1957) – rosyjski i litewski działacz syjonistyczny, dziennikarz, poseł na Sejm Litwy i minister ds. żydowskich (1919–1922), dyrektor żydowskiego banku w Tel Awiwie. 
Życiorys.
Po ukończeniu szkoły średniej w Kownie studiował w Petersburgu, Niemczech i Szwajcarii, w tej ostatniej uzyskał tytuł doktora filozofii. Odbył podróż po Bliskim Wschodzie i Ziemi Świętej, później przeprowadził się do Petersburgaa, gdzie zaangażował się w działalność syjonistyczną i naukową, pracując m.in. nad piętnastotomową „Historią narodu żydowskiego”. Pracował jako redaktor w gazetach „Jewriejskaja Żizń” i „Rasswiet”.
W czasie I wojny światowej krótko mieszkał w Niemczech, jednak w 1915 znalazł się w Moskwie. Po powrocie na Litwę kandydował do rady miejskiej w Kownie, wkrótce został wybrany członkiem zarządu miasta. 
W gabinetach Mykolasa Sleževičiusa, Ernesta Galvanauskasa i Kazysa Griniusa sprawował urząd ministra ds. żydowskich (od kwietnia 1919 do grudnia 1922). W 1919 wziął udział w paryskiej konferencji pokojowej jako przedstawiciel litewskich Żydów. 
W kwietniu 1920 został wybrany do Sejmu Ustawodawczego Litwy. W kwietniu 1922 podał się do dymisji w proteście przeciwko brakowi umocowania prawnego resortu ds. żydowskich w litewskiej konstytucji, jednak funkcję ministra sprawował de facto do końca roku, gdy rozpoczął pracę w Biurze Wykonawczym Światowej Organizacji Syjonistycznej.
Od 1923 mieszkał w Berlinie, po dojściu do władzy Hitlera wyjechał do Palestyny, gdzie do 1941 stał na czele banku w Tel Awiwie.

</doc>
<doc id="1468383" url="https://pl.wikipedia.org/wiki?curid=1468383" title="Studzianki Nowe">
Studzianki Nowe

Studzianki Nowe – przystanek kolejowy w Studziankach, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 150–199 pasażerów na dobę.

</doc>
<doc id="1468384" url="https://pl.wikipedia.org/wiki?curid=1468384" title="Buławik czarny">
Buławik czarny

Buławik czarny, grenadier czarny ("Coryphaenoides rupestris") – gatunek ryby z rodziny buławikowatych (Macrouridae).
Występowanie.
Ocean Atlantycki na południe od Islandii i południowej Grenlandii. Żyje stadnie przy dnie na głębokości 180–2600 metrów p.p.m. w wodzie o temperaturze 3–8 °C.
Opis.
Osiąga do 110 cm długości. Głowa duża, mierzy około 15% długości ciała. Tylna część ciała cienka, wydłużona. Pysk krótki, zaokrąglony, na podbródku krótki wąsik. Otwór gębowy duży, w położeniu dolnym, jego krawędź sięga oka. W szczęce 2 rzędy zębów, szereg tylny jest większy. W żuchwie również 2 rzędy nieregularnych zębów. Pierwsza płetwa grzbietowa z 10–13 promieniami (2. promień piłkowany). Druga płetwa grzbietowa ma bardzo krótkie promienie i razem z przesuniętą do przodu płetwą odbytową tworzą zwężającą się falbankę o bardzo cienkim końcu. Płetwy ogonowej brak. W płetwach piersiowych występuje 16–19 promieni. W płetwach brzusznych 8 promieni, z których zewnętrzne są wydłużone. Nasada pierwszej płetwy grzbietowej, płetw piersiowych i brzusznych znajdują się w jednej linii. Ciało buławika czarnego pokryte jest bardzo dużymi, łatwo odpadającymi łuskami, z delikatnymi, skierowanymi w tył kolcami. Łuski na głowie są mniejsze i trudniej odpadają. Ciało brązowe do czarnego z matowosrebrzystymi bokami.
Odżywianie.
Krewetki oraz ryby i kałamarnice.
Rozród.
Trze się od VIII do X, czasem też wiosną. Samica składa 12 000–16 000 pelagicznych jaj.

</doc>
<doc id="1468385" url="https://pl.wikipedia.org/wiki?curid=1468385" title="Léon Belly">
Léon Belly

Léon Belly (ur. 1827 w Saint-Omer, zm. 1877 Paryżu) – francuski malarz orientalista.
Zdobył wykształcenie politechniczne, postanowił jednak zostać pejzażystą. Był uczniem Constanta Troyona i barbizończyków. W 1850 wyjechał na ekspedycję archeologiczną na Bliski Wschód, odwiedził Liban, Palestynę i Egipt. Od tej pory tworzył obrazy o tematyce orientalnej. Jego przyjaciółmi byli malarze Alexandre-Gabriel Decamps (1803-1860), Eugène Fromentin (1820-1876), Prosper Marilhat (1811-1847) i Adrien Dauzats (1804-1868).

</doc>
<doc id="1468386" url="https://pl.wikipedia.org/wiki?curid=1468386" title="Bracia Serafiońscy">
Bracia Serafiońscy

Bracia Serafiońscy – nazwany przez E.T.A. Hoffmanna zbiór nowel, opowiadań i bajek powstałych między 1819-1821 rokiem i opublikowanych w czterech tomach w tych latach. W fikcyjnej konwencji opisuje on spotkanie grupy przyjaciół w dniu świętego Serapiona. Podczas tego spotkania przyjaciele, którzy wykazują zainteresowanie sztuką, opowiadają sobie wzajemnie różne historie (nowele Hoffmana) i wspólnie je oceniają. 
Nazwa zgromadzenia pochodzi jednak w mniejszym stopniu od Serapiona, Świętego z IV wieku, który żył w najsurowszej ascezie na Pustyni Libijskiej. Bardziej chodzi tu o nazwisko szaleńca, które wiele wieków później sam uważał się za Serapiona i który nie był w stanie odróżnić swoich wizji od rzeczywistości. Jego historia składa się na początek fabuły. 
Pojęcie reguła Serapiona wywodzi się właśnie od tego dzieła. Chodzi tu o pewną określoną formę poezji, w której opowieść musi być przejrzana wcześniej przez jej twórcę. Nie chodzi tu więc tylko o tworzenie fabuły, przemyślenie różnych możliwości opowieści jest tu warunkiem niezbędnym. Twórca jest tu rozumiany jako przewidujący i ogłaszający ukryte związki dwóch światów. Porusza się on między jawą a snem i pośredniczy między urojeniem a rzeczywistością, umysłem i duszą, elementami ludzkimi i nieludzkimi. 
Fikcyjne sprzymierzenie Braci Serafiońskich nie powinno być mylone z naprawdę istniejącym kręgiem przyjaciół Hoffmanna, który również miał nazwę Bracia Serafiońscy.
Zbiór.
Wszystkie nowele, opowiadania i bajki tego zbioru w kolejności:

</doc>
<doc id="1468388" url="https://pl.wikipedia.org/wiki?curid=1468388" title="Ted Nasmith">
Ted Nasmith

Ted Nasmith (ur. w 1956 w Goderich) – kanadyjski artysta, malarz, grafik i muzyk, najlepiej znany z ilustracji dzieł angielskiego pisarza i filologa J.R.R. Tolkiena, głównie "Silmarillionu", "Władcy Pierścieni" oraz "Hobbita".
Na początku 1999 Peter Jackson zaproponował mu współpracę przy produkcji filmowej trylogii Władcy Pierścieni. Nasmith odmówił ze względu na problemy osobiste.
Nasmith jest członkiem kilku związanych z Tolkienem organizacji, np. The Tolkien Society, Mythopoeic Society i Beyond Bree. Jest także muzykiem, gitarzystą i tenorem Większość jego dorobku jest inspirowana działami Tolkiena. Jego pierwszy komercyjny album, "The Hidden Door: Songs in the Key of Enchantment" został wydany w 2007. Pracuje także ze swoim przyjacielem Aleksem Lewisem nad projektem "Beren and Lúthien: A Song Cycle". Bliski znajomy założycieli The Tolkien Ensemble.

</doc>
<doc id="1468391" url="https://pl.wikipedia.org/wiki?curid=1468391" title="Port lotniczy Mosul">
Port lotniczy Mosul

Port lotniczy Mosul (IATA: OSM, ICAO: ORBM) – międzynarodowy port lotniczy położony w Mosulu, w północnym Iraku.

</doc>
<doc id="1468399" url="https://pl.wikipedia.org/wiki?curid=1468399" title="Równość wyborów">
Równość wyborów

Zasada równości wyborów – jedna z podstawowych zasad prawa wyborczego (nazywanych też przymiotnikami wyborczymi) w państwie demokratycznym. Równość wyborów interpretuje się w dwóch aspektach – formalnym i materialnym.
Równość w znaczeniu formalnym powinna realizować się przez zapewnienie wyborcom oddania jednakowej ilości głosów w wyborach oraz umożliwienie uczestnictwa w głosowaniu na takich samych zasadach. Wyklucza to istnienie sytuacji, w której jednemu wyborcy przypadałaby większa liczba głosów niż innym (wybory pluralne) lub jeden wyborca może głosować w imieniu innych (dawna hiszpańska zasada przewidywała oddawanie przez głowę rodziny głosów przysługujących wszystkim jej pełnoprawnym członkom). Oznacza ona również konkretne wymogi w stosunku do osób podlegających biernemu prawu wyborczemu takim jak zebranie odpowiedniej liczby podpisów z poparciem niezbędnych do rejestracji czy też ściśle określone zasady prowadzenia kampanii wyborczej. Równe traktowanie kandydatów powinno przejawiać się w ustalonym, takim samym dla wszystkich korzystaniu z praw, w tym dostępu do mediów publicznych. Należy jednak zauważyć, że we współczesnym świecie kandydaci startują jako przedstawiciele partii lub ugrupowań, a między tymi organizacjami nie ma zastosowania bezwzględna zasada równości, można tu mówić wyłącznie o tzw. "zasadzie proporcjonalnej równości szans". 
Zasada równości nie oznacza traktowania wszystkich jednakowo. Powinna być regułą pozwalającą stosować prawo w podobny sposób wobec obywateli ale tak aby ich uczestnictwo w wyborach odbywało się na optymalnie zbliżonych zasadach. Stwarzanie preferencyjnych warunków mniejszościom narodowym zamieszkujących na terenie państwa demokratycznego nie stanowi pogwałcenia zasady równości. Wręcz przeciwnie – ma stanowić jej rozszerzenie przez zapewnienie obywatelom państwa innego pochodzenia narodowego realizacji ich postulatów w podobnym stopniu co postulaty własnych obywateli.
Materialna równość to jednakowa dla każdego wyborcy siła głosu. Oznacza to, że głos każdego wyborcy powinien przynosić tożsamy skutek dla wyników wyborów. W przypadku wyborów parlamentarnych zasada równości realizowana jest poprzez przyjęcie ustalonego kształtu i rozmiaru okręgów wyborczych oraz określenie, w przypadku wyborów proporcjonalnych, metody ustalania wyników wyborów.
Realizacja zasady równości w Polsce.
Realizacja zasady formalnej równości w polskim prawie wyborczym opiera się na art. 32 Konstytucji RP oraz obejmuje zakazem dyskryminacji przez władze publiczne wszystkich osób, bez względu na „jakąkolwiek przyczynę”. Art. 96 ust. 2 Konstytucji RP stwierdza natomiast, że wybory do Sejmu RP są równe. Zasada równości zapewnia każdemu obywatelowi korzystanie z biernego i czynnego prawa wyborczego na tych samych zasadach.
Ordynacja wyborcza z 12 kwietnia 2001 r. przewiduje w art. 2, że każdy uprawniony do głosowania może głosować w danych wyborach tylko raz. 
Polskie prawo wyborcze wzorem innych państw demokratycznych zapewnia uprzywilejowaną pozycję komitetom wyborczym mniejszości narodowych, poprzez zwolnienie ich z wymogu przekroczenia klauzul zaporowych. 
W celu realizacji zasady materialnej równości w wyborach do Sejmu, w związku z określoną konstytucyjnie liczbą 460 posłów, określono zasadę iż liczba mandatów w danym okręgu wyborczym zależy od liczby jego mieszkańców. Art. 137 ust.1 ordynacji wyborczej z 2001 r. ustanawia jednolitą normę przedstawicielstwa obliczoną jako iloraz wszystkich mieszkańców przez ustawowo określona liczbę posłów, a wskaźnik ten pozwala na ustalenie ilości mandatów przypadający na poszczególny okręg wyborczy przez podzielenie liczby mieszkańców tego okręgu przez jednolita normę przedstawicielstwa. 
W wyborach do Senatu RP dopiero aktualnie obowiązująca ordynacja wyborcza z 2001 r. wprowadziła jednolitą wojewódzką normę przedstawicielstwa tak aby przybliżyć wybory do Senatu do materialnej zasady równości. Należy jednak zakładać, że w przypadku Senatu realizowany jest wyłącznie formalny aspekt tej zasady.

</doc>
<doc id="1468402" url="https://pl.wikipedia.org/wiki?curid=1468402" title="Bibliografia dzieł Antoniego Langego">
Bibliografia dzieł Antoniego Langego



</doc>
<doc id="1468409" url="https://pl.wikipedia.org/wiki?curid=1468409" title="Amateur Transplants">
Amateur Transplants

Amateur Transplants (ang. "Amatorskie Przeszczepy") - Kabaretowy duet, poruszający głównie kwestie związane z medycyną. Założony przez dwóch brytyjskich lekarzy Adama Kaya i Sumana Biswas w Londynie.
Życiorys.
Obydwaj członkowie duetu skończyli medycynę na Imperial College London. Kabaret został założony w 2003 roku. Rok później w sklepach pojawiła się pierwsza płyta zespołu - "Fitness to Practise", która odniosła duży sukces w Wielkiej Brytanii. W roku 2005, 2006, 2007 i 2008 zespół występował na festiwalu sztuki Edinburgh Fringe.
Muzyka.
Muzyka Amateur Transplants to przede wszystkim parodie innych znanych piosenek, poruszające medyczne tematy. Wiele z nich bazuje na dziełach amerykańskiego pieśniopisarza Toma Lehrera. 10% dochodów z płyty "Fitness to Pracitse" zostało przekazane na rzecz brytyjskiej organizacji charytatywnej "Macmillan Cancer Support". Zespół wydał trzy płyty.
Linki zewnętrzne.
Oficjalna strona zespołu

</doc>
<doc id="1468411" url="https://pl.wikipedia.org/wiki?curid=1468411" title="Traktat w Saint Germain">
Traktat w Saint Germain



</doc>
<doc id="1468412" url="https://pl.wikipedia.org/wiki?curid=1468412" title="Giovanni Gaderisio">
Giovanni Gaderisio

Giovanni Gaderisio (zm. ok. 1179?) – włoski kardynał.
Z pochodzenia był neapolitańczykiem, został jednak kanonikiem regularnym kongregacji St.-Victor w Paryżu. We wrześniu 1150 papież Eugeniusz III mianował go kardynałem diakonem SS. Sergio e Bacco. W marcu 1158 Hadrian IV promował go do rangi kardynała-prezbitera S. Anastasia. Uczestniczył w papieskich elekcjach w lipcu 1153, grudniu 1154 i wrześniu 1159; w tej ostatniej poparł wybór Aleksandra III. Trzykrotnie (1160, 1166 i 1169) był legatem Aleksandra III w Królestwie Sycylii, stając się jednym z zaufanych doradców króla Wilhelma I. Sygnował bulle papieskie między 23 października 1150 a 3 lipca 1179.
Johannes Brixius utożsamia kardynała Giovanni Gaderisio ze wspomnianym w kronice opata Roberta z Mont St. Michel kardynałem-legatem Janem, który został zamordowany w trakcie antyłacińskich rozruchów w Konstantynopolu za pontyfikatu Lucjusza III. Jednakże znacznie dokładniejsza relacja z tej masakry w kronice Wilhelma z Tyru podaje, że zamordowany legat był jedynie subdiakonem Świętego Kościoła Rzymskiego, a nie kardynałem, co czyni proponowaną przez Brixiusa identyfikację mało prawdopodobną.

</doc>
<doc id="1468415" url="https://pl.wikipedia.org/wiki?curid=1468415" title="Air Austral">
Air Austral

Air Austral – francuska linia lotnicza z siedzibą w Saint-Denis, na Reunion. Głównym węzłem jest port lotniczy Reunion.

</doc>
<doc id="1468421" url="https://pl.wikipedia.org/wiki?curid=1468421" title="Minimici">
Minimici

Minimi, bracia najmniejsi, eremici św. Franciszka z Paoli, właściwie "Minimici" (łac. "Ordo fratrum minimorum" – OM) – zakon katolicki wzorowany na regule franciszkanów.
Historia.
Pierwszą regułę założonego przez św. Franciszka z Paoli w XV w. zakonu zatwierdził w 1471 roku arcybiskup Pirro Caracciolo (zob. historia Archidiecezji Cosenza-Bisignano), a zatwierdził ją papież Sykstus IV w 1474 roku. W 1493 roku Aleksander VI nadał zakonowi nazwę Zakon Braci Najmniejszych. Różni się od swego pierwowzoru, zakonu franciszkanów, większą surowością: w 1501 roku wprowadzono czwarty ślub , wymagający abstynencji od świeżego mięsa, ryb, jajek, masła, mleka.
Po śmierci założyciela istniały już prowincje we Włoszech, Francji, Hiszpanii i w Niemczech. Powstały też prowincje w Polsce (1493) i na Karaibach (1635).
Istniała też żeńska odmiana tego zakonu licząca w tym czasie 360 sióstr. W 1623 roku szacowano liczbę zakonników na 6430. Przełożeni zakonu od 1605 roku wybierani są na sześcioletnie kadencje (wcześniej co trzy lata). Strojem zakonnym jest czarny, wełniany habit z szerokimi rękawami, przepasany cienkim sznurkiem. Po rewolucji francuskiej zmalała liczba minimitów.
Niektóre aspekty zasad pokuty złagodzono w 1973 roku. Współcześnie istnieje 19 konwentów zakonnych, w których żyje 330 zakonników; 15 konwentów we Włoszech, 2 na Sycylii, 1 na Sardynii i 1 w Hiszpanii. Główną siedzibą jest klasztor przy "bazylice św. Andrzeja „delle Fratte”" w Rzymie.

</doc>
<doc id="1468425" url="https://pl.wikipedia.org/wiki?curid=1468425" title="Gardzielcowate">
Gardzielcowate

Gardzielcowate (Saccopharyngidae) – monotypowa rodzina ryb głębinowych z rzędu gardzielcokształtnych (Saccopharyngiformes). 
Ryby te charakteryzują się wydłużonym ciałem, skrzelami położonymi w bliższej połowie odległości między czubkiem pyska a odbytem; oraz dużymi szczękami i jamą gębową z dużymi, zakrzywionymi zębami. Mają dobrze wykształcone płetwy piersiowe. 
Spotykane są we wszystkich oceanach, na głębokości około 1800 m p.p.m. 
Systematyka.
Podział systematyczny.
Gatunki zaliczane do tego rodzaju:

</doc>
<doc id="1468426" url="https://pl.wikipedia.org/wiki?curid=1468426" title="Zona Universitària (stacja metra)">
Zona Universitària (stacja metra)

Zona Universitària – stacja początkowa na linii 3 metra w Barcelonie. Stacja została otwarta w 1975.

</doc>
<doc id="1468428" url="https://pl.wikipedia.org/wiki?curid=1468428" title="Palau Reial">
Palau Reial

Palau Reial – stacja metra w Barcelonie, na linii 3. Stacja została otwarta w 1975.

</doc>
<doc id="1468430" url="https://pl.wikipedia.org/wiki?curid=1468430" title="McCormick Polska">
McCormick Polska

McCormick Polska S.A. – polski oddział międzynarodowego przedsiębiorstwa będącego producentem ziół, przypraw, musztard, keczupów, marynat, octów, soli smakowych. Swoje produkty w Polsce przedsiębiorstwo oferuje pod markami Kamis i Galeo.
McCormick Polska S.A. wszedł na polski rynek w 2011 roku, kupując firmę Kamis S.A. Przedsiębiorstwo prowadzi działalność w 27 krajach, między innymi w Stanach Zjednoczonych, Francji, Wielkiej Brytanii, Chinach. Działa także na rynkach: rosyjskim, ukraińskim, rumuńskim.
Kamis to marka o polskim rodowodzie. W ofercie marki znajdują się zioła i przyprawy, musztardy, ketchupy, sosy i octy. Marka narodziła się w 1991 roku, w momencie założenia przez Roberta Kamińskiego firmy Kamis. Wtedy na polski rynek trafiają pierwsze produkty pod marką Kamis: pieprz i papryka. W 1993 portfolio produktów poszerza się o mieszanki przypraw. W 1995 roku na rynku debiutują przyprawy do grilla i musztardy Kamis ze sztandarowym produktem z tej kategorii – Musztardą sarepską Kamis, której receptura wyznaczyła profil smakowy tego rodzaju musztard w Polsce.
Drugą marką w portfolio McCormicka jest Galeo. Marka powstała w 2000 roku w odpowiedzi na trend smart shoppingu. W ofercie Galeo znajdują się przyprawy, zioła, mieszanki przyprawowe oraz dodatki spożywcze.

</doc>
<doc id="1468431" url="https://pl.wikipedia.org/wiki?curid=1468431" title="Przekształcenie ciągłe">
Przekształcenie ciągłe



</doc>
<doc id="1468436" url="https://pl.wikipedia.org/wiki?curid=1468436" title="Henri Mouhot">
Henri Mouhot

Henri Mouhot (ur. 15 maja 1826, zm. 10 listopada 1861) – francuski przyrodnik i podróżnik z połowy XIX w.
W 1861 r., w jednej ze swoich podróży dotarł do Angkoru. Jego dzienniki, a zwłaszcza rysunki, przedstawiające pozostałości po imperium khmerskim wywołały sensację, w wyniku której okrzyknięto go odkrywcą zaginionego miasta. Mouhot sądził, że znalezione przez niego budowle są znacznie starsze i nie mają nic wspólnego z żyjącymi tam Khmerami, których uważał za barbarzyńców. Jego relacja stała się przyczyną gorączki poszukiwań, a sam Mouhot jest przez wielu uważany za narzędzie francuskiej ekspansji kolonialnej.
Mouhot nie doczekał sławy. Umarł na malarię w laotańskiej dżungli, w czasie swojej czwartej wyprawy. Pochowano go w pobliżu francuskiej misji w Naphan, niedaleko Luang Prabang. Jego dzienniki przywiezione do Francji zostały opublikowane w 1863 roku.
Zaginiony w dżungli grobowiec Mouhota został przypadkowo ponownie odkryty w 1990 r.

</doc>
<doc id="1468437" url="https://pl.wikipedia.org/wiki?curid=1468437" title="Henri Mauhot">
Henri Mauhot



</doc>
<doc id="1468444" url="https://pl.wikipedia.org/wiki?curid=1468444" title="L’Aurore">
L’Aurore

L’Aurore (dosł.: „Świt”) – tytuł francuskiego dziennika o profilu literackim, artystycznym i społecznym, wychodzącego w Paryżu w latach 1897–1914.
Gazeta ta zasłynęła publikacją (13 stycznia 1898) listu otwartego autorstwa Émile’a Zoli, adresowanego do prezydenta Republiki Francuskiej, pt. „J’Accuse…!” (dosłownie: „Oskarżam...!”), napisanego w związku z aferą Dreyfusa.
Inny dziennik o tym samym tytule wychodził w Paryżu w latach 1944–1985.

</doc>
<doc id="1468453" url="https://pl.wikipedia.org/wiki?curid=1468453" title="Nachmanas Rachmilevičius">
Nachmanas Rachmilevičius

Nachmanas Rachmilevičius (ur. 25 maja 1876, zm. 27 stycznia 1942) – litewski polityk i dyplomata, jeden z liderów społeczności żydowskiej na Litwie, poseł na Sejm Republiki Litewskiej, wiceprezes Banku. 
Życiorys.
W 1918 wraz z Jakubem Wygodzkim i Szymonem Rozenbaumem został członkiem Taryby. W tym samym roku mianowano go wiceministrem przemysłu i handlu, później wchodził w skład zarządu Banku Litwy. W 1919 objął funkcję wiceprezesa Żydowskiej Rady Narodowej na Litwie. W 1920 uzyskał mandat posła do Sejmu Ustawodaczego Litwy. W 1923 lobbował za kandydaturą związanego z Agudą Bernarda Friedmana na ministra ds. żydowskich w rządzie Litwy, co doprowadziło do konfliktu w łonie społeczności żydowskiej. 
Po śmierci Szymona Rozenbauma został mianowany litewskim konsulem honorowym w Palestynie (1935–1941).

</doc>
<doc id="1468455" url="https://pl.wikipedia.org/wiki?curid=1468455" title="Parafia Najświętszego Serca Pana Jezusa w Jaświłach">
Parafia Najświętszego Serca Pana Jezusa w Jaświłach

Parafia pw. Najświętszego Serca Pana Jezusa w Jaświłach – rzymskokatolicka parafia należąca do dekanatu Knyszyn, archidiecezji białostockiej, metropolii białostockiej.
Historia parafii.
Parafię w Jaświłach erygował w roku 1924 ks. bp diecezji wileńskiej Jerzy Matulewicz. Parafia powstała z podziału parafii dolistowskiej pw. św. Wawrzyńca i parafii goniądzkiej pw. św. Agnieszki. Według aktu notarialnego, sporządzonego przez rejenta Jankowskiego w Białymstoku 1 września 1924 r., mieszkańcy Jaświł, Mociesz i Jaświłek ofiarowali ziemię na rzecz parafii w ilości 21 ha pod budowę kościoła i cmentarza.
Pierwszym proboszczem mianowany został ks. Ignacy Cyraski, który jednak nie objął tej funkcji i faktycznie pierwszym proboszczem został ks. Wacław Wasilewski, przybyły do Jaświł 24 października 1924 r. Zastał już zbudowana przez wiernych tymczasową kaplicę - kościółek drewniany. W zamiarach parafian była budowa kościoła murowanego, pomysł został zrealizowany dopiero w latach 80 XX wieku.
Miejsca święte.
W roku 1984 proboszcz jaświlski, ks. Władysław Kulikowski, rozpoczął z parafianami starania o budowę nowej świątyni. W latach 1986 - 1988|88 wybudowany został nowy murowany kościół według projektu inż. arch. Andrzeja Chwaliboga. 13 listopada 1988 r. świątynia została poświęcona przez ks. bp. Edwarda Kisiela.
Na terenie parafii znajduje się cmentarz grzebalny założony i poświęcony w roku 1924 o powierzchni 1 ha w odległości 0,3 km od kościoła.
Obszar parafii.
W granicach parafii znajdują się miejscowości: 

</doc>
<doc id="1468457" url="https://pl.wikipedia.org/wiki?curid=1468457" title="Constant Troyon">
Constant Troyon

Constant Troyon (28 sierpnia 1810 w Sèvres, zm. 21 lutego 1865 w Paryżu) – francuski malarz związany ze Szkołą z Barbizon.
Malował wiejskie pejzaże, typowe dla barbizończyków. Mistrzostwo osiągnął w przedstawieniach zwierząt. Jego najlepsze prace powstały w latach 1850 – 1864, gdy z powodzeniem wystawiał w paryskim Salonie. Był ulubionym malarzem Napoleona III, a w 1849 otrzymał Legię Honorową. Jego uczniami byli Martin Léonce Chabry, Eugène Boudin i Léon Belly. Pomimo sukcesów cierpiał pod koniec życia na depresję, zmarł przedwcześnie w 1865. Pochowany został na Cmentarzu Montmartre w Paryżu.
Po śmierci, matka artysty ufundowała nagrodę jego imienia dla najlepszych studentów École des Beaux-Arts malujących zwierzęta.

</doc>
<doc id="1468458" url="https://pl.wikipedia.org/wiki?curid=1468458" title="Litewska wojna domowa (1389–1392)">
Litewska wojna domowa (1389–1392)

Litewska Wojna Domowa w latach 1389–1392 była drugim konfliktem pomiędzy Jagiełłą, królem Polski, a jego kuzynem Witoldem. Powodem była walka o władzę nad Wielkim Księstwem Litewskim, wówczas największym państwem w Europie.
Witold podjął próbę usunięcia brata Jagiełły, niepopularnego Skirgiełły, którego Jagiełło ustanowił wielkorządcą Litwy po swojej koronacji na króla Polski w 1386 roku. Kiedy pierwsza próba opanowania stolicy w Wilnie nie udała się, Witold zawarł przymierze z zakonem krzyżackim, ich wspólnym wrogiem – tak jak to uczynił w czasie pierwszej litewskiej wojny domowej w latach 1381–1384.
Witold i Krzyżacy oblegli nieskutecznie Wilno w 1390 roku. W ciągu następnych dwóch lat stało się jasne, że żadna ze stron nie osiągnie szybkiego zwycięstwa i Jagiełło zaproponował kompromis. Witold zostałby wielkim księciem a Jagiełło pozostałby Najwyższym Księciem Litwy. Ta propozycja została sformalizowana w ugodzie w Ostrowie w 1392 roku i w konsekwencji Witold zwrócił się przeciwko Krzyżakom.
Witold rządził Litwą jako wielki książę litewski przez 38 lat i przez ten czas kuzyni pozostawali w pokoju.
Tło konfliktu.
Ród Giedymina stworzył państwo, które obejmowało terytoria obecnej Litwy, Białorusi, Ukrainy, Naddniestrza oraz części Polski i Rosji. Synowie Giedymina Olgierd i Kiejstut, ojcowie Jagiełły i Witolda, współrządzili pokojowo Wielkim Księstwem Litewskim. Jednakże po śmierci Olgierda w 1377 roku Kiejstut i Witold rozpoczęli walkę o władzę z Jagiełłą. Podczas ich pierwszego konfliktu, pierwszej litewskiej wojny domowej w latach 1381–1384 zarówno Witold, jak i Jagiełło zawiązywali krótkotrwałe sojusze z Krzyżakami. Witold nie zdołał zdobyć tronu i w końcu pogodził się z Jagiełłą w 1384 roku. Jagiełło stworzył nowy znaczący alians, kiedy poślubił w lutym 1386 roku Jadwigę Andegaweńską, króla Polski i został koronowany na króla Polski. To małżeństwo wymagało pewnych ustępstw ze strony litewskiej, ponieważ Jadwiga należała do wybitnych rodów Europy. Jako warunek wstępny małżeństwa w lutym 1386 roku podpisana została Unia w Krewie. Zawierała zobowiązanie władców wyrzeczenia się pogaństwa, ochrzczenia siebie i poddanych oraz ustanowienia unii personalnej pomiędzy Polską i Litwą.
Unia była niepożądanym zdarzeniem dla zakonu krzyżackiego, ponieważ jednoczyła Polskę i Litwę, państwa wrogie zakonowi, a chrzest Litwy pozbawiał zakon ideologicznego uzasadnienia prowadzenia wojny z tym państwem. Dlatego zakon szukał możliwości zerwania unii polsko-litewskiej. Pożądał Żmudzi, części zachodniej Litwy graniczącej z wybrzeżem Bałtyku i odmówił uznania chrztu Jagiełły w 1386 roku.
Wojna domowa.
1389-1390.
Jagiełło wysłał Klemensa Moskarzewskiego, by osadził polski garnizon w Wilnie i ustabilizował sytuację, ale to posunięcie tylko rozzłościło opozycję. W maju 1389 Jagiełło spróbował mediować w konflikcie pomiędzy Skirgiełłą i Witoldem w Lublinie. Witold został zmuszony do podpisania formalnej deklaracji, że będzie lojalny wobec Skirgiełły i będzie go, lecz jego pozycja jako księcia Łucka nie została formalnie potwierdzona. Witold zabezpieczył swoją pozycję w Łucku i zwrócił swój wzrok na Wilno. Według zeznań Krzyżaków na Soborze w Konstancji, Witold planował wykorzystać ślub swej siostry i wysłać do Wilna wozy z mięsem, sianem i innymi dobrami. Wozy miały być eskortowane przez uzbrojonych ludzi, którzy mieli opanować zamek, kiedy znaleźliby się wewnątrz miasta. Ten plan był odkryty przez szpiega niemieckiego i konspiratorzy zostali straceni. W kolejnej porażce, dwóch najsilniejszych stronników Witolda, jego brat Towciwiłł i jego szwagier Iwan Olszański, utracili swoje terytoria w Nowogródku i Holszanach.
Witold poszukał wówczas militarnego sojuszu z Krzyżakami, wysyłając pojmanego krzyżaka Markwarda von Salzbach na negocjacje. 19 stycznia 1390 roku Witold podpisał Układ w Ełku, potwierdzający warunki poprzedniego porozumienia, Układu w Królewcu, podpisanego w 1384 roku podczas jego pierwszego konfliktu z Jagiełłą. Na warunkach tego traktatu Krzyżacy mieli przyrzeczoną Żmudź aż do rzeki Niewiaża w zamian za pomoc wojskową. Ponieważ byli wcześniej zdradzeni, Krzyżacy zażądali zakładników jako gwarancji lojalności Witolda: jego braci Zygmunta i Towciwiłła, żonę Annę, córkę Zofię, siostrę Ryngałłę, swego ulubieńca Iwana Olszańskiego i wielu innych notabli.
W maju delegacja 31 żmudzińskich szlachciców przybyła do Królewca i przyrzekła lojalność wobec Witolda przez podpisanie Układu w Królewcu. Połączone siły Witolda i Krzyżaków składające się w większości z ochotników i najemników z zachodniej Europy, głównie z Francji, Niemiec, Anglii. Wśród uczestników byli Henryk hrabia Derby, przyszły król Anglii Henryk IV Lancaster i Marszałek Francji Jean Le Maingre. Angielscy krzyżowcy pozostawili dokładne opisy swoich działań w Prusach i na Litwie a ich wyczyny zostały wspomniane przez Geoffreya Chaucera w Opowieściach kanterberyjskich, zapewne jako ukłon wobec rycerzy angielskich i przyszłego króla. W międzyczasie Jagiełło osiągnął pewne militarne sukcesy; jego siły uchwyciły kilka zamków na Podlasiu i pozostawił je pod strażą polskich garnizonów, jak również opanował Grodno w kwietniu 1390 roku po 6-miesięcznym oblężeniu.
Nowo zawiązana koalicja przeprowadziła kilka małych kampanii na Litwie; największa została przedsięwzięta pod koniec lata. Kiedy armia zakładała oblężenie Jurborka zmarł wielki mistrz zakonu Konrad Zöllner von Rothenstein. Koalicja postanowiła zrezygnować z oblężenia, ponieważ tak dużą armię nie było łatwo zebrać ponownie i zamiast tego pomaszerowała na Wilno. 11 listopada 1390 roku połączone siły rozpoczęły 5-tygodniowe oblężenie. Zamki wileńskie były opanowane przez Skirgiełłę, dowodzącego połączonymi siłami wojsk polskich, litewskich i ruskich. Krzyżacy obrócili większą część miasta w ruinę, jak również udało im się zniszczyć Krzywy Gród, który już nigdy nie został odbudowany. Brat Witolda, Towciwiłł Kiejstutowicz i brat Jagiełły, Korygiełło zginęli podczas oblężenia. Oblegających trapiły różne problemy. Ich zapasy prochu wyczerpywały się, pogoda się popsuła, czas służby wielu ochotników z Europy zachodniej kończył się, zakon potrzebował nowego wielkiego mistrza. Zdecydowali się wracać do Prus. Oblężenie nie przyniosło zakończenia konfliktu, ale pokazało narastające niezadowolenie z Jagiełły wśród lokalnych mieszkańców.
1391-1392.
21 stycznia 1391 roku córka Witolda, Zofia Witoldówna, poślubiła Wasyla I, wielkiego księcia moskiewskiego. Ten sojusz umocnił wpływy Witolda wśród ziem ruskich i reprezentował potencjalnie nowego sojusznika przeciwko Polsce. W tym samym czasie brat Jagiełły tracił swą władzę w Nowogrodzie Wielkim na rzecz Moskwy. Krzyżacy byli bezczynni podczas przedłużającego się wyboru wielkiego mistrza, Konrada Wallenroda; ich generalna kapituła opóźniła ten wybór. W maju 1391 roku nowy wielki mistrz wydzierżawił Złotorię, zamek niedaleko Torunia, od Władysława Opolczyka, palatyna Zygmunta Luksemburskiego, za 6632 guldeny. Rozzłościło to Jagiełłę, który najechał ziemię dobrzyńską, ale został odparty. Von Wallenrode wezwał nowych ochotników z Francji, Anglii i Szkocji. Wśród tych, którzy odpowiedzieli był William Douglas z Nithsdale. Zimą 1391 roku Krzyżacy zorganizowali kolejną wyprawę na Wilno. W Kownie wystawili wielką ucztę, która została sugestywnie opisana w poemacie Adama Mickiewicza "Konrad Wallenrod" z 1828 roku. Zniszczyli pobliskie miasta Wiłkomierz i Mejszagoła, ale nie ma dowodów na drugie oblężenie Wilna. W listopadzie 1391 roku Witold zaatakował ziemie wokół Merecza i Grodna, przecinając najlepsze drogi komunikacyjne pomiędzy Jagiełłą i Skirgiełłą.
W międzyczasie Krzyżacy skupowali ziemie w Prusach. W maju 1392 von Wallenrode rozpoczął negocjacje z Zygmuntem Luksemburczykiem dotyczące zakupu Nowej Marchii za 500 tys. guldenów Negocjacje upadły, ponieważ tytuł własności do tych ziem kwestionowany był przez kilku książąt. Zakup Nowej Marchii został sfinalizowany z Jodokiem z Moraw dopiero w 1402 roku. W ciągu 1392 Krzyżacy zgodzili się zapłacić Władysławowi Opolczykowi 50 tys. guldenów za ziemię dobrzyńską, która była przedmiotem rywalizacji wśród książąt piastowskich od 1377 roku. Opolczyk, władca Opola na Śląsku, nie miał zainteresowania niestabilnymi regionami na północy. W 1392 roku rozesłał propozycję rozbioru Polski pomiędzy Krzyżaków, Cesarstwo, Śląsk i Węgry, ale propozycja została odrzucona. Te zakupy Krzyżaków zagroziły północnym granicom Polski.
Ani Jagiełło, ani Witold nie osiągnął wyraźnej przewagi i tereny Wielkiego Księstwa Litewskiego objęte wojną domową były nadal dewastowane. Polska szlachta była niezadowolona z wojny, sprawy litewskie zajmowały Jagielle dużo czasu a oczekiwane efekty Unii w Krewie nie zmaterializowały się. Unia miała wzmocnić polską kontrolę nad Rusią Czerwoną, Mołdawią i Wołochami zamiast wywoływać kłopoty na północy. Jagiełło był zaabsorbowany zarządzaniem swoim dworem, wojnami na południowym wschodzie i swą chorowitą żoną. Spróbował zamienić Skirgiełłę na swego młodszego brata Wigunta, ten jednak zmarł w niejasnych okolicznościach – według plotek został otruty przez Witolda lub przez Skirgiełłę. Klemens Moskarzewski został zastąpiony na stanowisku gubernatora Wilna przez Jana Oleśnickiego z Krakowa. Jagiełło zdecydował się na kompromis z Witoldem.
Traktat pokojowy.
Wiosną 1392 roku Jagiełło zaproponował kompromis poprzez swego posła, Henryka Mazowieckiego, biskupa Płocka. Witold zostałby wielkim księciem, jeśli uznałby Jagiełłę jako najwyższego księcia. Do lata Witold zapewnił sobie zwolnienie wielu zakładników, których przekazał Krzyżakom i zaakceptował ofertę. Ponieważ porozumienie z Jagiełłą zostało zawarte w tajemnicy, Krzyżacy niczego nie podejrzewali, kiedy Witold zaprosił ich na uroczystości do swej kwatery na zamku Ritterswerder na wyspie na rzece Niemen. Większość gości została uwięziona a armia Witolda przypuściła atak i zniszczyła nieobsadzone zamki w Ritterswerder, Metenburgu i Neugarten (Nowe Grodno) w pobliżu Grodna.
Ugoda w Ostrowie, formalizująca porozumienie i kończąca wojnę domową, została podpisana 4 sierpnia 1392 roku. Witold został wielkim księciem i zażądał zwrotu ojcowizny w Trokach, podczas gdy Skirgiełło został wysłany do peryferyjnego Kijowa jako wielki książę kijowski, gdzie zmarł w 1397 roku. Będąc faktycznie wasalem Jagiełły, Witold uzyskał znaczną władzę w Wielkim Księstwie. Jego niezależność została zalegalizowana w 1401 roku w Unii wileńsko-radomskiej. Witold rządził Litwą do swej śmierci w 1430 roku; jego relacje z Jagiełłą w tym czasie można porównać do pokojowego współrządzenia demonstrowanego przez ich ojców, Olgierda i Kiejstuta. Krzyżacy, zdradzeni po raz drugi, wznowili wojnę przeciw Litwie. Oczekiwali uzyskania Żmudzi, którą Witold dwukrotnie im przyrzekł. W 1398 roku został podpisany Pokój na wyspie Salin, oddający Krzyżakom Żmudź i Jaćwież, po to by uspokoić zachodni front Księstwa, podczas kiedy Witold organizował wielką kampanię przeciw Złotej Ordzie. Witold doznał wielkiej klęski w Bitwie nad Worsklą 12 lub 16 sierpnia 1399. Kuzyni połączyli swoje siły w Bitwie pod Grunwaldem, która zakończyła zagrożenie ze strony zakonu krzyżackiego.

</doc>
<doc id="1468460" url="https://pl.wikipedia.org/wiki?curid=1468460" title="Mistrzostwa Świata w Kolarstwie Szosowym 2008">
Mistrzostwa Świata w Kolarstwie Szosowym 2008

81. Mistrzostwa świata w kolarstwie szosowym – zawody kolarskie, które odbyły się w dniach 23–28 września 2008 w włoskim mieście Varese. Były to dwunaste zorganizowane w tym kraju mistrzostwa świata (poprzednio w: 1926, 1932, 1951, 1955, 1962, 1968, 1976, 1985, 1994, 1999 i 2004). Nikomu (w zdecydowanej większości z powodu absencji) nie udało się obronić tytułu mistrza świata. Wśród multimedalistów, najlepszą okazała się Niemka Judith Arndt, która zdobyła dwa brązowe medale.
Nieudany był start reprezentantów Polski, bowiem nie tylko nie zdobyli oni żadnego medalu, ale nikomu nie udało się zająć miejsca w pierwszej dziesiątce. Najlepszym osiągnięciem było zajęcie 18. miejsca przez Macieja Paterskiego w wyścigu ze startu wspólnego do lat 23.
Lista uczestniczących reprezentacji.
W mistrzostwach świata w kolarstwie szosowym brało udział 589 osób (150 kobiet i 439 mężczyzn) z 57 reprezentacji. Najliczniejsze reprezentacje wystawiły: Niemcy (26 osób), Włochy (26) i Holandia (24). Obowiązywał specjalny system kwalifikacji ustalony przez UCI przyznający odpowiednią liczbę miejsc dla danej reprezentacji w wyścigach ze startu wspólnego.
Reprezentacja Polski.
Do mistrzostw świata, Polski Związek Kolarski zgłosił 18 osób (11 zawodników i 7 zawodniczek) w pięciu konkurencjach (bez jazdy indywidualnej na czas do lat 23). 

</doc>
<doc id="1468462" url="https://pl.wikipedia.org/wiki?curid=1468462" title="Suryavarman II">
Suryavarman II



</doc>
<doc id="1468463" url="https://pl.wikipedia.org/wiki?curid=1468463" title="Mr. Hankey">
Mr. Hankey



</doc>
<doc id="1468465" url="https://pl.wikipedia.org/wiki?curid=1468465" title="Davide Santon">
Davide Santon

Davide Santon (ur. 2 stycznia 1991 w Portomaggiore) – włoski piłkarz, grający na pozycji prawego obrońcy w AS Roma. Często gra również jako lewy obrońca. Mierzy 186 cm i waży 83 kg.
Kariera klubowa.
Początki kariery.
Przed 2001 rokiem Santon szkolił się jako junior w Ravennie Calcio. W wieku 10 lat trafił do młodzieżowego zespołu Interu. Zainteresowany nim był również AC Milan, a także Manchester United i Chelsea F.C. Zdobywał mistrzostwo w młodzieżowych rozgrywkach: Giovanissimi oraz Allievi. Następnie grał w zespole Primavery Interu.
Sezon 2008/2009 - debiut w rozgrywkach seniorskich.
Na początku sezonu 2008/2009 zrobił wrażenie na nowym trenerze klubu z Mediolanu Jose Mourinho, który początkowo dał mu szansę występu w kilku sparingach, po czym Santon został powołany przez Jose Mourinho na mecze drużyny Interu Mediolan w fazie grupowej Ligi Mistrzów w sezonie 2008/2009. Ponadto Santon został na stałe włączony do kadry pierwszego zespołu i został nazwany przez Mourinho fenomenem.
Santon w Interze zadebiutował 21 stycznia 2009 w meczu o Puchar Włoch z AS Romą (2-1). Wystąpił wtedy na pozycji lewego obrońcy i grał w tym meczu przez całe 90 minut, zalicząjąc bardzo dobry debiut. Swój pierwszy występ w Serie A Włoch zaliczył 25 stycznia 2009, a więc zaledwie cztery dni po meczu z Romą. Ponownie zagrał na pozycji lewego obrońcy i znów zagrał pełne 90 minut.Po kilku występach w podstawowym składzie klubu z Mediolanu dnia 7 lutego 2009 Santon zaliczył w meczu przeciwko US Lecce swoją pierwszą oficjalną asystę (przy golu Luisa Figo). 15 lutego 2009 Santon wystąpł w swoich pierwszych Derbach Mediolanu w karierze. 24 lutego Davide zadebiutował w Lidze Mistrzów. Zagrał przez całe 90 minut w meczu 1/8 finału, przeciwko Manchesterowi United i miał za zadanie powstrzymywać ataki Cristiano Ronaldo i wielu ekspertów stwierdziło iż Włochowi udało się wyłączyć Portugalczyka z gry.
Po serii kilkunastu występach z rzędu w meczu z Juventusem (18 kwietnia 2009) Santon nie zagrał, przesiadując całe spotkanie na ławce rezerwowych ale 5 dni później powrócił do składu, zaliczając pełne 90 minut w meczu Pucharu Włoch przeciwko Sampdorii.
Sezon 2009/2010.
Swój pierwszy mecz w sezonie 2009/2010 Santon rozegrał w 4. kolejce Serie A w meczu przeciwko Parmie. Davide rozegrał całe spotkanie. W listopadzie doznał poważnej kontuzji kolana, która wyeliminowała go z gry na kilka miesięcy. Na skutek jego słabszej dyspozycji zaczęto spekulować o możliwości wypożyczenia Włocha do zespołu Genoa CFC z myślą o powołaniu Santona na Mistrzostwa Świata w Piłce Nożnej 2010. Ostatecznie do transferu nie doszło, a Santon nie został powołany przez Marcello Lippiego na turniej w Południowej Afryce. Do składu Interu powrócił w styczniu, zmieniając w trakcie meczu z AS Bari Cristiana Chivu. Niedługo później Santon ponownie doznał kontuzji i został wyeliminowany na 5 tygodni.
Sezon 2010/2011.
Po przedwczesnym zakończeniu poprzedniego sezonu, Davide zapowiadał, że po wyleczeniu kontuzji, w nowym sezonie, będzie grał w pierwszym składzie Interu, a także to, że powtórzenie sukcesu jego drużyny z poprzedniego sezonu - zdobycie potrójnej korony, jest możliwe. 4 września 2010 telewizja Sky poinformowała o kolejnej kontuzji kolana Santona. 19 września 2010 w trzeciej kolejce Serie A, Santon zaliczył swój pierwszy oficjalny mecz w tym sezonie, zmieniając w 79. minucie spotkania Dejana Stankovicia. Rywalem Interu było US Palermo, a mecz zakończył się wynikiem 2:1 dla Mediolańczyków.
Sezon 2011/2012.
Santon podpisał 5-letni kontrakt z Newcastle United.
Kariera reprezentacyjna.
Reprezentacje młodzieżowe.
W 2007 roku Davide Santon zadebiutował w młodzieżowej reprezentacji Włoch. Najpierw zagrał w zespole do lat 16. Wystąpił w nim w czterech spotkaniach i zdobył dwie bramki. Kilka miesięcy grał dla drużyny do lat 17. Zagrał tam 12 razy i strzelił dwa gole. W 2008 grał dla reprezentacji do lat 20. Rozegrał tam 2 mecze. 31 marca 2009 roku Davide rozegrał swój pierwszy mecz w zespole Włoch U-21 przeciwko Holandii. Mecz ten zakończył się wynikiem 1-1..15 maja 2009 roku Santon został wybrany do listy 40. zawodników, z wśród których trener reprezentacji U-21 wybierze graczy, którzy będą reprezentować kraj w Mistrzostwach Europy U-21 2009.
, ale ostatecznie 1 czerwca nie został wybrany do kadry na ten turniej.
Reprezentacja seniorów.
W lutym 2009 roku trener reprezentacji Marcello Lippi stwierdził, że Santon zasługuje na powołanie i 28 maja 2009 roku powołał go do kadry dorosłej reprezentacji Włoch na towarzyskie spotkanie z Irlandią Północną. 4 czerwca 2009 roku trener włoskiej kadry ogłosił skład na Puchar Konfederacji, w którym znalazł się Santon. Na boiskach w Republice Południowej Afryki występował z numerem 2. W seniorskiej reprezentacji Santon zadebiutował podczas wygranego 3:0 meczu z Irlandią Północną, kiedy to rozegrał pełne 90 minut.
Statystyki kariery.
"(Stan na 24 lutego 2019 r.)"

</doc>
<doc id="1468468" url="https://pl.wikipedia.org/wiki?curid=1468468" title="St. Johns (Arizona)">
St. Johns (Arizona)

St. Johns – miasto w Stanach Zjednoczonych, w stanie Arizona, stolica hrabstwa Apache. W 2008 liczyło 3 630 mieszkańców.

</doc>
<doc id="1468471" url="https://pl.wikipedia.org/wiki?curid=1468471" title="Bisbee (Arizona)">
Bisbee (Arizona)

Bisbee – miasto w Stanach Zjednoczonych, w stanie Arizona, stolica hrabstwa Cochise. W 2008 liczyło 5 793 mieszkańców.

</doc>
<doc id="1468473" url="https://pl.wikipedia.org/wiki?curid=1468473" title="Nina Dobrev">
Nina Dobrev

Nina Dobrev, właśc. Nikolina Kamenowa Dobrewa (ur. 9 stycznia 1989 w Sofii) – kanadyjska aktorka i modelka pochodzenia bułgarskiego. Grała m.in. w serialach "Pamiętniki wampirów" i filmach "The Roommate" (2011), "The Perks of Being a Wallflower" (2012), "Dziewczyny Śmierci" (2015), "Linia Życia" (2017) i "Kiedy Się Pojawiłaś" (2019).
Życiorys.
Gdy miała dwa lata, jej rodzina przeprowadziła się do Kanady i od tamtej pory dorastała już w Toronto. Od najmłodszych lat okazywała wielkie zainteresowanie tańcem, gimnastyką, muzyką i teatrem. Często przyjeżdża do Europy, aby odwiedzić rodzinną Bułgarię.
W 2001 zadebiutowała w telewizji w serialu "Degrassi: Nowe pokolenie" jako Mia. Jej debiut filmowy to "Daleko od niej" z 2006. Duży rozgłos przyniosła jej rola Eleny w serialu "Pamiętniki wampirów", ekranizacji serii książek "Pamiętniki wampirów" napisanych przez L.J. Smith. Premiera serialu jesienią 2009 przyniosła aktorce międzynarodową popularność, a z każdym kolejnym sezonem Nina Dobrev ugruntowywała swoją pozycję w branży. W 2014, po zakończeniu 5. sezonu, aktorka zdecydowała, że kolejny sezon, w którym wystąpi, będzie jej ostatnim; i tak w maju 2015 został wyemitowany ostatni odcinek z jej udziałem w "Pamiętnikach Wampirów". Następnie aktorka chciała się skupić na rozwijaniu swojej kariery w branży filmowej, nie chcąc zostać zaszufladkowaną do roli Eleny Gilbert, którą odgrywała przez 6 lat. Kanadyjka wystąpiła w wielu produkcjach filmowych: "Udając Gliniarzy" (2014), "Dziewczyny Śmierci" (2015), "Linia Życia" (2017), "Crash Pad" (2017), "xXx: Reaktywacja" (2017), "Dog Days" (2018) oraz "Kiedy się pojawiłaś" (2019). Żadna z tych produkcji nie wyniosła kariery Niny Dobrev na wyższy poziom, ani żaden film nie osiągnął sukcesu komercyjnego. 
Przed premierą 8. sezonu "Pamiętników Wampirów," w 2016, Julie Plec, reżyserka serialu, poinformowała, iż będzie to ostatni sezon serialu, wieńczący cały cykl. Nina już w 2015, wraz z odejściem z serialu, powiedziała, iż z chęcią powróci na jego plan, lecz tylko na finał serii. I tak się stało: w lutym 2017 do internetu wyciekły zdjęcia z realizacji finałowego odcinka z Niną Dobrev. Ósmy i zarazem finałowy sezon, w odróżnieniu do poprzednich, posiadał 16 odcinków, a nie 22, i właśnie szesnasty, w którym Nina Dobrev ponownie wcieliła się w rolę "Eleny Gilbert" i "Katherine Pierce", został wyemitowany 11 marca 2017. Zakończenie serialu, którego emisja trwała aż 8 lat, zyskało niepochlebne opinie. 
W dniu 30. urodzin aktorki, 9 stycznia 2019, zadebiutował nowy serial "Fam", z Dobrev w roli głównej. Serial cieszył się względną popularnością, osiągając z każdym odcinkiem około miliona widzów, jednakże po pierwszym sezonie jego realizację zarzucono. 12 sierpnia 2019 Nina dostała za swoją rolę w nim nagrodę jako ulubiona komediowa aktorka w głosowaniu "TeenChoiceFox".
Życie prywatne.
Od wczesnego dzieciństwa trenowała balet i gimnastykę i w połowie pierwszej dekady XXI w., mając kilkanaście lat, wzięła udział w międzynarodowych zawodach gimnastycznych w Czechach. Podczas realizacji "Pamiętników Wampirów" żyła w Atlancie, ale po opuszczeniu serialu w 2015 przeprowadziła się do Los Angeles. Ma obywatelstwo kanadyjskie i płynnie posługuje się nie tylko j. angielskim, ale też francuskim i bułgarskim. Studiowała socjologię na Ryerson University, jednak zrezygnowała ze studiów na rzecz rozwijania swojej kariery filmowej.
Ma starszego brata Aleksandra Dobrev; jej ojciec jest informatykiem, a matka artystką.
Była związana przez trzy lata z Ianem Somerhalderem, z którym rozstała się w maju 2013. Spotykała się również z Austinem Stowellem (2015), Glenem Powellem (2016-2017) i Grantem Mellonem (2019). Od 2019 jej partnerem jest amerykański snowboardzista Shaun White. 

</doc>
<doc id="1468476" url="https://pl.wikipedia.org/wiki?curid=1468476" title="Globe (Arizona)">
Globe (Arizona)

Globe – miasto w Stanach Zjednoczonych, w stanie Arizona, stolica hrabstwa Gila. W 2008 liczyło 6 892 mieszkańców.

</doc>
<doc id="1468482" url="https://pl.wikipedia.org/wiki?curid=1468482" title="Wojewódzki szpital specjalistyczny im. Ludwika Rydygiera w Krakowie">
Wojewódzki szpital specjalistyczny im. Ludwika Rydygiera w Krakowie



</doc>
<doc id="1468483" url="https://pl.wikipedia.org/wiki?curid=1468483" title="Safford">
Safford

Safford – miasto w Stanach Zjednoczonych, w stanie Arizona, stolica hrabstwa Graham. W 2008 liczyło 8 762 mieszkańców.

</doc>
<doc id="1468484" url="https://pl.wikipedia.org/wiki?curid=1468484" title="Bernard Friedman">
Bernard Friedman

Bernard Friedman (lit. "Bernardas Fridmanas"; ur. 1 października 1859 w Poniewieżu, zm. 22 października 1929 tamże) – litewski adwokat i sędzia, dziennikarz, działacz mniejszości żydowskiej na Litwie, minister ds. żydowskich (1923).
Życiorys.
Pracował jako dziennikarz w "Wileńskim Wiestniku", "Teisas" i "Lietuvie". W latach 1878–1886 pracował jako sędzia pokoju w Szawlach, później aż do pierwszej wojny światowej praktykował jako adwokat w Birżach i Poniewieżu, był też sędzią pokoju w Birżach i Ucianie.
W niepodległej Litwie został sędzią sądu okręgowego w Kownie, od 1925 analogiczną funkcję pełnił w Poniewieżu. W rządzie Ernestasa Galvanauskasa otrzymał tekę ministra ds. żydowskich, którym był od lutego do czerwca 1923. Jego nominacja – m.in. ze względu na związki z Agudą – wzbudziła niechęć ze strony środowisk żydowskich domagających się autonomii narodowej.

</doc>
<doc id="1468486" url="https://pl.wikipedia.org/wiki?curid=1468486" title="101 Reykjavík">
101 Reykjavík



</doc>
<doc id="1468487" url="https://pl.wikipedia.org/wiki?curid=1468487" title="101 Reykjavik (film)">
101 Reykjavik (film)

101 Reykjavik (isl. "101 Reykjavík" ) – islandzki film komediowy z 2000 w reżyserii Baltasara Kormákura, zrealizowany w koprodukcji międzynarodowej. Scenariusz filmu powstał na podstawie wydanej w 1996 powieści islandzkiego pisarza Hallgrímura Helgasona, pod tym samym tytułem, nominowanej w 1998 roku do Nagrody literackiej Rady Nordyckiej. Filmowa wersja również cieszyła się dużą popularnością i przyniosła twórcom uznanie i liczne nagrody.
W Polsce film był prezentowany po raz pierwszy podczas Warszawskiego Festiwalu Filmowego w 2000 roku, gdzie otrzymał drugą nagrodę publiczności. Rok później 19 października 2001 wszedł do rozpowszechniania i był pierwszą produkcją islandzką, która trafiła do polskich kin. Filmowi towarzyszyło wydawnictwo płytowe z muzyką do filmu autorstwa Damona Albarna (Blur, Gorillaz), Gus Gus i Einara Örn Benediktssona (były lider zespołu The Sugarcubes).
Tytułowy numer 101 to kod pocztowy centrum, najstarszej części i hipsterskiej dzielnicy Reykjavíku. Tam rozgrywa się akcja i tam też film został nakręcony.
Fabuła.
Reykjavík to mikrokosmos Hlynura (Hilmir Snær Guðnason), głównej postaci filmu. Nie ma żadnego celu w życiu i poza ten mały świat zupełnie nie ma zamiaru wychodzić. Hlynur to w zasadzie antybohater: 33-letni obibok, wieczny młodzieniec mieszkający z matką (Hanna María Karlsdóttir), żyjący z zasiłku i darmowych posiłków na koszt państwa. W domu jeżeli akurat nie awanturuje się, to ogląda telewizję lub porno strony w Internecie. Wieczorami wałęsa się po pubach, podrywa dziewczyny lub pokątnie bierze narkotyki z kumplami. Nie ma zamiaru ani dorastać, ani rezygnować z tak wygodnego bytu.
Sytuacja zmienia się, gdy jego matkę odwiedza jej przyjaciółka Lola, hiszpańska nauczycielka tańca flamenco (w tej roli Victoria Abril, aktorka Pedro Almodóvara). Życie samo pociągnie Hlynura w pogmatwane seksualno-rodzinne sytuacje. Najpierw czeka go nieplanowana ciąża ze znajomą dziewczyną i jej żądania odpowiedzialnej postawy. A tymczasem zafascynowała go Lola, która również spodziewa się z nim dziecka. Ten związek mógłby go zainteresować, gdyby nie to, że kobieta ta okazuje się partnerką jego matki, która właśnie przechodzi swój późny coming out jako lesbijka.
Lola i matka Hlynura, jako para, adoptują dziecko. "Na tle rozbuchanego nocnego życia Reykjawiku, ta błazeńska, czarna komedia przygląda się otwarcie nieodpartemu, pogmatwanemu i często bardzo zabawnemu, seksualnemu uniwersum swego antybohatera".
Motyw wiecznego chłopca.
Życiowym "credo" głównego bohatera jest nicnierobienie, cyniczna postawa wobec historii i tradycji oraz powierzchowne podejście do budowania relacji z kobietami, co jest ilustracją archetypu wiecznego chłopca. Znajdujący się blisko domu pub stanowi dla niego niszę pozwalającą na zaspokajanie hedonistycznych potrzeb upijania się i kontaktów seksualnych. Brakowi umiejętności budowania trwałych relacji z kobietami przeciwstawiany jest sposób ukazania płci pięknej jako górującej zarówno emocjonalnie jak i intelektualnie nad mężczyznami. Słabości charakteru Hlynura wyjaśniane są w filmie za pomocą retrospekcji, ukazujących jego złe relacje z ojcem. Wobec bylejakości swojego życia próbuje targnąć się na swoje życie, ale jego „męska” decyzja także kończy się farsą. Natomiast zostanie biologicznym ojcem zmienia jego życie jedynie o tyle, że w końcu znajduje pracę, bowiem dziecko wychowują jego matka wraz z jej partnerką.
Znaczenie filmu.
Poza Islandią film został odebrany jako zamanifestowanie braku umiejętności wejścia w dorosłość przez przedstawicieli pokolenia X. W porównaniu z powieścią Helgasona, jej ekranizacja jest ugrzecznioną wersją, zawierającą jednak sporo ironii, uwidaczniającej się między innymi w sposobie konstruowania opowieści na zasadzie kontrastu wypowiedzi narratora i towarzyszących im scen. Ironicznie ukazany jest też wątek feministyczny – matriarchalna postać Kobiety-Góry, której mit stworzyli islandzcy romantycy, potraktowana jest zarówno jako dawczyni życia, jak i prostytutka. Treść filmu, a także obsadzenie występującej w produkcjach Almodóvara Victorii Abril w roli hiszpańskiej nauczycielki flamenco i zarazem lesbijki wprowadza do filmu spojrzenie z zewnątrz na kulturę Islandii oraz umieszcza kinematografię tego kraju w europejskich kontekstach. Film oraz książka doprowadziły do powstania wizerunku Islandii jako miejsca imprez klubowych, a w konsekwencji do pojawienia się zjawiska „dzikich weekendów w Reykjaviku”.

</doc>
<doc id="1468488" url="https://pl.wikipedia.org/wiki?curid=1468488" title="Parker (Arizona)">
Parker (Arizona)

Parker – miasto w Stanach Zjednoczonych, w stanie Arizona, stolica hrabstwa La Paz. W 2008 liczyło 3 158 mieszkańców.

</doc>
<doc id="1468489" url="https://pl.wikipedia.org/wiki?curid=1468489" title="Gąsienicowe Stawy">
Gąsienicowe Stawy

Gąsienicowe Stawy (, , ) – grupa jezior w Dolinie Gąsienicowej, najliczniejsza w polskich Tatrach grupa stawów w jednej dolinie. W literaturze turystycznej podawana jest przeważnie liczba 21 stawów. Jednak informacje te – zarówno liczba stawów, jak i ich dane metryczne – bazując na przedwojennych pomiarach, nie zgadzają się ze stanem obecnym. Według nowszych danych z obserwacji lotniczych niektóre z tych stawów wyschły, a powierzchnia innych się zmniejszyła.
1. W części zachodniej, w Dolinie Zielonej Gąsienicowej znajdują się:
2. W części wschodniej, w Dolinie Czarnej Gąsienicowej znajdują się dwa stawy:
Dane metryczne stawu Mokra Jama nie są podawane w turystycznej literaturze, pomijany jest też w wykazach stawów, jednak jest dobrze znany turystom – znajduje się przy szlaku turystycznym i w porównaniu z kilkoma innymi opisywanymi jest znaczny. Oprócz tych wymienionych stawów w Dolinie Gąsienicowej są jeszcze okresowe, nieduże oczka wodne.
Najgłębszym z Gąsienicowych Stawów jest Czarny Staw Gąsienicowy (51 m – trzeci co do głębokości staw Tatr), jest on też największy pod względem powierzchni. Najwyżej położony jest Zadni Staw Gąsienicowy (1852 m), a najniżej – Mokra Jama. Najmniejsze są Jedyniak i Dwoiśniak. Wyschnął już Samotniak i jeden z Dwoiśniaków, zanika jeden z Troiśniaków. Wszystkie nazwy stawów są ludowego pochodzenia (z wyjątkiem nazwy stawu Samotniak). Zbiorowe określenie Gąsienicowe Stawy pochodzi od Doliny Gąsienicowej, ta zaś nazwa od Gąsieniców – nazwiska pierwszych jej właścicieli. W ludowym nazewnictwie używano nazwy Stawy.
Stawy są pochodzenia polodowcowego, w większości znajdują się w cyrkach lodowcowych. Niektóre, jak np. Dwoisty Staw, wypełniają zagłębienia pomiędzy zwałami głazów i piargów. Kotlinowy Stawek powstał w zagłębieniu po martwym lodzie. Stan wody w stawach jest na ogół wyrównany. Najwyższe stany przypadają w okresie wiosennych roztopów, najmniejsze w jesieni i w zimie. Poziom wody w stawach podnosi się też po dużych opadach deszczu (przeważnie z jednodniowym opóźnieniem). Niektóre ze stawów dają początek potokom; z Czarnego Stawu wypływa Czarny Potok, z Zielonego Stawu Sucha Woda.
W stawach nie występowały ryby. Wiele z nich zostało jednak w latach 50 i 60 XX wieku sztucznie zarybionych poprzez wpuszczenie do nich pstrągów. Było to nieprzemyślane działanie, o skutkach szkodliwych dla fauny tych stawów. W zimnych oligotroficznych jeziorach tatrzańskich fauna drobnych zwierząt mogących stanowić pokarm dla ryb jest bardzo uboga. Pstrągi w niektórych stawach wyginęły zupełnie, w innych nieliczne wegetują, wyjadając drobne bezkręgowce. Największą szkodę spowodowało zarybienie Dwoistego Stawu. Występował w nim będący polodowcowym reliktem skorupiak skrzelopływka bagienna; było to jedyne stanowisko tego gatunku w całej Polsce. Najprawdopodobniej właśnie zarybienie było przyczyną jego wyginięcia; w niewielkim stawku pstrągi wyniszczyły go zupełnie, nim w zimie wyginęły – zarybiający nie wzięli pod uwagę, że w zimie staw ten traci wodę pod lodem. TPN nie wyklucza w przyszłości restytucji skrzelopływki przy pomocy osobników z Wyżniego Małego Furkotnego Stawku.

</doc>
<doc id="1468492" url="https://pl.wikipedia.org/wiki?curid=1468492" title="Rewolucja cen">
Rewolucja cen

Rewolucja cen (inflacja monetarna) – zjawisko utraty siły nabywczej pieniądza i towarzyszącego temu wzrostu cen pozostałych dóbr, które od początku XVI wieku objęło całą Europę. Najszybciej wzrosły ceny produktów żywnościowych, nieco słabiej towarów rzemieślniczych, najwolniej zaś płace pracowników najemnych.
Przykład Londynu.
Dla przykładu w latach 1475–1620 w Londynie ceny żywności wzrosły – 5,5 razy, artykułów rzemieślniczych – 2,5 razy, płaca murarza zaś – 2 razy.
Przyczyny.
"Jak widać, we Francji, gdzie pieniędzy jest mniej niż w Hiszpanii, chleb, wino, odzież i praca kosztują dużo mniej; nawet w Hiszpanii, w czasach, gdy było tu mniej pieniędzy, towary i pracę można było nabyć po znacznie niższych cenach niż po odkryciu Nowego Świata, gdy zalały ją srebro i złoto. Przyczyna tego jest taka, że pieniądz więcej jest wart, gdy jest go niewiele, niż gdy występuje w obfitości""."W 1568 roku również Jean Bodin skojarzył gwałtowny wzrost cen z napływem dużej ilości kruszcu z kolonii hiszpańskiej w Ameryce (tzw. "Teoria kwantytatywna wzrostu cen"). W latach 1531–1631 Hiszpania przywiozła do Europy około 159 ton złota i 140 tys. ton srebra. Znaczny wzrost ilości srebra spowodował spadek jego wartości, a w efekcie wzrost cen towarów i usług. 
Odmienną teorię, tj. że to nie napływ kruszcu spowodował wzrost inflacji, na podstawie badań izotopowych prezentują francuscy naukowcy.

</doc>
<doc id="1468493" url="https://pl.wikipedia.org/wiki?curid=1468493" title="Holbrook (Arizona)">
Holbrook (Arizona)

Holbrook – miasto w Stanach Zjednoczonych, w stanie Arizona, stolica hrabstwa Navajo. W 2010 liczyło 5053 mieszkańców, a przez 10 lat od 2000 roku liczba mieszkańców zwiększyła się 2,8%. Miasto leży na skraju Pustyni Pstrej.

</doc>
<doc id="1468495" url="https://pl.wikipedia.org/wiki?curid=1468495" title="Dudi Sela">
Dudi Sela

Dudi Sela, właśc. Dawid Sela (ur. 4 kwietnia 1985 w Kirjat Szemonie) – izraelski tenisista, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Występując jeszcze jako junior Sela zdobył tytuł gry podwójnej chłopców wspólnie z Györgym Balázsem podczas wielkoszlemowego French Open 2003.
Grając już jako zawodowiec Sela wygrał 23 turnieje kategorii ATP Challenger Tour. W rozgrywkach rangi ATP World Tour osiągnął 2 finały, w Pekinie z września 2008 roku i w Atlancie z lipca 2014 roku.
W maju 2015 roku Sela wygrał zawody ATP World Tour w Stambule w konkurencji gry podwójnej wspólnie z Flaviem Cipollą.
Od 2005 roku Sela reprezentuje Izrael w Pucharze Davisa. Do końca 2016 roku rozegrał dla zespołu 45 meczów, z których 22 wygrał.
W 2016 zagrał w turnieju singlowym igrzysk olimpijskich w Rio de Janeiro, dochodząc do 2 rundy.
Najwyżej sklasyfikowany w rankingu singlistów był na 29. miejscu w lipcu 2009 roku.

</doc>
<doc id="1468496" url="https://pl.wikipedia.org/wiki?curid=1468496" title="Florence (Arizona)">
Florence (Arizona)

Florence – miasto w Stanach Zjednoczonych, w stanie Arizona, stolica hrabstwa Pinal. W 2008 liczyło 16 360 mieszkańców.

</doc>
<doc id="1468502" url="https://pl.wikipedia.org/wiki?curid=1468502" title="Paweł Kozacki">
Paweł Kozacki

Paweł Kozacki OP (ur. 8 stycznia 1965 w Poznaniu) – dominikanin, publicysta, bloger, były przeor Konwentu Świętej Trójcy w Krakowie oraz wieloletni redaktor naczelny miesięcznika „W drodze”. W latach 2014–2022 Prowincjał Polskiej Prowincji Dominikanów.
Życiorys.
W czasie nauki w VIII Liceum Ogólnokształcącym w Poznaniu uczestniczył w duszpasterstwie szkół średnich prowadzonym przez o. Jana Górę. Równocześnie działał w poznańskiej opozycji antykomunistycznej (Szkolne Koła Oporu Społecznego i Rokosz). Wstąpił do zakonu w 1983, ale w 1984 został aresztowany za wcześniejszą działalność. Wyszedł z więzienia na mocy amnestii. Przyjął święcenia kapłańskie 2 czerwca 1990 roku. Pierwsze trzy lata po święceniach spędził w dominikańskiej parafii św. Dominika w Szczecinie, gdzie był wikariuszem oraz katechetą i duszpasterzem akademickim. Współpracował też ze szczecińską rozgłośnią Polskiego Radia oraz Radiem „As”. Następnie został redaktorem naczelnym poznańskiego wydawnictwa dominikańskiego „W drodze”, a od 1995 roku – miesięcznika „W drodze”. Publikuje również regularnie w „Tygodniku Powszechnym”. Od marca 2010 do lutego 2014 był przeorem Konwentu Świętej Trójcy w Krakowie. W związku z tym ustąpił z funkcji redaktora naczelnego „W drodze”. 1 lutego 2014 roku został wybrany Prowincjałem Polskiej Prowincji Dominikanów w Polsce. Wyboru dokonali przedstawiciele dominikańskich klasztorów zgromadzeni na kapitule, która odbyła się w Krakowie. 3 lutego 2018 został wybrany na drugą kadencję.
Publikacje.
Zbiór jego medytacji biblijnych publikowanych przez trzy lata w „Tygodniku Powszechnym” ukazał się jako odrębna książka pod tytułem "Szczęśliwe wariactwo" (wyd. Znak, Kraków 2009 oraz W drodze, Poznań 2014).
Napisał również z o. Wojciechem Prusem OP książkę-rozmowę "Spowiedź bez końca. O grzechu, pokucie i nowym życiu" (wyd. W drodze, Poznań 2010).
W 2016 opublikowano zbiór jego artykułów "Krańce świata. Spojrzenie na Kościół bliski i daleki" (wyd. W drodze).

</doc>
<doc id="1468507" url="https://pl.wikipedia.org/wiki?curid=1468507" title="Nogales (Arizona)">
Nogales (Arizona)

Nogales – miasto w Stanach Zjednoczonych, w stanie Arizona, stolica hrabstwa Santa Cruz, naprzeciwko meksykańskiego miasta Nogales. W 2008 roku liczyło 20 204 mieszkańców.

</doc>
<doc id="1468510" url="https://pl.wikipedia.org/wiki?curid=1468510" title="Prescott (Arizona)">
Prescott (Arizona)

Prescott – miasto w Stanach Zjednoczonych, w stanie Arizona, stolica hrabstwa Yavapai. W 2008 liczyło 42 659 mieszkańców. W latach 1864–1867 i 1877–1889 było stolicą Terytorium Arizony.

</doc>
<doc id="1468512" url="https://pl.wikipedia.org/wiki?curid=1468512" title="Bystrzyca Nadwórniańska">
Bystrzyca Nadwórniańska

Bystrzyca Nadwórniańska ( "Bystrycia Nadwirnianśka" lub "Bystrycia Czorna") – rzeka na Ukrainie, dopływ Bystrzycy. 
Źródła znajdują się pod szczytem Czorna Kłewa w Gorganach, powyżej Bystrzycy, nazwę bierze od miejscowości Nadwórna. Długość rzeki wynosi 94 km, a powierzchnia dorzecza 1580 km².
Jej największe dopływy to: Sałatruk, Dowżyneć, Zełenycia oraz Worona.

</doc>
<doc id="1468513" url="https://pl.wikipedia.org/wiki?curid=1468513" title="Plazmoid">
Plazmoid

Plazmoid – oddzielny twór plazmowy (skupisko plazmy), wytwarzany najczęściej za pomocą iniektorów plazmowych. Plazmoidy występują również w przestrzeni kosmicznej, są prawdopodobnie odpowiedzialne m.in. za spadek masy atmosfery Urana.

</doc>
<doc id="1468514" url="https://pl.wikipedia.org/wiki?curid=1468514" title="Tatana Sterba">
Tatana Sterba

Tatana Sterba, znana też jako DJ Tatana (ur. 7 października 1976 w Uherské Hradiště jako Taťána Štěrbová) – szwajcarska DJ-ka i producentka muzyczna tworząca muzykę vocal trance.
W 1997 roku wypuściła pierwszą własną produkcję w Liquid Records / Frankfurt razem z gwiazdą niemieckiej sceny techno Torsten Stenzl (taucher, DJ Sakin &amp; Friends). W sierpniu 1998 zagrała set podczas Street Parade oraz Energy'98 – największych wydarzeniach tego typu w Szwajcarii. Jej następna produkcja "Tatana – The second Chapter E.P" ukazała się niecały miesiąc później a po niej została wydana jej pierwsza kompilacja "Tatana The Mix Vol. 1". w 1999 razem z dj Energy stworzyła singiel "End of time", w kwietniu tego roku poproszono ją także o zmiksowanie CD na imprezie "Goliath" a już parę miesięcy później oficjalnego CD na "Street Parade" w Zurychu. W 2000 roku jej mix "24 karat" dotarł na 9 miejsce najlepiej sprzedających się płyt w Szwajcarii.
Jej najbardziej znane utwory to: "Maybe, Saltwater, Silence, Runaway, End of time, If I could".

</doc>
<doc id="1468516" url="https://pl.wikipedia.org/wiki?curid=1468516" title="Henryk IV Probus">
Henryk IV Probus



</doc>
<doc id="1468520" url="https://pl.wikipedia.org/wiki?curid=1468520" title="Najgorszy">
Najgorszy

Najgorszy – powieść Waldemara Łysiaka wydana w 2006 roku nakładem wydawnictwa Nobilis.
Książka utrzymana jest w formie wywiadu, prowadzonego przez amerykańską dziennikarkę z umierającym pułkownikiem Heldbaumem (funkcjonariuszem KGB). Znajdują się w niej odniesienia do II wojny światowej, problematyki żydowskiej i współczesnej sytuacji politycznej.
Waldemar Łysiak podejmuje w książce temat zła. Za pośrednictwem Heldbauma docieka, dlaczego ludzie wyrządzają zło i dlaczego się nim fascynują. Odpowiedzią jest cytat "bo zło jest ciekawe, intrygujące, podniecające, a dobro jest nudne jak flaki z olejem, tkliwe, ckliwe, usypiające, wata cukrowa!"
"Najgorszy" jest dodatkiem do "trylogii łotrzykowsko-heroicznej" (książki "Dobry", "Konkwista" i "Najlepszy"), chociaż wyczuwalny jest autonomiczny charakter książki.

</doc>
<doc id="1468523" url="https://pl.wikipedia.org/wiki?curid=1468523" title="Aplogranit">
Aplogranit

Aplogranit (alaskit) – kwaśna żyłowa skała plutoniczna, będąca drobnoziarnistą odmianą granitu, wyróżniająca się jasnym zabarwieniem. Nazwa nawiązuje do aplitu na skutek podobieństwa. Zawiera głównie skalenie alkaliczne oraz kwarc. Aplogranity ze Szklarskiej Poręby Huty zawierają bardzo dużo mineralizacji polimetalicznej i kruszcowej.

</doc>
<doc id="1468524" url="https://pl.wikipedia.org/wiki?curid=1468524" title="Bystrzyca Sołotwińska">
Bystrzyca Sołotwińska

Bystrzyca Sołotwińska ( "Bystrycia Sołotwynśka") – rzeka na Ukrainie, dopływ Bystrzycy. W Słowniku nazywana także Złota Bystrzyca
Źródła rzeki znajdują się w Gorganach, w okolicy szczytów "Sywula" i "Bystryk". Długość rzeki wynosi 82 km, powierzchnia dorzecza 795 km².

</doc>
<doc id="1468530" url="https://pl.wikipedia.org/wiki?curid=1468530" title="Materia medica">
Materia medica

Materia medica (łac.) – pojęcie z dziedziny farmacji. Obejmuje dwa znaczenia.
Rozkwit "materia medica" nastąpił w XIX w. Surowce lecznicze, ich cechy, pochodzenie i sposoby rozpoznawania, a także sporządzania z nich leków naturalnych są skrótowo opisane w farmakopeach, a szczegółowo w dyspensatoriach.

</doc>
<doc id="1468532" url="https://pl.wikipedia.org/wiki?curid=1468532" title="Kolumna Matki Boskiej w Šternberku">
Kolumna Matki Boskiej w Šternberku

Kolumna Matki Boskiej w Šternberku, późnobarokowa tzw. kolumna maryjna – wybudowana w 1719 roku ufundowana przez Karola Boromeusza Józefa von Liechtensteina.
Opis.
Na jednostopniowej podstawie stoi czworoboczny, regularny piedestał, który posiada wklęsłe boki i ścięte naroża. W górę wznosi się nastawa z rzeźbionymi kartuszami. Zwieńczeniem kolumny jest posąg Matki Boskiej Niepokalanego Poczęcia, która ma koronę z 12 gwiazd oraz księżyc u stóp.
Cokół na czterech narożach zwieńczony jest rzeźbami czterech orędowników. Są to kolejno św. Karol Boromeusz – patron fundatora kolumny, św. Roch – patron chroniący od zarazy, św. Sebastian – patron od morowego powietrza, św. Józef – patron rodzin i ojców.
Historia.
Kolumna maryjna w Šternberku powstała w 1719 roku staraniem księcia Karola Boromeusza Józefa von Liechtensteina jako wotum dziękczynne za uchronienie miasta przed zarazą panującą w latach 1715–1716.

</doc>
<doc id="1468534" url="https://pl.wikipedia.org/wiki?curid=1468534" title="Materia medica vegetabilis">
Materia medica vegetabilis



</doc>
<doc id="1468541" url="https://pl.wikipedia.org/wiki?curid=1468541" title="Jordin Sparks (album)">
Jordin Sparks (album)

Jordin Sparks to debiutancki album amerykańskiej piosenkarki Jordin Sparks. 20 listopada 2007 roku został wydany 
w Stanach Zjednoczonych, zaś w Polsce pojawił się dopiero 1 września 2008 roku.
Lista utworów.
Dodatkowe utwory

</doc>
<doc id="1468543" url="https://pl.wikipedia.org/wiki?curid=1468543" title="Rissne">
Rissne

Rissne – skalna stacja sztokholmskiego metra, położona w gminie Sundbyberg, w dzielnicy Rissne. Na niebieskiej linii T10. Dziennie korzysta z niej około 5 700 osób.
Leży na głębokości 25-40 m pod Dragonplan, tam również znajduje się jedyne wejście. Stację otwarto 19 sierpnia 1985, posiada jeden peron z dwoma krawędziami.
Między stacją Rinkeby a Rissne znajduje się rozjazd w kierunku Hallonbergen, gdzie jeździły kiedyś składy metra (do otwarcia odcinka Huvudsta-Rissne). Na tym odcinku wybudowano również stację techniczno-postojową.
Stacja zawdzięcza swój wystrój Madeleine Dranger i Rolfowi H. Reimersowi. Na ścianach znajdują się linie czasu z opisami historii świata począwszy od trzeciego tysiąclecia p.n.e. oraz mapy i malowidła dopasowane do tekstu.
Otoczenie.
W pobliżu stacji znajdują się:

</doc>
<doc id="1468544" url="https://pl.wikipedia.org/wiki?curid=1468544" title="Finał K-1 World Grand Prix 1996">
Finał K-1 World Grand Prix 1996



</doc>
<doc id="1468545" url="https://pl.wikipedia.org/wiki?curid=1468545" title="Eurypharynx">
Eurypharynx

Eurypharynx – rodzaj słodkowodnych morskich ryb z monotypowej rodziny Eurypharyngidae. 
Zasięg występowania.
Morza tropikalne i umiarkowane Atlantyku, Indo-Pacyfiku i Pacyfiku.
Klasyfikacja.
Gatunki zaliczane do tego rodzaju:

</doc>
<doc id="1468546" url="https://pl.wikipedia.org/wiki?curid=1468546" title="Svappavaara">
Svappavaara

Svappavaara (meänkeli: "Vaskivuori", północnolapoński: "Veaikkevárri") – osada, dawniej osiedle górnicze, w północnej Szwecji, w Laponii. Leży w gminie Kiruna w regionie Norrbotten i liczy niecałe 400 mieszkańców . Miejscowość nie posiada praw miejskich. Osiedle leży 50 km na południowy wschód od Kiruny, 80 km na północ od Gällivare/Malmberget i 30 km na zachód od Vittangi.
Górnictwo.
Svappavaarę lokowano na surowym korzeniu w związku z powstającym tu górnictwem w latach 1650, które w dalszym ciągu charakteryzuje osadę. W 1961 roku szwedzka państwowa spółka kopalniana LKAB (szw. "Luossavaara-Kiirunavaara Aktiebolag") zadecydowała o uruchomieniu w Svappavaarze odkrywkowej kopalni rudy żelaza. Akcję wydobycia rudy rozpoczęto w 1964 roku w kopalni "Leveäniemi", po wybudowaniu bocznicy od głównej linii kolejowej w Kirunie. W połowie lat 70. ludność osiedla wzrosła do około 1500 mieszkańców, z których 500 było zatrudnionych w górnictwie i przetwórstwie rudy przez LKAB. Z powodów ekonomicznych, kopalnia została zamknięta w 1984 roku, jednakże przemysł przetwórczy funkcjonuje nadal i zatrudnia około 120 osób. Korzystne warunki w przemyśle stalowym sprawiły, że pojawiły się plany reaktywizacji kopalni w Svappavaarze.
Długi Wąż.
Najbardziej charakterystycznym budynkiem Svappavaary jest "Ormen Långe" (w polskim tłumaczeniu "Długi Wąż"), blok mieszkalny z 1963 roku, zaprojektowany przez Ralpha Erskine. Półokrągły kształt bloku, o długości 200 m i pojemności 91 mieszkań, został dostosowany do surowych subarktycznych warunków klimatycznych. Pierwotne plany obejmowały też budowę (zintegrowanej z blokiem) przykrytej ulicy z pełną gamą usług, jak np. ośrodek zdrowia, sklepy, szkoły i przystanki autobusowe, przez co Svaappavaara miała się stać wzorowym osiedlem górniczym Szwecji. Jednakże, plany te porzucono. Zamknięcie kopalni w 1984 roku przyczyniło się do wyludnienia osiedla a wraz z nim bloku.
Do 1999 roku Długi Wąż funkcjonował jako ośrodek dla uchodźców, jednakże ze względu na malejącą ich liczbę, placówka została zlikwidowana a uchodźcy przemieszczeni do innych ośrodków. W kolejnych latach (1999-2003) sekcje Długiego Węża zostały w etapach pozbawione energii cieplnej, co m.in. spotkało się z wybuchającymi Grzejnikami. Obecnie tylko 31 mieszkań nadaje się do użytku, poza tym blok jest ogólnie w bardzo złym stanie. Mimo wniosku gminy Kiruna, aby blok objąć ochroną jako zabytek dziedzictwa kulturowego, istnieje ryzyko wyburzenia połowy budynku.
Perspektywa wznowienia kopalni, a także problem starzejącej się ludności (prospekt utworzenia domu opieki dla ludzi starszych) może stworzyć ponowne potrzeby mieszkaniowe. Inspekcje bloku wykazały jednak że uszkodzenia w związku z wyłączeniem ciepła są nieodwracalne a jedna trzecia budynku przypomina slums.

</doc>
<doc id="1468547" url="https://pl.wikipedia.org/wiki?curid=1468547" title="Iniektor plazmowy">
Iniektor plazmowy

Iniektor plazmowy, działo plazmowe − urządzenie służące do otrzymywania plazmoidów, które można przyspieszać do dużych prędkości. 
Budowa i zasada działania.
Iniektor plazmowy składa się z dwóch współosiowych elektrod metalowych, pomiędzy które przykłada się wysokie napięcie doprowadzone z dużej baterii kondensatorów. W wyniku wyładowania następuje jonizacja gazu i powstaje plazma. W plazmie tej prąd płynie w kierunku radialnym. Oddziaływanie przezeń z polem magnetycznym przejawia się w postaci siły, która przesuwa plazmę wzdłuż osi iniektora plazmowego i silnie ją przyspiesza.
Działo plazmowe w Polsce.
W Polsce prace nad iniektorem plazmowym prowadzi się w Instytucie Problemów Jądrowych w Świerku. Skonstruowany tam zmodyfikowany iniektor plazmowy, w którym elektrody o kształcie powierzchni walcowych zastąpiono odpowiednim układem prętów, wytwarzającym plazmoidy poruszające się z prędkościami ok. 100 km/s. Temperatura jonów zmierzona metodami spektroskopowymi sięga 2,5 mln K. Czas życia takich plazmoidów wynosi kilka mikrosekund.

</doc>
<doc id="1468549" url="https://pl.wikipedia.org/wiki?curid=1468549" title="Cmentarz żydowski w Osjakowie">
Cmentarz żydowski w Osjakowie

Cmentarz żydowski w Osjakowie – zajmuje powierzchnię 0,5 ha, na której nie zachowały się żadne macewy. Teren kirkutu jest nieogrodzony. Data powstania cmentarza jest nieznana.

</doc>
<doc id="1468551" url="https://pl.wikipedia.org/wiki?curid=1468551" title="Track &amp; Field Athlete of the Year">
Track &amp; Field Athlete of the Year

Track &amp; Field Athlete of the Year (pl. "Lekkoatleta roku miesięcznika Track &amp; Field News") – coroczna nagroda przyznawana najlepszemu lekkoatlecie i lekkoatletce sezonu. Wybory organizuje wydawany w Stanach Zjednoczonych miesięcznik Track &amp; Field News. Wśród mężczyzn nagroda przyznawana jest od 1959 roku, a wśród kobiet od 1974. Zwycięzcę plebiscytu wyłania międzynarodowy panel ekspertów. Przez wiele lat jedynym polskim sportowcem uhonorowanym tytułem lekkoatlety roku Track &amp; Field była Irena Szewińska. W 2014 roku jej sukces powtórzyła Anita Włodarczyk.

</doc>
<doc id="1468554" url="https://pl.wikipedia.org/wiki?curid=1468554" title="Cmentarz żydowski w Wolborzu">
Cmentarz żydowski w Wolborzu

Cmentarz żydowski w Wolborzu – został założony w 1862 i zajmuje powierzchnię 0,42 ha, na której nie zachowały się żadne nagrobki.
Znajduje się na wschód od Wolborza, na terenie zwanym Gatki. Zachował się zarys rozebranego muru otaczającego kirkut. Cmentarz jest zdewastowany, na jego terenie wykopano doły, zaś resztki macew zniknęły bodaj ostatecznie w latach 80., 90. XX wieku. Niemniej miejsce to, znajdujące się w około 30-, 40-letnim lasku, jest jeszcze nadal wyraźnie rozpoznawalne.

</doc>
<doc id="1468558" url="https://pl.wikipedia.org/wiki?curid=1468558" title="Królestwo anijskie">
Królestwo anijskie



</doc>
<doc id="1468559" url="https://pl.wikipedia.org/wiki?curid=1468559" title="Joe Masseria">
Joe Masseria

Giuseppe „Joe Boss” Masseria (ur. 1887, zm. 15 kwietnia 1931) – amerykański gangster sycylijskiego pochodzenia, jeden z najpotężniejszych przywódców mafii nowojorskiej w połowie lat dwudziestych XX wieku.
Początki kariery.
Masseria urodził się w Marsali na Sycylii; mierzył zaledwie 155 cm wzrostu, był pyzatym mężczyzną o krępej budowie ciała.
By uniknąć oskarżeń o zabójstwo na Sycylii wyemigrował do Stanów Zjednoczonych w 1903 roku.
Po kilku latach pobytu w Nowym Jorku został aresztowany za wymuszenia i kradzież z włamaniem. Odsiedziawszy wyrok dołączył do działającego na wschodniej stronie Manhattanu w Nowym Jorku gangu braci Morellich. W 1913 roku Joe Morello i Lupo Wolf zostali skazani na kilka lat pozbawienia wolności; Masseria wykorzystał to i przystąpił do przejęcia kontroli nad organizacją. Szefem został wprawdzie Nick Morello, ale w 1916 roku zginął w trakcie walki z brooklyńskimi kamorystami.
Masseria stał się wówczas przywódcą organizacji, jednej z wielu starających się przejąć kontrolę nad światem przestępczym w Nowym Jorku. W tej walce Masseria był prawdopodobnie popierany przez Salvatore’a D’Aquilę, przywódcę brooklyńskiego gangu mającego powiązania z włoską camorrą. W tym okresie Masseria zaczął być postrzegany, jako "capo consigliere", czyli starszy doradca wśród rodzin mafijnych w Nowym Jorku. Ośrodki mafijne traktowały go, jako „równego wśród równych”, a inni przywódcy często konsultowali z nim swoje posunięcia. Nie kierował wszakże działaniami innych gangów i nie pobierał haraczy od bossów. W późniejszych pracach historycznych na temat mafii pojawiły się mylnie informacje, jakoby Masseria pełnił funkcję „szefa wszystkich szefów” – "capo di tutti capi"; w rzeczywistości w późniejszym okresie pretendował do tego stanowiska.
„Człowiek który unikał kul”.
Na początku lat dwudziestych z więzienia wyszli Lupo Wolf i Joe Morello, lecz nie mieli już na tyle sił i odwagi aby rzucić wyzwanie Masserii; obaj uchodzili za krwiożerczych bandytów a nie mafiosów. Jednakże Masseria nie czuł się jeszcze pewnie – 9 sierpnia 1922 roku wychodził ze swego mieszkania przy 80 i 2 ulicy na Manhattanie, kiedy dwóch osobników zaczęło strzelać do niego – jednym z nich był Rocco Valenti, który uważał Masserię za zagrożenie dla swoich interesów. Ostrzelany Masseria schronił się w pobliskim sklepie przy 82 ulicy. Bandyci podążyli za nim strzelając w stronę przybytku przez okno wystawowe, a wpadłszy do środka oddali jeszcze kilka strzałów, co wyczerpało zasób ich amunicji. W czasie ucieczki postrzelili 6 osób i zabili dwie. Masseria przeżył zamach nietknięty. Policja znalazła go w mieszkaniu, ogłuszonego strzelaniną, z dwoma dziurami po pociskach w słomkowym kapeluszu, który miał ciągle na głowie.
Przejęcie władzy nad rodziną Morello.
W miesiąc po zamachu Masseria umówił się na spotkanie pokojowe z Rokiem Valentim i Peterem „Ściskającą Dłonią” Morello, głównymi przywódcami gangu Morello. Masseria uczynił sugestię, że zaniecha starań przejęcia kontroli nad gangiem. Rocco Valenti wraz z trzema wspólnikami spotkał się w restauracji z trzema wysłannikami Masserii – Masseria nie przybył na rozmowy. Rocco Valenti, zorientowawszy się, że spotkanie jest zasadzką, uciekł z restauracji. Jednak podczas gonitwy po ulicach Nowego Jorku doszło do strzelaniny, w której zginął, zastrzelony przez „Szczęściarza” Lucianę, a wraz z nim przypadkowy zamiatacz ulicy i dziewięcioletnia dziewczynka. Masseria został szefem rodziny Morello, a Peter Morello, uznawszy zwierzchnictwo, jego zastępcą.
Opanowanie Brooklynu.
Śmierć gangstera Frankiego Yale’a w lipcu 1928 roku, współpracownika Ala Capone'a, wydała się podsycić ambicje stania się przywódcą całej mafii Nowego Jorku Masserii.
10 października 1928 r. Peter Morello ze wspólnikami zamordował przywódcę mafii brooklyńskiej Salvatore’a D’Aquillę. Wiadomym było, że istniał konflikt pomiędzy D’Aquillą i Morellą. Ten ostatni czuł się urażony faktem podniesienia rywala na stanowisko "capo consigliere" w strukturach mafii nowojorskiej. Członkowie gangu Morello uważali, że nominacja ta spowodowała zubożenie rodziny. Kierownictwo nad organizacją D’Aquilli przejął sprzymierzony z Masserią gangster Alfred Mineo i jego „straszak” Steve Ferrigno.
W czerwcu 1929 roku Ciro Terranova był przesłuchiwany w związku z zabójstwem Franka Marlowa.
Marlow był ostatni raz widziany żywy na obiedzie w restauracji z Cirem Terranową w wieczór tuż przed zastrzeleniem. Terranova, najprawdopodobniej na życzenie Masserii, starał się podporządkować Marlowa, i jako Sycylijczyka zmusić do dołączenia do nowo powstałej organizacji o nazwie „Związku Sycylijskiego”. Marlow był prominentnym przedstawicielem środowiska przestępczego w Nowym Jorku i najpewniej byłby niechętny tej propozycji. Nie docenił jednakże siły jaką dysponował Masseria.
Policyjne świadectwo balistyczne wykazało, że pocisk, który zabił Marlowa został wystrzelony z pistoletu maszynowego należącego do grupy przestępczej Ala Capone’a z Chicago jak również, iż ta sama broń była użyta w morderstwach na „rodzinie Yale’ów” oraz podczas masakry w dniu świętego Walentego. Broń wpadła w ręce policji po aresztowaniu Freda „Zabójcy” Burke’a z Saint Louis, bandyty, który brał udział w nadmienionej masakrze.
Podporządkowanie Bronxu.
Kolejnym posunięciem Masserii było podporządkowanie gang Yale Anthony’ego Carfany. Jej szefem został sprzymierzony z Masserią „Mały Augie Rodak” (ang. "Little Augie Paisano").
Gang Anthony’ego Carfany zachował kontrolę nad nielegalnym hazardem i przemytem alkoholu, jednak w tym czasie całość szmuglu była kontrolowana przez gang D’Aquilli, którym zarządzał Alfred Mineo. Masseria stał się „szefem”, przywódcą jednej z największych rodzin mafijnych w Nowym Jorku. Inni sycylijscy gangsterzy, którzy nie należeli do jego organizacji, jak gangster Gaetano „Tom” Reina o pseudonimie „Lód”, czy przywódcy mafii z Bronxu wiedzieli oczywiście, co stało się z D’Aquillą i Marlowem i wkrótce sami zaczęli płacić haracze. Jednak, to nie oznaczało, jakoby Masseria kontrolował cały zorganizowany świat przestępczy w Nowym Jorku; nie był nawet najpotężniejszym gangsterem w mieście.
Niepokorni gangsterzy.
Gangsterzy tacy jak kontrolujący związki zawodowe Louis „Lepke” Buchalter i Jacob „Gurrah” Shapiro, czy Waxey Gordon i Owney Madden, przemytnicy alkoholu, dysponowali większymi pieniędzmi przez co mogli kontrolować organizacje pokrewne gangowi Masserii; posiadali także szeroko zakrojone wpływy wśród polityków. Byli również gangsterzy, którzy rośli w siłę i nie uznawali zwierzchnictwa innych, jak choćby Dutch Schultz i mafia z Broadwayu. W tym czasie gangsterzy pochodzenia włoskiego w znacznym stopniu ciągle skupiali się na eksploatacji swoich krajanów.
Opanowanie Broadwayu.
Masseria postanowił opanować mafię z Broadwayu, której przywództwo utożsamiał z osobą Charlesa „Szczęściarza” Luciany; on też stał się logicznym celem szantażu. Luciano był jedynym Sycylijczykiem w grupie, do której należeli Neapolitańczycy Frank Costello, Joe Adonis i Vito Genovese oraz Żydzi Meyer Lansky i Bugsy Siegel. Luciano nie przejawiał zainteresowania obrządkami i rytuałami mafii sycylijskiej i początkowo był poirytowany zainteresowaniem tradycyjnej organizacji mafijnej. Później jednak, ze względu na zagrożenie, dołączył do organizacji Masserii.
Wojna castellammaryjska.
Masseria zaczął wywierać nacisk na rodzinę mafijną powiązaną z Castellammare del Golfo na Sycylii pod przywództwem Nicola „Cola” Schiry. Przywódca grupy okazał się jednak słabym człowiekiem, zapłacił Masserii 10 tys. dolarów i zniknął; nigdy więcej nikt o nim nie słyszał. Po zniknięciu Schiry, Masseria próbował zainstalować własnego kandydata i nowego lidera grupy – Joego Parrinę, jednak ten został niebawem zastrzelony w restauracji.
W miejsce Parriny wyznaczony był Salvatore’a Maranzanę. W 1927 roku Maranzano przybył wraz z kilkoma innymi mafiosami z Sycylii, by objąć przywództwo nad mafią amerykańską z ramienia dona Vita Cascio-Ferry. Masseria wydał wyrok śmierci na Salvatore’a Maranzanę, co formalnie dało początek wojnie castellammaryjskiej.
Śmierć.
15 kwietnia 1931 roku Joe Masseria został zastrzelony w swej ulubionej restauracji „Nuova Villa Tamaro” na Coney Island. Gangsterska legenda Nowego Jorku przedstawiała to wydarzenie w następujący sposób. Masseria jadł obiad z Lucianem, a po obiedzie rozpoczęli grę w karty. Luciano wyszedł do ustępu, w tym czasie Benjamin „Bugsy” Siegel, Vito Genovese, Albert Anastasia i Joe Adonis szybko podeszli do stołu i dokonali egzekucji. Czterech ochroniarzy Masserii zniknęło wcześniej w niewyjaśnionych okolicznościach. Gazeta New York Daily News podała, że „Szef” zginął „trzymając w upierścienionej dłoni asa pikowego, kartę śmierci”.
Jednak gazety New York Times i New York Herald Tribune przedstawiły to wydarzenie w inny sposób. Żadna z nich nie wspomniała o Lucianie, i jego obecności w restauracji podczas zamachu; donosiły jednak, że był przesłuchiwany przez policję w tej sprawie. Herald Tribune pisała, że Masseria przyjechał do restauracji swym opancerzonym samochodem w towarzystwie trzech osób przed godziną 15. Teściowa właściciela, Gerarda Scarpaty, Anna Tammaro czekała, podczas kiedy przybyli grali w karty. Świadkowie zeznali, że dwaj dobrze ubrani młodzi mężczyźni zaparkowali samochód przed restauracją. Spacerem powoli weszli do środka i od razu zaczęli strzelać, oddając około 20 strzałów, po czym bez pośpiechu opuścili lokal, wsiedli do samochodu i odjechali. Masseria został postrzelony czterema kulami, jeden pocisk trafił go w tył głowy. Kule zostały zidentyfikowane przez policję, jako kaliber 0.32 i 0.38. Na ulicy przed restauracją policja znalazła dwa pistolety odpowiadające kalibrem broni zamachowców.
Luciano objął kierownictwo nad rodziną Masserii, która później weszła w skład Pięciu Rodzin. Gerardo Scarpato, właściciel restauracji w której zginął Masseria został zamordowany we wrześniu 1931 r.
Salvatore Maranzano objął na krótko stanowisko „szefa szefów” – został zamordowany 10 września 1931 roku.

</doc>
<doc id="1468562" url="https://pl.wikipedia.org/wiki?curid=1468562" title="Nadwarciański Szlak Rowerowy">
Nadwarciański Szlak Rowerowy

Nadwarciański Szlak Rowerowy (NSR) (oznakowanie niebieskie ) przebiega w całości wzdłuż rzeki Warty na terenie województwa wielkopolskiego. Należy do Wielkopolskiego Systemu Szlaków Rowerowych.
Historia.
Został utworzony w dwóch etapach i tak też jest dzielony:
Ponieważ w momencie powstania odcinka wschodniego, odcinek zachodni nie był jeszcze planowany, stąd część publikacji mianem "Nadwarciańskiego Szlaku Rowerowego" określa tylko jego wschodnią część.
Za punkt początkowy obu odcinków można przyjąć Poznański Węzeł Rowerowy znajdujący się na brzegu jeziora Maltańskiego w Poznaniu. Stąd oba odcinki rozchodzą się do granic województwa.
Odcinek wschodni.
Przebiega przez parki krajobrazowe: Rogaliński, Żerkowsko-Czeszewski i Nadwarciański. Jest zaliczany do szlaków łatwych.
Od szlaku odchodzi kilka szlaków łącznikowych (oznakowanie czerwone ):
Miejscowości przez które przebiega szlak:
Poznań – Sowiniec – Baranowo – Krajkowo – Tworzykowo – Jaszkowo – Góra – Psarskie – Śrem – Gogolewo – Rogusko – Komorze – Nowe Miasto nad Wartą – Wolica Kozia – Dębno – Orzechowo – Czeszewo – Szczodrzejewo – Spławie – Tarnowa – Pyzdry – Białobrzeg – Wrąbczynek – Wrąbczyn – Zagórów – Oleśnica – Skokum – Kopojno – Świątniki – Rzgów – Modła Rzgowska – Babia – Osiecza – Sławsk – Konin – Zalesie – Brzeźno – Rożek Brzeziński – Borowo – Roztoka – Drążno-Holendry – Biechowy – Ochle – Koło – Powiercie-Kolonia – Leśnica – Grzegorzew – Przybyłów – Budy Przybyłowskie – Majdany – Rzuchów – Chełmno nad Nerem – Chruścin – Lekaszyn – Brzozówka – Wilamów – Kozubów – Uniejów – zapora na zbiorniku Jeziorsko.
Mapa szlaku online
Odcinek zachodni.
Został oznakowany dzięki wsparciu fundacji All For Planet (Grupa Allegro). Otwarcie i pierwszy oficjalny rajd odbył się 12 września 2009. Stanowi alternatywę dla wytyczonego 10 lat wcześniej Szlaku Stu Jezior przebiegającego bardziej na południe. Szlak prowadzi głównie szosami o niewielkim ruchu samochodowym, ale także drogami gruntowymi.
Trasa wiedzie m.in. przez:
oraz miejscowości:
Szlak kończy się na skraju województwa wielkopolskiego w Międzychodzie, w tzw. "krainie stu jezior".
Mapa szlaku online

</doc>
<doc id="1468564" url="https://pl.wikipedia.org/wiki?curid=1468564" title="Sam zaskoczony">
Sam zaskoczony

Sam zaskoczony (ang. "Itself Surprised") – opowiadanie s-f autorstwa Rogera Zelazny’ego, które ukazało się pierwotnie w zbiorze "Berserker Base" wydanym przez wydawnictwo "Tor" w 1985 roku. Fred Saberhagen poprosił Rogera o napisanie opowiadania o berserkerach. W Polsce opowiadanie ukazało się w zbiorze Mróz i ogień.
We wstępie Roger Zelazny przyznaje, iż pomysł na opowiadanie pojawił się po przeczytaniu "A hideous History of Weapons" autorstwa Cherneya Berga.
"Śledząc rozwój broni, od prymitywnej po wyszukaną, zauważyłem, że broń systemy obronne i nowa broń naprawdę pojawiały się jako odpowiedź na drugie z godną wykresu przewidywalnością, że dziedzinę tę można by słusznie postrzegać jako jeden z niewielu klasycznych przykładów całkowicie zgodnego z oczekiwaniami działania dialektyki: teza, antyteza, synteza, i tak do znudzenia. Musiałem tylko rozważyć breserkera jako tezę i zastosować formułę."
Fabuła.
Podczas wyprawy grupa przemytnicza znajduje w przestrzeni kosmicznej dziwny artefakt. Będąca na pokładzie pani profesor Juna decyduje się na jego zbadanie. Wykrywa to berserk, maszyna będąca pogromcą planet, która zmierzała do świata zwanego Corlano.

</doc>
<doc id="1468565" url="https://pl.wikipedia.org/wiki?curid=1468565" title="Cmentarz żydowski w Strykowie">
Cmentarz żydowski w Strykowie

Cmentarz żydowski w Strykowie – kirkut istniejący przed II wojną światową przy ul. Batorego w Strykowie.
Cmentarz został założony w XVIII wieku i zajmował powierzchnię 1,2 ha. Początkowo służył także pochówkom Żydów z pobliskiej Łodzi. Został zdewastowany podczas II wojny światowej, w okresie PRL na jego miejscu wybudowano zakłady budowlane.

</doc>
<doc id="1468567" url="https://pl.wikipedia.org/wiki?curid=1468567" title="Ebuliometria">
Ebuliometria

Ebuliometria ("ebulioskopia") – doświadczalna metoda wyznaczania masy cząsteczkowej różnych substancji na podstawie dokładnych pomiarów temperatury wrzenia roztworów słabych tych substancji w oparciu o prawo Raoulta. Badania ebuliometryczne przeprowadza się za pomocą specjalnego przyrządu zwanego ebuliometrem. Nazwa pochodzi z łacińskiego czasownika "ebullire" (wrzeć) i greckiego "skopein" ("widzieć"). Podwyższenie temperatury wrzenia roztworu ze wzrostem stężenia nielotnej substancji rozpuszczonej nosi nazwę "efektu ebulioskopowego" i jest jedną z właściwości koligatywnych roztworów.
Sposób obliczania.
W roztworze idealnym, zmiana temperatury wrzenia jest proporcjonalna do molalnego stężenia roztworu, zgodnie z równaniem:
gdzie:
Stałą ebulioskopową można obliczyć:
gdzie:
Czynnik formula_13 odpowiada za liczbę cząstek (typowo jonów) powstałych w roztworze z jednej molekuły substancji rozpuszczonej. Na przykład:
Stała ebulioskopowa.
Wartość stałej ebulioskopowej formula_4 dla wybranych rozpuszczalników:

</doc>
<doc id="1468569" url="https://pl.wikipedia.org/wiki?curid=1468569" title="Nabożeństwo różańcowe">
Nabożeństwo różańcowe

Nabożeństwo różańcowe – forma zbiorowej modlitwy poświęconej Maryi. Obecna jest w tradycji katolickiej. Modlitwa odmawiana jest w zwykle w październiku. Nabożeństwo różańcowe składa się z adoracji Najświętszego Sakramentu oraz odmawiania jednej z części różańca. W zależności od sytuacji można odmawiać jedną dziesiątkę (pomija się "Zdrowaś Maryjo" o przymnożenie wiary, nadziei i miłości) lub cały różaniec.
Forma odprawiania.
Przy wymienianiu tajemnicy można ją odczytać lub zaśpiewać pieśń maryjną.

</doc>
<doc id="1468571" url="https://pl.wikipedia.org/wiki?curid=1468571" title="Prawdziwe życie Sebastiana Knighta">
Prawdziwe życie Sebastiana Knighta

Prawdziwe życie Sebastiana Knighta (ang. " The Real Life of Sebastian Knight") – pierwsza anglojęzyczna powieść Vladimira Nabokova. Nabokov pisał ją w Paryżu od 1938 roku do grudnia 1939. Książka została opublikowana w 1941 roku w Nowym Jorku, nakładem wydawnictwa "New Directions". 
Bohaterem powieści jest V, próbujący napisać biografię swojego zmarłego przyrodniego brata, słynnego anglojęzycznego pisarza, Sebastiana Knighta. V nie zauważa, że jego pracy towarzyszą liczne znaki od Sebastiana – postacie i sytuacje z jego powieści.

</doc>
<doc id="1468572" url="https://pl.wikipedia.org/wiki?curid=1468572" title="Ciudad de las Artes y las Ciencias">
Ciudad de las Artes y las Ciencias

Ciudad de las Artes y las Ciencias (pol. "Miasteczko Sztuki i Nauki") – kompleks obiektów kulturalno-rozrywkowych w hiszpańskiej Walencji o powierzchni całkowitej 350 000 m², otwarty 16 kwietnia 1998 r., zwany przez mieszkańców miasta „dzielnicą przyszłości”. Zaprojektowany przez jednego z najbardziej znanych miejscowych architektów Santiago Calatrava, przy współpracy Felixa Candela. Kompleks tworzą: centrum kulturalne i awangardowe budynki rozrywkowe. Mieści się tu największe w Europie oceanarium, a ponadto delfinarium, kino IMAX, restauracje i muzea. Centrum jest „miastem w mieście” składającym się z następujących obiektów:

</doc>
<doc id="1468573" url="https://pl.wikipedia.org/wiki?curid=1468573" title="Milton Mikroskopek">
Milton Mikroskopek

Milton Mikroskopek (ang. "Microscopic Milton") – 26-odcinkowy serial animowany produkcji amerykańskiej–brytyjskiej z 1997-2005 roku. Zawiera 26 odcinków. Emitowany był na kanale MiniMini i MiniMax.
Fabuła.
Głównym bohaterem jest malutki ludzik, który mieszka w obudowie kominkowego zegara. Jego jednym przyjacielem jest sympatyczny pies – duży i kudłaty Douglas. Tylko on wie o istnieniu tajemniczego lokatora starego zegara.
Wersja polska.
Wersja polska: Master Film na zlecenie MiniMaxa
Tekst: Dorota Filipek-Załęska
Narrator: Stanisław Brejdygant

</doc>
<doc id="1468574" url="https://pl.wikipedia.org/wiki?curid=1468574" title="Tekstologia">
Tekstologia

Tekstologia (łac. "textus" + gr. "-logía" – „nauka o tekście”) – pomocniczy dział nauki o literaturze zajmujący się zagadnieniami związanymi z badaniem i opisem tekstów konkretnych dzieł literackich pod kątem ustalania ich autentyczności, zmian wprowadzanych świadomie przez autora w procesie twórczym, zmian wprowadzanych bez jego wiedzy na skutek niezamierzonych błędów wydawniczych lub też świadomie przez użytkowników rękopisu lub maszynopisu.
Zadaniem tekstologii jest odtworzenie tekstu zgodnego z intencją pisarza na podstawie dostępnych zapisów. Punktem wyjścia dla pracy tekstologa jest założenie, że przekazy mogą być w jakiś sposób skażone. Skażenia tekstu mają swoje źródła w:
W pracy tekstologicznej wyróżnia się 7 podstawowych wypadków, z którymi można się zetknąć i które wymagają odpowiedniego dobrania metody pracy pozwalającej na ustalenie tekstu autentycznego:
Zgromadzony i opisany przez tekstologów materiał, tzn. wszystkie znane odmiany dzieła, stanowią punkt wyjścia do dalszych badań historycznoliterackich, dotyczących jego budowy, powstania i recepcji. Na wynikach badań tekstologicznych opiera się także edytorstwo naukowe.
Metodologia tekstologiczna wywodzi się z tradycji czynności badawczych filologii klasycznej (tzw. krytyka tekstu). W swoich działaniach wykorzystuje także nauki pomocnicze:

</doc>
<doc id="1468575" url="https://pl.wikipedia.org/wiki?curid=1468575" title="Miasteczko Sztuki i Nauki">
Miasteczko Sztuki i Nauki



</doc>
<doc id="1468577" url="https://pl.wikipedia.org/wiki?curid=1468577" title="Konstruowanie powieści science fiction">
Konstruowanie powieści science fiction

Konstruowanie powieści science fiction (ang. "Constructing a Science Fiction Novel") – esej autorstwa Rogera Zelazny’ego, który ukazał się pierwotnie w miesięczniku "The Writer". Esej ten jest częścią zbioru opowiadań "Mróz i ogień".
Esej został zamówiony przez redaktor "The Writer" Sylvię K. Burack. Przedstawia on przemyślenia Rogera Zelazny’ego przy tworzeniu powieści "Oko kota".

</doc>
<doc id="1468582" url="https://pl.wikipedia.org/wiki?curid=1468582" title="Marek Klonowski">
Marek Klonowski

Marek Klonowski (ur. 18 września 1979 roku w Gryfinie) – polski podróżnik, autor książki opisującej wędrówki pod tytułem „Moje Buty”. 
Życiorys.
Ukończył Akademię Morską w Gdyni na kierunku elektroautomatyki okrętowej. Odbył między innymi samotnie wyprawę rowerem na Kaukaz oraz dookoła Morza Czarnego, podczas której zdobył Elbrus. Za tę wyprawę w 2003 roku otrzymał tytuł „Podróżnika roku” nadany przez czasopismo "Podróże".
W 2005 roku wyruszył w samotną podróż autostopem z Nowego Jorku na Alaskę, gdzie zdobył szczyt Denali (McKinley) (6194 m n.p.m.), zaliczany do Korony Ziemi.
W styczniu 2007 roku podjął samotną próbę zdobycia najwyższego szczytu Kanady – Mount Logan (5966 m n.p.m.), nie dotarł jednak do wierzchołka. Cel ten osiągnął rok później, wspólnie z Tomaszem Mackiewiczem. Stanęli oni na szczycie 3 czerwca 2008 r. Za osiągnięcie to otrzymali nagrodę Kolosa w kategorii „Wyczyn roku 2008”.

</doc>
<doc id="1468583" url="https://pl.wikipedia.org/wiki?curid=1468583" title="Kriometria">
Kriometria

Kriometria (Krioskopia) – doświadczalna metoda wyznaczania masy cząsteczkowej różnych substancji na podstawie pomiarów zmian temperatury krzepnięcia rozcieńczonych roztworów tych substancji w oparciu o prawo Raoulta.
Badania kriometryczne przeprowadza się za pomocą specjalnego przyrządu zwanego kriometrem. Metoda ma obecnie jedynie znaczenie historyczne.

</doc>
<doc id="1468584" url="https://pl.wikipedia.org/wiki?curid=1468584" title="Decyzja (film)">
Decyzja (film)



</doc>
<doc id="1468586" url="https://pl.wikipedia.org/wiki?curid=1468586" title="Podwójna artykulacja">
Podwójna artykulacja

Podwójna artykulacja – dwoistość. Jednostki niższego poziomu (fonemy, które nie mają znaczenia) łączą się w jednostki wyższego poziomu (morfemy, które mają znaczenie), a te łączą się w zdania. Ta analiza i to pojęcie zostały najpierw przeprowadzone przez francuskiego językoznawcę André Martinet.

</doc>
<doc id="1468590" url="https://pl.wikipedia.org/wiki?curid=1468590" title="Parafia św. Agnieszki w Goniądzu">
Parafia św. Agnieszki w Goniądzu

Parafia pw. św. Agnieszki w Goniądzu – rzymskokatolicka parafia należąca do dekanatu Mońki archidiecezji białostockiej, metropolii białostockiej.
Historia parafii.
Parafia w Goniądzu powstała z fundacji wielkiego księcia litewskiego Witolda przed rokiem 1430. Pierwszy kościół został wzniesiony pod wezwaniem Wniebowzięcia NMP, św. Jana Chrzciciela i św. Agnieszki. W czasie potopu szwedzkiego świątynia ta została bardzo zniszczona. W 1520 r. w Goniądzu został zbudowany drugi kościół, który ufundował wojewoda wileński Mikołaj Radziwiłł jako prepozytura szpitalna pw. Ducha Świętego. Świątynia ta pod koniec XVIII wieku popadła w ruinę i na początku XIX wieku zbudowano w tym miejscu kaplicę cmentarną.
Na wniosek metropolity wileńskiego Romualda Jałbrzykowskiego Stolica Apostolska z dniem 10 października 1929 roku udzieliła indulgencji odwiedzającym kościół w dniu odpustu św. Antoniego Padewskiego.
Kościół pw. Wniebowzięcia NMP, św. Jana Chrzciciela i św. Agnieszki został odbudowany w I połowie lat 60. XVII wieku. W roku 1775 rozpoczęto budowę nowego, drewnianego kościoła, fundatorami świątyni byli bp. przemyski Antoni Betański, tytularny proboszcz Goniądza i Izabela z Poniatowskich Branicka. 26 września 1921 roku kościół ten doszczętnie spłonął.
Obecnie istniejący kościół w stylu neobaroku polskiego wybudował w latach 1922–1924 ks. Adam Abramowicz według projektu architekta prof. Politechniki Warszawskiej Oskara Sosnowskiego. 14 września 1924 r. konsekracji świątyni dokonał bp wileński Jerzy Matulewicz. W wyniku II wojny światowej miasto Goniądz i kościół w bardzo znacznym stopniu uległ zniszczeniu. W sierpniu 1944 roku wojska niemieckie wysadziły obie wieże kościoła. Pozostałe dotychczas ocalałe fragmenty murów uległy dalszemu zniszczeniu w trakcie walk o przełamanie umocnień frontowych na rzece Biebrza, które trwały do połowy stycznia 1945 r.
Na terenie parafii znajduje się cmentarz grzebalny założony w roku 1804 o powierzchni 2 ha w odległości 0,5 km od kościoła.
Zasięg parafii.
Do parafii należą wierni z miejscowości: Białosuknia, Dawidowizna, Doły, Goniądz, Jaski, Klewianka, Kosiorki, Krzecze, Łazy, Mierkienniki, Ołdaki, Piwowary, Pyzy, Smogorówka Goniądzka, 
Szafranki, Wojtówstwo i Zyburty.
W latach 20. XX wieku z parafii wyłączono dla parafii pw. Matki Boskiej Częstochowskiej i św. Kazimierza w Mońkach wiernych z miejscowości: Dzieżki, Ginie, Hornostaje (od 1931), Krzeczkowo, Łupichy Mońki Oliszki, Potoczyzna, Świerzbienie i Zblutowo.
Wyłączono także do Parafii Matki Boskiej Anielskiej w Downarach wiernych z miejscowości:
 oraz Ciesze, Koleśniki, Uścianek, Sobieski.

</doc>
<doc id="1468596" url="https://pl.wikipedia.org/wiki?curid=1468596" title="Europejska Unia Radiofoniczna">
Europejska Unia Radiofoniczna



</doc>
<doc id="1468606" url="https://pl.wikipedia.org/wiki?curid=1468606" title="Reprezentacja Niemiec w piłce siatkowej kobiet">
Reprezentacja Niemiec w piłce siatkowej kobiet

Reprezentacja Niemiec w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
W 2022 roku asystentem trenera Vitala Heynena w reprezentacji Niemiec w Lidze Narodów 2022 był Paweł Woicki, a podczas Mistrzostw Świata 2022 jest Michał Mieszko Gogol. Statystykiem natomiast jest Robert Kaźmierczak.
Siatkarska drużyna Niemiec jest oficjalnym sukcesorem tradycji reprezentacji NRD.
Skład reprezentacji na Mistrzostwa Świata 2022.
Zawodniczki:
Osiągnięcia.
Igrzyska Olimpijskie.
 2. miejsce - 1980
Mistrzostwa Świata.
4. miejsce - 1974, 1986 
Mistrzostwa Europy.
 1. miejsce - 1983, 1987
 2. miejsce - 1977, 1979, 1985, 1989, 2011, 2013
 3. miejsce - 1975, 1991, 2003
World Grand Prix.
 3. miejsce - 2002, 2009
Liga Europejska.
 1. miejsce - 2013
 2. miejsce - 2014
Linki zewnętrzne.
Oficjalna strona Niemieckiego Związku Piłki Siatkowej

</doc>
<doc id="1468608" url="https://pl.wikipedia.org/wiki?curid=1468608" title="Stadion MKS Czarni w Żaganiu">
Stadion MKS Czarni w Żaganiu

Stadion MKS Czarni w Żaganiu – stadion piłkarski znajdujący się w Żaganiu. Na tym obiekcie rozgrywają mecze piłkarze Czarnych Żagań.
Położenie.
Stadion położony jest przy ulicy Karpińskiego w Żaganiu, w południowo-zachodniej części miasta. Obiekt położony jest wśród zabudowy mieszkalnej, od zachodu okala go ulica Waryńskiego, od wschodu i północy ulica Fredry, a od południa ulica Karpińskiego.
Historia.
Kiedy w 1957 roku powstał WKS Czarni Żagań stadion stał się głównym obiektem klubu. Wraz z końcem sponsorowania drużyny przez wojsko obiekt stał się własnością miasta.
W 1963 roku rozegrano tutaj jeden z meczów finałowych Pucharu Polski na szczeblu województwa zielonogórskiego z lat 1950–1975. W 1979, 1981, 1984 i 1991 roku finał Pucharu Polski na szczeblu województwa zielonogórskiego z lat 1975–1998, natomiast w 2000 roku na szczeblu województwa lubuskiego.
W 1964 i 1965 roku Czarni Żagań rozgrywali tutaj mecze na szczeblu centralnym Pucharu Polski, m.in. 14 marca 1965 roku, w obecności 4 tysięcy widzów, pokonali w 1/4 finału Wisłę Kraków , a 31 marca w 1/2 finału pokonany został ŁKS Łódź, podczas tego meczu padł też historyczny rekord frekwencji – 8000 widzów. Czarni awansowali do finału Pucharu Polski, lecz sam finał odbył się na stadionie Lechii w Zielonej Górze.
Od roku 2011 gdy w mieście został zmodernizowany drugi stadion i rozgrywki ligowe przeniosły się do Kompleksu Arena w Żaganiu. W 2020 roku Czarni Żagań powrócili na stadion przy ulicy Karpińskiego, dokonano też jego remontu.

</doc>
<doc id="1468613" url="https://pl.wikipedia.org/wiki?curid=1468613" title="Zamek Manzanares el Real">
Zamek Manzanares el Real

Zamek Manzanares el Real (hiszp. Castillo nuevo de Manzanares el Real) – zamek znajdujący się w miejscowości Manzanares el Real. Leży w południowej części gór Sierra de Guadarrama.
Architektura.
Miejsce to jest na planie czworokąta, w rogach posiada trzy okrągłe wieże oraz wielką basztę – "Torre del Homenaje". Wnętrze zawiera wartościowe arrasy, zbroje, meble i przedmioty pochodzące z różnych epok. Jest w całości zbudowany z Granitu.
Zamek w Manzanares el Real nie tylko należy do historycznego dziedzictwa Madrytu, ale też związany jest z najnowszą historią regionu Madrytu, ponieważ w tych salach powstał Statut Autonomii Regionu Madrytu, który w końcu zatwierdzony został przez Kongres i Senat w roku 1983.

</doc>
<doc id="1468614" url="https://pl.wikipedia.org/wiki?curid=1468614" title="Stateless">
Stateless

Stateless - angielski zespół grający indie rocka z elementami muzyki elektronicznej i trip hopu, założony w 2004 w Leeds. 

</doc>
<doc id="1468617" url="https://pl.wikipedia.org/wiki?curid=1468617" title="Pomłość">
Pomłość

Pomłość – sznur ze skręconej słomy z wymłóconego zboża, służący do wiązania snopków. Staropolskie słowo, występujące m.in. w herbarzu Długosza wprowadzone przez Helenę Polaczkównę do współczesnego polskiego języka dla blazonowania herbów.
Występuje m.in. w herbie Nałęcz, choć wielu heraldyków identyfikuje godło tego herbu jako nałęczkę.

</doc>
<doc id="1468618" url="https://pl.wikipedia.org/wiki?curid=1468618" title="West Ham (stacja kolejowa)">
West Ham (stacja kolejowa)

West Ham – stacja kolejowa w Londynie, położona w dzielnicy Newham i zarządzana przez metro londyńskie. Została otwarta w 1901, zaś w kolejnym roku wjechały na nią pierwsze pociągi District Line. W 1936 została włączona do Metropolitan Line (potem odcinek ten przeszedł do Hammersmith &amp; City Line), a w 1999 do nowej części Jubilee Line. Od 1979 na stacji zatrzymują się także zwykłe pociągi, których operatorem obecnie jest firma c2c, kursujące po linii London, Tilbury and Southend Railway.

</doc>
<doc id="1468624" url="https://pl.wikipedia.org/wiki?curid=1468624" title="Stateless (album)">
Stateless (album)

Stateless – debiutancki album angielskiej formacji Stateless wydany 16 lipca 2007 przez niezależną niemiecką wytwórnię !K7. 

</doc>
<doc id="1468627" url="https://pl.wikipedia.org/wiki?curid=1468627" title="Czarny romantyzm">
Czarny romantyzm

Czarny romantyzm – prąd literacki zaliczany do romantyzmu, który zaistniał w roku 1793. Charakterystyczne dla nurtu były irracjonalizm i melancholia, z fascynacją dotyczącą tworzenia się ludzkiego szaleństwa i zła. Artyści i autorzy kierunku zajmowali się inną stroną romantyzmu, przy czym ich dzieła miały często ponury, przepełniony rezygnacją charakter.
Pochodzenie.
Termin „czarny romantyzm” wywodzi się zarówno od pesymistycznego prądu literackiego, jak i z wpływów z wczesnego romantyzmu. Powstanie tego kierunku było jednak przede wszystkim dziewiętnastowieczną reakcją na amerykański transcendentalizm, który wywodził się z Nowej Anglii i był bardzo popularny w latach od 1836 do 1840. Związani z nim byli Ralph Waldo Emerson, Henry David Thoreau i Margaret Fuller. Ruch miał wpływ na wiele dziedzin, wliczając w to literaturę.
Z czasem wielu autorów dorastających w transcendentalnej atmosferze zmieniło obrany kierunek. Niektórzy z nich jak Poe, Hawthorne czy Melville uważali jego idee za zbyt optymistyczne i egoistyczne i zareagowali zmianą przekonań w stosunku do prozy i poezji. Nowe dzieła, które składały się na ten kierunek nazwano czarnym romantyzmem. W oparciu o czarny romantyzm określa się także pisarzy jako przedstawicieli kultury powstałej z wpływów gotyku i dark wave.
Cechy.
Opis.
Wprawdzie transcendentalizm miał wpływ na niektórych przedstawicieli czarnego romantyzmu, to jednak krytycy zaobserwowali w dziełach kierunku porzucenie jego zasad w kilku kluczowych sprawach. Po pierwsze autorzy czarnego romantyzmu nie są tak entuzjastycznie nastawieni do myśli, że perfekcja jest wrodzoną cechą ludzkości, jak to miało miejsce w przypadku transcendentalizmu. Po drugie, czarny romantyzm przedstawia jednostkę jako istotę podatną na grzech i autodestrukcję, nie mającą z natury rzeczy dostępu do boskości i mądrości. G.R. Thompson opisywał tę niezgodność, oświadczając, że myśl transcendentalna wiąże się ze światem, w którym boskość jest jego nieodzowną częścią. Czarny romantyzm natomiast zaadaptował obraz antropomorficznego zła w postaci szatana, duchów, wampirów i upiorów. W obu kierunkach uwidoczniona była wiara w głęboką moc duchową natury, ale czarny romantyzm odbiera ją jako bardziej złowrogą, niż transcendentalizm, który widzi w niej bardziej boskiego i uniwersalnego mediatora. Dla przedstawicieli czarnego romantyzmu świat natury jest ciemny i tajemniczy, a gdy ujawnia on człowiekowi prawdę, jawi się jako zły i piekielny. Wreszcie, podczas gdy transcendentalizm wspiera społeczne zmiany, czarny romantyzm ukazuje często indywiduum, które zawodzi w swoich staraniach i dążeniach do zmian na lepsze.
Odniesienia do powieści gotyckiej.
Popularna w Anglii w XVIII i XIX wieku powieść gotycka była zainspirowana wieloma konwencjami, jakie można było znaleźć w czarnym romantyzmie. Powieść gotycka wywodzi się od dzieła "Zamczysko w Otranto" ("The Castle of Otranto") z 1764, którego autorem był Horace Walpole.
Dzieła te cechowały się wszechobecną atmosferą strachu, wliczając w to elementy makabryczne i nadprzyrodzone, motywem nawiedzonych budowli lub poszukiwaniem własnej tożsamości. Krytycy często oceniali powieści gotyckie jako odznaczające się przesadnie melodramatycznymi treściami i zupełnie przewidywalną fabułą. Generalnie z takimi elementami jak ciemność i nadnaturalne zjawiska oraz z figurami i charakterami jak wampiry i maniacy, powieść gotycka jest bardziej skupiona na aspekcie strachu, niż wzory czarnego romantyzmu, bazujące na tajemnicach i sceptycyzmie w odniesieniu do człowieka.
Mimo różnic ów kierunek miał wpływ na dzieła z późniejszego okresu całego prądu literackiego, jak np. niektóre prace Edgara Allana Poego. Niektórzy autorzy epoki romantyzmu jak Lord Byron, Samuel Taylor Coleridge, Mary Shelley, John Shek czy John Polidori, którzy częściowo są wiązani z powieścią gotycką, również są wspominani w kontekście czarnego romantyzmu. Ich utwory cechują się osobistymi udrękami, motywem ludzi niedostosowanych społecznie oraz niepewnością, czy ludzka natura przynosi mu wybawienie, czy zniszczenie. Ważnym dziełem tego kierunku jest powieść romantyczna "Straże nocne" ("Nachtwachen") niemieckiego autora Ernsta Augusta Friedricha Klingemanna, który opublikował ją pod pseudonimem Bonawentura.

</doc>
<doc id="1468632" url="https://pl.wikipedia.org/wiki?curid=1468632" title="Sobór Zmartwychwstania Pańskiego w Narwie">
Sobór Zmartwychwstania Pańskiego w Narwie

Sobór Zmartwychwstania Pańskiego – prawosławny sobór katedralny w Narwie, katedra eparchii narewskiej Estońskiego Kościoła Prawosławnego, wzniesiony w latach 1890–1896.
Cerkiew została wzniesiona jako parafialna świątynia przeznaczona dla prawosławnych robotników narewskich zakładów, przede wszystkim Manufaktury Kreenholmskiej, której zarząd przeznaczył na budowę świątyni 500 tys. rubli. Została konsekrowana 17 listopada 1896 r. przez arcybiskupa ryskiego i mitawskiego Arseniusza i od tego czasu jest nieprzerwanie czynna. Jako jedna z nielicznych budowli w mieście przetrwała bombardowania i radziecko-niemieckie walki o Narwę w 1944 r. W 1958 r. otrzymała rangę soboru, natomiast od 2011 r. jest katedrą eparchii narewskiej. 
Budynek reprezentuje styl neobizantyjski. 
Historia.
Budowa.
O budowę cerkwi w narewskiej robotniczej dzielnicy Kreenholm wnioskował w kwietniu 1873 r. gubernator estoński Wiktor Poliwanow. Podkreślał on, że spośród 10 tys. robotników zatrudnionych w Narwie blisko połowa była wyznania prawosławnego. 28 lutego 1874 r. Świątobliwy Synod Rządzący i car Aleksander II skierowali do biskupa odpowiedniej eparchii, tj. do biskupa ryskiego i mitawskiego Beniamina ukaz zezwalający na budowę cerkwi na warunkach zaproponowanych przez gubernatora. Wzniesienie obiektu miało zostać sfinansowane poprzez pobranie dwóch kopiejek od rubla z wypłaty każdego robotnika. Prawdopodobnie jednak działania takie zablokowała dyrekcja Manufaktury Kreenholmskiej, w rezultacie czego jeszcze w grudniu 1874 r. gubernator wycofał się z zamiarów szybkiej budowy cerkwi, twierdząc, że nie ma na to funduszy. Inicjatywę podjął na nowo nowy gubernator estoński Siergiej Szachowskoj, który we wrześniu 1889 r. skierował do zarządcy Manufaktury list, w którym nalegał na budowę świątyni prawosławnej dla robotników zakładu. 
Ostatecznie położenie kamienia węgielnego pod świątynię miało miejsce 5 sierpnia 1890 z udziałem cara Aleksandra III i jego małżonki Marii Fiodorowny. Na uroczystości obecni byli również wielka księżna Ksenia Aleksandrowna, wielki książę Sergiusz Aleksandrowicz z małżonką Elżbietą Fiodorowną, wielki książę Mikołaj Mikołajowicz starszy oraz wielki książę Aleksander Michajłowicz. Działkę pod budowę cerkwi przekazał dyrektor Manufaktury Kreenholmskiej Iwan Prowe, a przedsiębiorstwo przeznaczyło na budowę 500 tys. rubli. Projekt obiektu wykonał architekt manufaktury Pawieł Alisz, który zaplanował wzniesienie świątyni w stylu neobizantyjskim, różnym od cerkwi już istniejących w Narwie. Prace budowlane trwały do 1896 r. 17 listopada tego roku arcybiskup ryski i mitawski Arseniusz poświęcił główny ołtarz gotowej świątyni, a następnie pierwszy raz odprawił w świątyni Świętą Liturgię. Na uroczystości obecny był gubernator estoński Jewstafij Skałon. W roku następnym osobno konsekrowane zostały ołtarze boczne Ikony Matki Bożej „Wszystkich Strapionych Radość” i Wszystkich Świętych. W 1901 r. do parafii erygowanej przy cerkwi należeli przede wszystkim pracownicy fabryczni (74% wszystkich wiernych). 
Cerkiew działała jako świątynia parafialna nieprzerwanie od momentu poświęcenia. W latach II wojny światowej nabożeństwa odbywały się jednak głównie w dolnej cerkwi w podziemiach. W czasie działań wojennych została poważnie uszkodzona: zniszczeniu uległ dach, szyby okienne oraz ściana północna, w którą uderzył pocisk. Zrujnowane zostały również portale północno-zachodni i północno-wschodni oraz wszystkie pomieszczenia ołtarzowe. Cerkiew była jedną z nielicznych budowli, które przetrwały w Narwie radzieckie bombardowania podczas walk o miasto w 1944 r. Jako że podczas walk zniszczona została najważniejsza dotąd prawosławna świątynia w mieście, sobór Przemienienia Pańskiego, 20 stycznia 1958 r. dawna fabryczna cerkiew parafialna otrzymała honorową rangę soboru. 
Cerkiew pozostawała czynna w okresie przynależności Estonii do ZSRR. Na nabożeństwa regularnie uczęszczały głównie starsze osoby. W latach 50. i 60. XX wieku w jej otoczeniu wzniesiono nowe budynki mieszkalne, by świątynia przestała być główną dominantą otoczenia, widoczną z daleka. Również w latach 50. wyremontowano i ponownie poświęcono pomieszczenie ołtarzowe poświęcone Wszystkim Świętym, zmieniając jego patrona na św. Mikołaja. W 1996 r. natomiast, po remoncie, metropolita talliński i całej Estonii Korneliusz ponownie konsekrował cerkiew dolną. 
Sobór Zmartwychwstania Pańskiego był jedyną prawosławną budowlą sakralną w Narwie od 1944 r. do 2003 r., kiedy ukończono budowę nowej cerkwi Narewskiej Ikony Matki Bożej. W 1990 r. rozpoczęła przy nim działalność szkoła niedzielna dla dzieci, a następnie także prawosławna szkoła dla dorosłych. 
W 2011 r. świątynia stała się soborem katedralnym erygowanej przez Święty Synod Rosyjskiego Kościoła Prawosławnego eparchii narewskiej.
Architektura.
Bryła budynku.
Sobór reprezentuje jeden z charakterystycznych typów świątyń, jakie wykształciły się w XIX-wiecznej rosyjskiej architekturze sakralnej. Podobne neobizantyjskie katedry o ciężkiej bryle i monumentalnej kopule wznoszono również w innych miastach Rosji, głównie na peryferiach carskiego imperium.
Sobór wzniesiony jest na planie krzyża greckiego z czerwonej i żółtej cegły wytwarzanej w fabryce Kulgu. Jedynie schody, dekoracyjne elementy fasady i fundament wykonano z fińskiego granitu. Jest budowlą trójnawową, idealnie symetryczną, dającą się wpisać w okrąg. Na czterech ścianach obiektu, nad portalami (aktualnie nieużywanymi, do soboru prowadzi tylko jedno wejście), umieszczone są wizerunki św. Aleksandra Newskiego, świętych Kosmy i Damiana, Matki Bożej (według ikony „Wszystkich Strapionych Radość”) oraz św. Mikołaja. Sobór wieńczy jedna kopuła, poniżej której znajduje się rząd 16 półkolistych okien oraz cztery półkopuły (konchy). Łączna wysokość soboru wynosi 40,5 m, długość – 34,8, natomiast szerokość – 28,4. W niższych partiach świątyni znajdują się dalsze 22 okna. Pierwotnie we wszystkich otworach okiennych znajdowały się witraże, które przetrwały do początku XXI w. tylko szczątkowo. Kompozycje takie przetrwały w trzech oknach w centralnym pomieszczeniu ołtarzowym, w innych widoczne są tylko szczątki witraży.
Po lewej stronie przedsionka cerkiewnego znajduje się przejście do usytuowanej w podziemiu zakrystii. Prowadzą do niej metalowe schody z 43 stopniami i kutą balustradą. Obecnie w dawnych pomieszczeniach zakrystii znajduje się pracownia wyszywania szat duchownych i produkcji naczyń liturgicznych. Z kolei po stronie prawej znajdują się schody prowadzące na chór i dalej na dzwonnicę. W soborze znajduje się osiem dzwonów, z których największy waży 2053,8 kg i jest dekorowany wizerunkiem Chrystusa Zbawiciela. Na dwóch mniejszych (odpowiednio 875,5 i 419,9 kg) widoczne są postacie Matki Bożej i św. Mikołaja oraz inskrypcje informujące o ich odlaniu w fabryce w Gatczynie.
Wnętrze.
W soborze znajduje się trzyrzędowy ikonostas wykonany w pracowni Afanasjewa, z ikonami Michaiła Dikariewa, ikonografa z Moskwy. Wizerunki świętych w ikonostasie napisano, wzorując się na XVI-wiecznej ikonografii moskiewskiej, nie zaś, jak często w XIX–XX w., w stylu naśladującym malarstwo zachodnie. Ikonostas wykonano z drewna dębowego, z rzeźbieniami w drewnie lipowym. Był pokryty częściowo błyszczącą, a częściowo matową pozłotą. Wygląd ikonostasu nie był zmieniany ani razu od momentu wstawienia go do świątyni. Ikony przeznaczone dla soboru pisano tak, by pasowały charakterem do architektury budynku. Świętych przedstawiano w pozycji stojącej, wyprostowanej, w rozszerzających się ku dołowi szatach, z harmonijnymi fryzurami lub nakryciami głowy.
Przed bocznymi ołtarzami znajdują się ikonostasy dwurzędowe.
W 1912 r. w kopule i półkopułach wykonano freski. Z kompozycji tych przetrwały wizerunki Czterech Ewangelistów oraz postać Chrystusa Pantokratora w kopule. Malowidła we wschodniej półkopule uległy całkowitemu zniszczeniu, pozostałe są poważnie uszkodzone.
W soborze znajduje się XVII-wieczna rzeźba Ukrzyżowania autorstwa Elerta Tile, przeniesiona z soboru Przemienienia Pańskiego w Narwie po jego zniszczeniu w czasie bombardowania w 1944 r. Chociaż jest to zabytek zachodniochrześcijańskiej sztuki sakralnej, a we współczesnym prawosławiu kult rzeźb uważany jest za niewskazany, krucyfiks otaczany jest przez wiernych szczególnym kultem. Według miejscowej tradycji dochodziło przed nim w latach 80. XX wieku do cudów, a szczególną siłę miały zanoszone przed nim modlitwy kobiet o szczęśliwy poród. Za cudotwórcze uważane są również XVI-wieczna ikona św. Mikołaja oraz kopia ikony Matki Bożej „Znak”. Drugi z wymienionych wizerunków pochodzi z cerkwi Ikony Matki Bożej „Znak” w Iwangorodzie. Ponadto w soborze znajduje się kopia Narewskiej Ikony Matki Bożej, czczonej w Narwie przed II wojną światową i zaginionej podczas walk.
W podziemiach cerkwi początkowo nie miała znajdować się druga świątynia, a jedynie magazyn. Świadczy o tym niski sufit pomieszczenia. Dolną cerkiew urządzono dopiero wtedy, gdy okazało się, że w miesiącach zimowych w głównej, górnej, jest bardzo chłodno. Zdecydowano więc, że jesienią i zimą duchowni będą służyć w cerkwi dolnej, pod wezwaniem św. Serafina z Sarowa, a wiosną i latem – w górnej. Następnie w podziemiach cerkwi urządzono także parafialną kancelarię, stolarnię, pracownię wypieku prosfor i pracownię ikonograficzną.

</doc>
<doc id="1468637" url="https://pl.wikipedia.org/wiki?curid=1468637" title="Jerzy Stachura">
Jerzy Stachura

Jerzy Bogusław Stachura (ur. 24 listopada 1937 w Horochowie, zm. 12 września 2008 w Krakowie) – prof. dr hab. medycyny, polski patomorfolog.
Życiorys.
Syn Adolfa i Jadwigi. Przez wiele lat był asystentem, adiunktem, docentem i wreszcie profesorem w Instytucie Patologii Akademii Medycznej w Krakowie, a później w Katedrze Patomorfologii Collegium Medicum Uniwersytetu Jagiellońskiego. Profesor Jerzy Stachura był uczniem prof. Janiny Kowalczykowej, w 1966 uzyskał stopień doktora nauk medycznych, habilitował się w roku 1970, początku lat `70 XX w. stworzył Pracownię Histochemii i Ultrastruktury, która w 1977 przekształciła się w Zakład Patologii Komórki Akademii Medycznej. Tytuł profesora nadzwyczajnego uzyskał w 1984, a profesora zwyczajnego w 1994 roku. Należał do pionierów badań immunohistochemicznych i immunoflurescencyjnych w Polsce. Kiedy w 1993 roku utworzono Katedrę Patomorfologii Collegium Medicum Jerzy Stachura został jej kierownikiem, i pozostał na tym stanowisku, aż do śmierci.
Członek Polskiej Akademii Umiejętności, Polskiej Akademii Nauk, członek zarządu Polskiego Towarzystwa Patologów, w latach 1999 – 2005 dziekan Collegium Medicum Uniwersytetu Jagiellońskiego (CMUJ), przewodniczący Szkoły Medycznej dla Obcokrajowców w okresie 1997 – 2000, kierownik Katedry Patomorfologii CMUJ, redaktor naczelny "Polish Journal of Pathology", członek zarządu Europejskiego Towarzystwa Patologów, członek America Gastroenterology Association. Odznaczony Złotym Krzyżem Zasługi oraz Krzyżem Kawalerskim Orderu Odrodzenia Polski.
Pochowany został 22 września 2008 w Alei Zasłużonych na Cmentarzu Rakowickim (kwatera LXIX pas B-1-4).

</doc>
<doc id="1468640" url="https://pl.wikipedia.org/wiki?curid=1468640" title="Prowincja Bình Định">
Prowincja Bình Định

Bình Định – prowincja Wietnamu, znajdująca się we wschodniej części kraju, w Regionie Wybrzeża Południowo-Środkowego.
Podział administracyjny.
W skład prowincji Bình Định wchodzi dziesięć dystryktów oraz jedno miasto.

</doc>
<doc id="1468641" url="https://pl.wikipedia.org/wiki?curid=1468641" title="Binh Dinh">
Binh Dinh



</doc>
<doc id="1468642" url="https://pl.wikipedia.org/wiki?curid=1468642" title="Najstarszy cmentarz żydowski w Łasku">
Najstarszy cmentarz żydowski w Łasku

Najstarszy cmentarz żydowski w Łasku – został założony najprawdopodobniej w XVII wieku w pobliżu synagogi. Data jego likwidacji pozostaje nieznana.

</doc>
<doc id="1468646" url="https://pl.wikipedia.org/wiki?curid=1468646" title="Katedra Świętego Pawła w Mdinie">
Katedra Świętego Pawła w Mdinie

Katedra Świętego Pawła w Mdinie (ang. "The Metropolitan Cathedral of Saint Paul", malt. "Il-Katidral Metropolitan ta’ San Pawl") – główna świątynia katolicka archidiecezji maltańskiej.
Historia.
Tradycja mówi, że katedra stoi na miejscu willi Publiusza, rzymskiego namiestnika Malty w czasie, gdy św. Paweł Apostoł wylądował na wyspie. Prosty normański budynek pierwszej katedry z końca XI w., gdy Roger I, hrabia Sycylii podporządkował sobie Maltę, został powiększony w 1419.
Pierwsze dowody na istnienie tutaj katedry pochodzą z końca XVI i początku XVII w. Są to dwa freski pędzla Matteo Pereza d'Aleccio (1547–1616) w pałacu Wielkiego Mistrza w Valletcie. Widać na nich kościół przypominający włoski styl romański, z pojedynczą nawą, wysoko sklepionym dachem i masywną dzwonnicą przy jednym z boków. 11 stycznia 1693 starą katedrę zniszczyło trzęsienie ziemi, obejmujące swym zasięgiem cały centralny obszar basenu Morza Śródziemnego. Przetrwała tylko absyda z tyłu budowli, której konstrukcję kilkanaście lat wcześniej (1681) wzmocnił podczas przebudowy maltański architekt Lorenzo Gafà (1638–1703).
Gafie ponownie zlecono projekt katedry i nadzór nad jej odbudową, którą rozpoczął w 1697. Prace postępowały bardzo szybko, już po pięciu latach nowa katedra została konsekrowana.
Katedra.
Katedra św. Pawła jest posadowiona na niskim podwyższeniu na końcu prostokątnego placu o tej samej nazwie. Fasada frontowa, podzielona pilastrami z wykończeniem w stylu korynckim na trzy segmenty, daje jej lekki, ale solidny wygląd. 
Dzwonnice - każda z sześcioma dzwonami, z których najstarszy odlano w Wenecji w 1370 - są przysadziste, dając fasadzie ciężkość, lecz przez dwa zegary, dotykające dolnej krawędzi gzymsu, wydaje się ona lżejsza. Prawy zegar pokazuje godziny i minuty, a lewy - dni i miesiące. Nad lekko wysuniętym do przodu środkiem góruje trójkątnie sklepiony portal, a powyżej wejścia widać herb diecezji oraz biało-czerwony herb Mdiny (często mylony z herbem Malty). Po lewej stronie jest rozeta Wielkiego Mistrza Ramona Perellosa (podczas którego rządów katedra została zbudowana), a po prawej - biskupa Cocco Palmieriego, który konsekrował katedrę w 1702, dwa lata przed ukończeniem jej kopuły. Z przodu stoją obowiązkowe działa, część uzbrojenia Zakonu: na lewo holenderskie z 1681, na prawo zaś armata nosząca herb księcia Sabaudii, będąca podarunkiem dla Joannitów, upamiętniająca obronę Rodos.
Wymykająca się spod wież i frontonu, dynamiczny "łabędzi śpiew" Gafy - lekka ośmioboczna kopuła, z ośmioma kamiennymi zwojami ponad wysokim bębnem, prowadzącym do zgrabnej latarni. Podobna w stylu do kopuły kościoła św. Katarzyny w Żejtun. Najlepiej oglądać ją od wewnątrz, lub z pewnej odległości.
Wnętrze.
Katedrę zbudowano na planie krzyża, ze sklepioną nawą centralną i dwoma nawami bocznymi, w których znajdują się niewielkie kaplice. Miejsce pod bogatą mozaikową podłogą z wymyślnymi i makabrycznymi płytami nagrobnymi zarezerwowane jest dla maltańskiej szlachty i wysokiego rangą kleru, co odróżnia katedrę od katedry św. Jana w Valletcie, gdzie mogą być chowani jedynie rycerze Zakonu.
Obiekt jest wpisany na listę "National Inventory of the Cultural Property of the Maltese Islands" pod numerem 02197.

</doc>
<doc id="1468647" url="https://pl.wikipedia.org/wiki?curid=1468647" title="IAAF World Athlete of the Year">
IAAF World Athlete of the Year

IAAF World Athlete of the Year (pl. "Lekkoatleta roku IAAF") – przyznawane przez IAAF rokrocznie nagroda dla najlepszego lekkoatlety sezonu. Lekkoatletą roku może zostać wybrany tylko ten zawodnik, który uczestniczył w mityngach i zawodach organizowanych pod egidą IAAF. Nagroda przyznawana jest od 1987 roku – pierwsza edycja, w której triumfowali Stefka Kostadinowa oraz Ben Johnson została anulowana po wybuchu afery dopingowej z udziałem Kanadyjczyka.

</doc>
<doc id="1468649" url="https://pl.wikipedia.org/wiki?curid=1468649" title="Andrzej z Ossolina i Balic">
Andrzej z Ossolina i Balic

Andrzej z Ossolina i Balic herbu Topór (zm. przed 1488 rokiem) – obrońca przed najazdem węgierskim w 1474 r., rycerz, dziedzic majątku Ossolina.
Jego ojciec Jan z Ossolina – po pierwszej żonie, pozostawił mu starszych braci: Jana ożenionego z Zofią z Tczycy i Mikołaja.
Drugą żoną ojca była Piechna z Ambramowic – macocha Andrzeja.
Jako trzeci z braci, po śmierci ojca Jana, i swej macochy Piechny, stał się spadkobiercą całego majątku Ossolińskich. Były to miejscowości: Ossolin, Ligota, Płonki, Czyżowa, Balice, Burów, Szczyglice, Zawadzie, Polanki, Tczyca, Abramowice, Klimontów, Goźlice, Bałtów, Żuków, Ślibowice, Szymanowice, Nowa Wieś – w sandomierskim, Basonia – lubelskie, oraz część Morawicy. Żonaty był z Katarzyną z Prawiednik – córką Mikołaja z Prawiednik sędziego lubelskiego.
Umierając przed 1488 rokiem, pozostawił po sobie sześcioro potomstwa, z których: Jakub i Andrzej pozostali bezpotomnymi, Łucja wydana została za Stanisława Korniakta, a Prokop Ossoliński (chorąży lubelski)(zm. 1551) – stolnik i chorąży lubelski (1518) ożenił się z Dorotą Tęczyńską (zm. po 1543) - wnuczką wojewody ruskiego Mikołaja Tęczyńskiego, Jan Ossoliński (podkomorzy lubelski) (zm. 1504) – marszałek dworu królewskiego (1504), żonaty przed 1490 r. z Anną Rzeszowską, i Paweł Ossoliński ze Zbigniewą Słupecką.

</doc>
<doc id="1468650" url="https://pl.wikipedia.org/wiki?curid=1468650" title="Stary cmentarz żydowski w Łasku">
Stary cmentarz żydowski w Łasku

Stary cmentarz żydowski w Łasku – został założony najprawdopodobniej w XVIII wieku przy obecnej ulicy Mickiewicza. Został zdewastowany w okresie II wojny światowej. Przypuszczalnie nagrobki z tego cmentarza posłużyły za materiał do wybrukowania drogi w pobliskiej wsi Buczek. W latach 60. XX wieku ekshumowano ciała pochowanych osób, a na miejscu kirkutu postawiono budynek Liceum Ogólnokształcącego.

</doc>
<doc id="1468653" url="https://pl.wikipedia.org/wiki?curid=1468653" title="Chinchón">
Chinchón

Chinchón – miasto położone około 45 km na południowy wschód od Madrytu, ma około 5 tys. mieszkańców.
Miasto posiada jeden z najpiękniejszych placów w całej Hiszpanii (plazas mayores) – Plaza de Chinchón. Oprócz typowych domów z balkonem, barów, galerii, znajdują się tu liczne restauracje i bary.
Corocznie od 12 do 18 sierpnia odbywa się tu duży festyn z na cześć patrona "Nuestra Señora de Gracia y San Roque". Chinchón znane jest przede wszystkim z „Pasion de Cristo (męki Chrystusa), która odbywa się co roku w Wielką Sobotę.
Plaza Mayor de Chinchón jest placem w klasycznym stylu średniowiecznym o popularnym rodzaju architektury. Kształt tego rynku jest niezwykle prosty i posiada jasne i uporządkowane rozmieszczenie. Pierwsze domy z portykami i balkonami wybudowane zostały w XV wieku, a pełne wykończenie przypada na wiek XVII. Na trzypiętrowych budynkach znajdują się galerie z nadprożami i drewniane balkony, podparte na stojakach za pomocą wsporników. Od czasu powstania plac jest miejscem różnych wydarzeń: egzekucji, korrid, spektakli na wolnym powietrzu, świąt królewskich, przedstawień teatralnych, a także planem filmowym. W głębi rynku wznosi się majestatyczny "Kościół Iglesia de la Piedad", kilkukrotnie zostawała on odbudowywany, w stylu renesansowym, ale z elementami barokowymi, platereskowymi i gotyckimi.

</doc>
<doc id="1468654" url="https://pl.wikipedia.org/wiki?curid=1468654" title="I Liceum Ogólnokształcące im. S. Sempołowskiej">
I Liceum Ogólnokształcące im. S. Sempołowskiej



</doc>
<doc id="1468655" url="https://pl.wikipedia.org/wiki?curid=1468655" title="Jéhan Buhan">
Jéhan Buhan

Jéhan de Buhan (ur. 5 kwietnia 1912, zm. 14 września 1999) – francuski florecista i szpadzista. Trzykrotny złoty medalista olimpijski.
Kariera sportowa.
Na igrzyskach w Londynie w 1948 zdobył dwa złote krążki – zwyciężył w turnieju indywidualnym wyprzedzając m.in. Christiana d’Oriolę, a wspólnie z kolegami w konkursie drużynowym. Członkiem drużyny florecistów był przez kilkanaście lat, debiutował w niej już przed wojną, sięgał z nią po medale mistrzostw świata (złoto w 1947 i 1951). Reprezentował także Francję w szpadzie (mistrzostwo świata w drużynie w 1947). Indywidualnie dwukrotnie stawał na podium mistrzostw globu (srebro w 1950, brąz rok później).

</doc>
<doc id="1468656" url="https://pl.wikipedia.org/wiki?curid=1468656" title="Włoski dla początkujących">
Włoski dla początkujących

Włoski dla początkujących ("Italiensk for begyndere") - duński film z 2000 roku w reżyserii Lone Scherfig, zrealizowany w koprodukcji ze Szwecją. Nakręcony zgodnie z zasadami manifestu Dogma 95 i wyróżniony m.in. Nagrodą Publiczności (czyli nagrodą główną) na Warszawskim Festiwalu Filmowym.
Opis fabuły.
Sześcioro trzydziestolatków borykających się z rozmaitymi życiowymi problemami - m.in. bólem po utracie bliskiej osoby, kłopotami po zwolnieniu z pracy czy też chorobliwą nieśmiałością - spotyka się na organizowanym w ośrodku kultury w małym duńskim miasteczku kursie języka włoskiego. Stopniowo wywiązują się między nimi relacje, które z czasem diametralnie odmieniają ich życie.
Nagrody.
Film uzyskał 12 nominacji do Robertów, najważniejszych duńskich nagród filmowych. Ostatecznie otrzymał 3 statuetki: za najlepszy scenariusz oraz dla najlepszego aktora drugoplanowego (Peter Gantzler) i aktorki drugoplanowej (Ann Eleonora Jørgensen). Otrzymał też Srebrnego Niedźwiedzia na 51. MFF w Berlinie i Nagrodę Publiczności w Warszawie. Ponadto był nominowany - w dwóch kategoriach - do Europejskiej Nagrody Filmowej, a także do nagród Goya i Guldbagge.

</doc>
<doc id="1468660" url="https://pl.wikipedia.org/wiki?curid=1468660" title="Hybodus">
Hybodus

Hybodus – rodzaj wymarłych, średniej wielkości rekinów z rodziny †Hybodontidae.
Przedstawiciele tego rodzaju znani są od warstw z pogranicza dolnego i środkowego triasu po najwyższą część kredy (kampan lub mastrycht). Opisywano również jego przedstawicieli z karbonu i permu, ale te okazy zostały później zaliczone do innych rodzajów. Rekiny z rodzaju "Hybodus" były jednymi z ważniejszych drapieżników płytkich mórz przez niemal całą erę mezozoiczną, a zwłaszcza w triasie. Przyczyny ich wyginięcia nie są dokładnie poznane.
"Hybodus" osiągał długość około dwóch metrów. Miał wydłużony, opływowy tułów z dwiema płetwami grzbietowymi zwiększającymi jego sterowność. Każda z tych płetw miała duży kolec płetwowy, przeważnie z dwoma szeregami drobnych ząbkowań. Kolce te mogły służyć do obrony. Jama gębowa była niewielka i raczej uniemożliwiała polowanie na dużą zdobycz. Uzębienie rekinów "Hybodus" miało główny wierzchołek położony centralnie i kilka mniejszych leżących po obu stronach głównego. Stosunek długości głównego do bocznych wierzchołków był różny, w zależności od gatunku i od położenia zęba w jamie gębowej. Podobnie zróżnicowany był kształt głównego wierzchołka, większość okazów ma dość ostry i wąski wierzchołek, ale u niektórych był on bardziej masywny. Były to zęby typu chwytającego, a u niektórych gatunków rozdzierającego. Te ostatnie występują u gatunków znacznie większych niż te, które miały zęby chwytające. Polowały prawdopodobnie na ryby, a niektóre gatunki także na bezkręgowce o niezbyt grubej skorupce. U samców z płetw brzusznych wykształciły się organy rozrodcze służące do zapłodnienia wewnętrznego samicy – występują one również u współczesnych rekinów.
Były to ryby głównie przydenne, preferujące wody płytkie, morskie lub półsłone.
Szczątki "Hybodus" odnaleziono w Afryce, Ameryce Północnej, Azji oraz Europie. Do dziś najliczniej zachowały się zęby rekinów z tego rodzaju, skamieniałe kolce płetw grzbietowych są rzadsze. Pospolicie znajdowany w Polsce.

</doc>
<doc id="1468662" url="https://pl.wikipedia.org/wiki?curid=1468662" title="Úterý">
Úterý

Úterý (niem. "Neumarkt") - czeskie miasto położone w kraju pilzneński, w powiecie Pilzno Północ. "Úterý" znaczy "wtorek" - w ten dzień odbywały się targi. 
Populacja wynosi 442 mieszkańców. Dane te pochodzą ze spisu powszechnego który odbył się w 2016 roku.
Historia.
Pierwszy historyczny przekaz o osadzie pochodzi z 1233 roku. W r. 1694 miasto zostało całkowicie zniszczone w wyniku pożaru. W 1850 miasto oddzieliło się od Olešovic i zostało samodzielną jednostką.
Obecnym burmistrzem Úterý jest Miloš Říha.

</doc>
<doc id="1468663" url="https://pl.wikipedia.org/wiki?curid=1468663" title="Nowy cmentarz żydowski w Łasku">
Nowy cmentarz żydowski w Łasku

Nowy cmentarz żydowski w Łasku – został założony na początku XIX wieku i zajmuje powierzchnię około 2 ha, na której zachowało się około stu nagrobków (w tym siedem sarkofagów), z których pięćdziesiąt ma czytelne napisy. Cmentarz znajduje się na południe od centrum miejscowości, w miejscu zwanym Podłaszcze. Ostatni znany pochówek odbył się w 1942. 

</doc>
<doc id="1468669" url="https://pl.wikipedia.org/wiki?curid=1468669" title="Keyza Soze">
Keyza Soze

Keyza Soze (znany także jako Kaizer i Verbal Kint) – producent, DJ i kompozytor pochodzący z berlińskiej dzielnicy Neukölln.
Kariera.
Jego muzyczna kariera rozpoczęła się w 1996 roku, kiedy to zrobił zupełnie dla zabawy i dla swoich przyjaciół mixtape. Postanowił jednak ów mixtape wydać. W 1997 roku postanowił zakończyć karierę w drużynie piłkarskiej i oddał się całkowicie produkcji muzycznej. W 2001 roku nawiązał współpracę z berlińską sceną hip-hopową. Pierwszymi jego projektami były Weltkrieg No.3 oraz Pee Ohh, do pracy nad którymi zaprosił także skład M.O.R. (członkami tej grupy są Jack Orsen i Prinz Pi). W 2005 i 2006 roku Keyza Soze wydaje dwa albumy instrumentalne, Hustlinstrumentals Vol.1 i Hustlinstrumentals Vol.2. W 2007 roku wydaje ostatni album w swojej karierze, Der Komponist.

</doc>
<doc id="1468674" url="https://pl.wikipedia.org/wiki?curid=1468674" title="Jacques Lataste">
Jacques Lataste

Jacques Lataste (ur. 7 czerwca 1922, zm. 10 listopada 2011) – francuski szermierz, florecista. Trzykrotny medalista olimpijski.
Członkiem drużyny florecistów był przez kilkanaście lat, sięgał z nią po medale mistrzostw świata oraz igrzysk olimpijskich. Indywidualnie dwukrotnie stawał na najniższym stopniu podium mistrzostw globu (1950 i 1955).

</doc>
<doc id="1468682" url="https://pl.wikipedia.org/wiki?curid=1468682" title="Zamek Warowny w Batres">
Zamek Warowny w Batres

Zamek Warowny w Batres – była rezydencja poety Garcilaso de la Vega, który urodził się w Toledo w 1501 r. Jest to jeden z najbardziej cennych i oryginalnych zamków w Regionie Madrytu, w mieście Batres, które znajduje się na południowo-zachodniej części regionu, a graniczy z Toledo nad Guadarammą, rzeką stanowiąca wielkie bogactwo naturalne.
Budowla ta osadzona jest na fundamencie z krzemienia i zbudowana z wypalanej cegły. Stara część zamku to wieża "Torre del Homenaje", która wyróżnia się wśród pozostałej części budowli ze względu na proporcję, harmonię i wysunięcie do przodu.
Całość jest na planie czworokąta, z delikatna architekturą o nieco militarnym charakterze. Brama główna zamku jest zaś w gotyku izabelińskiego, wyróżnia się kunsztownym herbem rodu "Lasos y Guzmanes". Patio posiada podwójną galerię w stylu plateresk z kolumnami toledańskimi typu z Alcarii, z gotycką studnią w centrum, która ukazuje pozostałości jego wcześniejszej struktury.

</doc>
<doc id="1468686" url="https://pl.wikipedia.org/wiki?curid=1468686" title="Łowcy Kości">
Łowcy Kości



</doc>
<doc id="1468688" url="https://pl.wikipedia.org/wiki?curid=1468688" title="Józef Kopczyński (rzeźbiarz)">
Józef Kopczyński (rzeźbiarz)

Józef Kopczyński (ur. 17 października 1930 w Żninie, zm. 25 maja 2006 w Poznaniu) – polski artysta rzeźbiarz, profesor nauk o sztukach pięknych. Wieloletni wykładowca Akademii Sztuk Pięknych w Poznaniu; profesor zwyczajny tej uczelni, gdzie kierował Pracownią Medalierstwa i Drobnych Form Rzeźbiarskich.
Życiorys.
Wykształcenie i kariera akademicka.
Po ukończeniu Gimnazjum im. Braci Śniadeckich w Żninie, rozpoczął studia na Wydziale Rzeźby Państwowej Wyższej Szkoły Sztuk Plastycznych w Poznaniu, na której już w 1955 został zatrudniony na stanowisku asystenta. Był uczniem Jacka Pugeta. Dyplom uzyskał w 1956 w pracowni profesora Bazylego Wojtowicza. Był zatrudniony na Wydziale Grafiki, Malarstwa i Rzeźby, gdzie od 1963 kierował Pracownią Medalierstwa i Drobnych Form Rzeźbiarskich w II Katedrze Rzeźby, a od 1976 pełnił funkcję prodziekana wydziału. W latach 1963–1970 pracował na stanowisku wykładowcy, zaś w 1970 został mianowany docentem. W 1982 otrzymał tytuł naukowy profesora nauk o sztukach pięknych, a w 1995 został profesorem zwyczajnym macierzystej uczelni.
Twórczość.
W 1970 w Galerii Miejskiej Arsenał otwarta została jego pierwsza indywidualna wystawa rzeźby, medalierstwa i grafiki. Jego prace trafiły do wielu zagranicznych galerii i muzeów m.in. w Sztokholmie, Helsinkach, Madrycie, Londynie i Getyndze.
Do ważniejszych dzieł Kopczyńskiego z dziedziny plastyki plenerowej i pomnikowej zalicza się "Helios" na pl. Rapackiego w Toruniu (1973), pomnik Mieszka I i Bolesława Chrobrego na dziedzińcu Muzeum Początków Państwa Polskiego w Gnieźnie (1975), pomnik Powstańców Wielkopolskich w Skalmierzycach (1978), obelisk w Pile (1961), fontannę ("Kaskada") w Parku Karola Marcinkowskiego (1962), rzeźbę parkową w Ogrodzie Botanicznym UAM (1968), rzeźbę w amfiteatrze na poznańskiej Cytadeli (1970), pomnik Jana Śniadeckiego (1963) i pomnik Walki i Męczeństwa (1969) w Żninie, a także rzeźbę Tytusa Działyńskiego w Kórniku (1995–2000).
W dziedzinie sztuki sakralnej do osiągnięć zalicza się figurę Chrystusa w kościele franciszkanów w Koszalinie, figurę św. Jadwigi na Osiedlu Kwiatowym (dawne Osiedle Plewiska) w Poznaniu oraz ołtarz w kościele dominikanów w Poznaniu. Kopczyński był autorem tablic pamiątkowych, m.in. Tadeusza Szeligowskiego w Poznaniu, Henryka Wieniawskiego w Wiedniu, Stefana Batorego w Nyirbator, a także szeregu plakiet oraz medali pamiątkowych i okolicznościowych, związanych z Poznaniem i Wielkopolską. Jego prace znajdują się w zbiorach muzealnych w Poznaniu, Bydgoszczy, Toruniu i we Wrocławiu.
Nagrody i wyróżnienia.
Kopczyński był laureatem Nagrody Ministra Kultury i Sztuki II stopnia za całokształt działalności artystycznej (1977). W latach 1965 i 1974 otrzymał Nagrodę Miasta Poznania i Województwa Poznańskiego, zaś w 2001 Nagrodę Artystyczną Miasta Poznania. Był laureatem I nagród w konkursach na pomniki Juliusza Słowackiego w Warszawie (1961) i króla Przemysła I w Poznaniu (1968). Otrzymał również Złoty Medal w IV Konkursie na Grafikę i Rysunek im. Jana Wronieckiego (1971). Wraz z grupą współpracowników otrzymał także III nagrodę w konkursie na projekt pomnika Mikołaja Kopernika we Fromborku (1971), oraz wyróżnienie w konkursie na projekt pomnika Fryderyka Chopina w Londynie (1973).
Życie prywatne i upamiętnienie.
Był synem Józefa Kopczyńskiego, kupca zbożowego i Bronisławy Nyki. Podczas II wojny światowej został wraz z rodziną wysiedlony do Nowego Targu. W 1949 zamieszkał w Poznaniu.
Od 1964 był żonaty z Pelagią Wojewodą, rzeźbiarką, pracowniczką dydaktyczną Studium Rzeźby na Wydziale Architektury Akademii Sztuk Pięknych w Gdańsku. Także córka, Małgorzata Kopczyńska-Matusewicz, zięć, Tomasz Matusewicz i syn, Paweł Kopczyński są artystami plastykami.
Został pochowany w Alei Zasłużonych cmentarza na Miłostowie w Poznaniu. W 2007 zorganizowany został studencki konkurs małej formy rzeźbiarskiej im. Józefa Kopczyńskiego. Od 2009 konkurs przyjął formułę międzynarodowego biennale.
W 2022 miał premierę film dokumentalny pt. "Pomnik" w reżyserii Pawła Bartkowiaka, poświęcony historii powstania monumentalnego pomnika Bolesława Chrobrego i Mieszka I w Gnieźnie.

</doc>
<doc id="1468701" url="https://pl.wikipedia.org/wiki?curid=1468701" title="Coryphaenoides rupestris">
Coryphaenoides rupestris



</doc>
<doc id="1468727" url="https://pl.wikipedia.org/wiki?curid=1468727" title="Michel Pecheux">
Michel Pecheux



</doc>
<doc id="1468728" url="https://pl.wikipedia.org/wiki?curid=1468728" title="Anzelm Ephorinus">
Anzelm Ephorinus

Anzelm Ephorinus (Anzelm Eforyn, Eforinus) (ur. ?, zm. 1566) – śląski humanista, lekarz.
Życiorys.
Anzelm Ephorinus urodził się w Mirsku nad Kwisą na Śląsku. Studiował na Akademii Krakowskiej, w której następnie wykładał dialektykę i logikę. W Padwie otrzymał tytuł doktora medycyny. Po powrocie do Polski został mianowany pierwszym lekarzem miasta Krakowa. Korespondował z Erazmem z Rotterdamu. Autor kilku dzieł.
Według środowisk działających na rzecz uznania narodowości śląskiej jest jednym z protoplastów narodu śląskiego, bowiem kiedy korespondował z Erazmem z Rotterdamu, tamten wielokrotnie zwracał się do niego jak do Polaka, na co Anzelm, podpisując się w liście, napisał: „Tuus et suus, Anselmus Ephorinus, Silesius non Polonus” („Twój i swój własny, Anzelm Eforyn, Ślązak nie Polak”)

</doc>
<doc id="1468729" url="https://pl.wikipedia.org/wiki?curid=1468729" title="Michel Pécheux">
Michel Pécheux

Michel Pécheux (ur. 24 maja 1911 w Saint-Brieuc, zm. 29 sierpnia 1985 w Neuilly-sur-Seine) – francuski szermierz, szpadzista, dwukrotny medalista olimpijski.
Członkiem drużyny szpadzistów był przez kilkanaście lat, debiutował w niej już przed wojną, sięgał z nią po medale mistrzostw świata (złoto w 1934, 1935, 1938, 1947). Indywidualnie był mistrzem globu w 1938. Na igrzyskach medale zdobywał wyłącznie w drużynie, brąz w 1936 w Berlinie oraz złoto dwanaście lat później.

</doc>
<doc id="1468730" url="https://pl.wikipedia.org/wiki?curid=1468730" title="Stanisław Głąbiński (dziennikarz)">
Stanisław Głąbiński (dziennikarz)

Stanisław Głąbiński (ur. 14 października 1924 we Lwowie, zm. 7 marca 2013 w Warszawie) – polski dziennikarz i publicysta. Syn Stanisława Głąbińskiego, polityka, austriackiego ministra kolei i przedwojennego lidera Związku Ludowo-Narodowego. Był korespondentem zagranicznym Polskiej Agencji Prasowej. Został umieszczony na tzw. "Liście Kisiela".
Życiorys.
Uczęszczał do VIII Gimnazjum Ogólnokształcącego im. Kazimierza Wielkiego we Lwowie. Po wybuchu II wojny światowej wyjechał ze Lwowa na Węgry. Tam początkowo uczył się w gimnazjum w Zamárdi, a w 1943 zdał maturę w gimnazjum w Balatonboglár. Następnie studiował na Wydziale Historycznym Uniwersytetu Budapeszteńskiego. Próbując dostać się do Polskich Sił Zbrojnych na Zachodzie, został schwytany przez Niemców i osadzony w obozie koncentracyjnym Begunia w dzisiejszej Słowenii. Następnie przetrzymywany w wiedeńskim więzieniu Panorama. Tam był torturowany przez gestapo. Był więźniem obozów w Groß-Rosen, Mittelbau-Dora i Bergen-Belsen.
Ukończył przyspieszone studia historyczne w Kolonii, a następnie powrócił do Polski. Od 1947 roku należał do PPS, a od 1948 – PZPR. Na początku lat 50. rozpoczął pracę w Polskiej Agencji Prasowej. Był korespondentem PAP w Budapeszcie, Pekinie (gdzie obserwował rewolucję kulturalną) i Nowym Jorku (akredytowany przy Organizacji Narodów Zjednoczonych). Oskarżony o przekazywanie tajnych informacji przedstawicielowi Radio Wolna Europa, w 1969 został odesłany do kraju. Po oczyszczeniu z zarzutów, został korespondentem PAP w Waszyngtonie (skąd został wydalony w lutym 1983 roku). W 1984 Stefan Kisielewski umieścił go na tak zwanej „liście Kisiela”, zawierającą dziennikarzy którzy jego zdaniem służą sowieckiej racji stanu. Od 1991 na dziennikarskiej emeryturze, zajął się pracą jako nauczyciel akademicki, pisarz i tłumacz.
Autor książek w konwencji reportażu ("Notatki z Chin "1969; "Ameryka patrzy na Chiny" 1973; "Wieża Babel nad East River" 1974; "Mao i inni" 1974; "Śmierć po amerykańsku" 1975; "Rok Płonącego Konia" 1976; "Azja patrzy na Chiny" 1977; "Reagan i inni" 1984; "1600 Pennsylvania Avenue" 1989), wspomnień ("Wspomnienia polityczne" Warszawa 1983, uzupełnienie Londyn 1986; "PAP w herbie" 1986; "Psy, ludzie, zwierzęta" 1986).
W latach 1989–2004 bardziej tłumacz z języka angielskiego (29 pozycji, m.in. "Parszywa dwunastka", "Stalingrad", powieści Jacka Higginsa, "Dyplomacja" Henry’ego Kissingera) niż samodzielny autor (tylko 3 własne książki – "Ci wspaniali z rodu Kennedych" 1991, "Senator" 1991, "W cieniu ojca" 2001).
Odżył twórczo po 2005 ("PRL bez maski" 2005, "Wiek XXI – jaki będzie i co nam przyniesie" 2006, "W cieniu przywódców" 2006, "Wspomnienia polityczne" 2007), zaniedbując tłumaczenia (tylko "Trocki : niewolnik idei, ideolog zbrodni" 2008).
Odznaczony Krzyżem Kawalerskim i Oficerskim Orderu Odrodzenia Polski, Złotym i Srebrnym Krzyżem Zasługi oraz Złotym Globem OKP.
Został pochowany na cmentarzu Powązkowskim w Warszawie (kwatera 88-5-3).
Jego żoną była Daniela Głąbińska (1921–2006), pełniąca funkcje dyplomatyczne.

</doc>
<doc id="1468732" url="https://pl.wikipedia.org/wiki?curid=1468732" title="Słudzy Jezusa i Maryi">
Słudzy Jezusa i Maryi

Słudzy Jezusa i Maryi – zgromadzenie zakonne na prawie papieskim, założone w 1988 roku przez Andreasa Hönischa, byłego jezuitę wydalonego z zakonu za swoje poglądy na katolicką doktrynę i wychowanie.
Pierwszymi członkami byli skauci z Federacji Skautingu Europejskiego w Niemczech (Katolische Pfadfinderschaft Europas), do dzisiaj opieka duszpasterska nad skautami jest jednym z głównych zadań zgromadzenia.
W 1994 roku zgromadzenie zostało przekształcone w Kongregację na prawie papieskim i zostało związane z Papieską Komisją Ecclesia Dei. Członkowie zgromadzenia starają się żyć na sposób jezuitów sprzed soboru. Dlatego też w liturgii używają zarówno Mszału Rzymskiego z 1962 roku (nadzwyczajna forma rytu rzymskiego) jak i Mszału Pawła VI z 1969 roku (zwyczajna forma rytu rzymskiego).
Zgromadzenie posiada własne seminarium w Blindenmarkt w Dolnej Austrii, do którego uczęszczają także klerycy Instytutu Świętego Filipa Neri, innego zgromadzenia związanego z Papieską Komisją Ecclesia Dei.

</doc>
<doc id="1468734" url="https://pl.wikipedia.org/wiki?curid=1468734" title="Servi Jesu et Mariaes">
Servi Jesu et Mariaes



</doc>
<doc id="1468735" url="https://pl.wikipedia.org/wiki?curid=1468735" title="I Liceum Ogólnokształcące im. Mikołaja Kopernika w Lubinie">
I Liceum Ogólnokształcące im. Mikołaja Kopernika w Lubinie

I Liceum Ogólnokształcące im. Mikołaja Kopernika w Lubinie – najstarsze liceum ogólnokształcące w Lubinie, założone w 1948 roku. Znajduje się ono w centrum miasta, przy ulicy Mikołaja Kopernika 7.
Historia.
Liceum utworzono 1 września 1948 roku ramach 11-letniej Szkoły Ogólnokształcącej stopnia Podstawowego i Licealnego. Dyrektorem został Jan Początek. Pierwszy egzamin maturalny odbył się w roku 1951. W roku 1963 powstało również Liceum Ogólnokształcące dla Pracujących.
W roku szkolnym 1964/65 dyrektor J. Początek przebywał na urlopie zdrowotnym, obowiązki dyrektora przejął jego dotychczasowy zastępca – Zbigniew Heksel. Nowym zastępcą mianowano Zofię Pieńkowską, nauczycielkę biologii. W kolejnym roku szkolnym Początek powrócił z urlopu, natomiast Heksel zrezygnował z funkcji wicedyrektora, którą objęła Pieńkowska.
23 grudnia 1965 roku zmarł Jan Początek. W pierwszy dzień świąt jego trumna wystawiona była przed szkołą, gdzie w imieniu całej społeczności szkolnej został pożegnany przez wicedyrektor Pieńkowską. Po feriach ogłoszono w szkole żałobę. Pieńkowska przejęła obowiązki dyrektora.
Z dniem 1 czerwca 1966 roku Zofia Pieńkowska została dyrektorem liceum, a na stanowisko wicedyrektora powołany został Zdzisław Seredyński. W tym roku przeprowadzono gruntowny remont placówki, m.in. wyposażając ją w pomoce naukowe i odnawiając aulę. W część prac, ze względu na brak środków, zaangażowali się uczniowie, rodzice i nauczyciele. 
W roku szkolnym 1966/67 zawiązał się społeczny komitet, którego celem było powstanie sali gimnastycznej. Dotychczas lekcje wychowania fizycznego odbywały się na auli. Budowa trwała pięć lat, podjęło się jej Przedsiębiorstwo Budowlane w Górze. Oficjalne oddanie sali do użytku miało miejsce podczas uroczystości 25-lecia liceum, przecięcia wstęgi dokonał Józef Nowak, ówczesny I Sekretarz KP PZPR. 
7 lutego 1968 roku Kuratorium Okręgu Szkolnego we Wrocławiu zatwierdził wniosek o nadaniu szkole imienia Mikołaja Kopernika, chociaż pojawiły się takie propozycje jak Stefan Żeromski czy Hanka Sawicka. 
Projektem sztandaru zajęło się grono pedagogiczne. Powstawał on około dwa miesiące w jednej z pracowni hafciarskich w Poznaniu. Pierwszy poczet sztandarowy tworzyli uczniowie: Danuta Kołkowska, Czesław Klemaszewski i Barbara Walasiuk.
4 maja 1968 roku w sali widowiskowej KGHM Polska Miedź odbyła się uroczystość z okazji 20-lecia istnienia placówki. Wtedy też szkoła, jako pierwsza w mieście, zyskała oficjalnie sztandar i patrona. Później nastąpił przemarsz ulicami Lubinia. W budynku liceum, w obecności gości, Jan Małek, przewodniczący Powiatowej Rady Narodowej, odsłonił pamiątkową tablicę. 
W 1968 roku założono kronikę szkolną, początkowo prowadziła ją Jadwiga Początek - bibliotekarka. 
W 1975 roku ukończono dobudowę pionu od strony podwórza, gdzie urządzono m.in. najnowocześniejsze w województwie laboratorium językowe, którego wyposażenie zakupił Tadeusz Zastawnik, dyrektor KGHM. 
W roku szkolnym 1979/80 liceum stało się jedną ze szkół stowarzyszonych UNESCO. 
Osiągnięcia szkoły.
Rankingi.
W ostatnich latach I Liceum Ogólnokształcące im. Mikołaja Kopernika w Lubinie w Rankingu Liceów „Perspektyw” uzyskało następujące wyniki:
Dyrektorzy.
Funkcję dyrektora I LO pełnili:
Absolwenci.
Absolwentami I LO w Lubinie są m.in.:

</doc>
<doc id="1468736" url="https://pl.wikipedia.org/wiki?curid=1468736" title="Hrabstwo Madison (Montana)">
Hrabstwo Madison (Montana)

Hrabstwo Madison – hrabstwo w Stanach Zjednoczonych w stanie Montana. Według danych za rok 2000 całkowita liczba ludności wynosi 6851 osób. Siedzibą władz hrabstwa jest Virginia City.
Geografia.
Zgodnie z danymi U.S. Census Bureau, hrabstwo ma 9331 km² powierzchni, z czego 9289 km² to powierzchnia lądowa, zaś 42 km² (0,45%) to wody.
Dane demograficzne.
Według danych z roku 2000 hrabstwo zamieszkiwało 6851 osób w 2956 gospodarstwach domowych i 1921 rodzinach. Gęstość zaludnienia wynosiła 1/km².
Średni dochód gospodarstw domowych w hrabstwie wynosił 30 233 USD, a w przeliczeniu na rodzinę 35 536 USD. Średni dochód mężczyzn wynosił 26 606 podczas gdy kobiet 17 917 USD. Dochód na głowę mieszkańca nie przekraczał 16 944 USD. 10,20% rodzin i 12,10% całej populacji żyło poniżej granicy ubóstwa, w tym 14,20% osób poniżej 18 roku życia i 9,30% w wieku lat 65 lub starszych.

</doc>
<doc id="1468747" url="https://pl.wikipedia.org/wiki?curid=1468747" title="Jan Świtka">
Jan Świtka



</doc>
<doc id="1468749" url="https://pl.wikipedia.org/wiki?curid=1468749" title="Jan Ossoliński (podkomorzy lubelski)">
Jan Ossoliński (podkomorzy lubelski)

Jan Ossoliński herbu Topór (zm. w 1504 roku) – dworzanin dworu (1498), podkomorzy lubelski, marszałek dworu królewskiego (1504).
Rodzina.
Jego ojciec Andrzej z Ossolina i Balic – jako trzeci z braci, po śmierci ojca Jana, i swej macochy Piechny, stał się spadkobiercą całego majątku Ossolińskich. Były to miejscowości: Ossolin, Ligota, Płonki, Czyżowa, Balice, Burów, Szczyglice, Zawadzie, Polanki, Tczyca, Abramowice, Klimontów, Goźlice, Bałtów, Żuków, Ślibowice, Szymanowice, Nowa Wieś - w sandomierskim, Basonia – lubelskie, oraz część Morawicy. Żonaty był z Katarzyną z Prawiednik - córką Mikołaja z Prawiednik. Umierając przed 1488 rokiem, pozostawił po sobie sześcioro potomstwa, z których: Jakub i Andrzej pozostali bezpotomnymi, Łucja wydana została za Stanisława Korniakta, a Prokop Ossoliński (chorąży lubelski) – (zm. 1551), stolnik i chorąży lubelski (1518) – trzeci z synów Andrzeja (zm. przed 1488 r.), odziedziczył spory majątek, w ramach wiana żony Dorota Tęczyńska- wnuczki wojewody ruskiego Mikołaja Tęczyńskiego.
Jan Ossoliński był najstarszym synem Andrzeja z Ossolina i matki Katarzyny. Po ojcu jako pierworodny dziedziczył Balice, Burów, Szczyglice, Abramowice, Basonię, część m. Morawica, Bałtów. Mieszkał w zamku Ossolińskich w Morawicy k. Krakowa. Ślub wziął w 1488 roku w Krakowie z Anną Rzeszowską, (zm. w 1508 r.) – córką Jana Rzeszowskiego (zm. 1477/8)- kasztelan przemyskiego, z którą miał synów: Andrzeja, Jana, Stanisława i Jakuba.
Kariera na dworze królewskim.
Od r. 1498 Jan Ossoliński przebywał na dworze królewskim jako dworzanin.
W 1504 r. został marszałkiem dworu królewskiego i zastępcą z urzędu marszałka wielkiego koronnego.
Jako jeden z 10 ministrów Rzeczypospolitej wchodził do senatu.
. Wiele kłopotów sprawiały także Prusy Zakonne, lenna Mołdawia, a zwłaszcza Tatarzy krymscy, którzy kilkakrotnie najeżdżali Litwę. Jako marszałek dworu był posłem do Mołdawii w 1504 roku. Przy jego staraniach został opracowany zakres działania marszałka wielkiego koronnego, jaki określał statut króla Aleksandra Jagiellończyka z 1504 r.
Jan Ossoliński (podkomorzy lubelski) często udzielał pożyczek Jagiellonom. Najściślej zaprzyjaźnił się z Aleksandrem Jagiellończykiem, występując wielokrotnie w jego imieniu i pomnażając swój majątek na transakcjach finansowych, objął dobra na Podlasiu i dokupił do klucza Balickiego część na wsi Kleszczów.
Utrata majątku pod koniec życia.
Pod koniec życia z powodu poręczeń i pożyczek popadł w długi. Większość z majątku jaki posiadał w chwili śmierci, pozostawała zastawiona. Zmarł pod koniec 1504 roku. Jego synowie zmuszeni byli sprzedać w 1517 roku zastawione przez ojca dobra Balice, Burów i Szczyglice. W ciągu jednego pokolenia rodzina straciła prawie cały swój majątek. Tak jak w rodzinie jego żony Anny Rzeszowskiej, gdzie jej wszyscy bracia utracili cały majątek, odziedziczony po przodkach, liczony na kilkanaście wsi. Potomkowie Jana Ossolińskiego po 1517 roku z ogromnego majątku, jaki posiadał ich ojciec, mieli jedynie część Morawicy i Kleszczowie k. Krakowa oraz Bałtów w lubelskim.
Bibliografia;.
Polski Słownik Biograficzny, (t. 24 s. 401)
S.K.Kossakowski; Monografie historyczno-genelogiczne niektórych rodzin polskich. Warszawa 1862, t.2.
Dworaczek.Genealogia, tablica t.144
T. Żychliński; Herbarz t. 23

</doc>
<doc id="1468751" url="https://pl.wikipedia.org/wiki?curid=1468751" title="Tomasz Matusewicz">
Tomasz Matusewicz

Tomasz Matusewicz (ur. w 1967 w Szamotułach) – polski artysta plastyk.
Życiorys.
Absolwent Liceum Plastycznego im. Piotra Potworowskiego w Poznaniu (1987). Ukończył studia na Wydziale Malarstwa, Grafiki i Rzeźby Państwowej Wyższej Szkoły Sztuk Plastycznych w Poznaniu w 1993, uzyskując dyplom z wyróżnieniem w dziedzinie malarstwa i rzeźby. Promotorami byli prof. Jan Berdyszak i prof. Jan Świtka. W 1997 zdobył Nagrodę Artystyczną Miasta Poznania dla Młodych Twórców, a w 1997 srebrny medal Salonu Rzeźby Wiosna '97 w Warszawie. W 2003 otrzymał stopień naukowy doktora sztuki, a w 2013 doktora habilitowanego
(publikacja habilitacyjna
). Brał udział w wystawach indywidualnych i zbiorowych w kraju (Poznań, Konin, Łódź, Toruń) i za granicą (Niemcy, Słowacja), a także w działaniach teatralnych. Jest pracownikiem naukowym Katedry Malarstwa, Rysunku i Sztuk Wizualnych na Wydziale Architektury Politechniki Poznańskiej. 
Jego dzieła to instalacje, utrzymane w duchu minimal art, niektóre o charakterze plenerowym, w których niekiedy ważną rolę symboliczną pełni światło. Porównuje się je z twórczością Mirosława Bałki. Tworzy ponadto obrazy religijne (kościół Matki Bożej Pocieszenia w Poznaniu), zilustrował książkę "Różaniec drogą do nieba" ks. Rafała Pierzchały. Jest współautorem aranżacji pomnika nagrobnego Pawła Grabowskiego na cmentarzu parafii Matki Bożej Pocieszenia w Poznaniu (2008), a także autorem wyposażenia wnętrza kościoła św. Ojca Pio w Poznaniu.
Życie prywatne.
Jego żoną jest Małgorzata Kopczyńska-Matusewicz, córka Józefa Kopczyńskiego.

</doc>
<doc id="1468752" url="https://pl.wikipedia.org/wiki?curid=1468752" title="Stanisław Aleksander Metelski">
Stanisław Aleksander Metelski

Stanisław Aleksander Metelski (ur. 25 stycznia 1885 w Opolu Lubelskim, zm. 10 kwietnia 1965 w Zgierzu) – prezydent Zgierza.
Życiorys.
Urodził się 25 stycznia 1885 roku w Opolu Lubelskim w umiarkowanie zamożnej rodzinie ziemiańskiej posiadającej swoje dobra ziemskie w Metelinie i Rzeczycy.
W 1924 r. uzyskał uprawnienia do nauczania przyrodoznawstwa w szkołach średnich. Nauczał m.in. w Gimnazjach w Lublinie i w Puławach, następnie w Gimnazjum w Ciechanowie. W okresie 1 marca 1928 – 25 września 1931 pełnił funkcję dyrektora Gimnazjum im. Mikołaja Kopernika w Grajewie, skąd został przeniesiony do Gimnazjum i Liceum w Zgierzu. Tam pełnił funkcje nauczyciela biologii, a później pełnił funkcję dyrektora.
Po wyzwoleniu Zgierza w 1945 r. ciesząc się zaufaniem mieszkańców i powstających władz, został pierwszym prezydentem miasta Zgierza. Był organizatorem życia społecznego, gospodarczego i kulturalnego w tym trudnym okresie. Zmęczony nadmierną pracą i chorobą żony, którą była również nauczycielka Maria Rzeczycka, z początkiem lat pięćdziesiątych przeszedł w stan spoczynku. 
Zmarł 10 kwietnia 1965 r. Spoczął na cmentarzu przy ul. Piotra Skargi w Zgierzu.

</doc>
<doc id="1468753" url="https://pl.wikipedia.org/wiki?curid=1468753" title="Claude Netter">
Claude Netter

Claude Netter (ur. 23 października 1924 w Paryżu, zm. 13 czerwca 2007), francuski szermierz, florecista. Dwukrotny medalista olimpijski.
W latach 50. miał pewne miejsce we francuskiej drużynie floretowej. Brał udział w trzech igrzyskach (1952–1960), wspólnie z kolegami dwukrotnie stawał na olimpijskim podium. W drużynie był także mistrzem świata. Indywidualnie jego największym sukcesem jest tytuł wicemistrza globu (1959).

</doc>
<doc id="1468756" url="https://pl.wikipedia.org/wiki?curid=1468756" title="Bordżomi (woda mineralna)">
Bordżomi (woda mineralna)

Bordżomi (gruz. ბორჯომი, trl. "Borjomi") — woda mineralna pochodząca z okolic Bordżomi w Gruzji.
Woda pochodzi ze źródła artezyjskiego wypływającego na wysokości 2300 m n.p.m. nad kurortem Bakuriani. Stamtąd transportowana jest rurociągiem do miasta Bordżomi, gdzie jest butelkowana.
Eksploatację wody rozpoczął w 1890 wielki książę Michał Romanow, on też rozwinął i rozreklamował uzdrowisko.

</doc>
<doc id="1468757" url="https://pl.wikipedia.org/wiki?curid=1468757" title="Aso (wulkan)">
Aso (wulkan)

 – największy aktywny masyw wulkaniczny w Japonii i jeden z największych na świecie. Znajduje się na wyspie Kiusiu ("Kyūshū"), w prefekturze Kumamoto. Ma wysokość 1 592 m n.p.m. Obwód kaldery wynosi około 128 km, choć dokładna wartość różni się w zależności od źródła.
Opis.
Centralna grupa stożków Aso składa się z pięciu szczytów: Neko (根子岳, "Neko-dake", 1 433 m n.p.m.), Taka (高岳, "Taka-dake", 1 592), Naka (中岳, "Naka-dake", 1 506), Eboshi (烏帽子岳, "Eboshi-dake", 1 337) i Kishima (杵島岳, "Kishima-dake", 1 326). Najwyższym punktem jest szczyt góry Taka. Krater góry Naka, do którego od strony zachodniej prowadzi droga, zawiera aktywny wulkan, który stale wydziela dym i niekiedy wybucha. Jest to jeden z najpopularniejszych punktów turystycznych Kiusiu.
Obecna kaldera Aso uformowała się w wyniku czterech wielkich erupcji (Aso 1-4), które nastąpiły w okresie między 300 tys. a 90 tys. lat temu. Kaldera, jedna z największych na świecie, obejmuje kilka miejscowości. Somma zamykająca kalderę rozciąga się na 25 km w osi północ-południe i 18 km w osi wschód-zachód. 
Wybuch, który stworzył obecną sommę miał miejsce około 300 tys. lat temu. Podczas erupcji z komory wulkanu były wyrzucane wielkie ilości popiołu i potoków piroklastycznych. Gdy komora wulkanu zapadła się, powstała ogromna depresja (kaldera). Czwarta erupcja, około 90 tys. lat temu (Aso 4), była największa. Popiół wulkaniczny pokrył cały region Kiusiu i sięgał do prefektury Yamaguchi. Materiał wyrzucony przy tym wybuchu szacuje się na ponad 600 km³, co w przybliżeniu odpowiada wielkości góry Fudżi. Przypuszcza się, że lawina piroklastyczna pokryła połowę Kiusiu.
Góry: Taka, Naka, Eboshi i Kishima, to stożki uformowane w wyniku czwartej z wyżej wymienionych erupcji. Góra Naka pozostaje aktywna do dzisiaj. Uznaje się, że góra Neko jest starsza niż erupcja Aso 4.
Ostatnia erupcja wystąpiła 20 października 2021.

</doc>
<doc id="1468759" url="https://pl.wikipedia.org/wiki?curid=1468759" title="Keith Urban">
Keith Urban

Keith Lionel Urban (ur. 26 października 1967 w Whangarei w Nowej Zelandii) – australijski piosenkarz country, gitarzysta, zdobywca dwóch nagród Grammy, który sukcesy komercyjne odniósł głównie w Stanach Zjednoczonych.
Życiorys.
Dorastał w Australii, niedaleko Brisbane. Jego rodzice byli miłośnikami kultury amerykańskiej, zwłaszcza właśnie muzyki country. W wieku sześciu lat zaczął grać na gitarze, w wieku lat ośmiu dał pierwszy koncert. W 1992 roku opuścił Australię, by w Stanach Zjednoczonych, na większym rynku, zaprezentować swą muzykę. Po kilku latach w drodze, koncertowaniu bez większego rozgłosu, podpisał kontrakt z Capitol Records. Nastąpiły wielkie sukcesy, trzy albumy solowe, które wydał sprzedano w 5 milionach egzemplarzy w trzech tylko krajach: USA, Kanadzie i Australii. W 2002 roku wydał album "Golden Road" (zawiera przeboje "Somebody Like You", "Song for Dad..."), w 2004 roku "Be Here" (znany singiel "Days Go By").
Magazyn "Country Weekly" uznał go za "najseksowniejszego mężczyznę w muzyce country". 25 czerwca 2006 roku poślubił w Australii słynną aktorkę Nicole Kidman, której zadedykował piosenkę "Once in a Lifetime", promującą album "Love, Pain &amp; the Whole Crazy Thing" z listopada 2006 roku. W roku 2007 odbył światowe tournée (miasta amerykańskie, Anglia, Niemcy, Australia).
W końcu 2006 roku odbył terapię antynarkotykową. W latach 90. był uzależniony od kokainy.

</doc>
<doc id="1468764" url="https://pl.wikipedia.org/wiki?curid=1468764" title="Borjomi-Kharagauli">
Borjomi-Kharagauli



</doc>
<doc id="1468772" url="https://pl.wikipedia.org/wiki?curid=1468772" title="Małgorzata Kopczyńska-Matusewicz">
Małgorzata Kopczyńska-Matusewicz

Małgorzata Kopczyńska, właściwie Małgorzata Maria Kopczyńska-Matusewicz (ur. 1972 w Poznaniu) – polska rzeźbiarka i kurator sztuki, doktor habilitowana sztuk plastycznych, profesor uczelni oraz kierownik Pracowni Projektowania Form Przestrzennych i Struktur Architektonicznych Akademii Sztuki w Szczecinie.
Życiorys.
Wykształcenie i praca akademicka.
Ukończyła studia na Wydziale Rzeźby Akademii Sztuk Pięknych w Poznaniu w pracowni profesora Olgierda Truszyńskiego w 1997. W 2010 na Uniwersytecie Artystycznym w Poznaniu uzyskała stopień naukowy doktora nauk o sztukach pięknych. Na podstawie oceny dorobku naukowego oraz pracy habilitacyjnej "Dreny/Agenezja" na Wydziale Rzeźby i Intermediów Akademii Sztuk Pięknych w Gdańsku uzyskała stopień doktora habilitowanego sztuk plastycznych w dziedzinie sztuki piękne (2016).
Od 2010 związana zawodowo z Akademią Sztuki w Szczecinie, gdzie w latach 2011–2014 była kuratorką Galerii Rektorskiej, zaś w latach 2014–2017 założycielką i kuratorką Galerii R+. W latach 2010–2020 prowadziła tam Pracownię Rzeźby i Transformacji Cyfrowych, a obecnie kieruje Pracownią Form Przestrzennych i Struktur Architektonicznych na Wydziale Architektury Wnętrz. Od 2019 jest dziekanem Kolegium Sztuk Wizualnych na Akademii Sztuki w Szczecinie, we wcześniejszych latach pełniła funkcję prodziekana Wydziału Sztuk Wizualnych. 
Była związana z Instytutem Sztuk Wizualnych Uniwersytetu Zielonogórskiego. Prowadzi Pracownię Rzeźby na Wydziale Artystycznym Wyższej Szkoły Umiejętności Społecznych w Poznaniu oraz uczy rzeźby w Państwowym Liceum Sztuk Plastycznych im. Piotra Potworowskiego w Poznaniu.
Działalność kuratorska.
Oprócz działalności dydaktyczno-kuratorskiej na Akademii Sztuki w Szczecinie, organizuje autorskie projekty wystawiennicze, między innymi "Lapidarium" w Centrum Kultury "Zamek" w Poznaniu, "Sculptura Liberalis" w Galerii "U Jezuitów" w Poznaniu, międzynarodową wystawę "Waterfalls" w Starym Browarze, "Synergia" w Miejskim Ośrodku Sztuki w Gorzowie Wielkopolskim, cykl wystaw "Miasto Kobiet" w Muzeum Techniki i Komunikacji w Szczecinie, "Idealiści i Prowokatorzy" w Galerii Miejskiej BWA w Bydgoszczy, "Archetypy rzeźby. Rysunek i grafika. Józef Kopczyński" w Centrum Rzeźby Polskiej w Orońsku.
Twórczość.
Jest autorką rzeźb i instalacji. Brała udział w indywidualnych wystawach w Poznaniu (Art Stations Foundation, Galeria Miejska Arsenał), Koninie, Szczecinie, Łodzi (Galeria Kobro) i Warszawie (Galeria Krytyków "Pokaz", Mazowiecki Instytut Kultury), oraz w krajowych i zagranicznych (Francja, Niemcy, Holandia i Japonia) wystawach zbiorowych, m.in. "Zmiana warty. Młoda sztuka w Starym Browarze" (2005), "Preludium. Rzeźba w mieście", plac Wolności w Poznaniu (2008). 
Jest autorką rzeźby "Tancerka" (2007) znajdującej się w zbiorach Wielkopolskiego Towarzystwa Zachęty Sztuk Pięknych, która jest obecnie eksponowana na zabytkowym dziedzińcu Szkoły Baletowej na Starym Mieście w Poznaniu, a także figury anioła z pomnika nagrobnego na cmentarzu parafii Matki Bożej Pocieszenia w Poznaniu (2008). 
Jest autorką statuetek, m.in.: "Nagrody Arteonu 2002" dla miesięcznika o sztuce "Arteon, Architekt Roku 2005" dla Stowarzyszenia Architektów Polskich, Międzynarodowego Konkursu Satyrycznego "Papkinada," statuetki jubileuszowej dla Stefana Stuligrosza (2010), oraz "Fenomenu "Przekroju"" dla tygodnika "Przekrój" (wraz z Józefem Kopczyńskim).
Życie prywatne.
Jest córką rzeźbiarza i profesora poznańskiej ASP, Józefa Kopczyńskiego, oraz Pelagii Wojewody, rzeźbiarki i pracowniczki dydaktycznej Studium Rzeźby na Wydziale Architektury Akademii Sztuk Pięknych w Gdańsku. Artystą plastykiem jest również brat, Paweł Kopczyński.
Jej mężem jest dr hab. Tomasz Matusewicz, pracownik naukowy Wydziału Architektury Politechniki Poznańskiej.

</doc>
<doc id="1468773" url="https://pl.wikipedia.org/wiki?curid=1468773" title="Wyprawa wileńska">
Wyprawa wileńska



</doc>
<doc id="1468775" url="https://pl.wikipedia.org/wiki?curid=1468775" title="Jamie Luner">
Jamie Luner

Jamie Michelle Luner (ur. 12 maja 1971 w Palo Alto w Kalifornii) – amerykańska aktorka telewizyjna, znana głównie z ról czarnych charakterów, m.in. Peyton Richards w "Savannah i Lexi Starling w "Melrose Place".
Dzieciństwo.
Jamie przyszła na świat w środę 12 maja 1971 roku w Palo Alto w Kalifornii. Jej rodzice, Stuart i Susan Luner, posłali ją do Beverly Hills High School, którą ukończyła z wyróżnieniem w 1989 roku. Jako dziecko aktora i modelki miała łatwiejszy dostęp do telewizji i już jako 15-latka wygrała pierwszą nagrodę w kategorii Monolog na LA Shakespeare Festival.
Kariera telewizyjna.
Luner po zagraniu kilku epizodów w sitcomie "Growing Pains" zagrała Cindy Lubbock w "Just the Ten of Us" (1988-1990) za co została nominowana do nagrody Young Artist Award w 1989 roku. Kiedy zakończono emisję serialu "Just the Ten of Us" w 1990 roku, Jamie postanowiła zostać szefową wykwintnej francuskiej restauracji. 
1990 - 2000.
Luner powróciła do telewizji w 1993 roku w filmie "Dlaczego moja córka?" gdzie zagrała Lindę Gray. Film spotkał się z ogromnym sukcesem a Jamie otrzymała rolę w filmie "Confessions of a Sorority Girl" w 1994 roku gdzie poznała reżysera Aarona Spellinga. Ta znajomość zaowocowała kolejną rolą tym razem w niezwykle popularnym serialu "Savannah", gdzie od 1996-1997 roku grała Peyton Richards. Serial odniósł ogromny sukces na całym świecie. W 1998 roku wystąpiła wraz z aktorem Michaelem J. Foxem w "The Howie Mandel Show". Ogromnym przełomem w karierze aktorskiej Jamie była rola Lexi Starling w serialu "Melrose Place" gdzie występowała od 1997-1999 roku. Była to kolejna produkcja Aarona Spellinga. Po zakończeniu zdjęć do "Melrose Place" Luner otrzymała rolę Rachel Burke w "Ally Walker's replacement". Show zakończono po czterech sezonach w 2000 roku.
2000-2005.
W tym okresie dostała trzyodcinkowy kontrakt do serialu "CSI:Zagadki kryminalne Miami". W 2000 roku występowała w serialu "Sacrifice along" wraz z Michaelem Madsenem. W 2003 roku zagrała w kolejnym serialu Aarona Spellinga.
2005-do dzisiaj.
W 2005 roku Jamie Luner podpisała kontrakt z Lifetime Television na cztery seriale w tej telewizji: "The Suspect" (2005), "Blind Injustice" (2005), "Stranger in my Bed" (2005) i "The Perfect Marriage" (2006). W 2008 roku Luner zagrała w filmie "Heat Wave", którego premiera odbyła się w 2009. Aktorka występuje w serialu "Wszystkie moje dzieci".

</doc>
<doc id="1468777" url="https://pl.wikipedia.org/wiki?curid=1468777" title="Józefa Kulesza">
Józefa Kulesza

Józefa Kulesza, siostra Jadwiga (ur. w 1859 w Karabelówce w guberni kijowskiej, zm. 5 kwietnia 1931 w Łucku) – polska zakonnica, założycielka zgromadzenia sióstr Benedyktynek Misjonarek.
Młodość spędziła w Kijowie. W 1902 wstąpiła tajnie (ze względu na szykany władz carskich wobec naboru zakonnic katolickich) do zakonu benedyktynek w Wilnie, przybierając imię zakonne Jadwiga. Wkrótce musiała opuścić Wilno i wyjechała do Włoch. W 1912 przybyła na Podole, a potem do Łucka, gdzie zajmowała się opieką nad chorymi i ubogimi. W 1917 założyła klasztor w Białej Cerkwi, którego była pierwszą przeoryszą. W 1927 przybyła do klasztoru w Łucku, gdzie mieszkała do śmierci.

</doc>
<doc id="1468779" url="https://pl.wikipedia.org/wiki?curid=1468779" title="Zemsta Manitou">
Zemsta Manitou

Zemsta Manitou (ang. "Revenge of the Manitou") – horror autorstwa Grahama Mastertona, opublikowany w 1979 r. Druga część cyklu "Manitou".
Niepokonany Misquamacus powraca, by dokonać krwawej zemsty. Wcielony w ośmioletniego chłopca zapowiada, że w dniu ciemnych gwiazd odrodzi się dwudziestu dwóch szamanów. 
Z pomocą indiańskich bogów, za każdego Indianina, który kiedykolwiek zginął z rąk białych, szamani zabiją jednego człowieka białej rasy. I znowu przeciwnikiem Misquamacusa jest jasnowidz Harry Erskine…

</doc>
<doc id="1468786" url="https://pl.wikipedia.org/wiki?curid=1468786" title="Stawy Gąsienicowe">
Stawy Gąsienicowe



</doc>
<doc id="1468795" url="https://pl.wikipedia.org/wiki?curid=1468795" title="Pierścień Tysiąclecia">
Pierścień Tysiąclecia



</doc>
<doc id="1468797" url="https://pl.wikipedia.org/wiki?curid=1468797" title="Andrzej Potocki (ur. 1947)">
Andrzej Potocki (ur. 1947)

Andrzej Potocki (ur. 1947 w Rymanowie) – polski autor książek, historyk-regionalista, dziennikarz telewizyjny, prasowy i radiowy, animator kultury.
Życiorys.
Absolwent Liceum Ogólnokształcącego w Rymanowie z 1965 (w jego klasie był także Franciszek Oberc). Z wykształcenia historyk i animator kultury. Absolwent Wyższej Szkoły Pedagogicznej w Rzeszowie oraz Uniwersytetu Jagiellońskiego w Krakowie. Blisko ćwierć wieku był dziennikarzem, najpierw prasowym, a potem także telewizyjnym. W latach 1991–1993 był redaktorem naczelnym dziennika obywatelskiego "A-Z". W swojej aktywności zawodowej ma działalność w zakresie animacji kulturalnej, także jako animator teatralny z własnym zespołem, oraz dyrektor Bieszczadzkiego Domu Kultury w Lesku. Nauczyciel historii i religioznawstwa, wychowawca młodzieży.
Zadebiutował w 1973 w „Życiu literackim”. Jest autorem trzydziestu dwu książek, ale jego teksty znalazły się również w wydawnictwach zbiorowych, albumach i tomikach poezji. W swoich książkach preferuje przede wszystkim tematykę bieszczadzką, bowiem w Bieszczadach mieszkał siedemnaście lat. Zajmuje się także historią regionalną społeczności żydowskiej i ruskich grup etnicznych zamieszkujących Podkarpacie. Jego materiały dziennikarskie pojawiały się w prasie regionalnej i ogólnopolskiej oraz realizował materiały filmowe dla telewizji publicznej, w której ukazało się ponad 650 jego filmów, reportaży i felietonów.
Miał syna Rafała, dziennikarza Polskiego Radia Rzeszów (zm. 2018).
Nagrody.
Andrzej Potocki jest m.in.: laureatem nagrody „Dziennikarz Roku 1990”, laureatem I i dwóch II nagród za reportaże na I (1996 r.), III (2000) i VI (2001) Przeglądzie i Konkursie Dziennikarskim Oddziałów Terenowych TVP. Jego filmy zostały wyróżnione na międzynarodowych festiwalach: VI Międzynarodowym Festiwalu Telewizyjnym i Radiowym dla Mniejszości Narodowych „Mój rodzinny kraj”, Użgorod 2004 – (Ukraina) za film „Przepadła moja Łemkowyna” oraz w 2005 r. na XI Międzynarodowym Festiwalu Filmów Przyrodniczych im. Włodzimierza Puchalskiego w Łodzi za film „...i żeby wilk był syty i owca cała”. Jest także laureatem nagrody głównej im. Franciszka Kotuli w 2000 r. za publikacje dotyczące Bieszczadów i nagrody Marszałka Województwa Podkarpackiego w 2006 r. za całokształt twórczości oraz nagrody Zarządu Województwa Podkarpackiego za szczególne osiągnięcia w dziedzinie kultury w 2010 r. Wspólną decyzją Ambasady Izraela w Warszawie, Ministerstwa Kultury i Dziedzictwa Narodowego RP, Funduszu Michaela Traisona dla Polski, Żydowskiego Instytutu Historycznego oraz Fundacji Ochrony Dziedzictwa Żydowskiego został laureatem dyplomu honorowego „Chroniąc Pamięć”, nadawanego Polakom zaangażowanym w zachowanie dziedzictwa polskich Żydów i dialog polsko-żydowski. Ponadto w 2012 r. Minister Kultury i Dziedzictwa Narodowego doceniając niepodważalny wkład w upowszechnienie historii, etnografii, dziedzictwa kulturowego oraz aktywności kulturalnej mieszkańców województwa podkarpackiego nadał mu odznakę honorową „Zasłużony dla Kultury Polskiej”. W 2020 r. otrzymał nagrodę Marszałka Województwa Podkarpackiego „Artystyczny Znak Podkarpacia” za książkę pt. „Po tak wielu zostało tak niewiele. Żydzi w Podkarpackiem”.
Publikacje.
Teksty w publikacjach zbiorowych:
Teksty w albumach:
Wstępy w tomikach poezji:
Teksty w innych publikacjach:
Łącznie (ze wznowieniami) ukazało się 136 publikacji w nakładzie 221 900.
Do druku przygotowane są:

</doc>
<doc id="1468798" url="https://pl.wikipedia.org/wiki?curid=1468798" title="Piotr Mickiewicz">
Piotr Mickiewicz

Piotr Mickiewicz (ur. 1966) – polski politolog, nauczyciel akademicki.
Życiorys.
W 1992 ukończył studia z zakresu politologii na Uniwersytecie Gdańskim. W 1998 obronił doktorat, w 2004 uzyskał stopień doktora habilitowanego nauk społecznych w zakresie nauk o polityce. W kwietniu 2014 z rąk Prezydenta RP otrzymał tytuł profesora. Specjalizuje się w zakresie stosunków międzynarodowych, ze szczególnym uwzglednieniem problematyki wykorzystania potencjału militarnego w polityce państw oraz form aktywności graczy międzynarodowych na akwenach morskich.
Jest profesorem w Instytucie Politologii Wydziału Nauk Społecznych Uniwersytetu Gdańskiego. W przeszłości był także wykładowcą w Akademii Marynarki Wojennej (Instytut Dowódczo-Sztabowy, a następnie Wydział Dowodzenia i Operacji Morskich) oraz dyrektorem Instytutu Stosunków Międzynarodowych w Dolnośląskiej Szkole Wyższej we Wrocławiu. Jest wiceprezesem ds. naukowych Polskiego Towarzystwa Geopolitycznego (kadencja 2020-2023). Przewodniczy Okręgowemu Komitetowi Olimpiady Wiedzy o Polsce i Świecie Współczesnym. Pełni funkcję redaktora naczelnego „Rocznika Bezpieczeństwa Międzynarodowego”.
Odznaczony m.in. Brązowym Krzyżem Zasługi i Medalem Komisji Edukacji Narodowej.

</doc>
<doc id="1468807" url="https://pl.wikipedia.org/wiki?curid=1468807" title="Witold Suski">
Witold Suski

Witold Tadeusz Suski (ur. 1 stycznia 1948 w Bieli) – polski trener lekkoatletyczny.
Życiorys.
Jako dziecko grał w piłkę nożną i palanta. Mając 17 lat zaczął uprawiać kolarstwo i wyjechał na Śląsk celem treningów pod okiem tamtejszych trenerów. Jako lekkoatleta był zawodnikiem LZS Ciechanów, ustanowił następujące rekordy życiowe: pchnięcie kulą - 15,75 (1981), rzut dyskiem - 52,20 (1981). Wieloletni trener WKS Ciechanów, następnie WMKS Płońsk i AZS-AWF Warszawa, odkrywca talentów i pierwszy trener Tomasza Majewskiego, Piotra Małachowskiego i Wioletty Potępy. Również trener kadry narodowej w rzucie dyskiem kobiet i mężczyzn.
Ojciec Pawła - dyskobola.
2 września 2009 odznaczony przez prezydenta Lecha Kaczyńskiego Krzyżem Kawalerskim, a na początku 2017 przez prezydenta Andrzeja Dudę Krzyżem Oficerskim Orderu Odrodzenia Polski.

</doc>
<doc id="1468808" url="https://pl.wikipedia.org/wiki?curid=1468808" title="Nana Aleksandrija">
Nana Aleksandrija



</doc>
<doc id="1468810" url="https://pl.wikipedia.org/wiki?curid=1468810" title="Bolesław Papi">
Bolesław Papi

Bolesław Stanisław Papi (ur. 27 marca 1923 w Moskwie, zm. 25 maja 1944 w Wierzbniku) – polski ornitolog amator, żołnierz Armii Krajowej.
Urodził się w 1923 roku w Moskwie jako syn Kazimierza Papiego, inżyniera mechanika, i Bronisławy z domu Boeckmann. W roku urodzin jego rodzice przenieśli się do Polski. W 1942 roku zdał maturę na tajnych kompletach w Starachowicach.
Był członkiem ZWZ (od 1940 roku) i potem Armii Krajowej (pseudonim „Czerw”). Zginął podczas akcji AK wykonania wyroku na szefie radomskiego Gestapo, Eriku Schitzu (Schützu). Pochowano go w Starachowicach.
W latach 1935–1941 prowadził amatorskie obserwacje ornitologiczne w okolicy Starachowic, w czerwcu i lipcu 1938 roku również w Krynicy i Pieninach. Jego rękopisy zostały opublikowane w 1966 roku przez Kazimierza Albina Dobrowolskiego w „Przeglądzie zoologicznym”.
Jego imieniem został nazwany rezerwat ornitologiczny nad Jeziorem Zgierzynieckim. W roku 2018 jego imieniem nazwane zostało rondo w Starachowicach u zbiegu ulic Radomskiej i Batalionów Chłopskich.

</doc>
<doc id="1468811" url="https://pl.wikipedia.org/wiki?curid=1468811" title="Metro w Lille">
Metro w Lille

Metro w Lille – system szybkich kolei podziemnych znajdujący się we francuskim mieście Lille. Metro zostało oddane do użytku w 1983 roku i obecnie stanowi część systemu "Transpole", w skład którego wchodzi metro oraz linie autobusowe oraz tramwajowe.
Historia.
Budowa metra rozpoczęła się w 1978 roku, a pierwszy odcinek linii 1 pomiędzy stacjami 4 Cantons a République otwarto 25 kwietnia 1983 roku. W 1984 roku do użytku udostępniono całą linię 1 o łącznej długości 13,5 km, w tym 8,5 km znajduje się pod ziemią. Na linii znajduje się łącznie 18 przystanków, z czego jeden znajduje się na dworcu Gare de Lille-Flandres.
Linię 2 oddano do użytku w 1989 roku. Linia ma łącznie 42 przystanki oraz łączną długość 32 km. W 2000 roku sięgnęła przystanku C.H. Dron, który położony jest niedaleko granicy z Belgią.
Informacje ogólne.
Pociągi metra mają zaledwie 2 metry szerokości i 26 metrów długości. Poruszają się za pomocą kół stosowanych w pociągach np. kolei ogumionej. Metro w Lille ma łącznie 60 przystanków, z czego najdalszy sięga granicy z Belgią. 
Każdy pociąg metra może przewieźć 152 pasażerów, pociągi kursują najczęściej w częstotliwości od 6 do 8 minut.

</doc>
<doc id="1468814" url="https://pl.wikipedia.org/wiki?curid=1468814" title="Elizawieta Bykowa">
Elizawieta Bykowa



</doc>
<doc id="1468825" url="https://pl.wikipedia.org/wiki?curid=1468825" title="Alisa Galliamowa">
Alisa Galliamowa



</doc>
<doc id="1468827" url="https://pl.wikipedia.org/wiki?curid=1468827" title="Mark Russinovich">
Mark Russinovich

Mark Russinovich – inżynier oprogramowania pracujący dla Microsoftu jako "Technical fellow" (doradca techniczny). Jest autorem wielu narzędzi programistycznych używanych przez programistów pracujących w systemie Windows. Powszechnie uważany za eksperta w dziedzinie Windows.

</doc>
<doc id="1468829" url="https://pl.wikipedia.org/wiki?curid=1468829" title="SN 2008D">
SN 2008D

 
SN 2008D – supernowa odkryta 9 stycznia 2008 roku przez stypendystkę Uniwersytetu Princeton, Alicię Söderberg, za pomocą danych pochodzących z rentgenowskiego teleskopu Swift. Rozbłysła w galaktyce spiralnej NGC 2770 w gwiazdozbiorze Rysia.
Odkrycie.
Alicia Söderberg szukała wśród danych pochodzących z satelity Swift śladów wcześniejszej supernowej SN 2007uy. Zarejestrowała trwający 530 sekund błysk promieniowania rentgenowskiego. Zaalarmowała też obsługę ważniejszych naziemnych i kosmicznych obserwatoriów. Astronomowie z całego świata skierowali teleskopy ku odległej galaktyce, co pozwoliło kilka dni po wybuchu zarejestrować po raz pierwszy w historii supernową w początkowej fazie eksplozji. 
Wybuch ten to zjawisko pośrednie pomiędzy wybuchem typowej supernowej a rozbłyskiem gamma. Zespół astronomów Europejskiego Obserwatorium Południowego analizujący wybuch SN 2008D zaobserwował słaby dżet podobny do powstających podczas znacznie gwałtowniejszych zjawisk, których źródłem są rozbłyski gamma. Ten dżet wskazuje, że supernowa SN 2008D najprawdopodobniej zapadła się tworząc czarną dziurę i stając się równocześnie pierwszym tak słabym źródłem dżetów.
Właściwości fizyczne.
Teoretyczne modele analizy właściwości supernowych, zastosowane do wyników obserwacyjnych SN 2008D sugerują, że masa wybuchającej gwiazdy mogła wynosić 30 mas Słońca, jednak jeszcze przed swoim wybuchem utraciła tak wiele masy, że w momencie eksplozji jako supernowa była jedynie 8 do 10 razy bardziej masywna niż Słońce. Według analiz najbardziej prawdopodobnym obiektem powstałym z kolapsu jądra supernowej o takiej masie jest czarna dziura.

</doc>
<doc id="1468832" url="https://pl.wikipedia.org/wiki?curid=1468832" title="Juliusz Isaak">
Juliusz Isaak

Juliusz Isaak (ur. 8 czerwca 1870 w Pilicy, zm. 2 listopada 1923 w Porębie) – polski entomolog amator. 
Życiorys.
Jego rodzice prowadzili warsztat powroźniczy w Pilicy, odziedziczony potem przez brata Juliusza, Wilhelma. Po ukończeniu szkoły podstawowej pracował jako rysownik i rytownik w fabryce włókienniczej Towarzystwa Akcyjnego „Zawiercie”. Zaprojektował pierwsze znaczki pocztowe, wyemitowane przez pocztę miejską w Zawierciu w 1915 roku. Jako entomolog był samoukiem. Kolekcja Isaaka obejmowała głównie motyle (2654 gatunków) i chrząszcze (3872 gatunki), w tym rzadkie okazy chrząszczy jaskiniowych i myrmekofilnych. Łącznie liczyła około 15000 okazów. W 1909 kolekcja Isaaka została wyróżniona na Wystawie Przemysłu i Rolnictwa w Częstochowie, w 1913 roku wyróżniono ją na Wystawie Entomologicznej w Warszawie. Zbiory zostały wtedy zakupione do Muzeum Instytutu Pedagogicznego. Isaak szczególnie interesował się hodowlą motyli, krzyżując je uzyskiwał nowe odmiany (bastardy), w tym hermafrodytyczne. Był członkiem Polskiego Związku Entomologicznego i drezdeńskiego towarzystwa entomologicznego „Iris” ("Entomologischer Verein „Iris” zu Dresden"). Popularyzował wiedzę o owadach, jego uczniami byli Ludwik i Marian Masłowscy.
Isaak opublikował tylko jedną pracę naukową, dotyczącą zdolności świecenia u niedźwiedziówki kai ("Arctia caja"). Poza tym ogłosił popularny artykuł o owadach w czasopiśmie „Entomolog Polski”. Dwie prace opracował i opublikował po jego śmierci Witold Niesiołowski. Zbiory motyli i chrząszczy w 1952 roku zakupiło Muzeum Narodowe w Kielcach, ich część (63 gabloty z owadami egzotycznymi) przejęło w latach 60. Muzeum i Instytut Zoologii Polskiej Akademii NaukSpuścizna Juliusza Izaaka przechowywana jest obecnie w Archiwum Nauki PAN i PAU w Krakowie.
Był dwukrotnie żonaty. Z małżeństwa z Emilią Kloss (1868–1914) urodziło się troje dzieci: Zofia, Henryka, po mężu Jaklicz (1892–1975), i Aleksander. Drugie małżeństwo z Michaliną Hochbaum (1880–1937?) było bezdzietne. Michalina Isaakowa po śmierci męża kontynuowała objazdowe wystawy kolekcji entomologicznych.
Zmarł w 1923 roku, został pochowany na cmentarzu ewangelicko-augsburskim w Porębie. Grób nie zachował się. Wspomnienie o nim napisał Witold Eichler.

</doc>
<doc id="1468834" url="https://pl.wikipedia.org/wiki?curid=1468834" title="Umm al-Kajwajn">
Umm al-Kajwajn



</doc>
<doc id="1468835" url="https://pl.wikipedia.org/wiki?curid=1468835" title="Bert Grabsch">
Bert Grabsch

Bert Grabsch (ur. 19 czerwca 1975 w Lutherstadt Wittenberg) – niemiecki kolarz szosowy, mistrz świata.
Kariera.
Bert Grabsch dorastał w Seegrehna koło Wittenbergi. Najpierw trenował piłkę nożną, po czym za namową starszego brata Ralfa, również kolarza, został zachęcony do kolarstwa. W 1986 rozpoczął treningi w lokalnym klubie, BSG Chemie Piesteritz. W roku 1989 przeszedł do SC DHfK Lipsk. Od 1998 roku jest zawodowcem. W latach 1997 i 1998 jeździł w drużynie Agro-Adler Brandenburg a w 1999 i 2000 w Team Cologne. Między 2001 a 2006 występował w barwach Phonak Cycling Team, w 2007 T-Mobile Team, od 2008 do 2011 reprezentował Team Columbia, a następnie przeszedł do Omega Pharma-Quick Step. Po sezonie 2013 zakończył karierę.
Na mistrzostwach świata w Varese w 2008 roku odniósł jak dotychczas swój największy sukces, zdobywając złoty medal w jeździe na czas, wyprzedzając drugiego Sveina Tufta z Kanady o ponad 40 sekund. W tym samym roku wystartował na igrzyskach olimpijskich w Pekinie, zajmując trzynaste miejsce w jeździe na czas, a wyścigu ze startu wspólnego nie ukończył. Na rozgrywanych cztery lata później igrzyskach olimpijskich w Londynie zajął odpowiednio ósme i 95. miejsce.

</doc>
<doc id="1468838" url="https://pl.wikipedia.org/wiki?curid=1468838" title="Kościół św. Marii">
Kościół św. Marii

Kościoły pw. Matki Boskiej lub Matki Bożej; 
Kościoły pw. Najświętszej Maryi (Marii) Panny (Najświętszej Marii Panny);

</doc>
<doc id="1468839" url="https://pl.wikipedia.org/wiki?curid=1468839" title="Abu Zabi (ujednoznacznienie)">
Abu Zabi (ujednoznacznienie)



</doc>
<doc id="1468843" url="https://pl.wikipedia.org/wiki?curid=1468843" title="Oprycznina">
Oprycznina



</doc>
<doc id="1468852" url="https://pl.wikipedia.org/wiki?curid=1468852" title="Magic Potion">
Magic Potion

Magic Potion – czwarta płyta długogrająca amerykańskiego duetu The Black Keys, pierwsza nagrana dla Nonesuch Records. Muzycy kontynuują swój surowy styl nasączonego bluesem rockowego grania, kładąc nacisk na agresywne riffy. Widoczne są wpływy klasycznych dokonań pionierów heavy rocka (riff w stylu "Heartbreaker" Led Zeppelin w "Just a Little Heat").
Płyta dotarła do pozycji 95. na amerykańskiej liście Billboard 200.

</doc>
<doc id="1468855" url="https://pl.wikipedia.org/wiki?curid=1468855" title="European Athlete of the Year Trophy">
European Athlete of the Year Trophy

European Athlete of the Year Trophy (pl. "Nagroda – Europejski Lekkoatleta Roku") – coroczna nagroda przyznawana przez European Athletics najlepszemu lekkoatlecie i lekkoatletce Europy. Pierwszy raz plebiscyt zorganizowano w 1993. Od 2007 wprowadzono dodatkową kategorię, w której nagradzana jest wschodząca gwiazda europejskiej lekkoatletyki ("European Athletics Rising Star"). Dotychczas głosowania nie wygrał żaden Polak (w 2003 r. niewiele do zwycięstwa zabrakło Robertowi Korzeniowskiemu – polski chodziarz zajął 2. miejsce).

</doc>
<doc id="1468859" url="https://pl.wikipedia.org/wiki?curid=1468859" title="Fudżajra">
Fudżajra



</doc>
<doc id="1468863" url="https://pl.wikipedia.org/wiki?curid=1468863" title="Uniwersytet w Alcalá de Henares">
Uniwersytet w Alcalá de Henares

Uniwersytet w Alcalá de Henares () – uczelnia wyższa w hiszpańskim mieście Alcalá de Henares.
Uniwersytet został założony przez kardynała Cisnerosa na początku XVI wieku. Alcalá de Henares było pierwszą miejscowością na świecie zaplanowanym jako miasteczko akademickie. W budynku uniwersytetu godna wyróżnienia jest aula, dawna "Aula Magna", która na początku XIX wieku pełniła funkcję stajni, a obecnie jest sceną, na której wręczana jest nagroda "Premio Cervantes". Obok zaś znajduje się kaplica św. Ildefonsa, w której znajduje się grobowiec Kardynała Cisnerosa. W 1998 miasto Alcalá de Henares i uniwersytet wpisane zostały na listę światowego dziedzictwa UNESCO.

</doc>
<doc id="1468872" url="https://pl.wikipedia.org/wiki?curid=1468872" title="Neil Diamond">
Neil Diamond

Neil Leslie Diamond (ur. 24 stycznia 1941 w Brooklynie, Nowy Jork) – amerykański piosenkarz, kompozytor i autor tekstów piosenek w stylu pop, rock, folk i country, a także okazjonalnie aktor.
Dyskografia.
Single.
1970.
A--"You Don't Bring Me Flowers" także uplasował się na pozycji #70 na the Country Singles chart.
B--"Forever in Blue Jeans" zanotował pozycję #73 na the Country Singles chart.

</doc>
<doc id="1468873" url="https://pl.wikipedia.org/wiki?curid=1468873" title="XXIV Korpus Pancerny (III Rzesza)">
XXIV Korpus Pancerny (III Rzesza)

XXIV Korpus Pancerny () – jeden z niemieckich korpusów pancernych z czasów II wojny światowej. 

</doc>
<doc id="1468874" url="https://pl.wikipedia.org/wiki?curid=1468874" title="Pokój na wyspie Salin">
Pokój na wyspie Salin

Pokój na wyspie Salin, pokój (układ, traktat) saliński – traktat pokojowy zawarty pomiędzy wielkim księciem litewskim Witoldem z jednej strony, a wielkim mistrzem zakonu krzyżackiego Konradem von Jungingenem z drugiej strony. Tekst umowy, uzgodniony 24 kwietnia 1398 roku w Grodnie, podpisano uroczyście 12 października tego samego roku na wyspie Salin na Niemnie albo Dubissie.
Zgodnie z układem Witold ustępował Krzyżakom Żmudź po Niewiażę i połowę Jaćwieży, zaś Zakon obiecał nie wspomagać Świdrygiełły w walkach z Witoldem. Wyznaczono też strefy wpływów: Witold miał pomóc Zakonowi w wojnie przeciw Pskowi, rycerze zakonni mieli zaś wspomóc wojska Witolda w wojnach z Nowogrodem Wielkim i wyprawie przeciw Złotej Ordzie, która nastąpiła w następnym roku.
Niemiecki kronikarz Johann von Poslig zapisał, że bojarzy proklamowali wówczas Witolda swym królem ("eynen Koning"), jednak wzmianka ta budzi wątpliwości, bo ustanowienie monarchii nie należało do kompetencji bojarów. Oznaczać to może, że chodziło tu o obwołanie Witolda wielkim księciem, ponieważ do tej pory Witold był zaledwie namiestnikiem polskiego króla. Potwierdza tę interpretację fakt, że proklamacja bojarów nie wywołała żadnego echa w źródłach poza Posligiem.
Witold wywiązał się ze swoich obowiązków sojuszniczych wobec Krzyżaków, wydatnie pomagając tłumić bunty Żmudzinów. Krzyżacy wsparli militarnie litewsko-polską wyprawę Witolda przeciw Złotej Ordzie w 1399 roku. Jednak klęska Witolda 12 lub 16 sierpnia w bitwie nad Worsklą spowodowały, że Witold nie mógł prowadzić ekspansji na wschód, wobec tego sojusz z Zakonem stał się niepotrzebny. W konsekwencji Witold znowu spróbował zbliżyć się z Polską, czego efektem była unia wileńsko-radomska. Z kolei powstania żmudzkie sprowokowały zerwanie chwilowego sojuszu i kolejną wyprawę Zakonu na Litwę.
Układ został potwierdzony przez pokój w Raciążku w 1404.

</doc>
<doc id="1468876" url="https://pl.wikipedia.org/wiki?curid=1468876" title="Oko (opowieść)">
Oko (opowieść)

Oko (ros. "Соглядатай") – rosyjska powieść Vladimira Nabokova, opublikowana w 1930 w Berlinie pod pseudonimem W. Sirin.
Utwór podejmuje temat rozpadu tożsamości. Pojawia się w nim charakterystyczny dla Nabokova motyw istnienia dwóch równoległych światów. Bohater opowieści, po doznanym upokorzeniu, podejmuje próbę samobójczą. Gdy budzi się w szpitalu, uznaje, że próba była udana, a wszystko co dzieje się dalej jest tylko halucynacją nie potrafiącego się zgodzić na śmierć umysłu.
Treść.
Akcja utworu rozgrywa się około 1924 – 1925 roku w Berlinie. Bohaterem jest rosyjski emigrant, pracujący jako guwerner. Nawiązuje on romans z zamężną kobietą, Matyldą. Romans ten zaczyna wkrótce go nudzić, szczególnie nużą go opowieści Matyldy o jej chorobliwie zazdrosnym mężu. Niemniej bohater nie zrywa z kochanką – jest ona jedną z niewielu osób, z którymi utrzymuje kontakt w Berlinie. 
Pewnego dnia, kiedy bohater opiekuje się swoimi uczniami, otrzymuje tajemniczy telefon. W słuchawce nieznany męski głos zapowiada swoje rychłe przybycie. Rzeczywiście niedługo potem rozlega się dzwonek do drzwi i pojawia się zdenerwowany mąż Matyldy, Kaszmarin. Wściekły rzuca się na bohatera i bije go na oczach jego uczniów. Bohater nawet nie próbuje się bronić. Po wyjściu mężczyzny, upokorzony swoim tchórzostwem postanawia popełnić samobójstwo. Strzela sobie w serce.
Bohater jest przekonany, że nie żyje, a dalsze wydarzenia interpretuje jako pośmiertne majaki jego mózgu, który nie chcąc się zgodzić na śmierć "wymyśla" alternatywną wersję rzeczywistości, w której próba samobójcza nie powiodła się. Zyskuje przekonanie, że istnieje we własnej pośmiertnej halucynacji. W halucynacji tej przebywa w szpitalu, a po powrocie do zdrowia wynajmuje mieszkanie na ulicy Pawiej 5. Przez swojego znajomego, księgarza Weinstocka poznaje mieszkającą w tym domu rodzinę: siostry Eugenię i Wanię (która szczególnie mu się podoba), męża Eugenii – Chruszczowa, mieszkającą z nimi Mariannę oraz znajomych rodziny – Romana Bogdanowicza, Muchina i nowego w towarzystwie Smurowa. Intryguje go szczególnie Smurow, pracujący na co dzień w księgarni Weinstocka, chlubiący się awanturniczą przeszłością białogwardzisty. Bohater podejrzewa, że Smurow jest lub będzie obiektem uczuć Wani. Pewnego wieczoru Smurow opowiada historię o tym, jak w czasie rewolucji w Jałcie został zatrzymany przez komunistów i cudem ocalił życie, uciekając na dworzec kolejowy. Muchin demaskuje Smurowa jako kłamcę, dowodząc, że w Jałcie nie ma żadnego dworca kolejowego. Z kolei Weinstock, spirytysta, żyjący obsesyjną myślą o istnieniu tajemniczej rosyjskiej grupy spiskowej mającej go na swojej "czarnej liście", podejrzewa, że Smurow jest szpiegiem tej właśnie organizacji. Bohater coraz bardziej obsesyjnie interesuje się postacią Smurowa, szczególnie dręczy go pytanie czy Wania jest w nim zakochana. Jednak podczas jednego ze spotkań towarzyskich okazuje się, że Wania od dawna i z wzajemnością jest zakochana w Muchinie. Bohater jednak nadal próbuje dowiedzieć się więcej o Smurowie, a co więcej, o tym jak widzą go inni, w tym celu kradnie list, który Bogdan Romanowicz pisze do swojego przyjaciela, pragnąc z tego listu poznać opinię autora o Smurowie. W liście tym czyta, że Smurow jest drobnym złodziejaszkiem, podkradającym przyjaciołom pieniądze i przedmioty oraz że ma opinię "seksualnego lewaka". Smurow rozmawia z Chruszczowem, próbując zmienić jego opinię o sobie. Ponieważ Smurow zna treść listu, który przeczytał bohater można się zorientować, że w rzeczywistości bohater i Smurow to w rzeczywistości ta sama osoba. Smurow-bohater wyznaje miłość Wanii, jednak zostaje odrzucony. Niedługo potem idąc ulicą spotyka Kaszmarina, który przeprasza go za to, że niegdyś go pobił i informuje go, że rozwiódł się z Matyldą. Oferuje też załatwić Smurowowi-bohaterowie dużo lepszą posadę w ramach zadośćuczynienia. 
Opowieść kończy się szaleńczym monologiem bohatera, który przyznaje się do braku trwałej tożsamości i określa swoje cele życiowe jako szpiegowanie innych, bycie gigantycznym okiem. 
Tytuł.
Rosyjski tytuł powieści brzmi "Sogladataj" – dawne wojskowe określenie szpiega lub szpicla. Wybierając tytuł dla przekładu angielskiego Nabokov nie potrafił znaleźć dokładnego odpowiednika tego słowa, zastanawiał się więc nad słowami "emisariusz" lub "gladiator". Zdecydował się w końcu na tytuł "The Eye" ("oko"). . Angielskie słowo "eye" wymawiane jest tak samo jak "I" ("ja"), odwołuje się więc do problemu tożsamości i pragnienia bohatera, który w końcowej partii utworu identyfikuje szczęście z byciem obserwującym, szpiegującym innych okiem. Ponadto "eye" łączy się z angielskim wyrażeniem określającym prywatnego detektywa ("private eye"), a więc kogoś w rodzaju wynajętego szpicla. Słowo "eye" wymawia się również tak samo jak ostatnią sylabę rosyjskiego tytułu opowieści.

</doc>
<doc id="1468877" url="https://pl.wikipedia.org/wiki?curid=1468877" title="Traktat saliński">
Traktat saliński



</doc>
<doc id="1468878" url="https://pl.wikipedia.org/wiki?curid=1468878" title="Droga wojewódzka nr 507">
Droga wojewódzka nr 507

Droga wojewódzka nr 507 (DW507) – droga wojewódzka leżąca w północnej Polsce o długości 69 km. Arteria wiedzie z Braniewa w kierunku wschodnim do Pieniężna, a dalej przez Ornetę do leżącego przy krajowej 51 Dobrego Miasta. Przebiega przez powiaty braniewski (gminy Braniewo i Pieniężno), lidzbarski (gminy Orneta i Lubomino) i olsztyński (gmina Dobre Miasto).
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach droga wojewódzka nr 507 była objęta ograniczeniami dopuszczalnego nacisku pojedynczej osi:

</doc>
<doc id="1468880" url="https://pl.wikipedia.org/wiki?curid=1468880" title="Wszechświat Blastera">
Wszechświat Blastera

Wszechświat Blastera (, 1998) – kanadyjski serial animowany wyprodukowany przez studio Nelvana.
Fabuła.
Rok 2222. "Wszechświat Blastera" opowiada o 12-letnim chłopcu, którego główną pasją jest nauka i kosmos, 12-letniej dziewczyny o imieniu G.C. oraz zrobotyzowanego psa – Mela.
Wersja polska.
Dubbing (Canal+ i MiniMax).
Wersja polska: na zlecenie CANALu+ – START INTERNATIONAL POLSKA
Wystąpili:
i inni
Lektor (2x2 TV).
Wersja polska: na zlecenie 2x2 TV - Studio PDK
czytał: Henryk Andrzej Niepomirski-Korwin

</doc>
<doc id="1468889" url="https://pl.wikipedia.org/wiki?curid=1468889" title="Quo Vadis (film 1951)">
Quo Vadis (film 1951)

Quo Vadis – amerykański film historyczny z 1951 roku w reżyserii Mervyna LeRoya nakręcony na podstawie powieści Henryka Sienkiewicza "Quo vadis".

</doc>
<doc id="1468893" url="https://pl.wikipedia.org/wiki?curid=1468893" title="Duvbo (stacja metra)">
Duvbo (stacja metra)

Duvbo - skalna stacja sztokholmskiego metra na niebieskiej linii T10, położona w gminie Sundbyberg, w dzielnicy Centrala Sundbyberg. Dziennie korzysta z niej około 3 200 osób. Na stacji znajdują się reliefy "Jaskinia" autorstwa Gösta Silléna.
Leży na głębokości 20-35 m, wyjście zlokalizowano przy Tulegatan. Stację otwarto 19 sierpnia 1985 jako 98. w systemie. Posiada jeden peron z dwoma krawędziami.
Stacja wzięła swoją nazwę od pobliskiej dzielnicy Duvbo, lecz się w niej nie znajduje.
Otoczenie.
W pobliżu stacji znajdują się:

</doc>
<doc id="1468898" url="https://pl.wikipedia.org/wiki?curid=1468898" title="CLEO">
CLEO

CLEO () – router firmy Cisco Systems znajdujący się na pokładzie satelity Disaster Monitoring Constellation. Używany był do prób związanych z używaniem internetu w przestrzeni kosmicznej.

</doc>
<doc id="1468900" url="https://pl.wikipedia.org/wiki?curid=1468900" title="Hugo (biskup Ostii)">
Hugo (biskup Ostii)

Bł. Hugo (zm. 1 grudnia 1158) – francuski duchowny, cysters, uczeń św. Bernarda z Clairvaux.
Opat klasztoru Trois-Fontaines w Châlons-sur-Marne od 1147. Prawdopodobnie w grudniu 1151 roku papież Eugeniusz III (także cysters) mianował go kardynałem biskupem Ostii. Sygnował bulle papieskie między 29 grudnia 1151 a 24 stycznia 1155. Uczestniczył w papieskiej elekcji w lipcu 1153 i w grudniu 1154. Cystersi czczą go jako „błogosławionego”.

</doc>
<doc id="1468901" url="https://pl.wikipedia.org/wiki?curid=1468901" title="Jałoszyński">
Jałoszyński

Jałoszyński, Jałoszyńska - polskie nazwisko, które obecnie nosi ok. 1100 osób .
Osoby noszące to nazwisko:

</doc>
<doc id="1468905" url="https://pl.wikipedia.org/wiki?curid=1468905" title="Bolesław Smulikowski">
Bolesław Smulikowski

Bolesław Zygmunt Henryk Smulikowski (ur. 28 listopada 1911 we Lwowie, zm. 25 września 1939 w Warszawie) – polski zoolog.
Urodził się 28 listopada 1911 roku we Lwowie jako syn Juliana i Marii z domu Surówka. Ukończył XI Gimnazjum matematyczno-przyrodnicze we Lwowie po czym studiował dwa lata na Uniwersytecie Lwowskim, a od 1932 roku na Uniwersytecie Warszawskim. Należał do Związku Niezależnej Młodzieży Socjalistycznej i do Koła Przyrodników UW, którego był przewodniczącym. Od 1933 roku specjalizował się w limnologii u Roszkowskiego. Jego prace w większości zostały zniszczone podczas okupacji.
Zginął 25 września 1939 roku podczas walk obronnych o Warszawę, jako dowodzący gniazda cekaemów na Mokotowie. Pochowany jest na Powązkach Wojskowych.

</doc>
<doc id="1468908" url="https://pl.wikipedia.org/wiki?curid=1468908" title="UoSAT-12">
UoSAT-12

UoSAT-12 - dwunasty satelita z serii University of Surrey; został zaprojektowany i zbudowany przez Surrey Satellite Technology Ltd. (SSTL). Wyniesiony w kosmos w dniu 21 kwietnia 1999 roku, przy pomocy rakiety nośnej Dniepr.
Na pokładzie satelity umieszczono szereg eksperymentalnych urządzeń - np. cyfrowe aparaty fotograficzne oraz urządzenie służące do sprawdzenia możliwości używania Internetu w kosmosie. Doświadczenia zdobyte przy projektowaniu tego satelity zostały później użyte przez SSTL w projektowaniu satelitów z serii Disaster Monitoring Constellation.

</doc>
<doc id="1468913" url="https://pl.wikipedia.org/wiki?curid=1468913" title="Kryzys hipoteczny pożyczek wysokiego ryzyka">
Kryzys hipoteczny pożyczek wysokiego ryzyka



</doc>
<doc id="1468914" url="https://pl.wikipedia.org/wiki?curid=1468914" title="Simone Borelli">
Simone Borelli

Simone Borelli (zm. ok. 1184) – włoski benedyktyn, kardynał.
Opat klasztoru w Subiaco od 1149 roku. Papież Hadrian IV mianował go najpierw rektorem (gubernatorem) Kampanii (ok. 1155), a następnie kardynałem-diakonem S. Maria in Domnica (1157). Uczestniczył w papieskiej elekcji 1159 i poparł wybór antypapieża Wiktora IV, przystępując do jego obediencji, jednak bardzo szybko (być może jeszcze w 1159) pojednał się z prawowitym papieżem Aleksandrem III. W tym samym czasie utracił stanowisko opata Subiaco, które odzyskał dopiero w 1167. Ostatnia wzmianka o nim pochodzi z listopada 1183, jego następca został wybrany w 1184 roku.

</doc>
<doc id="1468915" url="https://pl.wikipedia.org/wiki?curid=1468915" title="Papież Adrian IV">
Papież Adrian IV



</doc>
<doc id="1468917" url="https://pl.wikipedia.org/wiki?curid=1468917" title="Tour de France 1967">
Tour de France 1967

54. Tour de France rozpoczął się 29 czerwca w Angers, a zakończył się 23 lipca 1967 roku w Paryżu. Wyścig składał się z prologu oraz 22 etapów. Cała trasa liczyła 4780 km. W wyścigu wzięło udział 13 zespołów narodowych: trzy z Francji, po dwa z Belgii, Hiszpanii i Włoch oraz po jednej ekipie z Niemiec, Wielkiej Brytanii oraz Holandii, a także wspólna ekipa Szwajcarii i Luksemburga. Tour z 1967 roku był pierwszym wyścigiem w którym rozegrano prolog.
Klasyfikację generalną wygrał Francuz Roger Pingeon, górską Hiszpan Julio Jiménez, punktową Holender Jan Janssen, a w klasyfikacji drużynowej zwyciężyła ekipa Francji. Najaktywniejszym kolarzem został Francuz Désiré Letort.
Podczas podjazdu na Mont Ventoux na trasie 13. etapu zmarł Anglik Tom Simpson.
Drużyny.
W tej edycji TdF wzięło udział 13 drużyn:

</doc>
<doc id="1468919" url="https://pl.wikipedia.org/wiki?curid=1468919" title="Svein Tuft">
Svein Tuft

 
Svein Tuft (ur. 9 maja 1977 w Langley) – kanadyjski kolarz szosowy i torowy, zawodnik należącej do dywizji UCI WorldTeams drużyny Mitchelton-Scott, czterokrotny medalista szosowych mistrzostw świata.
Kariera.
Pierwszy sukces w karierze Svein Tuft osiągnął w 2001 roku, kiedy zdobył złoty medal w jeździe indywidualnej na czas na mistrzostwach panamerykańskich. Wynik ten powtórzył na kolejnej imprezie tego cyklu w 2008 roku, a na igrzyskach olimpijskich w Pekinie w tej samej konkurencji był siódmy. W stolicy Chin wystartował także w wyścigu ze startu wspólnego, który ukończył na 58. pozycji. Ponadto na rozgrywanych w tym samym roku mistrzostwach świata w Varese był drugi w swej koronnej konkurencji, przegrywając tylko z Niemcem Bertem Grabschem. Kolejny medal zdobył na mistrzostwach świata w Valkenburgu w 2012 roku, gdzie w barwach zespołu GreenEDGE Cycling zajął trzecie miejsce w drużynowej jeździe na czas. W tej samej konkurencji GreenEDGE Cycling Team z Tuftem w składzie zajął drugie miejsce podczas mistrzostw świata we Florencji w 2013 roku. Jest także wielokrotnym medalistą mistrzostw Kanady. Startował również na torze, zostając między innymi mistrzem kraju w indywidualnym wyścigu na dochodzenie i wyścigu punktowym.
Tuft ma norweskie korzenie, jego dziadek – Arne Tuft reprezentował Norwegię w biegach narciarskich na igrzyskach olimpijskich w Garmisch-Partenkirchen w 1936 roku.

</doc>
<doc id="1468920" url="https://pl.wikipedia.org/wiki?curid=1468920" title="Kobieta samotna (film 1981)">
Kobieta samotna (film 1981)

Kobieta samotna – polski telewizyjny film psychologiczny z 1981 roku w reżyserii Agnieszki Holland, zrealizowany na podstawie scenariusza Holland i Macieja Karpińskiego. Bohaterką filmu jest poniżana przez otoczenie listonoszka Irena (Maria Chwalibóg), która zajmuje się wychowywaniem nieślubnego dziecka. Poznając niepełnosprawnego rencistę Jacka (Bogusław Linda), Irena próbuje ułożyć sobie z nim życie, jednak wrogość otoczenia prowokuje parę do podjęcia drastycznych środków.
"Kobieta samotna" powstała w momencie tuż przed wprowadzeniem stanu wojennego w Polsce, toteż w ówczesnych warunkach politycznych okazała się niecenzuralna. W Polsce film został wyświetlony dopiero w 1987 roku, a na Festiwalu Polskich Filmów Fabularnych rok później przyznano mu trzy statuetki: dla Agnieszki Holland (Nagroda Specjalna Jury), Marii Chwalibóg i Bogusława Lindy (za pierwszoplanowe role aktorskie).
Fabuła.
Tytułową bohaterką jest kobieta w średnim wieku, pracująca jako listonoszka w jednej z dzielnic Wrocławia. Na co dzień spotyka ją szereg trudności i przeszkód. Prowadzi życie mieszkaniowe na niskim poziomie, doświadcza nieprzychylności sąsiadów, ciężko znosi trudy swojej pracy. Dodatkowo w pojedynkę zajmuje się wychowaniem nieślubnego dziecka. Sytuację pogłębia frustracja po śmierci ciotki, którą się opiekowała, gdy wychodzi na jaw fakt, że zmarła nie zapisała dla niej spadku. Nagłe zmiany następują z chwilą poznania młodszego mężczyzny, niepełnosprawnego rencisty. Między obojgiem pojawia się uczucie. Po piętrzących się problemach w pracy, Irena decyduje się na desperacki krok. Kradnie pieniądze z przekazów pocztowych, po czym pozostawia syna w szkole i udaje się do Jacka, mając w zamiarze realizację jego wcześniejszego pomysłu – wyjazdu za granicę. W drodze autem para ma wypadek drogowy. W obliczu grożącego aresztowania za kradzież Jacek pozbawia życia Irenę w pokoju hotelowym, a sam w akcie desperacji udaje się do ambasady amerykańskiej żądając lotu do USA i szantażując imitacją ładunku wybuchowego. Jego aresztowanie jest dramatycznym finałem filmu.
Produkcja.
"Kobieta samotna" została wyprodukowana przez Zespół Filmowy „X”. Za reżyserię filmu odpowiadała Agnieszka Holland, która napisała doń scenariusz wraz z Maciejem Karpińskim. Muzykę do filmu skomponował Jan Kanty Pawluśkiewicz, natomiast za zdjęcia odpowiadał Jacek Petrycki, który współpracował z Holland już przy jej pełnometrażowym debiucie, "Aktorach prowincjonalnych" (1978).
"Kobieta samotna" została ukończona tuż przed wprowadzeniem stanu wojennego, a ze względu na bezkompromisowe ukazanie przez Holland realiów społecznych Polski przełomu lat 70. i 80. władze nie dopuściły filmu do dystrybucji. Dopiero w 1987 roku film został opublikowany w okrojonej wersji. W 1999 roku w TV Polonia miała premierę integralna wersja filmu, zawierająca sceny usunięte przez cenzurę; sceny te zawierają angielskie napisy, ponieważ zachowały się jedynie w angielskiej kopii filmu. W 2008 roku w ramach cyklu Arcydzieła Polskiego Kina, nakładem Wydawnictwa Telewizji Kino Polska ukazała się reedycja filmu na płyty DVD.
Odbiór.
Zdaniem Janusza Wróblewskiego „zrealizowana w 1981 roku i zdjęta z półek dopiero siedem lat później opowieść [mówi] o upodleniu, niszczeniu godności i podważaniu prawa do istnienia lekceważonej i spychanej na margines najbardziej bezbronnej części społeczeństwa”. Robert Birkholc zauważył, iż dzieło Holland cechuje przekora wobec wydarzeń następujących w momencie wydarzeń sierpniowych 1980 roku: „Przedmiotem dzieła Holland nie są manifestacje i strajki, ale życie bezbronnej, osamotnionej kobiety”. Birkholc dodawał, że „pozbawiona taniego sentymentalizmu perspektywa Holland oraz znakomite aktorstwo Marii Chwalibóg i Bogusława Lindy czynią [...] z "Kobiety samotnej" jeden z najbardziej poruszających filmów społecznych w historii polskiego kina”. Bogumiła Fiołek-Lubczyńska stwierdziła po seansie, że „my – widzowie – drętwiejemy w fotelach z rozpaczy i przerażenia”.
Daria Mazur zauważyła, że film Holland „zrealizowany został techniką niemal paradokumentalną, w sposób prosty, ascetyczny”. Jednocześnie zdaniem Mazur siermiężny wizerunek polskiej prowincji zostaje uzupełniony o fantazję dziecięcą. Zdaniem Mazur w świecie Holland jedynie dziecko głównej bohaterki ma szansę ocalenia niewinności, nawet w momencie opuszczenia przez matkę. Katarzyna Mąka-Malatyńska przyrównała "Kobietę samotną" do klasycznej tragedii, argumentując swą interpretację kulminacyjnym aktem zabójstwa. Marek Haltof porównał film Holland z dziełem Krzysztofa Kieślowskiego "Bez końca" (1984), wskazując jako czynnik je wiążący niezwykle ponury obraz rzeczywistości Polski. 
"Kobieta samotna" była ceniona również za granicą. Reporter czasopisma „Cinéaste”, Lawrence Weschler, uznał film za „bardzo realistyczny”. Weschler zacytował wypowiedź jednego z widzów, który uznał film za „jeden z najlepszych, najbardziej poruszających filmów przeze mnie obejrzanych”. w recenzji dla „The New York Timesa” oceniła dzieło Holland jako „bolesny portret nie tylko pojedynczej osoby, ale i większych sił rządzących jej przeznaczeniem”. Ela Bittencourt z czasopisma internetowego „Slant” doceniła stosowany przez Holland styl, polegający na „mieszaniu czarnego humoru z psychologiczną obserwacją”. W poradniku "Women in Film" dzieło polskiej reżyserki zostało opisane jako „wrażliwy, acz przerażający portret codziennego życia samotnej matki na prowincji”. 
W 2019 roku redakcja brytyjskiego pisma „The Observer” umieściła "Kobietę samotną" na liście 25 filmów „definiujących kino europejskie”.

</doc>
<doc id="1468921" url="https://pl.wikipedia.org/wiki?curid=1468921" title="Ciała globalne">
Ciała globalne



</doc>
<doc id="1468923" url="https://pl.wikipedia.org/wiki?curid=1468923" title="Roma Žakaitienė">
Roma Žakaitienė

Roma Žakaitienė, "primo voto" Dovydėnienė (ur. 2 grudnia 1956 w Szawlach) – litewska polityk, prawnik, działaczka społeczna i związkowa, posłanka na Sejm w latach 1996–2008, minister kultury w latach 2001–2004, od 2006 do 2008 minister edukacji i nauki w rządzie Gediminasa Kirkilasa.
Życiorys.
W 1981 ukończyła studia na Wydziale Prawa Uniwersytetu Wileńskiego. Po ukończeniu studiów pracowała jako konsultant prawny: w latach 1981–1986 w dziecięcym szpitalu klinicznym, w latach 1986–1988 w resorcie sprawiedliwości Litewskiej SRR, a w latach 1988–1990 w zjednoczeniu żywienia publicznego.
W latach 1990–1992 pełniła funkcję wiceprzewodniczącej rady związku zawodowego pracowników spółdzielczości, a od 1992 do 1996 była przewodniczącą związku zawodowego pracowników handlu i spółdzielczości. Reprezentowała litewskie związki zawodowe w organizacjach międzynarodowych.
W 1996, 2000 i 2004 była wybierana do Sejmu jako kandydatka Litewskiej Partii Socjaldemokratycznej. Od 1997 do 2001 pełniła funkcję wiceprzewodniczącej Komisji ds. Europejskich. 12 lipca 2001 objęła stanowisko ministra kultury w pierwszym rządzie Algirdasa Brazauskasa, zachowując je do 14 grudnia 2004.
12 lipca 2006 otrzymała nominację na stanowisko ministra edukacji i nauki w rządzie Gediminasa Kirkilasa. 7 kwietnia 2008 podała się do dymisji w związku z napiętą sytuacją w litewskiej oświacie i krytyką ze strony opozycji. 11 kwietnia prezydent Valdas Adamkus przyjął jej dymisję, zakończyła urzędowanie 27 maja 2008.
W 1997 wstąpiła do Litewskiej Partii Socjaldemokratycznej. W latach 1999–2001 była jej wiceprzewodniczącą. W wyborach parlamentarnych w 2008 bez powodzenia ubiegała się o mandat poselski z ramienia socjaldemokratów.
W 2001 została przewodniczącą litewskiego komitetu UNESCO. W 2008 objęła funkcję dyrektora administracyjnego w Litewskim Stowarzyszeniu Samorządowym.

</doc>
<doc id="1468929" url="https://pl.wikipedia.org/wiki?curid=1468929" title="Salomon Czortkower">
Salomon Czortkower

Salomon Czortkower (ur. 6 czerwca 1903 we Lwowie, zm. 1943 we Lwowie) – polski antropolog.
Życiorys.
Studiował na Uniwersytecie Jana Kazimierza we Lwowie, na Wydziale Filozoficznym. Od 1925 roku poświęcił się antropologii. Pracował jako wolontariusz w Zakładzie Antropologii Jana Czekanowskiego. W 1931 roku uzyskał tytuł doktora filozofii na podstawie dysertacji "Hiszpania przedhistoryczna w świetle rasowym". Zajmował się szczególnie antropologią Żydów, z zamiarem objęcia katedry antropologii na Uniwersytecie Hebrajskim w Jerozolimie. W 1932 roku został asystentem w Klinice Stomatologicznej i sekretarzem czasopisma „Polska Stomatologia”. Po zajęciu Lwowa w 1941 roku przez Niemców internowany, na polecenie Gestapo miał opracować antropologiczną charakterystykę więźniów. W 1943 roku został przeniesiony do getta na Zamarstynowie, gdzie zginął.

</doc>
<doc id="1468941" url="https://pl.wikipedia.org/wiki?curid=1468941" title="Pierścień topologiczny">
Pierścień topologiczny

Pierścień topologiczny – pierścień formula_1 w którym określona jest topologia o tej własności, że
Z definicji pierścienia topologicznego wynika, że grupa addytywna pierścienia formula_8 jest grupą topologiczną. Jeżeli pierścień topologiczny jest ciałem oraz
gdzie formula_11 jest zbiorem elementów odwracalnych, to używa się w odniesieniu do niego nazwy ciało topologiczne.
Przykłady.
Naturalnymi przykładami pierścieni topologicznych są pierścienie (ciała) liczb rzeczywistych, zespolonych czy "p"-adycznych (z topologiami wprowadzonymi przez ich naturalne metryki). Pierścienie topologiczne pojawiają się w naturalny sposób w analizie. Do klasycznych przykładów można zaliczyć:
W szczególności, każda algebra topologiczna (a więc każda algebra Banacha) jest pierścieniem topologicznym.

</doc>
<doc id="1468943" url="https://pl.wikipedia.org/wiki?curid=1468943" title="England expects that every man will do his duty">
England expects that every man will do his duty

 „England expects that every man will do his duty” (pol. Anglia oczekuje, że każdy człowiek wypełni swój obowiązek) – sygnał nadany przez Admirała Horacego Nelsona z jego okrętu flagowego HMS „Victory” w dniu 21 października 1805, tuż przed rozpoczęciem bitwy pod Trafalgarem. Bitwa ta była decydującym starciem morskim podczas wojen napoleońskich. Zapewniła Zjednoczonemu Królestwu Wielkiej Brytanii i Irlandii niekwestionowaną supremację na morzach, usuwając jakąkolwiek możliwość francuskiej inwazji i podboju Wielkiej Brytanii. Chociaż po bitwie narosło wiele nieporozumień wokół dokładnego doboru słów użytych w sygnale, znaczenie zwycięstwa i śmierć Nelsona podczas bitwy, doprowadziły do tego że fraza ta zaczęła głęboko osadzać się w angielskiej świadomości, i jest często cytowana, parafrazowana i przytaczana aż do dnia dzisiejszego.
Sygnały podczas bitwy.
Jak tylko brytyjska flota zbliżyła się do sił przeciwnika – połączonych flot Francji i Hiszpanii, lord Nelson nakazał przekazać wszelkie niezbędne instrukcje bitewne dla swych okrętów. Jednakże, będąc świadomym wagi i historyczności nadchodzących wydarzeń, Nelson poczuł, że sytuacja wymaga dodania czegoś więcej. Po namyśle stwierdził, że przekaże flocie sygnał: „Nelson confides that every man will do his duty.”, jednakże jeden z oficerów taktownie zasugerował ażeby użyć słowa "England" zamiast "Nelson", a admirał zaakceptował to z przyjemnością. Następnie poinstruował swojego oficera łączności, porucznika Johna Pasco, aby przekazał flocie, tak szybko jak tylko to możliwe, wiadomość: „England confides that every man will do his duty.” ("Anglia jest pewna że każdy człowiek wypełni swój obowiązek."). Pasco zasugerował Nelsonowi ażeby słowo "confides" (pewność) zastąpić słowem "expects" (oczekiwanie), ponieważ to drugie figurowało w książce kodowej, podczas gdy "confides" musiało by być sygnalizowane litera po literze. Nelson zgodził się ze zmianą (nawet jeśli "oczekiwanie" jest wyrażeniem o mniejszym stopniu zaufania niż "pewność"):
Użyto terminu Anglia, który był w tamtym czasie powszechnie używany w odniesieniu do całej Wielkiej Brytanii, jednak należy zaznaczyć, że w skład floty brytyjskiej wchodziły znaczące kontyngenty z Irlandii, Szkocji i Walii tak samo jak i z Anglii. W ten sposób, około godziny 11:45 dnia 21 października 1805 roku, nadany został najsłynniejszy sygnał morski w całej brytyjskiej historii. Precyzyjny czas nadania sygnału nie jest znany (jedna relacja cofa go nawet do godz. 10:30), jako że wiadomość powtarzano w obrębie całej floty a dzienniki pokładowe mogły być uzupełniane po bitwie, jednakże Pasco zanotował w swym pamiętniku czas jako „ok. kwadrans do południa” a zapiski z innych okrętów z tej samej linii również są bliskie tej godzinie.
Sygnał został nadany z użyciem numerycznego kodu flagowego znanego jako „Telegraphic Signals or Marine Vocabulary” (Telegraficzne Znaki lub Słownik Marynarski), opracowanego w 1800 przez kontradmirała Riggsa Pophama, i bazującego na stworzonym wcześniej przez admirała Lorda Howe’a. Kod ten przypisywał cyfry od 0 do 9 – dziesięciu flagom sygnałowym. Flagi te w różnych kombinacjach reprezentowały kody liczbowe których przypisane znaczenie było zawarte w książkach kodowych, znajdujących się na wszystkich okrętach Royal Navy i obciążonych ołowiem w celu szybkiego ich pozbycia się (poprzez wyrzucenie za burtę), na wypadek przechwycenia jakiegoś okrętu przez wroga. Uważa się, że kody flagowe były wywieszane na bezanie jeden po drugim, wraz z „flagą telegraficzną” która sygnalizowała, że używany jest kod Pophama. Słowo "duty" nie figurowało w książce kodowej, ale mimo to nie zostało zastąpione jak uczyniono to w przypadku słowa "confides" (dwa najbliższe znaczeniowo słowa "best" i "utmost", nie uznano za odpowiednie), więc musiało być literowane, oznacza to że cała wiadomość wymagała dwunastu „wywieszeń”.
Szacuje się, że cała operacja mogła trwać około czterech minut. Grupa czterech do sześciu osób pod dowództwem por. Pasco, byłaby w stanie przygotować i zawiesić flagi na pokładzie okrętu flagowego Lorda Nelsona, HMS „Victory”. Wiadomość pokazuje jeden z braków kodu Paphama – nawet słowo składające się tylko z dwóch liter – "do" – wymagało wywieszenia aż trzech flag dla nadania sygnału. Raportowano, że wiadomość wywoływała wielką radość – wraz z wywieszeniem jej i rozprzestrzenianiem się w obrębie floty.
Wiadomość „engage the enemy more closely” była ostatnim sygnałem nadanym do floty przez Nelsona, wysłanym o godzinie 12:15, jeszcze zanim jakiekolwiek brytyjskie działo wystrzeliło w kierunku wroga. Wiadomość ta została wywieszona z użyciem flagi telegraficznej oraz flag 1 i 6. Nelson rozkazał aby sygnał wywiesić wysoko i utrzymywać w górze przez cały czas. Pozostał wzniesiony do czasu jego zniszczenia w ogniu walki.
Po bitwie.
Prawie natychmiast, wiadomość zaczęła być przeinaczana. Kilka okrętów brytyjskiej floty odczytało sygnał jako „England expects every man "to" do his duty,” (pomijając "that" i zastępując "will" słowem "to"). Wersja ta stała się tak powszechna, że utrwalona jest na podstawie Kolumny Nelsona i na jego grobowcu w katedrze sw. Pawła w Londynie. Jednakże, dziennik pokładowy Victorii oraz zeznania oficera łączności Johna Pasco i Henry Blackwooda (kapitana fregaty Euryalus), obydwu obecnych podczas przygotowywania sygnału, są zgodne z wersją podaną tutaj. W 1811, tenor John Braham skomponował piosenkę, „The Death of Nelson” (pol. Śmierć Nelsona), zawierającą słowa użyte w sygnale. Piosenka stała się prawie natychmiast bardzo popularna i wykonywana była w XIX wieku na obszarze całego Imperium brytyjskiego. Aby dopasować słowa do rytmu piosenki, zostały one zmienione na „England expects that every man this day will do his duty” (pol. Anglia oczekuje że każdy człowiek wypełni tego dnia swój obowiązek). Ta wersja doboru słów również się utrwaliła.
Pomiędzy rokiem 1885 a 1908 wierzono, że sygnał został nadany z użyciem książki kodowej z 1799 roku, jak to wskazano w 1885 że nie była ona zmieniana do 1808. W 1908 odkryto, że Admiralicja w rzeczywistości zmieniła jednak książki kodowe w listopadzie 1803, po tym jak wersja z 1799 dostała się w ręce Francuzów, i nowa książka kodowa została wydana flocie Nelsona pod Kadyksem we wrześniu 1805. W rezultacie, prace historyczne opublikowane pomiędzy tymi datami (1885-1908) rekonstruują sygnał z użyciem niewłaściwych flag.
Sygnał jest ciągle wznoszony na Victorii, w jej suchym doku w Portsmouth, każdego roku podczas Trafalgar Day (rocznica bitwy pod Trafalgarem) 21 października o godzinie ósmej rano, jednakże wszystkie flagi kodowe wywieszane są naraz, od dziobu do rufy, a nie – po kolei na bezanie, jak odbywało się to w rzeczywistości.
Podobne sygnały.
Sławna wiadomość Nelsona była imitowana i parafrazowana wśród wielu innych flot na całym świecie. Napoleon Bonaparte rozkazał przetłumaczyć ją na język francuski, "La France compte que chacun fera son devoir", aby można było ją wykorzystywać we francuskiej flocie. Na otwarciu bitwy pod Plattsburghiem we wrześniu 1814, komandor Thomas MacDonough z Marynarki Wojennej Stanów Zjednoczonych, gdy dowiedział się, że w pobliżu znajduje się brytyjska eskadra nakazał wywiesić sygnał "Impressed seamen call on every man to do his duty" (pol. Siłą wcieleni marynarze wzywają każdego człowieka do wypełnienia swojego obowiązku), odnosząc się do faktu iż przymusowy pobór amerykańskich marynarzy do floty brytyjskiej, był jedną z przyczyn wojny w 1812 roku. Przed bitwą pod Cuszimą (1905), japoński admirał Heihachirō Tōgō (który od 1871 przez siedem lat studiował żeglarstwo w Anglii) zawiadomił swoją flotę: "Los Imperium zależy od tego wydarzenia. Pozwólmy każdemu człowiekowi zrobić wszystko co w jego mocy".
Odniesienia w kulturze popularnej.
Fraza stała się powszechnie znana w Anglii – ze względu na nieprzemijającą chwałę Lorda Nelsona i znaczenie bitwy pod Trafalgarem w Historii Wielkiej Brytanii. Przez całe generacje angielskie dzieci uczono w szkołach o Trafalgarze, wraz z innymi przełomowymi momentami w angielskiej historii jak bitwa pod Hastings, Magna Charta Libertatum, spisek prochowy i bitwa o Anglię.
Charles Dickens cytuje ją w powieści "Martin Chuzzlewit":
W "Wyprawie na żmirłacza" autorstwa Lewisa Carrolla, Bellman mówi:
Na innym polu, została ona użyta przez Jamesa Joyce’a w jego powieści, "Ulisses", która zawiera liczne, świadome powtórzenia nelsonowskiej wiadomości, włączając kilka takich które były celowo fragmentowane lub przeinaczone (nawet prowokacyjnie jak „Ireland expects every man will do his duty”).
W Stanach Zjednoczonych, były Sekretarz Marynarki, Gordon England, nosił krawat z flagami reprezentującymi tą słynną frazę podczas wizytacji okrętów. Fraza jest wypowiadana przez postać na tratwie w filmie „Szczęki 2”, udającą brytyjskiego admirała tuż przed atakiem rekinów.
Dziś „England expects...”, jako skrócona wersja frazy, jest często adaptowana do użytku przez media, w szczególności w sytuacjach kiedy oczekują one sukcesów angielskich drużyn sportowych. Stopień, w jakim sentencja ta powiązana jest ze sportem, świadczy tytuł ostatniej książki poświęconej reprezentacji Anglii w piłce nożnej autorstwa Jamesa Corbetta – "England Expects". Dramat telewizyjny emitowany w szkockiej BBC również nosi taki tytuł.

</doc>
<doc id="1468945" url="https://pl.wikipedia.org/wiki?curid=1468945" title="Jacek Uglik">
Jacek Uglik

Jacek Uglik (ur. 5 kwietnia 1976 w Zielonej Górze) – polski filozof i poeta.
Życiorys.
Absolwent Uniwersytetu Zielonogórskiego (kierunek filozofia). Ukończył studia doktoranckie na tej uczelni uzyskując w 2006 stopień doktora nauk humanistycznych w dyscyplinie filozofia. W 2016 uzyskał na Uniwersytecie Wrocławskim stopień doktora habilitowanego w dyscyplinie filozofia (specjalność: filozofia społeczna). Zajmuje się głównie filozofią rosyjską i niemiecką XIX wieku. W latach 2004-2020 prowadził serwis internetowy poświęcony filozofii rosyjskiej, powstały na Uniwersytecie Zielonogórskim.
Pracuje na stanowisku profesora w Instytucie Filozofii Uniwersytetu Zielonogórskiego, od roku 2017 jest jego dyrektorem.
Laureat pierwszej nagrody konkursu im. Andrzeja Wanata (2003), organizowanego przez miesięcznik Teatr. W latach 1996-2005 wydawał artzine`a "Blasfemia".
Współpracował i współpracuje stale z kilkoma pismami kulturalnymi (eseje, szkice, recenzje dotyczące literatury, filmu i dramatu współczesnego), społecznymi i sportowymi (artykuły dotyczące speedway`a), m.in. z łódzkim "Obywatelem", białostocką "Kulturą", rzeszowską "Frazą", portalem "Panorama Kultur", wrocławskim "Słowem Sportowym".

</doc>
<doc id="1468948" url="https://pl.wikipedia.org/wiki?curid=1468948" title="Margot Bennett">
Margot Bennett

Margot Bennett (ur. w 1912 w Lenzie, zm. 6 grudnia 1980) - szkocka pisarka, tworząca powieści kryminalne i thrillery.
Edukację zdobywała w Szkocji i Australii. Pracowała jako copywriter w Sydney i w Londynie oraz jako pielęgniarka podczas hiszpańskiej wojny domowej.
Powieści Margot Bennett nie były dotychczas tłumaczone na język polski.

</doc>
<doc id="1468951" url="https://pl.wikipedia.org/wiki?curid=1468951" title="Mike Philips">
Mike Philips



</doc>
<doc id="1468952" url="https://pl.wikipedia.org/wiki?curid=1468952" title="Jeanne d'Arc (śmigłowcowiec)">
Jeanne d'Arc (śmigłowcowiec)



</doc>
<doc id="1468958" url="https://pl.wikipedia.org/wiki?curid=1468958" title="Biblioteka Sejmowa">
Biblioteka Sejmowa

Biblioteka Sejmowa (BS) – biblioteka naukowa funkcjonująca w strukturze organizacyjnej Kancelarii Sejmu.
Historia.
Powstanie Biblioteki Sejmowej łączy się z odzyskaniem w 1918 r. niepodległości przez Państwo Polskie i wyborami do parlamentu w 1919 r. Została ona utworzona pod koniec tego roku, a po licznych zmianach organizacyjnych pełniła funkcję zarówno biblioteki, jak i archiwum Sejmu i Senatu.
Księgozbiór, wzbogacany materiałami Sejmu i Senatu oraz drukami urzędowymi, a także nabytkami z zakresu prawa, nauk społecznych, ekonomicznych i historycznych, liczył w 1939 r. 78 tys. woluminów. Podczas pożaru budynku Sejmu we wrześniu 1939 r. część zbiorów spłonęła, a ocalałe 62 tys. woluminów Niemcy wywieźli do Berlina, gdzie zaginęły w okolicznościach dotąd nie wyjaśnionych. Jedynie nieznaczna część zbiorów, złożona pod koniec II wojny światowej w czeskim zamku Houska, wróciła do Polski.
W czasie II wojny światowej Biblioteka utraciła 61% swoich zbiorów (48 tys. z 78 tys. jednostek).
Po wojnie, jako biblioteka jednoizbowego wówczas parlamentu, otrzymała nazwę „Biblioteki Sejmowej” i rozpoczęła kształtowanie swoich zasobów praktycznie od początku. Zaczynem księgozbioru powojennej Biblioteki Sejmowej były zbiory Biblioteki Krajowej Rady Narodowej powstałej w Lublinie, w tym około 2 tys. książek przejętych w 1944 r. z magazynów przy ulicy Chopina 28 w Lublinie. W 1991 r. Biblioteka przejęła księgozbiór byłego Archiwum Lewicy Polskiej, liczący 145 tys. woluminów, a w 1993 r. przyłączono do niej Archiwum Sejmu.
Zbiory.
Biblioteka Sejmowa gromadzi obecnie:
Materiały biblioteczne.
Zbiory materiałów bibliotecznych składają się z dwóch odrębnych fizycznie kolekcji, różniących się pochodzeniem, charakterem i lokalizacją. Pierwsza z nich – tzw. zbiory główne BS – zawiera materiały związane z podstawową funkcją BS jako biblioteki parlamentarnej, gromadzone od początku jej istnienia. Trzon drugiej stanowi księgozbiór Archiwum Lewicy Polskiej (poprzednio: Centralne Archiwum KC PZPR), włączony do BS w 1991 r., obecnie przechowywany i udostępniany w Wydziale Zbiorów Historii Społecznej BS.
Zbiory główne.
Zbiory główne BS to księgozbiór budowany od czasu powstania Biblioteki w 1919 r., a na skutek zniszczeń i znacznych strat wojennych – gromadzony w dużej mierze od nowa po 1945 r. Charakter tej części zbiorów wyznacza misja BS, jaką jest dokumentowanie i wspieranie procesu legislacyjnego, w tym zaspokajanie potrzeb zaplecza badawczego, doradczego i informacyjnego Sejmu. Z jednej strony BS gromadzi wydawnictwa parlamentarne i urzędowe, z drugiej – piśmiennictwo dotyczące szerokiego wachlarza zagadnień, będące teoretyczno–metodyczną podstawą prac legislacyjnych. Unikatową częścią księgozbioru jest komplet wydawnictw Sejmu i Senatu od 1919 r. (druków, sprawozdań stenograficznych, biuletynów z posiedzeń komisji itp.) oraz ustawodawstwa polskiego (dzienników ustaw, dzienników urzędowych ministerstw i urzędów centralnych oraz województw), a także analogiczne wydawnictwa z ok. 30 krajów, głównie europejskich, pozyskiwane z reguły w drodze wymiany publikacji Sejmu i Senatu. BS dysponuje też urzędowymi wydawnictwami Unii Europejskiej, ONZ, Rady Europy, Unii Zachodnioeuropejskiej i NATO, wśród których znajdują się m.in. teksty konwencji, traktatów i innych umów międzynarodowych, wypracowanych przez te organizacje. Stale wzrasta liczba polskich i zagranicznych wydawnictw parlamentarnych i urzędowych dostępnych w BS równolegle lub wyłącznie w postaci dokumentów elektronicznych; od 2003 r. BS ma status elektronicznej biblioteki depozytowej ONZ, co oznacza przerwanie kompletowania wielu tytułów bieżących i pozwala na stopniową selekcję gromadzonej od ponad 50 lat dokumentacji ONZ w postaci drukowanej.
Przy doborze książek i czasopism do zbiorów BS stosowane są szczegółowe kryteria treściowe. Szczególnie bogato reprezentowane jest piśmiennictwo polskie i obce z następujących dziedzin i zagadnień:
BS gromadzi też publicystykę polityczną oraz pamiętniki i biografie wybitnych działaczy politycznych i społecznych, szczególnie posłów i senatorów. Bogaty jest zbiór wydawnictw informacyjnych (encyklopedii, informatorów, bibliografii itp.), zarówno ogólnych, jak i specjalistycznych, zwłaszcza ze wskazanych wyżej dziedzin.
Wielkość zbiorów głównych BS wynosi ogółem ok. 423 500 jednostek, w tym:
Zbiory Wydziału Zbiorów Historii Społecznej.
Na zasób Wydziału ZHS składają się zbiory biblioteczne byłego Centralnego Archiwum KC PZPR, przejęte przez BS w 1991 r. oraz gromadzona po tej dacie literatura poświęcona historii społeczno-politycznej Polski oraz przemianom w Europie Środkowo-Wschodniej. Profil gromadzenia kolekcji książek i czasopism obejmował przed 1991 r. wydawnictwa związane z bieżącym życiem społeczno-politycznym,  szczególnie  dotyczące  działalności  PZPR,  a  także historię (od połowy XIX w.) polskich ruchów: robotniczego, ludowego, zawodowego, młodzieżowego, rozwijających się przede wszystkim pod wpływem ideologii lewicowych.
Wielkość zbiorów Wydziału ZHS wynosi ogółem ok. 157 320 jednostek, w tym:
W 2020 otwarto Czytelnię Wydziału Zbiorów Historii Społecznej w nowym budynku Kancelarii Sejmu przy ul. Ludnej 4a.
Dokumentacja archiwalna.
Archiwum Sejmu gromadzi dokumentację wytworzoną w wyniku działalności Sejmu i jego organów, Kancelarii Sejmu oraz biur poselskich. W swoim zasobie posiada również materiały archiwalne dokumentujące historię polskiego parlamentaryzmu.
Zasób Archiwum Sejmu stanowią:
Muzealia.
Wydział Muzealiów Biblioteki Sejmowej gromadzi, opracowuje, konserwuje, przechowuje i udostępnia dzieła sztuki, dokumenty, numizmaty i fotografie obrazujące historię polskiego parlamentaryzmu. W zasobach Wydziału zgromadzono ok. 9 430 przedmiotów sztuki: obrazów, grafik, rysunków, plakatów i ulotek wyborczych, medali oraz starych druków i archiwaliów. Zbiory te są udostępniane na wystawach organizowanych w gmachu Sejmu, eksponaty są również wypożyczane innym instytucjom.

</doc>
<doc id="1468961" url="https://pl.wikipedia.org/wiki?curid=1468961" title="Oxford (Missisipi)">
Oxford (Missisipi)

Oxford – miasto w Stanach Zjednoczonych, w stanie Missisipi, siedziba administracyjna hrabstwa Lafayette. Około 12 tys. mieszkańców (2000).
W mieście znajduje się główny kampus stanowego Uniwersytetu Missisipi.
W Oxfordzie większą część swojego życia spędził pisarz William Faulkner.

</doc>
<doc id="1468963" url="https://pl.wikipedia.org/wiki?curid=1468963" title="Pomnik Tolerancji">
Pomnik Tolerancji

Pomnik Tolerancji, Monument Tolerancji (hebr. פסל הסובלנות) – pomnik znajdujący się w Jerozolimie, w Parku Tolerancji (hebr. גן הסובלנות), na wzgórzu Armon Ha-Naciw, między osiedlem żydowskim i arabskim.
Pomysłodawcą i autorem koncepcji parku i monumentu był polski przedsiębiorca, członek Międzynarodowej Rady Gubernatorów Centrum Szimona Peresa dla Pokoju, Aleksander Gudzowaty, który również sfinansował przedsięwzięcie warte ok. 1,5 mln dolarów. Wykonany z brązu pomnik, mierzący 15 m wysokości, powstał według projektu Czesława Dźwigaja. Przedstawia on rozłupaną na dwie części kolumnę, z której wyrastają gałązki drzewa oliwnego. Wokół pomnika znajduje się ścieżka spacerowa i park otoczony murem, na którym umieszczono nazwy miast popierających projekt (m.in. Krakowa i Wrocławia). Projekt zrealizowała Fundacja Jerozolimska we współpracy z zarządem miasta Jerozolimy. Pomnik został przywieziony z Polski w częściach, złożony w Izraelu przez ekipę specjalistów pod kierownictwem Dźwigaja i ustawiony na pięciometrowym kopcu.
Uroczyste odsłonięcie pomnika odbyło się 15 września 2008 w obecności m.in. byłego prezydenta Polski Lecha Wałęsy i mera Jerozolimy Uriego Lupoliańskiego. Ceremonii towarzyszyło wykonanie przez zespół Jerusalem Israel Camerata "Hymnu tolerancji" skomponowanego specjalnie na tę okazję przez Zygmunta Krauzego.

</doc>
<doc id="1468964" url="https://pl.wikipedia.org/wiki?curid=1468964" title="Monument Tolerancji">
Monument Tolerancji



</doc>
<doc id="1468968" url="https://pl.wikipedia.org/wiki?curid=1468968" title="CXO J164710.2-455216">
CXO J164710.2-455216

CXO J164710.2-455216 – magnetar znajdujący się w gromadzie Westerlund 1, położonej w gwiazdozbiorze Ołtarza. Oddalony ok. 12 700 lat świetlnych od Ziemi. Masa CXO J164710.2-455216 wynosi około dwóch mas Słońca, średnica około 20 km, a okres obrotu około 10,6 sekundy.
W 2014 w Westerlund 1 odnaleziono uciekającą z niej gwiazdę, która była towarzyszem tego magnetara.

</doc>
<doc id="1468969" url="https://pl.wikipedia.org/wiki?curid=1468969" title="Deklaracja moskiewska">
Deklaracja moskiewska

Deklaracja moskiewska – dokument podpisany 30 października 1943 podczas konferencji moskiewskiej, zwany też „deklaracją czterech mocarstw”, gdyż został uzgodniony przez cztery sprzymierzone mocarstwa: Związek Socjalistycznych Republik Radzieckich, Stany Zjednoczone, Wielką Brytanię i Republikę Chińską. Dotyczyła utworzenia Organizacji Narodów Zjednoczonych (głosiła konieczność powołania organizacji dostępnej dla wszystkich krajów miłujących pokój i opartej na ich suwerennej równości, oraz stawiającej sobie za cel utrzymanie pokoju i bezpieczeństwa).
Deklaracja moskiewska zawierała także ustęp na temat hitlerowskich zbrodni wojennych (którego nie podpisały Chiny). Ustęp ten stwierdzał, że w przypadku zawarcia jakiegokolwiek rozejmu z jakimkolwiek rządem niemieckim wszyscy Niemcy, którzy brali udział w zbrodniach popełnionych na terenach okupowanych przez III Rzeszę, będą wydani krajom, na których obszarze popełnili zbrodnie i przestępstwa, w celu osądzenia ich przez sądy tych krajów. Deklaracja przestrzegała Niemcy przed popełnianiem dalszych zbrodni, zapowiadając, że sprawcy zbrodni będą ścigani „aż do krańców świata”. Deklaracja zaznaczała także, że kwestia osądzenia zbrodniarzy wojennych, „których przestępstwa nie są umiejscowione geograficznie”, zostanie rozstrzygnięta później. Deklaracja moskiewska stanowi główną podstawę formalną do ścigania, sądzenia i karania zbrodniarzy wojennych. Na jej mocy został utworzony Międzynarodowy Trybunał Wojskowy w Norymberdze, który osądził i ukarał wielu zbrodniarzy wojennych. Stanowiła również podstawę ich ekstradycji, w celu osądzenia, z okupowanych Niemiec do poszczególnych krajów, w których w czasie okupacji popełnili zbrodnie.
Deklaracja ta głosiła także, że Austria jest państwem niepodległym, Anschluss był nielegalny i będzie odwrócony, a Włochy powinny zrzucić jarzmo faszyzmu i stać się państwem demokratycznym.

</doc>
<doc id="1468970" url="https://pl.wikipedia.org/wiki?curid=1468970" title="Deklaracja czterech mocarstw">
Deklaracja czterech mocarstw



</doc>
<doc id="1468971" url="https://pl.wikipedia.org/wiki?curid=1468971" title="Zbrodnia hitlerowska">
Zbrodnia hitlerowska



</doc>
<doc id="1468972" url="https://pl.wikipedia.org/wiki?curid=1468972" title="Border Ruffians">
Border Ruffians

Border Ruffians (pol. "Łotry Pogranicza") – zwolennicy niewolnictwa, którzy w dziesięcioleciu poprzedzającym wybuch amerykańskiej wojny secesyjnej często przenikali ze stanu Missouri na obszar wolnego Terytorium Kansas siejąc terror i zniszczenie. Ich celem była eliminacja abolicjonistów i innych obywateli pragnących, by Kansas zostało przyjęte do Unii jako stan wolny, a następnie zaprowadzenie niewolnictwa.
Wbrew przypuszczeniu tylko niewielu z tych Łotrów Pogranicza było właścicielami niewolników; byli na to za biedni. Południowcy byli karmieni retoryką ich przywódców, takich jak David Rice Atchison, senator z Missouri, który ludzi z Północy nazywał "złodziejami Murzynów" lub "abolicjonistycznymi tyranami", dlatego południowcy nienawidzili Jankesów, abolicjonistów i perspektywy tego, że w ich pobliżu zamieszkać mogą czarnoskórzy niebędący niewolnikami. Atchison wręcz zachęcał mieszkańców Missouri do obrony swego stanu posiadania "bagnetem i krwią" i – jeśli to konieczne – "do zabicia każdego cholernego abolicjonisty w okolicy" (ang. "to kill every God-damned abolitionist in the district"). Na dodatek, obecność zbrojnych band zarówno w Kansas, jak i w Missouri, powodowała, że ludzie żyjący na pograniczu praktycznie nie mogli być neutralni.
Akcje w krwawiącym Kansas.
Ustawa o Kansas i Nebrasce, na mocy której utworzono Terytorium Kansas w 1854 roku, kwestię tego, czy ma to być stan wolny, czy też niewolniczy pozostawiała do rozstrzygnięcia drogą referendum otwartego dla wszystkich osadników. Bandy Łotrów Pogranicza wtargnęły w kilku miejscach do Kansas, gdzie próbowały zmienić wyniki tych wyborów, podając się za mieszkańców Terytorium i zastraszając prawdziwych wyborców. Na przykład 29 listopada 1854 roku zdołali przechylić szalę głosowania na stronę pro-niewolniczego kandydata na reprezentanta Terytorium w Kongresie. W czasie wyborów 30 marca 1855 roku odegrali kluczową rolę w wyborze proniewolniczej legislatury terytorialnej. Łotry Pogranicza głosowały za tzw. "konstytucją z Lecompton" (jedną z czterech propozycji konstytucji Terytorium Kansas, sporządzoną podczas spotkania wątpliwej ważności konstytuanty; propozycja ta zakładała dopuszczalność niewolnictwa). Obok tych periodycznych najazdów trwały nieustannie napaści na tzw. "freesoilerów" (zwolenników stanu wolnego od niewolnictwa).
Łotry Pogranicza od czasu do czasu wdawały się w starcia zbrojne z freesoilerami. 1 grudnia 1855 roku mała armia, złożona głównie z Łotrów Pogranicza, obległa miejscowość Lawrence, co doprowadziło do niemal bezkrwawej "wojny nad Wakarusą". 21 maja 1856 roku Łotry Pogranicza, wraz ze swymi zwolennikami z Kansas i przedstawicielami legislatury terytorialnej, ponownie zaatakowały Lawrence ("patrz" Złupienie Lawrence).
Ze swej strony członkowie kansaskiej milicji antyniewolniczej (zwani Jayhawkerami, Redlegsami lub Redleggersami) również nie wahali się używać przemocy wobec mieszkańców Kansas i Missouri, których uważali za przeciwników, nawet jeśli ci nie posiadali niewolników. Na przykład John Brown, prawdopodobnie najbardziej znany z tych milicjantów, przewodził napaści na ludzi, których uważał za zwolenników niewolnictwa; ludzie ci zostali zabici przy użyciu maczet.
Gdy Kansas został przyjęty do Stanów Zjednoczonych jako stan wolny, a w roku 1861 wybuchła wojna secesyjna, walki pomiędzy prokonfederackimi partyzantami z Missouri i prounijnymi z Kansas wybuchły na nowo. Obie strony mordowały cywilów podejrzanych o sprzyjanie stronie przeciwnej ("patrz" Bushwhacker.) Kilka miast w Missouri, jak Osceola, zostało złupionych przez Jayhawkerów tuż przed wybuchem wojny.

</doc>
<doc id="1468976" url="https://pl.wikipedia.org/wiki?curid=1468976" title="Flaga Moniek">
Flaga Moniek



</doc>
<doc id="1468981" url="https://pl.wikipedia.org/wiki?curid=1468981" title="SN 2007uy">
SN 2007uy

SN 2007uy – supernowa, którą odkrył Yoji Hirose 31 grudnia 2007 roku. Była to druga supernowa, która rozbłysła w galaktyce spiralnej NGC 2770, w gwiazdozbiorze Rysia. Stała się szerzej znana, gdy dzięki jej badaniom odkryto SN 2008D.

</doc>
<doc id="1468982" url="https://pl.wikipedia.org/wiki?curid=1468982" title="Anglia oczekuje, że każdy człowiek wypełni swój obowiązek">
Anglia oczekuje, że każdy człowiek wypełni swój obowiązek



</doc>
<doc id="1468984" url="https://pl.wikipedia.org/wiki?curid=1468984" title="Chromis kasztanowy">
Chromis kasztanowy

Chromis kasztanowy, ("Chromis chromis") – gatunek ryby z rodziny garbikowatych.
Występowanie.
Wschodni Atlantyk od Angoli po Portugalię oraz Morze Śródziemne.
Żyje w ławicach, nad skalistym dnem, w pobliżu raf lub podwodnych łąk, przy brzegu, na głębokości do 25 m. Żyje w dużych stadach. Trzyma się swojego rewiru.
Opis.
Osiąga do 15 cm długości. Ciało owalne, wygrzbiecone, silnie bocznie spłaszczone.. Otwór gębowy mały, końcowy, skierowany skośnie ku górze. Łuski bardzo duże, 24-30 wzdłuż linii bocznej. Płetwa ogonowa szeroko, widlasto wycięta. Płetwa grzbietowa z 24-25 promieniami (14 twardych i 10-11 miękkich), tylna część płetwy wyższa. W płetwie odbytowej 2 twarde i 10-12 miękkich promieni. Dorosłe osobniki są ciemnobrązowe z ciemno obramowanymi łuskami. W okresie tarła samce intensywnie fiołkoworóżowe. Ryby młode do długości 1 cm mają na głowie niebiesko połyskujące pasy.
Odżywianie.
Żywi się planktonem i wylęgiem ryb.
Rozród.
Trze się w VI-VII na występach skalnych o głębokości 2-15 m, lub na głębszej wodzie, na piaszczystych ławicach.
Samce starają się zwrócić uwagę samic ruchami płetwy ogonowej i podrygującymi ruchami całego ciała. Samice trzymają się z boku w gromadzie i tylko od czasu do czasu wpływają na tarlisko w celu złożenia ikry. Samce opiekują się złożonymi jajami, odpędzając intruzów i wachlującymi ruchami płetw zapewniając dopływ świeżej, natlenionej wody.

</doc>
<doc id="1468985" url="https://pl.wikipedia.org/wiki?curid=1468985" title="Epipedobates maculatus">
Epipedobates maculatus

Epipedobates maculatus — gatunek płaza z rodziny drzewołazowatych.
Występowanie.
Panama. Opisany po raz pierwszy w "Chiriquí".
Jego siedlisko to wilgotny las równikowy. Preferuje swieżą wodę. Prowadzi lądowy tryb życia.
Rozmnażanie.
Rozwój kijanek zachodzi w środowisku wodnym.
Status.
Głównym zagrożeniem jest zniszczenie środowiska naturalnego, intensywne wylesianie.

</doc>
<doc id="1468988" url="https://pl.wikipedia.org/wiki?curid=1468988" title="Chwasty (film Héctora Babenco)">
Chwasty (film Héctora Babenco)

Chwasty (ang. "Ironweed") – amerykański dramat z 1987 roku na podstawie powieści Williama Kennedy’ego.
Główne role.
i inni
Fabuła.
Lata 30., Albany. Francis Phelan od 22 lat mieszka na ulicy. Pracuje, kopiąc doły na cmentarzu, ale przepija wszystko, co zarobi. Opuścił dom po śmierci syna – upuścił niemowlę na twardą podłogę. Nawiedza go duch motorniczego, w którego podczas demonstracji rzucił kamieniem. Postanawia odnaleźć Helen – swoją dawną miłość. Ona utrzymuje się z gry na fortepianie i śpiewu. Gdy się odnajdują, nic się nie zmienia – nadal wiodą życie biedaków, niewiele oczekując od losu – poza alkoholem i czymś do jedzenia.
Nagrody i nominacje.
Oscary za rok 1987
Złote Globy 1987

</doc>
<doc id="1468989" url="https://pl.wikipedia.org/wiki?curid=1468989" title="Allobates myersi">
Allobates myersi

Allobates myersi – gatunek płaza z rodziny Aromobatidae.
Taksonomia.
Istnieją sugestie, by zaliczyć gatunek do rodzaju "Dendrobates" (Jungfer "et al.", 2000).
Występowanie.
Kolumbia, można spotkać tego płaza w departamentach Amazonas, Caquetá i Vaupés. Być może występuje też w okolicznych rejonach Brazylii.
Zasiedla wilgotne lasy, prowadząc lądowy i dzienny tryb życia.
Rozmnażanie.
Samica składa jaja w środowisku lądowym, as jej partner musi potem prawdopodobnie przetransportować kijanki do wody.
Status.
Niepospolity. W południowej części zasięgu występowania zagrożony przez rozwój hodowli bydła.

</doc>
<doc id="1468991" url="https://pl.wikipedia.org/wiki?curid=1468991" title="Mroczni i Źli">
Mroczni i Źli



</doc>
<doc id="1468992" url="https://pl.wikipedia.org/wiki?curid=1468992" title="Nagrody i wyróżnienia Shakiry">
Nagrody i wyróżnienia Shakiry



</doc>
<doc id="1468993" url="https://pl.wikipedia.org/wiki?curid=1468993" title="Oxford University Press">
Oxford University Press

Oxford University Press – wydawnictwo Uniwersytetu Oksfordzkiego, największe wydawnictwo uniwersyteckie na świecie. Publikuje m.in. Oxford English Dictionary oraz monografie naukowe w wielu dyscyplinach.

</doc>
<doc id="1468998" url="https://pl.wikipedia.org/wiki?curid=1468998" title="Oczy czarne (film)">
Oczy czarne (film)

Oczy czarne - włosko-radziecki melodramat z 1987 roku na podstawie opowiadań Antona Czechowa.
Główne role.
i inni
Nagrody i nominacje.
Oscary za rok 1987

</doc>
<doc id="1469000" url="https://pl.wikipedia.org/wiki?curid=1469000" title="Cerkiew św. Mikołaja Cudotwórcy w Tomaszowie Mazowieckim">
Cerkiew św. Mikołaja Cudotwórcy w Tomaszowie Mazowieckim

Cerkiew św. Mikołaja Cudotwórcy – została wzniesiona w latach 1899–1901 według projektu Władimira Pokrowskiego, eparchialnego architekta eparchii chełmsko-warszawskiej na głównym placu Tomaszowa Mazowieckiego.
Historia.
W 1887 r. dyrektor tomaszowskiego oddziału Banku Państwowego Rosji (gmach obecnej poczty) – A. A. Merkazin, wystąpił z inicjatywą budowy cerkwi prawosławnej. W ciągu sześciu lat komitet budowy zebrał 11 tys. rubli. Pozostałą kwotę 25 tys. rubli wyasygnował św. Synod Cerkwi prawosławnej.
W dniu 12 lipca 1899 r., w rocznicę koronacji cara Mikołaja II i cesarzowej Aleksandry Fiodorownej, położono kamień węgielny pod budowę świątyni. Natomiast uroczysta konsekracja miała miejsce 7 listopada 1901 z udziałem cara Mikołaja II i jego rodziny. Na początku XX wieku działała przy niej szkoła cerkiewna. Car Mikołaj II po raz drugi brał udział w Świętej Liturgii w cerkwi tomaszowskiej pod koniec 1912. Prawdopodobnie modlił się o zdrowie swego syna Aleksego, chorującego na hemofilię. W 1925 cerkiew rozebrano w ramach akcji rewindykacji cerkwi prawosławnych, a materiały budowlane wykorzystano do wzniesienia ratusza i szkoły podstawowej. Metalowe ogrodzenie przeniesiono na teren otaczający kościół katolicki przy ulicy Spalskiej.
Według analogicznego planu, jak cerkiew w Tomaszowie, wzniesiono w Królestwie Polskim cerkwie w Dołhobyczowie i w Rygałówce.
Wspólnota prawosławna.
Wzniesiona na dzisiejszym placu Kościuszki cerkiew nie była pierwszą prawosławną świątynią w mieście. Pierwotnie prawosławni wierni korzystali z czasowo zorganizowanej w pomieszczeniach na parterze wojskowych koszar przy ulicy Jeziornej (dziś ulica Farbiarska).
Proboszczowie.
Mimo rozebrania cerkwi w 1925 i niewybudowania nowej, parafia prawosławna w Tomaszowie Mazowieckim istniała nieprzerwanie aż do 1995. Ostatni z żyjących wiernych przenieśli się do Piotrkowa Trybunalskiego i Łodzi.

</doc>
<doc id="1469001" url="https://pl.wikipedia.org/wiki?curid=1469001" title="Hyloxalus">
Hyloxalus

Hyloxalus – rodzaj płaza bezogonowego z podrodziny Hyloxalinae w rodzinie drzewołazowatych (Dendrobatidae). 
Zasięg występowania.
Rodzaj obejmuje gatunki występujące w Ameryce Południowej i Środkowej od Panamy do Peru poprzez Wenezuelę, Kolumbię i Ekwador. Zamieszkuje także wschodnie pogórze Andów (od Boliwii do Wenezueli, na wschód sięgając górnego zlewiska Amazonki.
Systematyka.
Podział systematyczny.
Do rodzaju należą następujące gatunki:

</doc>
<doc id="1469004" url="https://pl.wikipedia.org/wiki?curid=1469004" title="Cwaniak">
Cwaniak

Cwaniak – amerykański kryminał filmowy z 1987 roku.
Główne role.
i inni
Nagrody i nominacje.
Oscary za rok 1987

</doc>
<doc id="1469005" url="https://pl.wikipedia.org/wiki?curid=1469005" title="Cryptophyllobates">
Cryptophyllobates



</doc>
<doc id="1469006" url="https://pl.wikipedia.org/wiki?curid=1469006" title="Igor González de Galdeano">
Igor González de Galdeano

Igor González de Galdeano Aranzabal (ur. 1 listopada 1973 w Vitorii) – hiszpański kolarz szosowy, brązowy medalista mistrzostw świata. Zawodowiec w latach 1995-2005.
Kariera.
Pierwszy sukces w karierze Igor González de Galdeano osiągnął w 1991 roku, kiedy wspólne z kolegami z reprezentacji zdobył brązowy medal w drużynowej jeździe na czas na mistrzostwach świata juniorów. Osiem lat później zajął drugie miejsce w klasyfikacji generalnej Vuelta a España, przegrywając tylko z Niemcem Janem Ullrichem. Wygrał wtedy dwa etapy, pierwszy i dwunasty. Po jednym etapie tego wyścigu wygrywał także w latach 2001-2003, przy czym w klasyfikacji generalnej najlepiej wypadł w 2003 roku, kiedy zajął czwarte miejsce. Ponadto w 2002 roku wygrał Deutschland Tour oraz przez siedem etapów był liderem Tour de France (ostatecznie był piąty). W tym samym roku wywalczył swój jedyny medal na międzynarodowej imprezie. Na mistrzostwach świata w Zolder był trzeci w jeździe indywidualnej na czas, przegrywając tylko z Kolumbijczykiem Santiago Botero oraz Niemcem Michaelem Richem. W 2004 roku wystartował na igrzyskach olimpijskich w Atenach, gdzie był ósmy w jeździe na czas, a wyścigu ze startu wspólnego nie ukończył. W 2005 roku zakończył karierę.
W 2006 roku został dyrektorem sportowym w grupie Euskaltel-Euskadi.
Jego starszy brat, Álvaro, również był kolarzem.

</doc>
<doc id="1469007" url="https://pl.wikipedia.org/wiki?curid=1469007" title="Ras al-Chajma">
Ras al-Chajma



</doc>
<doc id="1469009" url="https://pl.wikipedia.org/wiki?curid=1469009" title="Igor Gonzalez de Galdeano">
Igor Gonzalez de Galdeano



</doc>
<doc id="1469011" url="https://pl.wikipedia.org/wiki?curid=1469011" title="Ashby-de-la-Zouch">
Ashby-de-la-Zouch

Ashby-de-la-Zouch (pot. "Ashby") – miasto w Wielkiej Brytanii, w Anglii, w hrabstwie Leicestershire, w dystrykcie North West Leicestershire, w obrębie kompleksu National Forest. Zamieszkuje je 12 758 osób.
Nazwa.
Ta rzadka jak na Anglię nazwa ma podwójny źródłosłów. Słowo "Ashby" jest pochodzenia anglo-duńskiego i oznacza „jesionową farmę” (duń. "by(r)" – wieś, osada, farma), natomiast dodatek "de la Zouch" pochodzi z francuskiego i oznacza szlacheckiego właściciela pochodzenia francuskiego de la Souche, który objął tę farmę w XII wieku.
Historia.
W XV wieku powstał zamek, w którym sir Walter Scott umieścił akcję powieści "Ivanhoe".

</doc>
<doc id="1469012" url="https://pl.wikipedia.org/wiki?curid=1469012" title="Parafia Matki Bożej Anielskiej">
Parafia Matki Bożej Anielskiej



</doc>
<doc id="1469013" url="https://pl.wikipedia.org/wiki?curid=1469013" title="Ashmore i Cartier">
Ashmore i Cartier



</doc>
<doc id="1469014" url="https://pl.wikipedia.org/wiki?curid=1469014" title="Ras al-Chajma (miasto)">
Ras al-Chajma (miasto)

Ras al-Chajma (arab. رأس الخيمة) – miasto północno-wschodniej części Zjednoczonych Emiratów Arabskich (ZEA), stolica i największy ośrodek emiratu Ras al-Chajma. Usytuowana nad Zatoką Perską (na tzw. "Pirackim Wybrzeżu") oraz u podnóża gór Al-Hadżar. W 2014 liczyła 115 949 mieszkańców (szóste pod tym względem miasto w ZEA), a wraz z całą aglomeracją – około 263 000 mieszkańców (dane z 2015).
W przeszłości miasto zwane było Dżulfar ("Julfar"). Nazwa Ras al-Chajma oznacza "szczyt namiotu". Często zamiennie określane jest akronimem R.A.K. City (od ang. "Ras Al Khaimah City").
Miasto jest podzielone na pięć części:
20 km od centrum miasta zlokalizowany jest Port lotniczy Ras al-Chajma – jedno z największych lotnisk w kraju.

</doc>
<doc id="1469015" url="https://pl.wikipedia.org/wiki?curid=1469015" title="Cerkiew św. Jerzego Zwycięzcy w Chróścinie">
Cerkiew św. Jerzego Zwycięzcy w Chróścinie

Cerkiew pod wezwaniem św. Jerzego Zwycięzcy – prawosławna cerkiew filialna w Chróścinie. Należy do parafii Częstochowskiej Ikony Matki Bożej w Częstochowie, w dekanacie Kraków diecezji łódzko-poznańskiej Polskiego Autokefalicznego Kościoła Prawosławnego.
Historia.
Wzniesiona w II połowie XIX w. Budowa cerkwi w Chróścinie była związana z nadaniem rosyjskiemu generałowi lejtnantowi Krasnokutskiemu folwarków Bolesławiec, Wiewiórka, Chróścin, Mieleszyn, Mokrsko, Krzyworzeka i Kamionka w uznaniu zasług w tłumieniu powstania styczniowego. Córka generała, Tatiana, wyszła za mąż za Iwana Łopuchina i razem z mężem ufundowała w Chróścinie budowę nowej rezydencji rodzinnej oraz prywatnej niewielkiej cerkwi. Służyła ona głównie rodzinie (miała być grobowcem Łopuchinów) oraz prawosławnym służącym i stacjonującym w okolicy żołnierzom z garnizonu przygranicznego. Obiekt został wzniesiony w końcu XIX wieku, w 1903 został w nim pochowany tragicznie zmarły synek fundatorów. Dookoła cerkwi urządzono cmentarz prawosławny. Koszt budowy wyniósł 12 tys. rubli. 
W czasie I wojny światowej Łopuchinowie wyjechali ze swojego majątku do Prus, w 1918 żołnierze niemieccy rozebrali drewnianą dzwonnicę cerkwi i zabrali z niej dzwony. Po 1918 ich dobra zostały poddane parcelacji, w zamku umieszczono sierociniec oraz internat szkoły rolniczej, zaś cerkiew została formalnie przejęta przez Skarb Państwa. Chociaż nie wyznaczono dla niej stałego duszpasterza, odbywały się w niej nieregularne nabożeństwa odprawiane przez kler z Wielunia. Żadnych zniszczeń nie przyniosła obiektowi II wojna światowa, po wojnie w cerkwi została urządzona kaplica pogrzebowa dla mieszkańców domu opieki społecznej ulokowanego w zamku Łopuchinów. W tym czasie cerkiew posiadała jeszcze pełne wyposażenie, ikonostas, utensylia liturgiczne, a pokrywająca ją dekoracja malarska była w dobrym stanie. W latach 70. zabroniono jednak dalszego korzystania z obiektu o niewiadomej przynależności, a rozbiórka ogrodzenia wokół cerkwi dodatkowo przyczyniła się do jej dewastacji. W ciągu kolejnych dziesięcioleci świątynia systematycznie niszczała. 
Dopiero w 1989 został dokonany opis techniczny cerkwi, razem z wykazem zaszłych w niej zniszczeń i oceną możliwości remontu. W tym samym roku częściowo zabezpieczono budynek przed dalszym niszczeniem. Obiekt został częściowo wyremontowany z inicjatywy prywatnej, od 2006 ponownie jest w rękach Kościoła Prawosławnego, który przejął go z rąk rzymskokatolickiej parafii pw. św. Mikołaja w Chróścinie.
W 2013 ukończono remont elewacji cerkwi i zbudowano nowe schody.
Świątynię wpisano do rejestru zabytków 5 czerwca 1989 pod nr 510.
Cerkiew św. Jerzego w Chróścinie jest jedyną wiejską świątynią prawosławną w województwie łódzkim.
Architektura.
Budowla murowana, tynkowana, o czterech małych kopułach. Świątynia była bogato zdobiona freskami, zarówno wewnątrz, jak i na zewnątrz. Wykończone w 1913 polichromie (niektóre źródła uznają datę ich poświęcenia za datę poświęcenia całej cerkwi) przedstawiały walkę św. Jerzego ze smokiem, aniołów i czterech ewangelistów. Powierzchnia użytkowa cerkwi liczy 44,39 metra kwadratowego.

</doc>
<doc id="1469017" url="https://pl.wikipedia.org/wiki?curid=1469017" title="Gaby. Historia prawdziwa">
Gaby. Historia prawdziwa

Gaby. Historia prawdziwa – amerykańsko-meksykański dramat obyczajowy z 1987 roku. Oparta na faktach historia Gabrieli Brimmers, która nie może mówić, chodzić, ruszać rękami. Mimo to uczy się i studiuje.
Główne role.
i inni
Nagrody i nominacje.
Oscary za rok 1987
Złote Globy 1987

</doc>
<doc id="1469022" url="https://pl.wikipedia.org/wiki?curid=1469022" title="Abu Zabi (emirat)">
Abu Zabi (emirat)

Abu Zabi (arab. إمارة أبو ظبي imārah abū ẓabī; Emirat Abu Zabi / Abu Dhabi) – największy emirat wchodzący w skład Zjednoczonych Emiratów Arabskich (członek od roku 1971). Leży na Półwyspie Arabskim i na wyspach w Zatoce Perskiej. Obejmuje powierzchnię 67 340 km², co stanowi 86% całego obszaru ZEA. Powierzchnia przeważnie nizinna i pustynna.
Stolicą jest miasto Abu Zabi. W emiracie mieszka około 1,4 miliona ludzi (głównie Arabowie), z czego ponad połowa w stolicy. Od 2022 roku emiratem rządzi emir Muhammad ibn Zajid Al Nahajjan.
Jest to jeden z największych regionów wydobycia ropy naftowej. Znajdują się tam pola naftowe Murban i Bu Hasa oraz platformy morskie Umm asz-Szaif i Az-Zakkum w rejonie wyspy Das.
Emirat ma rozwinięty przemysł petrochemiczny i cementowy. Wydobywana ropa przetwarzana jest w rafineriach ropy naftowej.
Historia.
W latach 1892–1968 emirat znajdował się pod protektoratem brytyjskim. Później znalazł się w składzie Omanu Traktatowego. Od grudnia 1971 roku jest w składzie Zjednoczonych Emiratów Arabskich.
Flaga.
Flaga Abu Zabi jest prostokątna, czerwona z białym kantonem w górnym lewym rogu flagi. Kanton zajmuje 1/3 szerokości i 1/3 długości flagi. Początkowo flaga emiratu była cała czerwona. Po traktacie zawartym z Wielką Brytanią w 1820 roku dodano biały pas, zamieniony w 1958 roku na kanton.

</doc>
<doc id="1469026" url="https://pl.wikipedia.org/wiki?curid=1469026" title="Danuta Beata Postnikoff">
Danuta Beata Postnikoff

Danuta Beata Postnikoff (właśc. Danuta Beata Postnikoff – Moskalewicz) (ur. 13 maja 1948 w Sopocie) – polska dziennikarka, reżyser i scenarzystka filmowa.
Absolwentka Wydziału Nauk Społecznych Uniwersytetu Warszawskiego (1972), PWSFTviT w Łodzi (1978). Studiowała również na ASP w Warszawie (1967-1968). Autorka wielu filmów dokumentalnych i krótkometrażowych, zwłaszcza o problematyce społecznej. Obecnie współpracuje także z tygodnikiem "Polityka". Współautorka reaktywacji Teatru Hybrydy.
Życie prywatne.
Córka Pawła Postnikoffa, kapitana żeglugi wielkiej i majora AK, pochodzącego ze spolonizowanej rosyjskiej szlachty i Zenobii z Potockich.
Siostra dziennikarki i reżyser telewizyjnej i filmowej Ewy Cendrowskiej, matka dziennikarza Pawła Moskalewicza.
Mieszka w Warszawie.

</doc>
<doc id="1469027" url="https://pl.wikipedia.org/wiki?curid=1469027" title="Kościół Dominikanów w Poznaniu">
Kościół Dominikanów w Poznaniu



</doc>
<doc id="1469028" url="https://pl.wikipedia.org/wiki?curid=1469028" title="Cerkiew św. Serafina w Sieradzu">
Cerkiew św. Serafina w Sieradzu

Cerkiew św. Serafina – nieistniejąca obecnie cerkiew prawosławna w Sieradzu. Została wybudowana w latach 1910–1912 według projektu architekta powiatowego Pinajewa. 
Prace budowlane prowadziła warszawska firma Kartensa Mawriki. Cerkiew była budowlą w stylu bizantyjskim, na planie krzyża greckiego, nakryta kopułą. Nad wejściem znajdowała się dzwonnica z pięcioma dzwonami. Teren świątyni otoczony był lekkim ażurowym ogrodzeniem. Została ona konsekrowana 21 stycznia 1912. Identyczna architektonicznie cerkiew istniała w tym samym okresie w Łęczycy. 
W 1919 cerkiew została przejęta przez władze miasta, które usunęły z jej wnętrza całe wyposażenie. W 1921 budynek przekazano do użytkowania Towarzystwu Gimnastycznemu "Sokół". Na przełomie lat 1927–1928 podjęto decyzję o wyburzeniu cerkwi. Materiał budowlany z niej pochodzący wykorzystano do budowy szkoły dla dzieci żydowskich i remontu sali teatralnej.

</doc>
<doc id="1469029" url="https://pl.wikipedia.org/wiki?curid=1469029" title="Szardża">
Szardża



</doc>
<doc id="1469033" url="https://pl.wikipedia.org/wiki?curid=1469033" title="Beata Postnikoff">
Beata Postnikoff



</doc>
<doc id="1469034" url="https://pl.wikipedia.org/wiki?curid=1469034" title="Szardża (emirat)">
Szardża (emirat)

Szardża, Aš-Šāriqa () – emirat w Zjednoczonych Emiratach Arabskich, na Półwyspie Arabskim. Powierzchnia 2590 km². 1 405 843 mieszkańców (2015), trzeci pod względem wielkości. Stolica Szardża. Tereny wyżynno-nizinne, powierzchnia pustynna. Klimat zwrotnikowy kontynentalny, suchy, z temperaturą 20–40 stopni Celsjusza w ciągu roku i opadami poniżej 80–140 mm rocznie. Brak rzek stałych. Roślinność pustynna i półpustynna. Eksploatacja złóż ropy naftowej z dna Zatoki Perskiej (złoże Mubarak) oraz uprawa zbóż, palmy daktylowej i warzyw w oazach. Na wybrzeżu rybołówstwo i połów pereł.
Emirat Szardża jest jedynym emiratem przestrzegającym szariatu. Wyraża się to m.in. w całkowitym zakazie sprzedaży i podawania alkoholu.
Emirowie Szardży.
Dynastia Al-Qasimi 

</doc>
<doc id="1469035" url="https://pl.wikipedia.org/wiki?curid=1469035" title="Cerkiew św. Aleksego w Skierniewicach">
Cerkiew św. Aleksego w Skierniewicach

Cerkiew św. Aleksego – cerkiew prawosławna w Skierniewicach; obecnie nieistniejąca.
Kamień węgielny pod jej budowę położono 5 października 1910, na gruncie podarowanym przez cara Mikołaja II w rogu pałacowego parku. Świątynię wzniesiono w stylu staropskowskim według projektu Androsowa. Prace budowlane wykonywała skierniewicka firma Ignacego Tyde. W październiku 1912 jeszcze nieukończoną cerkiew wizytował car Mikołaj II. Obiekt wyburzono w okresie międzywojennym w ramach akcji rewindykacji cerkwi prawosławnych; obecnie na jego miejscu stoi budynek Instytutu Warzywnictwa.

</doc>
<doc id="1469037" url="https://pl.wikipedia.org/wiki?curid=1469037" title="Michael Rich">
Michael Rich

Michael Rich (ur. 23 września 1969 we Fryburgu Bryzgowijskim) – niemiecki kolarz szosowy i torowy, mistrz olimpijski oraz ośmiokrotny medalista szosowych mistrzostw świata. Zawodowiec w latach 1997-2006.
Kariera.
Pierwszy sukces w karierze Michael Rich osiągnął w 1987 roku, kiedy wywalczył brązowy medal w indywidualnym wyścigu na dochodzenie podczas torowych mistrzostw świata juniorów. Rok później wystartował na igrzyskach olimpijskich w Seulu, zajmując wraz z kolegami z reprezentacji dziesiąte miejsce w drużynowej jeździe na czas. Pierwszy medal wśród seniorów zdobył na mistrzostwach świata w Utsunomiya, gdzie wspólnie z Rolfem Aldagiem, Kaiem Hundertmarckiem i Raimundem Lehnertem zajął trzecie miejsce w drużynowej jeździe na czas. W tej samej konkurencji zdobył jeszcze trzy medale mistrzostw świata: srebrne na MŚ w Stuttgarcie (1991) i MŚ w Oslo (1993) oraz brązowy podczas MŚ w Agrigento (1994). Ponadto na igrzyskach olimpijskich w Barcelonie w 1992 roku wspólnie z Bernden Dittertem, Christianem Meyerem i Uwe Peschelem był w tej konkurencji najlepszy. Medale zdobywał także w indywidualnej jeździe na czas: podczas MŚ w Plouay (2000), MŚ w Zolder (2002) i MŚ w Weronie (2004) zajmował drugie miejsce, a na mistrzostwach w Hamilton w 2003 roku zajął trzecie miejsce. Poza tym wygrał między innymi dwukrotnie francuski Chrono des Nations (2002 i 2003) oraz trzykrotnie Bayern-Rundfahrt (2002, 2003 i 2005). Wielokrotnie zdobywał medale szosowych mistrzostw kraju, w tym cztery złote. Ponadto w 1989 roku zdobył dwa srebrne medale torowych mistrzostw RFN - w drużynowym i indywidualnym wyścigi na dochodzenie. Nigdy jednak nie zdobył medalu na torowych mistrzostwach świata. W 2006 roku zakończył karierę zawodniczą. Michael Rich jest żonaty, ma dwoje dzieci i mieszka w Emmendingen.

</doc>
<doc id="1469038" url="https://pl.wikipedia.org/wiki?curid=1469038" title="Jiu jitsu">
Jiu jitsu



</doc>
<doc id="1469042" url="https://pl.wikipedia.org/wiki?curid=1469042" title="Złote czasy radia">
Złote czasy radia

Złote czasy radia – amerykański komediodramat z 1987 roku, opowiadający o życiu Amerykanów w czasach, gdy radio było najpopularniejszym medium domowym, czyli na przełomie lat 30. i 40. XX wieku.
Główne role.
i inni
Opis fabuły.
Narrator opowiada historię swojego dzieciństwa w Nowym Jorku od późnych lat 30. XX wieku do końca roku 1944. Wtedy radio było nie tylko rozrywką i źródłem informacji. Łączyło ludzi niezależnie od zajmowanej pozycji społecznej, czy przynależności do grupy etnicznej. Film powiada o niezamożnej żydowskiej rodzinie z rejonu Rockaway Beach, nowojorskiej dzielnicy Queens. W tej rodzinie pełno ciotek i wujków ze swoimi nawykami, marzeniami i zabawnymi zwyczajami. Razem z sąsiadami słuchają radia. Każdy z nich ma swoją ulubioną audycję radiową: mały Joe uwielbia "Mściciela w masce", ciotka Cecil lubi słuchać brzuchomówcy, a Ruthie naśladuje brazylijską piosenkarkę Carmen Mirandę. Czasami radio ingeruje w życie. Ciotkę Beę porzucił chłopak, kiedy radio nadawało "Wojnę światów" Orsona Wellesa.
Nagrody i nominacje.
Oscary za rok 1987
Nagrody BAFTA 1987

</doc>
<doc id="1469046" url="https://pl.wikipedia.org/wiki?curid=1469046" title="Inskrypcja z Filippi">
Inskrypcja z Filippi

Inskrypcja z Filippi – zabytek średniowiecznej epigrafiki bułgarskiej.
Dzieje tekstu.
Dotarł do nas jedynie sam początek i koniec napisu na dwóch marmurowych płytach, a także niewielkie fragmenty z pojedynczymi literami. Te dwie płyty i fragmenty pozostałych zostały odnalezione w trakcie prac wykopaliskowych prowadzonych w latach 1923-1933 na terenie chrześcijańskiej bazyliki w Filippi w północnej Grecji, dwanaście kilometrów na północ od Kawali. Obecnie płyty znajdują się w muzeum przy terenie wykopalisk.
Początek napisu widział i przepisał Francuz ojciec Bracognié w 1707 roku. Później płyty przysypała ziemia i ponownie zostały odkryte dopiero w 1923 roku. Cały napis był wykonany na sześciu płytach, które stanowiły część stylobatu bazyliki. Była to jedna z najdłuższych znanych inskrypcji protobułgarskich.
Po przepisaniu początku napisu przez ojca Bracognié, fragment ten był wielokrotnie publikowany. Całość napisu po raz pierwszy opublikował w 1928 roku František Dvorník w periodyku Ecole Française d'Athènes. Gruntowną analizę napisu przeprowadził Jordan Iwanow w opublikowanej 1931 roku pracy "Български старини из Македония" ("Bułgarskie starożytności w Macedonii").
Inskrypcja poświadcza fakt wyprawy kauchana Isbuła w 837 roku do kraju Smolan
Treść.
[Το]ν πολων Βου(λ)γα-
ρον [ο] εκ θεου αρχον ο Π- 
ερσιανοσ απεστιλεν
Ι[σ]βουλον τον καυχανον δοσασ αθτον φοσα-
τα κ(ε) τοω ητξιργου βοιλ-
αν κ(ε) τον κανα βοιλα κολοβρον κ(ε) ο καυχανοσ
επι τουσ Σμολεανουσ ο-
ν. Η [τησ] την αληθηναν γ-
υρευη, ο θ(εοσ) θεορι.κ(ε), η τησ ψ-
ευδετε, ο θ(εοσ) θεορι. Τουσ
Χριστηανουσ οι βουλγαρι-
σ πολα αγαθα επυισα[ν]
κ(ε) οι Χριστηανοι ελησμον-
ησαν, αλλα ο θ(εο)σ θεορι.
Jej tekst w przekładzie brzmi jak następuje:
"Presjan, archont z woli Boga wielu Bułgarów, wyprawił kauchana Isbuła i dał mu wojsko i iczirgu boiła, i chana kołobyra. I kauchan ku Smolanom…"
I dalej:
"Jeśli ktoś szuka prawdy, Bóg widzi, i jeśli ktoś kłamie, Bóg widzi. Bułgarzy uczynili wiele dobrego dla chrześcijan, a chrześcijanie zapomnieli. Ale Bóg widzi."

</doc>
<doc id="1469052" url="https://pl.wikipedia.org/wiki?curid=1469052" title="Protest wyborczy">
Protest wyborczy

Protest wyborczy – wniosek skierowany do sądu, w którym wskazuje się na nieprawidłowości formalne związane z przeprowadzeniem wyborów, domagając się ich unieważnienia.
W prawie polskim instytucja protestu wyborczego została uregulowana odrębnie w poszczególnych ustawach dotyczących poszczególnych wyborów, w tym w kodeksie wyborczym, tj. w ustawie z dnia 5 stycznia 2011 r. Kodeks wyborczy, jak również w ustawach dotyczących przeprowadzania referendum.
Poszczególne regulacje różnią się zakresem podmiotowym i przedmiotowym protestu, jak też właściwością sądu. Protesty co do zasady dotyczyć mogą ważności wyborów w ogólności, ważności wyborów w danym okręgu lub ważności wyboru określonej osoby. Podstawą może być popełnienie przestępstwa, naruszenie przepisów dotyczących głosowania lub ustalania wyników. Prawo do wniesienia protestu ograniczone jest terminem (z reguły wynoszącym 3, 7 lub 14 dni). Protesty mogą wnosić (zależnie od powodu) indywidualni wyborcy i pełnomocnicy komitetów wyborczych, a także przewodniczący właściwej komisji wyborczej.
Właściwy do rozpoznania protestów jest sąd okręgowy (w przypadku wyborów samorządowych) lub Sąd Najwyższy (w przypadku wyborów ogólnokrajowych). Sąd rozpoznaje wniosek w postępowaniu nieprocesowym. Najdalej idącym w skutkach rozstrzygnięciem może być podjęcie uchwały o nieważności wyborów.

</doc>
<doc id="1469056" url="https://pl.wikipedia.org/wiki?curid=1469056" title="W szachu">
W szachu

W szachu (ang. "Matewan") - amerykański film historyczny z 1987 roku.
Opis fabuły.
Hrabstwo Mingo, Zachodnia Virginia, rok 1920. Grupa górników, która nie może utworzyć związku zawodowego musi stawić czoło właścicielom kopalni i bandytom. Czarni i włoscy górnicy, których sprowadzono do kopalni jako łamistrajki. Są między dwoma stronami konfliktu. Joe Kenehan, podejmuje się zadania zjednoczenia lokalnych górników czarnoskórych i Włochów.
Nagrody i nominacje.
Oscary za rok 1987
Amerykańskie Stowarzyszenie Operatorów Filmowych
Film Independent

</doc>
<doc id="1469067" url="https://pl.wikipedia.org/wiki?curid=1469067" title="Zmarli (film)">
Zmarli (film)

Zmarli (ang. "The Dead") – amerykańsko-brytyjsko-irlandzko-niemiecki dramat filmowy z 1987 roku w reżyserii Johna Hustona. Obraz powstał na podstawie opowiadania Jamesa Joyce’a.
Nagrody i nominacje.
Oscary za rok 1987

</doc>
<doc id="1469071" url="https://pl.wikipedia.org/wiki?curid=1469071" title="Chromis chromis">
Chromis chromis



</doc>
<doc id="1469076" url="https://pl.wikipedia.org/wiki?curid=1469076" title="Dubaj (emirat)">
Dubaj (emirat)

Dubaj (arab. دبي, trl. "Dubayy", trb. "Dubajj"; oficjalnie arab. إمارة دبي, trl. "Imārat Dubayy", trb. "Imarat Dubajj") – jeden z siedmiu emiratów tworzących Zjednoczone Emiraty Arabskie. Stolicą tej jednostki administracyjnej jest miasto Dubaj. Emirat Dubaj jest najbardziej zaludnionym i drugim co do wielkości emiratem w ZEA po Abu Zabi. Wyróżnia się spośród innych części kraju niskim dochodem z wydobycia ropy naftowej, stanowiącym 6% PKB. Główne dochody emirat czerpie z Jebel Ali Free Zone oraz turystyki.
Historia.
Tereny dzisiejszego miasta były zamieszkane już 3 tys. lat p.n.e. Najstarsze miejsce, gdzie został wspomniany Dubaj to arabska książka "Majam Ma Ostojam men Asmae Al beelad wal Mawadhea" z roku 1095. Z czasem, gdy coraz większą rolę zaczął odgrywać handel perłami łowionymi na miejscu, statki tutejszych kupców zaczęły docierać do Chin, skąd wracały wyładowane jedwabiem i porcelaną, które z kolei stąd docierały do Europy. Największy rozkwit handlu i żeglugi nastąpił między VIII a XIII wiekiem. W XVIII wieku Al Abu Falasa, linia klanu Bani Yas, uzależniła Dubaj od Abu Zabi aż do roku 1833. 8 stycznia 1820 roku szejk Dubaju został sygnatariuszem brytyjskiego "Generalnego Pokojowego Paktu". W 1833 roku dynastia Al Maktoum wyzwoliła miasto spod zależności od Abu Zabi, od tego czasu Dubaj stał się wolnym emiratem. Od 1892 roku Dubaj znalazł się pod protekcją Wielkiej Brytanii. W marcu 1892 roku został utworzony Oman Traktatowy. Podobnie jak inne miasta Dubaj przez dłuższy czas był wioską rybacką oraz perłową, zmieniło się to po odkryciu ropy w latach 60.
Po dewaluacji Zatokowej Rupii w 1966 roku, Dubaj dołączył do nowego niepodległego stanu Kataru, aby utworzyć nową jednostkę monetarną Katar/Dubaj riyal.
2 grudnia 1971 roku Dubaj razem z Abu Zabi i 5 innymi emiratami utworzyli ZEA po opuszczeniu Zatoki Perskiej przez Brytyjczyków w 1971. w 1973 roku Dubaj przyjął nową walutę diram. W XX wieku miasto skorzystało na stabilnych warunkach stworzonych przez dwóch długo urzędujących emirów: szejka Saeed Bin Maktoum od 1912 do 1958 oraz szejka Rashid Bin Saeed al-Maktoum. Szejk Rashid odgrywał główną rolę w rządzeniu emiratem. Przez ten czas rozwinął miasto z małej wioski do nowoczesnego miasta ze świetną komunikacją oraz infrastrukturą przemysłową. Od 1990 roku z powodu choroby szejk odgrywa mało znaczącą rolę w rządzeniu, przejęło ją jego czterech synów.
Władcy Dubaju od 1833 roku:
Obecnym władcą Dubaju jest szejk Muhammad ibn Raszid al-Maktum. Podobnie jak wcześniejszy władca, jego starszy brat szejk Maktoum bin Rashid Al Maktoum, on także jest wiceprezydentem i premierem Zjednoczonych Emiratów Arabskich.
Geografia.
Dubaj leży nad Zatoką Perską, na południowy zachód od Szardży i na północny wschód od Abu Zabi. Do Dubaju należy także enklawa otoczona przez Oman, Adżman i Ras al-Chajma, o nazwie Hatta. Emirat jest podzielony na 9 sektorów: 1–4,6 są zurbanizowane, 7–9 przemysłowe, 5 to Jebel Ali, 7 – Hatta. Większość Dubaju to pustynia oraz góry Hajar na wschodzie, znajdują się także liczne zielone oazy i doliny.
W przeciwieństwie do Abu Zabi i Szardży, Dubaj ma tylko jedno miasto. Chociaż emirat ma powierzchnię 3900 km² populacja (889 518 w 1990) jest skoncentrowana w mieście. Wpłynęło to na atrakcyjność oaz jako miejsc na weekendowy wypoczynek poza miastem.
Rezerwy ropy naftowej w Dubaju stanowią mniej niż 1/20 zasobów Abu Zabi. Wpływy z wydobycia ropy stanowią niewielką część dochodów emiratu.
Język i religia.
Oficjalnym językiem jest arabski, ale angielski, hindi, perski, oraz urdu są także często używane. Islam jest oficjalną religią w całych Zjednoczonych Emiratach Arabskich. Większość ludzi to sunnici. Mniejszości religijne to hindusi, sikhowie oraz chrześcijanie. Dubaj jest jedynym emiratem, w którym znajdują się świątynie hinduistyczne oraz sikhów. W Meena Bazaar są świątynie Śiwy oraz Kriszny. Znajduje się tam także elektryczne krematorium prowadzone przez indyjskich emigrantów. Rząd wystosował ustawę o tolerancji wobec politeistów. W 2001 roku rozpoczęła się budowa kilku świątyń protestanckich i rzymskokatolickich, finansowanych przez rząd na Jebel Ali.

</doc>
<doc id="1469080" url="https://pl.wikipedia.org/wiki?curid=1469080" title="Zabytki Wielkiej Brytanii">
Zabytki Wielkiej Brytanii

Zabytki Wielkiej Brytanii (ang. "Listed building") to budynki, które zostały umieszczone na ustawowej liście budynków o szczególnym znaczeniu architektonicznym lub historycznym. Jest to powszechnie stosowany status, dotyczący około pół miliona budynków.
Zabytkowy obiekt nie może zostać zburzony ani rozbudowany bez zezwolenia władz lokalnych (które zazwyczaj konsultują zmiany z odpowiednią centralną agencją rządową). Prawo zobowiązuje właścicieli tych zabytkowych budynków do przeprowadzania koniecznych napraw, renowacji i utrzymania obiektów, a niedotrzymanie zobowiązań grozi karą. Procedura uznawania obiektów za zabytkowe dopuszcza również usuwanie budynków z listy, jeśli wpis zostanie uznany za błędny.
Większość obiektów znajdujących się w wykazach stanowią budynki, ale na liście znajdują się również mosty, pomniki, rzeźby, pomniki wojenne, a nawet kamienie milowe oraz przejście dla pieszych Abbey Road, kojarzone z zespołem The Beatles. Nieco odmienne systemy funkcjonują w każdym obszarze Zjednoczonego Królestwa, choć podstawowe zasady wpisywania na listę są jednakowe.
Anglia i Walia.
Obecnie w Anglii znajduje się 397 164 obiektów zabytkowych, z czego 2,5% stanowią zabytki klasy I. W Walii znajduje się 30 000 budynków zabytkowych. Agendą rządu brytyjskiego, opiekującą się zabytkami Anglii jest English Heritage.
Wszystkie budynki w Anglii zbudowane przed 1700 rokiem są zabytkami, a także większość tych z lat 1700-1840. Spośród struktur powstałych po drugiej wojnie światowej, tylko te o wyjątkowym znaczeniu zostały wpisane na listę zabytków.
Kategorie obiektów zabytkowych.
Istnieją trzy rodzaje statusów budynków zabytkowych na terenie Anglii i Walii:
W przeszłości istniała również nieustawowa klasa III, która została zniesiona w 1970 roku.
Kryteria obiektów zabytkowych.
Każda konstrukcja, znajdująca się na liście zabytków, musi spełniać określone kryteria. Kryteria obejmują znaczenie architektoniczne, historyczne lub muszą być blisko związane ze znaczącymi postaciami bądź wydarzeniami historycznymi.
Kryteria obejmują:
Irlandia Północna.
W Irlandii Północnej znajduje się około 8500 budynków zabytkowych, co stanowi 2% ogólnej liczby budynków. Około 200 budynków stanowi klasę A, około 400 klasę B+, a reszta B1 i B2. Instytucją odpowiedzianą za klasyfikację i opiekę nad obiektami zabytkowymi jest Northern Ireland Environment Agency.
Istnieją cztery rodzaje statusów budynków zabytkowych na terenie Irlandii Północnej:
Szkocja.
W Szkocji znajduje się około 47 400 budynków zabytkowych, z czego 8% (około 3800) sklasyfikowano jako zabytki kategorii A, 51% (około 24 000) stanowi kategorię B, a reszta kategorię C(s).
Istnieją trzy rodzaje statusów budynków zabytkowych na terenie Szkocji:

</doc>
<doc id="1469082" url="https://pl.wikipedia.org/wiki?curid=1469082" title="Burning Up">
Burning Up



</doc>
<doc id="1469092" url="https://pl.wikipedia.org/wiki?curid=1469092" title="Iczirgu boiła">
Iczirgu boiła

Iczirgu boiła lub Czyrgubilja - tytuł dostojnika w I państwie bułgarskim, komendanta stołecznego garnizonu, będącego trzecim, po chanie i kauchanie, co do godności człowiekiem w państwie. W okresie pokoju czyrgubilja pełnił również funkcje dyplomatyczne.
Pochodzenie tytułu.
Weselin Beszewliew przypuszcza, że słowo "iczigru" jest pochodzenia turecko-ałtajskiego i znaczy: "wewnętrzny". Wedle innej koncepcji pochodzi ono od kaukaskiego słowa "iczircho" i oznacza "strzelca".
Istnienie tej godności poświadcza pochodzący z X wieku napis nagrobny w języku słowiańskim odkryty w Presławiu Wielkim. Stwierdza on, że czyrgubilja ("чъргубиля") Mosticz służył carom: Symeonowi Wielkiemu i Piotrowi I.
O sto lat wcześniejszą, bo pochodzącą z około 837 roku, informację o istnieniu tego urzędu, tyle że wyrytą w języku greckim przynosi inskrypcja z Filippi. Wspomina ona, że chan Presjan wysłał do kraju Smolan u boku kauchana Isbuła nieznanego z imienia iczirgu boiła ("τοω ητξιργου βοιλαν" – "toō ētksirgou boilan").

</doc>
<doc id="1469094" url="https://pl.wikipedia.org/wiki?curid=1469094" title="Stara Katedra w Coimbrze">
Stara Katedra w Coimbrze

Stara Katedra w Coimbrze (port. Sé Velha de Coimbra) – świątynia wzniesiona w 1162 roku.
Jest jednym z najbardziej charakterystycznych zabytków architektury romańskiej w Portugalii. Katedra do dziś zachowała się w prawie nienaruszonym stanie, natomiast renesansowa Piękna Brama (Porta Especiosa) dobudowana do północnej ściany świątyni, jest mocno zniszczona.
&lt;br&gt;

</doc>
<doc id="1469097" url="https://pl.wikipedia.org/wiki?curid=1469097" title="Federacja Arabska">
Federacja Arabska

Arabska Federacja Iraku i Jordanii – krótkotrwała federacja Jordanii i Iraku, istniejąca w 1958 roku.
Federacja utworzona została 14 lutego 1958 roku jako unia królestw haszymidzkich, mająca być przeciwwagą dla utworzonej dwa tygodnie wcześniej z połączenia Egiptu i Syrii Zjednoczonej Republiki Arabskiej. Głową federacji został król Iraku Fajsal II. 
Zacieśnienie federacji uniemożliwił przewrót wojskowy w Iraku 14 lipca, w wyniku którego obalono monarchię i proklamowano republikę. Oficjalnie rozwiązano ją 2 sierpnia 1958 roku.

</doc>
<doc id="1469099" url="https://pl.wikipedia.org/wiki?curid=1469099" title="Ser lechicki">
Ser lechicki

Ser lechicki − rodzaj sera żółtego podpuszczkowego, dojrzewającego, który jest produkowany z krowiego mleka. Ser jest produkowany w formie kul o masie ok. 2 kg i średnicy 15 cm. Oczka są wielkości ziaren grochu, dość liczne, owalne. Okres dojrzewania to 10-12 tygodni. Ser lechicki ma smak pikantny, lekko kwaśny, z czasem traci kwaskowość.
Ser lechicki jest produkowany w byłych krajach ZSRR. Znany dawniej również pod nazwą litewski i nowogródzki, co było związane z miejscem produkcji.
Historia.
Ser powstał w połowie XIX wieku, gdy w okolice Nowogródka sprowadzony został holenderski serowar. Po jego wyjeździe miejscowi pomocnicy próbowali kontynuować produkcję, ale wprowadzone zostały pewne modyfikacje. W efekcie powstał ser o ostrzejszym smaku.
W okresie międzywojennym produkcja sera lechickiego stanowiła ponad 30% ogólnokrajowej produkcji serów w Polsce.

</doc>
<doc id="1469101" url="https://pl.wikipedia.org/wiki?curid=1469101" title="Mistrzostwa Świata Strongman 1993">
Mistrzostwa Świata Strongman 1993

Mistrzostwa Świata Strongman 1993 – doroczne, indywidualne zawody siłaczy.
WYNIKI ZAWODÓW:
Data: 1993 r.
Miejsce: Orange 

</doc>
<doc id="1469103" url="https://pl.wikipedia.org/wiki?curid=1469103" title="Konstanty Korniakt z Białobok">
Konstanty Korniakt z Białobok

Konstanty Korniakt z Białobok herbu Krucini z Białobok (ur. 1582, zm. 1624) – polski szlachcic pochodzący z rodu greckich kupców z Krety.
Życiorys.
Konstanty po śmierci ojca 1 sierpnia 1603 część swoich posiadłości w ziemi lwowskiej sprzedał, a część pozostawił bratu Aleksandrowi i przeniósł się do dóbr odziedziczonych po matce w ziemi przemyskiej, gdzie został właścicielem trzech rezydencji w miejscowościach Sośnica, Złotowice i Białoboki. Te ostatnie wybrał za gniazdo rodowe.
W 1603, gdy zmarł Korniakt ojciec, Stanisław Diabeł Stadnicki wykorzystał ten fakt i najechał oddane pod zastaw wsie Krzemienicę, Czarną i Albigową, złupił chłopów i spalił folwarki. Podczas najazdu na Sośnicę Stadnicki złupił wszystkie dobra tam zgromadzone i pojmał Korniakta, którego przewiózł do Łańcuta, przetrzymując przez pół roku w lochach swego zamku, aż ten podpisał wraz z matką i bratem ugodę o zrzeczeniu się pretensji o najazd na Sośnicę. W czasie sądu w Przeworsku Stadnicki usiłował zabić dwóch doradców prawnych Korniakta: Adama Żydowskiego i Andrzeja Świdnickiego, którzy cudem uciekli z miasta.
Brał udział w wyprawie Stanisława Żółkiewskiego i w zajęciu Fellina i Białego Kamienia przez siły polskie oraz w zwycięstwie nad Szwedami pod Rewlem, w ramach ostatniej kampanii Zamoyskiego w wojnie inflanckiej przeciw Szwecji.
Najechał też zbrojnie na Marcina z Goraja, wypędził ze swoich włości Annę z Fredrów Jaksmanicką, w prywatnym więzieniu uwięził szlachcica Jaczewskiego, a za pomocą swego sługi Adama Żydowskiego zabił na rynku w Przemyślu Marcina Sadowskiego. W 1609 roku napadł i zabił chorążego Rudnickiego oraz jego 16 podwładnych, zabierając ich dobra osobiste.
W 1610 Konstanty rozpoczął budowę zamku w Białobokach koło Gaci, w pobliżu Przeworska.
Konstant Korniakt zmarł od ran jako obrońca ziem polskich w czasie czerwcowego napadu Tatarów w 1624 roku. Został pochowany w kościele Dominikanów w Przemyślu.
Rodzina.
Jego ojciec Konstanty Korniakt należał do najbogatszych kupców lwowskich. Otrzymał on od królów polskich szereg przywilejów, a także noblitację (nadanie szlachectwa). Przeciw nobilitacji w 1601 roku zaprotestowali dłużnicy Konstantego starszego, Hieronim Jazłowiecki i Stanisław Stadnicki – „Diabeł Łańcucki”.
Sam Konstanty urodził się w 1582 i był katolikiem. Jego żoną była Elżbieta Ossolińska, córka Jana Zbigniewa Ossolińskiego – wojewody sandomierskiego.
Miał następujące dzieci:
Konstanty przekazał Mikołajowi Ossolińskiemu z wianem większość majątków ziemskich w regionie przemyskim, klucz Rybotycze z zamkiem koło Przemyśla, oraz dobra Husaków i Miźnic. W sumie 29 wiosek i jedno miasto. Rybotycze stały się główną rezydencją Mikołaja Ossolińskiego, z której dokonywał wypraw na okolicę i utrzymywał tam regularne wojsko, wybierane z okolicznych wiosek.

</doc>
<doc id="1469105" url="https://pl.wikipedia.org/wiki?curid=1469105" title="Katedra Świętego Emmerama w Nitrze">
Katedra Świętego Emmerama w Nitrze

Katedra Świętego Emmerama (słow. "Bazilika svätého Emeráma") – katedra w Nitrze na Słowacji. Dzisiejszy, głównie barokowy kształt świątynia zawdzięcza przebudowie na początku XVIII wieku. Połączono wtedy w jedną całość trzy wcześniejsze świątynie: absydę bazyliki św. Emmerama z XI wieku., górny kościół, pierwotnie gotycki, oraz najmłodszy – dolny, wzniesiony w połowie XVII wieku.

</doc>
<doc id="1469106" url="https://pl.wikipedia.org/wiki?curid=1469106" title="Małopolski Ośrodek Ruchu Drogowego">
Małopolski Ośrodek Ruchu Drogowego



</doc>
<doc id="1469107" url="https://pl.wikipedia.org/wiki?curid=1469107" title="Rojownik włochaty">
Rojownik włochaty

Rojownik włochaty, rojnik włochaty ("Jovibarba preissiana" subsp. " Omelcz. &amp; Czopik") – gatunek rojnika należący do rodziny gruboszowatych. Występuje w Karpatach. W Polsce występuje w Pienińskim Pasie Skałkowym, w Pieninach, w masywie Pilska i w Tatrach.
Zagrożenia i ochrona.
Gatunek objęty ścisłą ochroną gatunkową. Zasadniczo nie jest zagrożony, gdyż główne stanowiska jego występowania znajdują się na obszarze parków narodowych – Pienińskiego i Tatrzańskiego.

</doc>
<doc id="1469108" url="https://pl.wikipedia.org/wiki?curid=1469108" title="Conrad Felixmüller">
Conrad Felixmüller

Conrad Felixmüller (ur. 21 maja 1897 w Dreźnie, zm. 24 marca 1977 w Berlinie) - niemiecki malarz i grafik, przedstawiciel drugiego pokolenia ekspresjonizmu i Nowej Rzeczowości.
Studiował w ASP w Dreźnie. Swoją sztukę traktował jako wyraz zaangażowania politycznego. Współpracował z grupą artystyczną "Der Sturm", a następnie w 1918 został członkiem "Novembergruppe". Jego najbardziej charakterystyczne prace powstały, gdy przebywał w Zagłębiu Ruhry. Przedstawiał w nich krajobrazy przemysłowe i życie górników.
W 1937 jego obrazy zostały usunięte z muzeów przez nazistów jako "sztuka zdegenerowana". Po II wojnie światowej wykładał w Halle, a w 1961 zamieszkał na stałe w Berlinie.

</doc>
<doc id="1469109" url="https://pl.wikipedia.org/wiki?curid=1469109" title="Enrico Donati">
Enrico Donati

Enrico Donati (ur. 19 stycznia 1909 w Mediolanie, zm. 25 kwietnia 2008 w Manhattanie, Nowy Jork) – amerykański malarz pochodzenia włoskiego.
W latach 1934–1940 mieszkał w Paryżu, później wyemigrował do USA, gdzie kontynuował naukę na Arts Students’ League w Nowym Jorku. W latach pięćdziesiątych związał się ze spacjalizmem. Pod wpływem surrealistów zaczął stosować automatyzm, malując bezprzedmiotowe płótna wypełnione aluzyjnymi kształtami z pogranicza różnych światów.
Pierwszą wystawę indywidualną zorganizował w 1944, w galerii Passedoit w Nowym Jorku. W 1947 współpracował z Marcelem Duchampem przy wystawie surrealizmu w Paryżu. Tworzył też dzieła utrzymywane w zupełnie odmiennej poetyce, nieznane do 1987. W 1950 jako materiału zaczął używać skamielin, a w cyklu "Moonscapes" tworzywem były ziemia i piasek.

</doc>
<doc id="1469110" url="https://pl.wikipedia.org/wiki?curid=1469110" title="Rajmund Jarosz">
Rajmund Jarosz



</doc>
<doc id="1469111" url="https://pl.wikipedia.org/wiki?curid=1469111" title="Mistrzostwa Świata Strongman 1992">
Mistrzostwa Świata Strongman 1992

Mistrzostwa Świata Strongman 1992 – doroczne, indywidualne zawody siłaczy.
WYNIKI ZAWODÓW:
Data: 1992 r.
Miejsce: 

</doc>
<doc id="1469112" url="https://pl.wikipedia.org/wiki?curid=1469112" title="Rojnik włochaty">
Rojnik włochaty



</doc>
<doc id="1469114" url="https://pl.wikipedia.org/wiki?curid=1469114" title="Stela Hammurabiego">
Stela Hammurabiego



</doc>
<doc id="1469116" url="https://pl.wikipedia.org/wiki?curid=1469116" title="Rajmund Jarosz (prezydent miasta)">
Rajmund Jarosz (prezydent miasta)

Rajmund Jarosz (ur. 17 marca 1875 w Kalwarii Zebrzydowskiej, zm. 23 lipca 1937 w Drohobyczu) – polski burmistrz i prezydent miasta Drohobycza, marszałek powiatu, właściciel uzdrowisk Truskawiec (od 1911) i Horyniec, prezes Związku Uzdrowisk Polskich.
Życiorys.
Urodził się 17 marca 1875 w Kalwarii Zebrzydowskiej, w rodzinie Rudolfa, sędziego i Marii z Klemensiewiczów. Ukończył studia na Wydziale Prawa Uniwersytetu Jagiellońskiego. Był urzędnikiem Towarzystwa Wzajemnych Ubezpieczeń w Krakowie, w 1902 mianowany kierownikiem placówki w Drohobyczu. Oddział Towarzystwa pod jego kierownictwem wkrótce rozkwitł. Sam Jarosz działał w sferze interesów naftowych, dzięki czemu nabył uzdrowisko Truskawiec. Od 1907 członek rady miejskiej Drohobycza i delegat do rady powiatu drohobyckiego, w którym od 30 grudnia 1907 przez 25 lat był członkiem wydziału powiatowego. Przed 1918 był marszałkiem powiatu drohobyckiego. Wybierany burmistrzem Drohobycza 26 sierpnia 1908, i ponownie 28 lutego 1913, na drugą sześcioletnią kadencję do 1919. Po odzyskaniu przez Polskę niepodległości w II Rzeczypospolitej wybrany prezydentem Drohobycza wiosną 1927 i ponownie w kwietniu 1932. Reskryptem z 21 września 1935 wybrany członkiem Lwowskiej Rady Wojewódzkiej.
Był prezesem Okręgowego Towarzystwa Rolniczego. Przy pomocy Jana Jarosza, Rajmund Jarosz ufundował Muzeum Przyrodnicze na Pomiarkach. Raz w roku każdy biedny mieszkaniec Drohobycza dostawał od Jarosza prezent: przed pałacykiem na Mickiewicza stał kasjer i wypłacał każdemu po złotówce. Od 1929 był prezesem Związku Uzdrowisk Polskich. Otrzymał tytuł honorowego obywatela Drohobycza. W ostatnich tygodniach życia został przewodniczącym okręgu miejskiego Obozu Zjednoczenia Narodowego.
Jego bratem był Jan Jarosz, profesor paleontologii. Jego żoną została Emma Zoellner (ślub w Rozwadowie nad Sanem w 1898, zmarła 6 marca 1926). Ich dziećmi byli: Roman, Aleksander (pierwszy z tytułem doktora był dyrektorem, a drugi inżynier jego zastępcą zarządu zdrojowego), Stanisław (zginął tragicznie jako dziecko przed II wojną światową) i córka Zofia (żona Jerzego Boguskiego, oficera wojska Polskiego). Rajmund Jarosz wraz z żoną Emmą byli symbolem rodziny bogatej w wartości chrześcijańskie, oddanej nade wszystko pracy. W 1935, gdy był już chory, wezwał do siebie syna, Romana, i oddał mu Truskawiec. Zmarł po długiej chorobie 23 lipca 1937 w Drohobyczu. Został pochowany 25 lipca 1937 w Drohobyczu. W jego pogrzebie uczestniczyło ok. 10 tys. osób.
Jego dziećmi byli: Roman (przewodniczący Komisji Zdrojowej), Aleksander (inżynier), Zofia (zamężna z majorem Boguckim).
W dniu śmierci Rajmunda Jarosza rada miejska Drohobycza podjęła uchwałę o zmianie nazwy ulicy Solnej i nadaniu jej imienia Rajmunda Jarosza. Jego imienieiem nazwano także ulice w Truskawcu i Borysławiu. W Drohobyczu do dziś zachowała się willa należąca przed wojną do Rajmunda Jarosza. Na stanowisku prezesa Związku Uzdrowisk Polskich jego następcą został Stanisław Karłowski.

</doc>
<doc id="1469118" url="https://pl.wikipedia.org/wiki?curid=1469118" title="Franspol">
Franspol

Franspol sp z o.o. – polskie przedsiębiorstwo przemysłu materiałów budowlanych z siedzibą w Koninie. Producent gipsów i gładzi szpachlowych.
Działalność.
Podstawową działalnością przedsiębiorstwa, prowadzoną od 1992 r., jest produkcja mieszanek gipsowych oraz zapraw i klejów cementowych. Wszystkie wyroby obecnie powstają w trzech zakładach:
Przedsiębiorstwo jest jednostką dominującą grupy kapitałowej, w skład której wchodzą dwie spółki zależne: Elpoeko w Połańcu i Franspol-Eco w Koninie. Elpoeko zajmuje się zagospodarowaniem ubocznych produktów spalania, tj. popiołów lotnych, mieszanek popiołowo-żużlowych, mikrosfer i gipsu syntetycznego powstałego z mokrego procesu odsiarczania spalin. Spółka Franspol-Eco została założona w 2008 r. Zajmuje się produkcją, przetwórstwem i sprzedażą biomasy na potrzeby energetyki.
Franspol prowadzi sprzedaż w hurtowniach własnych, zlokalizowanych w Koninie, Kole i Słupcy. Jest także zrzeszony w grupie sprzedażowo-zakupowej Polskie Składy Budowlane. Wyroby Franspolu można je znaleźć w ponad tysiącu placówek w Polsce oraz za granicą.

</doc>
<doc id="1469119" url="https://pl.wikipedia.org/wiki?curid=1469119" title="Katedra św. Jana w Limerick">
Katedra św. Jana w Limerick

Katedra św. Jana w Limerick (ang. Saint John's Cathedral, Limerick) − główna świątynia rzymskokatolickiej diecezji Limerick w Irlandii. Zaprojektowana przez architekta Philipa Charlesa Hardwicka, została zbudowana w 1861 roku w stylu neogotyckim. Katedra jest najwyższym budynkiem w Limerick i posiada najwyższy w Irlandii hełm wieży (94 metry).

</doc>
<doc id="1469120" url="https://pl.wikipedia.org/wiki?curid=1469120" title="Zjednoczone Państwa Arabskie">
Zjednoczone Państwa Arabskie

Zjednoczone Państwa Arabskie – istniejąca w latach 1958–1961 konfederacja Zjednoczonej Republiki Arabskiej i Królestwa Jemenu. 
Ze względu na sprzeciw Jemenu wobec reformatorskich planów Egiptu konfederacja istniała "de facto" tylko na papierze, zaś w 1961 została rozwiązana.

</doc>
<doc id="1469121" url="https://pl.wikipedia.org/wiki?curid=1469121" title="Potwierdzenie wistu">
Potwierdzenie wistu

Potwierdzenie wistu, potwierdzenie pierwszego wistu, marka zastępcza – w brydżu, umowny sygnał obrońców; "drugi broniący, czyli ten który siedzi za dziadkiem, ma obowiązek w pierwszej lewie zagranej przez rozgrywającego dać informację, czy w kolorze pierwszego wistu ma jeszcze walory czy nie".
S rozgrywa 3BA po wiście małym pikiem. Na zagraną z dziadka blotkę E gra Waleta, a S bierze tę lewę królem i gra trefla. Zakładając, że obrońcy używają ustalenia "potwierdzenia wistu", gracz E dołoży do tej lewy dziesiątkę trefl potwierdzając wartości w pikach i zachęcając partnera do kontynuacji tego koloru po dojściu do ręki królem karo.
W przypadku nieco różnym, E na zagranego trefla rzuci dwójkę sugerując zmianę ataku – w tym przypadku na kiera aby podegrać pika.

</doc>
<doc id="1469122" url="https://pl.wikipedia.org/wiki?curid=1469122" title="Potwierdzenie pierwszego wistu">
Potwierdzenie pierwszego wistu



</doc>
<doc id="1469123" url="https://pl.wikipedia.org/wiki?curid=1469123" title="Marka zastępcza">
Marka zastępcza



</doc>
<doc id="1469128" url="https://pl.wikipedia.org/wiki?curid=1469128" title="Związek Uzdrowisk Polskich">
Związek Uzdrowisk Polskich

Związek Uzdrowisk Polskich – organizacja, koordynująca działania przemysłu uzdrowiskowego, powstała w 1926.
Związek był kontynuacją Krajowego Związku Zdrojowisk i Uzdrowisk, który powstał w 1910 w czasie I Krajowego Zjazdu Przemysłowo-Balneologicznego w Galicji. 
W roku 1937 Związek liczył 54 członków-podmiotów uzdrowiskowych, należały do niego nie tylko renomowane zdrojowiska jak Truskawiec, ale także mniejsze miejscowości uzdrowiskowe: Otwock, Jaworze, Ojców, Zakopane, Jastrzębia Góra, Horyniec i inne. 
Głównymi zadaniami związku były:
Związek powołał Fundację Instytutu Balneologicznego, dzięki której zbudowano w Al. Focha 33 w Krakowie gmach instytutu i powołano Instytut Balneologiczny, istniejący do 1952.
Związek został zlikwidowany w 1946.

</doc>
<doc id="1469129" url="https://pl.wikipedia.org/wiki?curid=1469129" title="Columcille">
Columcille



</doc>
<doc id="1469131" url="https://pl.wikipedia.org/wiki?curid=1469131" title="Bath coup">
Bath coup



</doc>
<doc id="1469133" url="https://pl.wikipedia.org/wiki?curid=1469133" title="AZS-AWF Warszawa (rugby)">
AZS-AWF Warszawa (rugby)

AZS-AWF Warszawa – polski klub rugby (union i seven) z Warszawy kontynuujący tradycje założonego w 1956 zespołu AZS-AWF Warszawa. Jeden z najbardziej utytułowanych klubów rugby w Polsce. 16-krotny mistrz Polski, 3-krotny zdobywca Pucharu Polski. Zajmuje pierwsze miejsce w klasyfikacji medalowej Mistrzostw Polski w rugby. Od 2012 roku działa też sekcja rugby 7 kobiet.
AZS-AWF Warszawa jest pierwszym historycznym mistrzem Polski w oficjalnych rozgrywkach PZR.

</doc>
<doc id="1469134" url="https://pl.wikipedia.org/wiki?curid=1469134" title="Rajmund Jarosz (aktor)">
Rajmund Jarosz (aktor)

Rajmund Jarosz (ur. 9 kwietnia 1935 w Truskawcu) – polski aktor, artysta Starego Teatru w Krakowie i Piwnicy pod Baranami.
W 1960 ukończył studia na PWST w Krakowie, debiutował w teatrze 19 października 1961.
Wnuk Rajmunda, prezydenta Drohobycza.

</doc>
<doc id="1469136" url="https://pl.wikipedia.org/wiki?curid=1469136" title="Elżbieta Goetel">
Elżbieta Goetel

Elżbieta Goetel-Dąbkowska (ur. 27 lutego 1942 w Warszawie) – polska aktorka, działaczka „Solidarności”, córka pisarza Ferdynanda Goetla.
Życiorys.
W 1963 ukończyła Państwową Wyższą Szkołę Teatralną w Warszawie. W latach 1963-2002 występowała w Teatrze Wybrzeże w Gdańsku. Ponadto wystąpiła w kilkunastu filmach i produkcjach telewizyjnych.
Była żoną Jerzego Dąbkowskiego (1940-2015), również aktora Teatru Wybrzeże.
W sierpniu 1980 wspierała strajkujących w Stoczni Gdańskiej, m.in. recytując wiersze i wykonując w Sali BHP piosenkę „Postulat 22” na melodię Marsza Polonii. Od września 1980 była członkinią NSZZ „Solidarność”, Komitetu Zakładowego „Solidarności” Teatru Wybrzeże. 21 sierpnia 1981 wystąpiła na I Przeglądzie Piosenki Prawdziwej „Zakazane Piosenki” w gdańskiej Hali „Olivia”, ponownie śpiewając „Postulat 22”. Po wprowadzeniu stanu wojennego uczestniczyła w bojkocie radia i telewizji oraz imprez oficjalnych; w latach 1982-1988 występowała w trakcie Mszy za Ojczyznę w kościele św. Mikołaja w Gdańsku; brała udział w Tygodniach Kultury Chrześcijańskiej, organizowanych w kościele oo. jezuitów w Gdańsku Wrzeszczu; działała w Komitecie Pomocy Internowanym i Aresztowanym; w sierpniu 1988 ponownie wystąpiła w Stoczni Gdańskiej na zaproszenie strajkujących.
Po relegalizacji „Solidarności” była w latach 1989-2002 przewodniczącą Komitetu Zakładowego w Teatrze Wybrzeże i dodatkowo w latach 1990-96 Komisji Branżowej „Solidarności” teatrów Trójmiasta; w 2002 wystąpiła z NSZZ „Solidarność”. Od 2002 na emeryturze. Obecnie naucza w Akademii Muzycznej w Gdańsku na Wydziale Dyrygentury Chóralnej, Muzyki Kościelnej, Edukacji Artystycznej, Rytmiki i Jazzu.
W 1996 została odznaczona Srebrnym Krzyżem Zasługi.

</doc>
<doc id="1469138" url="https://pl.wikipedia.org/wiki?curid=1469138" title="MPB (muzyka)">
MPB (muzyka)

Música Popular Brasileira, MPB – popularna muzyka brazylijska, post-bossa nova.
Wykonawcy.
Elymar Santos • Tiririca • Elza Soares •Lobão • Mamonas Assassinas • Carmen Miranda • Emílio Santiago • Balão Mágico • Milionário e José Rico • Roupa Nova • Toquinho • Ritchie • Kátia Cega • Absyntho • Sérgio Mallandro • Barão Vermelho • Jorge Ben Jor • Milton Nascimento • Djavan• Roberto Carlos • Zé Ramalho • Blitz • Verônica Sabino • Markinhos Moura • Fagner • Sylvinho Blau Blau • Alcíone • Beth Carvalho • Michael Sullivan • Paulo Massadas • Tim Maia • Deborah Blando • Joanna • Ivan Lins • Jane&amp;Herondi • Raul Seixas • Angélica • Guilherme Arantes • Sandra de Sá • Trio Parada Dura • Almir Rogério • Rádio Táxi • Polegar • Agepê • Frejat • Titãs • Paralamas do Sucesso • Chitãozinho e Chororó •Wilson Simonal • Dori Caymmi • Leo Jaime • Dominó • Gaúcho da Fronteira • Banda Zero • Trem da Alegria • Zeca Baleiro • Jorge Aragão • Heróis da Resistência • RPM • Netinho • Adriana Calcanhoto • Xuxa • Sérgio Reis • Latino • Marisa Monte • Zizi Possi • Fafá de Belém • Lilian • Carequinha • Ivete Sangalo • Daniela Mercury • Lulu Santos • Paulo Ricardo • MC Batata • Yahoo •Rosanna • Luan&amp;Vanessa • Gilliard• Roberta Sá• Biquíni Cavadão • Hermeto Pascoal • Fábio Júnior • José Augusto • Nelson Ned • Engenheiros do Hawaii • Dalto • Patrícia Marx • Os Abelhudos • Nenhum de Nós • Leandro e Leonardo • Vanessa da Mata

</doc>
<doc id="1469140" url="https://pl.wikipedia.org/wiki?curid=1469140" title="Katedra św. Jana w ’s-Hertogenbosch">
Katedra św. Jana w ’s-Hertogenbosch

Katedra św. Jana w ’s-Hertogenbosch (niderl. Sint-Janskathedraal, 's-Hertogenbosch lub: Kathedrale Basiliek van Sint-Jan Evangelist) – główna świątynia rzymskokatolickiej diecezji ’s-Hertogenbosch w Holandii. Świątynia pochodzi z około 1220. Pierwotnie była to budowla romańska, w późniejszych latach została przebudowana w stylu gotyckim. Od 1558 jest siedzibą diecezji.
Galeria obrazów.
&lt;br&gt;

</doc>
<doc id="1469142" url="https://pl.wikipedia.org/wiki?curid=1469142" title="Tour de France 1966">
Tour de France 1966

53. Tour de France rozpoczął się 21 czerwca w Nancy, a zakończył się 14 lipca 1966 roku w Paryżu. Wyścig składał się z 22 etapów. Cała trasa liczyła 4303 km.
Klasyfikację generalną wygrał Francuz Lucien Aimar. Duży udział w jego zwycięstwie odegrał pięciokrotny zwycięzca Tour de France, Jacques Anquetil, głównie dzięki rywalizacji oraz próbie neutralizowania najgroźniejszego rywala Aimara, Raymonda Poulidora.
Klasyfikację punktową Tour de France wygrał Belg Willy Planckaert, w klasyfikacji górskiej zwyciężył Hiszpan Julio Jiménez, natomiast w klasyfikacji drużynowej drugi raz z rzędu najlepszy był hiszpański zespół KAS. Najaktywniejszym kolarzem został Rudi Altig z RFN.
Drużyny.
W tej edycji TdF wzięło udział 13 drużyn:

</doc>
<doc id="1469143" url="https://pl.wikipedia.org/wiki?curid=1469143" title="III Liceum Ogólnokształcące im. gen. Sowińskiego">
III Liceum Ogólnokształcące im. gen. Sowińskiego



</doc>
<doc id="1469144" url="https://pl.wikipedia.org/wiki?curid=1469144" title="Optimus Pascal">
Optimus Pascal



</doc>
<doc id="1469145" url="https://pl.wikipedia.org/wiki?curid=1469145" title="Beatrice Webb">
Beatrice Webb

Martha Beatrice Potter Webb (ur. 22 stycznia 1858 w Gloucester, zm. 30 kwietnia 1943 w Liphook), brytyjska socjalistka i ekonomistka, żona laburzystowskiego polityka i ministra Sidneya Webba.
Beatrice była wnuczką radykalnego deputowanego do Izby Gmin, Richarda Pottera. W 1883 wstąpiła do Charity Organization Society. W latach 80. XIX w. była związana z innym radykalnym deputowanym i późniejszym ministrem, Josephem Chamberlainem. Swojego przyszłego męża poznała w 1890. Ich ślub odbył się w 1892.
Małżonkowie blisko ze sobą współpracowali. Byli założycielami Towarzystwa Fabiańskiego i London School of Economics. Wspólnie napisali wiele opracowań ekonomicznych i historycznych. W 1913 założyli czasopismo "New Statesman". Należeli do grona zwolenników Związku Radzieckiego. Kiedy w 1929 Sidney otrzymał tytuł parowski, Beatrice odmówiła używania przysługującego jej tytułu "lady Passfield" i pozostała przy swoim nazwisku.
Zmarła w 1943, na cztery lata przed swoim mężem. Została pochowana w nawie Opactwa Westminsterskiego.

</doc>
<doc id="1469150" url="https://pl.wikipedia.org/wiki?curid=1469150" title="Arūnas Kundrotas">
Arūnas Kundrotas

Arūnas Kundrotas (ur. 5 kwietnia 1963 w rejonie poswolskim) – litewski ekonomista, polityk, w latach 2001–2008 minister środowiska.
Życiorys.
W 1986 ukończył studia ekonomiczne na Uniwersytecie Wileńskim.
W latach 1986–1990 był pracownikiem naukowym oddziału wyceny zasobów przyrodniczych instytutu ekonomiki Litewskiej Akademii Nauk. Od 1990 pracował w departamencie ochrony środowiska, przekształconym następnie w ministerstwo. Był kolejno głównym ekonomistą, kierownikiem wydziału i szefem zarządu ekonomicznego. W latach 1994–1996 pełnił funkcję sekretarza resortu ochrony środowiska. Od 1997 pracował jako konsultant Ministerstwa Środowiska ds. integracji z Unią Europejską.
12 lipca 2001 został powołany na stanowisko ministra środowiska. W 2004 bez powodzenia ubiegał się o mandat posła na Sejm z ramienia socjaldemokratów, do której wstąpił w 2003. Utrzymał jednocześnie stanowisko ministra w drugim rządzie Algirdasa Brazauskasa i gabinecie Gediminasa Kirkilasa.
7 stycznia 2008 podał się do dymisji, która została przyjęta przez prezydenta Valdasa Adamkusa. Zakończył pełnienie tej funkcji 31 stycznia 2008.

</doc>
<doc id="1469151" url="https://pl.wikipedia.org/wiki?curid=1469151" title="Tłumacz przysięgły">
Tłumacz przysięgły

Tłumacz przysięgły – osoba zaufania publicznego, która specjalizuje się w przekładzie m.in. dokumentów procesowych, urzędowych i uwierzytelnianiu obcojęzycznych odpisów takich dokumentów oraz może poświadczać tłumaczenia i odpisy wykonane przez inne osoby. Do poświadczania tłumaczeń oraz poświadczania odpisów pism tłumacz przysięgły używa pieczęci, zawierającej w otoku jego imię i nazwisko oraz wskazanie języka, w zakresie którego ma uprawnienia, a w środku pozycję na liście tłumaczy przysięgłych. Wyjątkiem są tutaj tłumaczenia i odpisy wykonywane w formie elektronicznej, które tłumacz opatruje kwalifikowanym podpisem elektronicznym (w przypadku odpisów uprawnienie to dotyczy tylko dokumentów w formie pisemnej, tzn. nie jest zgodne z ustawą wykonanie odpisu w formie elektronicznej, gdy dokumentem źródłowym jest również dokument elektroniczny). Na wszystkich poświadczonych dokumentach, które wydaje tłumacz przysięgły, wymienia się pozycję, pod którą tłumaczenie lub odpis są odnotowane w repertorium oraz należy stwierdzić, czy sporządzono je z oryginału, czy też z tłumaczenia lub odpisu (kopii). Jeżeli tłumaczenie wykonano z odpisu lub tłumaczenia, należy ponadto stwierdzić, czy odpis lub tłumaczenie są poświadczone i podać w takim wypadku podmiot poświadczający. Tłumacz przysięgły wykonuje również tłumaczenia ustne, a ponadto sprawdza i poświadcza tłumaczenia z języka obcego na język polski albo z języka polskiego na język obcy sporządzone przez inną osobę oraz sporządza poświadczone odpisy pisma w języku obcym, a także sprawdza i poświadcza odpisy pisma w języku obcym sporządzone przez inną osobę.
Tłumacz przysięgły wykonuje tłumaczenia na rzecz osób prywatnych, a także na potrzeby organów państwowych (sądy, Policja, prokuratura itp.).
Tłumacze przysięgli w Polsce.
Wykonywanie zawodu tłumacza przysięgłego w Polsce reguluje ustawa o zawodzie tłumacza przysięgłego, która obowiązuje od dnia 27 stycznia 2005 roku.
Wynagrodzenie tłumaczy przysięgłych za czynności na rzecz sądów, prokuratur i organów administracji publicznej określa rozporządzenie ministra sprawiedliwości.
Lista wszystkich tłumaczy przysięgłych w Polsce znajduje się na stronach internetowych Ministerstwa Sprawiedliwości.
Warunki do uzyskania uprawnień tłumacza przysięgłego.
Zgodnie z ustawą tłumaczem przysięgłym może zostać osoba fizyczna, która:
Egzamin na tłumacza przysięgłego.
Egzamin przeprowadzany jest przed Państwową Komisją Egzaminacyjną pod patronatem ministra sprawiedliwości na podstawie odnośnego rozporządzenia i składa się z dwóch części:
Egzamin uważa się za zdany w przypadku uzyskania pozytywnych ocen z obu części.
Wpis na listę tłumaczy przysięgłych.
Kandydaci na tłumacza przysięgłego, którzy zdali egzamin z wynikiem pozytywnym, nabywają prawo do wykonywania zawodu oraz zostają wpisani na listę tłumaczy przysięgłych po złożeniu wobec ministra sprawiedliwości ślubowania według następującej roty:
Tłumacze przysięgli, którzy uzyskali uprawnienia na podstawie przepisów obowiązujących przed uchwaleniem ustawy o zawodzie tłumacza przysięgłego z dnia 25 listopada 2004, stali się tłumaczami przysięgłymi w rozumieniu obecnej ustawy pod warunkiem wpisu, na swój wniosek, na listę tłumaczy przysięgłych.
Odpowiedzialność zawodowa.
Tłumacze przysięgli podlegają odpowiedzialności zawodowej za niewykonywanie lub nienależyte wykonywanie obowiązków i zadań przewidzianych w ustawie. Postępowanie toczy się przed Komisją Odpowiedzialności Zawodowej, działającą przy Ministrze Sprawiedliwości, i wszczynane jest na wniosek ministra sprawiedliwości lub wojewody (podmiot, który zlecił tłumaczenie, może zwrócić się do tych organów o skierowanie takiego wniosku). Komisja może orzec wobec tłumacza następujące kary:
Kara upomnienia i nagany wpisywana jest do akt tłumacza, ale nie podlega publicznemu ujawnieniu, przez co nie rodzi dla tłumacza realnych negatywnych skutków.
Od orzeczenia Komisji przysługuje odwołanie do sądu apelacyjnego właściwego dla siedziby tłumacza.
Wcześniejsze regulacje prawne.
W okresie rozbiorowym działalność tłumaczy przysięgłych na ziemiach polskich regulowały odpowiednie przepisy mocarstw zaborczych, dotyczące organizacji wymiaru sprawiedliwości i postępowania przed organami sądowymi. Po 1918 roku przepisy te pozostawały w mocy na odpowiednich obszarach II Rzeczypospolitej do czasu uchwalenia nowych, polskich przepisów w tym zakresie. Polskimi aktami prawnymi, odnoszącymi się bezpośrednio do powoływania tłumaczy przysięgłych i wykonywania przez nich zawodu, przed wejściem w życie obecnie obowiązującej ustawy były kolejno następujące rozporządzenia:
W latach 1928–1968 tłumacze powoływani byli przez ministra sprawiedliwości, a w latach 1968–2005 przez prezesów sądów wojewódzkich (po 1999 sądów okręgowych). Do wejścia w życie obecnej ustawy to również sądy wojewódzkie, wzgl. okręgowe sprawowały nadzór nad działalnością tłumaczy przysięgłych (obecnie robią to wojewodowie w zakresie kontroli prowadzenia repertorium oraz minister sprawiedliwości w zakresie prowadzenia listy tłumaczy, dokonywania na niej zmian i skreśleń; wojewodom i Ministrowi Sprawiedliwości służy również prawo kierowania do Komisji Odpowiedzialności Zawodowej wniosków o ukaranie tłumacza za niewywiązywanie się przez niego z ustawowych obowiązków).
Pieczęcie tłumacza przysięgłego początkowo (do 1953 r.) opatrzone były godłem państwowym oraz (do 1987 r.) oznaczeniem siedziby tłumacza. Do 1987 r. tłumacze używali odrębnych pieczęci do tuszu i do laku.
Wymogi dotyczące udokumentowania znajomości języka obcego początkowo nie były ściśle określone. Dopiero rozporządzenie z 1968 r. precyzowało, iż osoba ustanowiona tłumaczem przysięgłym powinna mieć ukończone wyższe studia filologiczne lub wyższe studium języków obcych albo też dowolną szkołę wyższą lub liceum ogólnokształcące z danym językiem obcym jako wykładowym. W tym ostatnim przypadku istniał ponadto wymóg złożenia z wynikiem pozytywnym egzaminu z tłumaczenia na język obcy i język polski ze szczególnym uwzględnieniem tekstów z dziedziny prawa. Rozporządzenie z 1987 r. ograniczało krąg osób uprawnionych do ustanowienia tłumaczem przysięgłym wyłącznie do osób, które posiadały dyplom ukończenia studiów wyższych na kierunku filologia lub lingwistyka stosowana. Zgodnie z regulacjami obu tych rozporządzeń ustanowienie tłumaczem przysięgłym mogło za zgodą ministra sprawiedliwości odbyć się w wyjątkowych przypadkach także po udokumentowaniu znajomości języka obcego innymi dokumentami.
Uchwalona w 2004 r. i obowiązująca do dziś ustawa o zawodzie tłumacza przysięgłego wprowadziła dla wszystkich bez wyjątku kandydatów na tłumacza przysięgłego wymóg złożenia z wynikiem pozytywnym egzaminu z tłumaczenia. Dodatkowo do 2011 roku obowiązywał bezwzględny wymóg posiadania studiów wyższych magisterskich na kierunku filologia lub studiów wyższych magisterskich innego kierunku wraz ze studiami podyplomowymi w zakresie tłumaczenia, odpowiednich dla danego języka. Wymóg posiadania wykształcenia filologicznego lub studiów podyplomowych w zakresie tłumaczenia został zniesiony ustawą o ograniczaniu barier administracyjnych, co spotkało się z krytyką Polskiego Towarzystwa Tłumaczy Przysięgłych i Specjalistycznych (TEPIS). Następnie w roku 2015 w ramach deregulacji dostępu do wykonywania niektórych zawodów zniesiono wymóg legitymowania się tytułem zawodowym magistra (dla spełnienia obecnego wymogu studiów wyższych wystarczający jest tytuł licencjata).
W 2016 roku wprowadzono możliwość wydawania przez tłumaczy przysięgłych tłumaczeń w formie elektronicznej, opatrywanych kwalifikowanym podpisem elektronicznym.

</doc>
<doc id="1469153" url="https://pl.wikipedia.org/wiki?curid=1469153" title="Harriet Martineau">
Harriet Martineau

Harriet Martineau (ur. 12 czerwca 1802 w Norwich, zm. 27 czerwca 1876 w Ambleside) – brytyjska abolicjonistka, aktywistka, dziennikarka, ekonomistka, feministka, filozofka, myślicielka polityczna i pisarka. Pionierka socjologii, autorka socjologicznego traktatu metodologicznego "How to Observe Morals and Manners" (1838) oraz trzytomowej rozprawy społeczno-politycznej "Society in America" (1837).
Życiorys.
Była szóstym z ośmiorga dzieci przemysłowca z Norwich. Była bystrą, ale chorowitą dziewczyną. W wieku 16 lat przeprowadziła się do Bristolu, gdzie siostra ojca prowadziła szkołę. W latach 1819–1830 przebywała głównie w Norwich. W tym czasie dotknął ja poważny ubytek słuchu. Z tego powodu Martineau używała trąbki usznej. Po śmierci ojca w 1826 r. jej rodzina znalazła się bez środków do życia i pieniądze, które Harriet Martineau zarabiała na swojej działalności publicystycznej stanowiły znaczną część rodzinnego budżetu. W 1832 r. Martineau przeprowadziła się do Londynu. Podczas podróży po kontynentalnej Europie w 1839 r. gwałtownie pogorszył się jej stan zdrowia. Przez następnie lata kurowała się w Newcastle upon Tyne i Tynemouth. W 1844 r. poddała się kuracji magnetyzmem zwierzęcym, po której stan jej zdrowia znacznie się polepszył. W 1845 r. wyjechała do Ambleside. Harriet Martineau zmarła w 1876 r.
Działalność naukowo-publicystyczna.
W 1821 r. Martineau zaczęła anonimowo pisać do "Monthly Repository", czasopisma unitariańskiego. W 1823 r. wydała "Devotional Exercises and Addresses, Prayers and Hymns". W 1830 r. jej eseje uzyskały aż trzy nagrody Unitarian Association. W 1831 r. zaczęła szukać wydawcy dla zbioru "Illustrations of Political Economy". Po wielu nieudanych próbach znalazła wydawcę w osobie Charlesa Foxa. "Illustrations" okazały się sporym sukcesem i ugruntowały pozycję Martineau na rynku wydawniczym.
Do 1834 r. dalej pracowała nad swoją serią polityczno-ekonomiczną. Wydała również uzupełniającą ją serię "Illustrations of Taxation". W tym czasie ukazały się cztery opowiadania popierające politykę wigów na obszarze praw ubogich. W 1834 r. wyjechała do Stanów Zjednoczonych. Tam przyłączyła się do abolicjonistów. Po powrocie do Wielkiej Brytanii napisała "Theory and Practice of Society in America" (1837) oraz "Retrospect of Western Travel" (1838). W opublikowanym w "Westminster Review" artykule "The Martyr Age of the United States" zaznajomiła brytyjskiego czytelnika ze sprawą abolicjonizmu.
Wkrótce opublikowała "Letters on Mesmerism". W tym samym roku ukazały się trzy tomy jej "Forest and Game Law Tales". W 1846 r. wyjechała do Egiptu, Palestyny i Syrii. Po powrocie opublikowała w 1848 r. "Eastern Life, Present and Past".
Martineau pisywała na tematy socjologiczne, polityczne, ekonomiczne i historyczne. Równolegle z Alexisem de Tocquevillem obserwowała rozwój młodej demokracji w Stanach Zjednoczonych, czego efektem było jej trzytomowe dzieło "Society in America". Zdaniem Michaela R. Hilla dzieło Martineau znacząco przewyższa "O demokracji w Ameryce" Tocqueville’a, gdyż oparte jest na metodzie naukowej, a u podstaw metodologii Tocqueville’a było wiele poważnych błędów. W 1853 r. opublikowała angielskie tłumaczenie pracy Auguste’a Comte’a "Cours de Philosophie Positive", pod tytułem "The Positive Philosophy of Auguste Comte (freely translated and condensed by Harriet Martineau)". Tłumaczenie zdobyło uznanie Comte’a, który polecił przetłumaczyć je na francuski, by rozpowszechniać je później jako obowiązującą wersję swojej publikacji. W roku 1838 Martineau opublikowała pierwszy traktat metodologiczny w dziedzinie socjologii, w którym opisała metody, narzędzia i techniki obserwacji społeczeństwa.

</doc>
<doc id="1469157" url="https://pl.wikipedia.org/wiki?curid=1469157" title="Burnin' Up">
Burnin' Up



</doc>
<doc id="1469158" url="https://pl.wikipedia.org/wiki?curid=1469158" title="Elizabeth Garrett Anderson">
Elizabeth Garrett Anderson

Elizabeth Garrett Anderson (ur. 9 czerwca 1836, zm. 17 grudnia 1917) – pierwsza lekarka oraz pierwsza kobieta na stanowisku burmistrza w Wielkiej Brytanii. Działała w ruchu sufrażystek.
Wczesne życie.
Była córką Newsona Garretta i siostrą Millicent Fawcett. Wykształcenie odebrała w prywatnej szkole. W latach 1860. zaczęła studia medyczne. Odbyła praktykę w Middlesex Hospital w Londynie, ale odmówiono jej przyjęcia na studia medyczne w większości szkół do których złożyła podania. Ostatecznie prywatnie studiowała anatomię w London Hospital. Udało jej się uzyskać dyplom uprawniający do prowadzenia praktyki lekarskiej. Po wielu nieudanych próbach została w końcu przyjęta do (1865).
Kariera.
W 1866 rozpoczęła pracę w St Mary's Dispensary, instytucji mającej zapewniać opiekę medyczną ubogim kobietom. Placówka ta szybko rozwinęła się w New Hospital for Women, założony wspólnie z Sophią Jex-Blake, gdzie Garrett pracowała przez ponad 20 lat. W 1870 uzyskała tytuł naukowy z medycyny na Uniwersytecie Paryskim. W tym samym roku została wybrana do London School Board, jako reprezentantka okręgu Marylebone. Rozpoczęła również pracę w East London Hospital for Children, ale ostatecznie zrezygnowała z tej pracy i poświęciła się działalności w New Hospital for Women. W 1871 poślubiła Jamesa Andersona i miała z nim troje dzieci (Louisę, Margaret i Alana).
Przez 19 lat, od 1873, Garrett Anderson była jedyną kobietą w Brytyjskim Towarzystwie Medycznym. Nadal pracowała w New Hospital for Women, a w 1874 doprowadziła do powstania . W 1897 r. została wybrana prezesem wschodnioangielskiej gałęzi Brytyjskiego Towarzystwa Medycznego.
9 listopada 1908 została wybrana na burmistrza Aldeburgh; była pierwszą w Anglii kobietą na tym stanowisku. Wcześniej lokalnym burmistrzem był jej ojciec oraz mąż. W trakcie sprawowania urzędu wygłaszała liczne mowy dotyczące praw wyborczych kobiet.
Zmarła w 1917 i została pochowana w Aldeburgh.

</doc>
<doc id="1469159" url="https://pl.wikipedia.org/wiki?curid=1469159" title="Mary Russell Mitford">
Mary Russell Mitford

Mary Russell Mitford (ur. 16 grudnia 1787 w New Alresford w Hampshire, zm. 10 stycznia 1855 w Swallowfield w Berkshire) – angielska pisarka, autorka książki "Our Village", opartego na obserwacjach poczynionych we wiosce Three Mile Cross, gdzie mieszkała pisarka.
Życiorys.
Była jedyną córką dr George’a Mitforda z Mitford. Rodzina mieszkała początkowo w dużej posiadłości w Reading i Grazeley, ale kiedy ojciec wydał cały swój majątek musieli przeprowadzić się do wioski Three Mile Cross. Tam spędziła większość życia. Mary rozpoczęła karierę pisarską. Sprzedaż jej książek przynosiła spore zyski, które jednak w większości pokrywały duże wydatki ojca. W 1837 Mitford otrzymała listę cywilną. Wkrótce potem przeprowadziła się do Swallowfield, gdzie zmarła w 1855, w wyniku ran odniesionych w wypadku.

</doc>
<doc id="1469160" url="https://pl.wikipedia.org/wiki?curid=1469160" title="Marceline Day">
Marceline Day

Marceline Day (ur. 24 kwietnia 1908 w Colorado Springs, zm. 16 lutego 2000 w Catherdral City w Kalifornii), amerykańska aktorka.
Urodziła się jako "Marceline Newlin" i była młodszą siostrą aktorki Alice Day. Zadebiutowała u boku siostry w 1924 r. w komedii "Picking Peaches". Początkowo grała w komediach, z czasem otrzymywała również role dramatyczne. W 1926 r. została jedną z "WAMPAS Baby Stars", najbardziej perspektywicznych młodych aktorek, razem z m.in. Joan Crawford, Mary Astor, Janet Gaynor i Dolores del Río.
Kariera Day zakończyła się wraz z nastaniem ery filmu dźwiękowego. Z biegiem czasu aktorka zaczęła grywać przeważnie w produkcjach niższych rangą studiów filmowych. Jej ostatnim filmem był "The Fighting Parson" z 1933 r. Następnie przeszła na emeryturę.
Jej pierwszym mężem był producent Arthur J. Klein. Po rozwodzie z nim poślubiła Johna Arthura. Nie miała dzieci z obu małżeństw. Zmarła w 2000 r. Jej ciało zostało poddane kremacji i przekazane rodzinie.

</doc>
<doc id="1469162" url="https://pl.wikipedia.org/wiki?curid=1469162" title="Jeanette Jerome">
Jeanette Jerome

Jeanette „Jennie” Jerome, znana także jako lady Randolph Churchill, CI (ur. 9 stycznia 1854 w Nowym Jorku, zm. 9 czerwca 1921 w Londynie) – córka amerykańskiego finansisty Leonarda Jerome'a i Clarissy Hall, córki Ambrose'a Halla. Była matką premiera Wielkiej Brytanii Winstona Churchilla.
Słynna z urody panna Jerome poślubiła w 1874 w brytyjskiej ambasadzie w Paryżu lorda Randolpha Churchilla, młodszego syna 7. księcia Marlborough, i polityka Partii Konserwatywnej. Małżonkowie mieli dwóch synów – Winstona (późniejszego premiera) i Johna. Jeanette miała niewielki udział w wychowaniu swoich synów.
Lady Churchill szybko uzyskała silną pozycję w londyńskim świecie towarzyskim. Przyjaźniła się z księżną Walii i późniejszą królową Aleksandrą, mimo że miała romans z jej mężem. Romansowała również z m.in. lordem Rodenem, hrabią Karelem Kinskym oraz królem Serbii Milanem I. Romanse te odbywały się za wiedzą i zgodą lorda Randolpha.
Pięć lat po śmierci męża, 28 lipca 1900, Jeanette poślubiła kapitana Gwardii Szkockiej, George'a Cornwallisa-Westa, który był w wieku jej najstarszego syna. W tym czasie Jeanette poświęciła się działalności charytatywnej. Ufundowała m.in. statek szpitalny dla rannych w II wojnie burskiej. W 1908 wydała "The Reminiscences of Lady Randolph Churchill". W 1912 znalazła się w separacji z mężem. Rozwód nastąpił w kwietniu 1914.
Trzecim mężem lady Churchill został 1 czerwca 1918 Montague Phippen Porch, urzędnik służby cywilnej w Nigerii. W 1921 wyjechał do Afryki. Niedługo później lady Churchill spadła ze schodów podczas wizyty u przyjaciół w Somerset i złamała staw skokowy górny. Wdała się gangrena i musiano jej amputować lewą nogę. Zmarła niedługo później w Londynie. Została pochowana w kościele św. Marcina w Bladon w hrabstwie Oxfordshire.
Postać lady Churchill pojawia się w filmach "Jennie" (1974) i "Young Winston" (1972). W jej postać wcieliły się odpowiednio: Lee Remick i Anne Bancroft.

</doc>
<doc id="1469164" url="https://pl.wikipedia.org/wiki?curid=1469164" title="Wadi Dadis">
Wadi Dadis

Wadi Dadis ("Wādī Dādis") – okresowa rzeka w południowym Maroku, wypływa z gór Atlasu Wysokiego, o długości 350 km. 
Prawy dopływ rzeki Wadi Dara, największy przepływ osiąga najsilniej w okresie od listopada do marca. Przepływa przez wąwóz Dadis wyżłobiony przez rzekę w Atlasie Wysokim i sięgającym 500 metrów wysokości. Wpada do rzeki Wadi Dara w rejonie miejscowości Warzazat - dawnej francuskiej fortecy na skraju Sahary.
Tereny wokół rzeki zamieszkane są przez Berberów uprawiających figi, migdały i krzewy różane do produkcji wody różanej.
Źródło

</doc>
<doc id="1469167" url="https://pl.wikipedia.org/wiki?curid=1469167" title="Dora Carrington">
Dora Carrington

Dora de Houghton Carrington (ur. 29 marca 1893 w Hereford, zm. 11 marca 1932 w Newbury) – brytyjska malarka związana z Bloomsbury Group, blisko związana z pisarzem Lyttonem Stracheyem.
Życiorys.
Była czwartym dzieckiem Samuela Carringtona i Charlotte Houghton. Wykształcenie odebrała w Bedford High School dla dziewcząt. Tam zainteresowała się malarstwem i rodzice opłacili jej dodatkowe kursy malowania. Po uzyskaniu stypendium rozpoczęła w 1910 roku studia w Slade School of Art w Londynie. Była zdolną studentką i podczas nauki uzyskała wiele nagród. Razem z Rogerem Fry'em założyła Omega Workshop.
Carrington nawiązała w swoim życie wiele homo- i heteroseksualnych romansów, m.in. z malarzem Markiem Gartlerem, pisarzem Geraldem Brenanem, Henriettą Bingham, córką amerykańskiego ambasadora w Londynie, i Julią Strachey. Wyszła za mąż za Ralpha Partridge'a (1921), ale większość życia spędziła u boku pisarza homoseksualisty Lyttona Stracheya, którego poznała w 1915 roku. Strachey zmarł na raka w styczniu 1932 roku. Carrington popełniła samobójstwo dwa miesiące później.
Jej życie i związek ze Stracheyem są tematem filmu "Carrington" z 1995 roku. Tytułową rolę zagrała Emma Thompson.
Twórczość.
Malowała głównie ludzi, których znała i miejsca, w których przebywała. Projektowała również okładki książek. Jej malarstwo nie było szeroko znane za życia artystki. Rzadko organizowała wystawy i nie podpisywała swoich prac.

</doc>
<doc id="1469168" url="https://pl.wikipedia.org/wiki?curid=1469168" title="Tour de France 1965">
Tour de France 1965

52. Tour de France rozpoczął się 22 czerwca a zakończył się 14 lipca 1965 roku. Wyścig składał się z 22 etapów. Cała trasa liczyła 4177 kilometrów.
52 Tour de France zapisał się do historii z kilku powodów. Pierwszym z nich było zwycięstwo, Felice Gimondiego w swoim pierwszym roku występowania w profesjonalnym peletonie. Felice wyprzedził m.in. Raymonda Poulidora, drugiego kolarza Tour de France 1964. 52. edycja "Wielkiej Pętli" rozgrywana była w kierunku przeciwnym do wskazówek zegara (m.in. etapy w Pirenejach poprzedzały etapy w Alpach).
Pierwszy etap, jazda indywidualna na czas odbył się w Kolonii, był to pierwszy taki etap który odbył się na terenie Niemiec, a trzeci w historii Tour de France, który się odbył poza granicami Francji.
Wielkim nieobecnym wyścigu z 1965 roku był zwycięzca Touru z lat 1961-1964, Jacques Anquetil.
W klasyfikacji punktowej zwyciężył Holender, Jan Janssen natomiast w kwalifikacji górskiej bezapelacyjnie zwyciężył Hiszpan, Julio Jiménez. W kwalifikacji drużynowej zwyciężyła ekipa KAS. Najaktywniejszym kolarzem został Felice Gimondi.
Drużyny.
W tej edycji TdF wzięło udział 13 drużyn:

</doc>
<doc id="1469170" url="https://pl.wikipedia.org/wiki?curid=1469170" title="Marinus van der Lubbe">
Marinus van der Lubbe

Marinus (Rinus) van der Lubbe (ur. 13 stycznia 1909 w Lejdzie, zm. 10 stycznia 1934 w Lipsku) – holenderski komunista, oskarżony i stracony za podpalenie gmachu Reichstagu w 1933 (pożar Reichstagu). W 2008 wyrok unieważniono, nie rozstrzygając jednakże o winie lub braku winy van der Lubbego.
Życiorys.
Urodził się 13 stycznia 1909 r. w Lejdzie. Jego rodzice rozwiedli się, a matka zmarła kiedy Marinus miał 12 lat. Następnie wychowywał się w rodzinie swojej przyrodniej siostry, dorastał w skrajnej biedzie. Kiedy pracował jako murarz zetknął się z ruchem robotniczym. W 1925 wstąpił do Holenderskiej Partii Komunistycznej. W 1926 doznał wypadku w pracy, w wyniku którego omal nie stracił wzroku. W jego następstwie musiał zrezygnować z pracy i zaczął żyć z zasiłku w wysokości 7,44 guldenów tygodniowo. Podejmował ponadto różne dorywcze prace. W 1927 przeprowadził się do Lejdy i założył tam „dom Lenina”. Działał w ruchu bezrobotnych do czasu, gdy w 1931 doszło do jego konfliktu z Holenderską Partią Komunistyczną, w wyniku czego van der Lubbe wstąpił do Międzynarodowej Grupy Komunistycznej.
Planował wyjechać do Związku Radzieckiego, ale nie miał na to pieniędzy. Dotarł do Polski, gdzie zawrócił i 18 lutego 1933 r. zjawił się w Berlinie. Tam podjął działalność w organizacjach komunistycznych. 25 lutego 1933 van der Lubbe próbował podpalić biuro opieki społecznej w berlińskiej dzielnicy Neukölln, a następnie, ratusz i dawny pałac królewski. Wszystkie trzy próby zostały pokrzyżowane, gdyż natychmiast je odkryto.
Podpalenie Reichstagu.
27 lutego 1933 spłonął gmach Reichstagu. Na miejscu zdarzenia policja zatrzymała van der Lubbego, którego natychmiast oskarżono o podpalenie budynku. Poprzedniego dnia Lubbe próbował podpalić Biuro Dobroczynności w berlińskiej dzielnicy Neukölln, Czerwony Ratusz i zamek berliński, jednak bez powodzenia. Van der Lubbe nie stawiał oporu podczas aresztowania. Zeznał, że wszedł przez okno w zachodniej części budynku. Najpierw podłożył ogień w biurze nazistowskiej frakcji parlamentarnej, a następnie w sali plenarnej. Mimo iż van der Lubbe sprawiał wrażenie niezrównoważonego psychicznie – szef berlińskiej policji politycznej uważał podpalenie za czyn szaleńca – naziści wykorzystali to zdarzenie do rozprawy z Komunistyczną Partią Niemiec (niem. "Kommunistische Partei Deutschlands", KPD) (wówczas trzeciej co do wielkości partii, zajmującej sto miejsc w Reichstagu i dysponującej 17% głosów), która rychło została zdelegalizowana.
Proces sądowy.
Obok van der Lubbego, o podpalenie Reichstagu oskarżono prominentnych działaczy partii komunistycznej: Ernsta Torglera, który jako ostatni opuścił gmach Reichstagu w dniu pożaru oraz bułgarskich członków Kominternu Georgija Dimitrowa (późniejszego komunistycznego premiera Bułgarii), Błagoja Popowa i Wassila Tanewa. Proces rozpoczął się w Lipsku 21 września 1933. Oskarżenie próbowało przedstawić podpalenie jako sygnał dla komunistycznych wystąpień zbrojnych przeciwko państwu niemieckiemu.
Van der Lubbe, nie współpracował ze swoim obrońcą, sprawiał wrażenie zdezorientowanego, a nawet chorego psychicznie. Jednak na podstawie przeprowadzonych badań psychiatrycznych stwierdzono, że jest zdrowy. Van der Lubbe przez cały czas utrzymywał, że działał w pojedynkę. Rozczarowany faktem, że lud pracujący nie podejmuje żadnych działań przeciwko faszyzmowi, postanowił sam podjąć walkę. Podpalenie Reichstagu miało na celu zniszczyć symbol systemu. W czasie procesu wyszło jednak na jaw, że van der Lubbe zapalił w biurze frakcji nazistowskiej szereg małych ogieńków rzucając na ziemię niewielkie skrawki papieru, które po kolei podpalał używając zapałek do rozpalania w piecu, z którymi go pochwycono. Robił to, według tego co ustalono w śledztwie, przez 10 do 15 minut i najdalej w 24 minuty po dostaniu się do Reichstagu został pochwycony. Ogieńki wzniecone przez van der Lubbego wygasły same nie wyrządzając większych szkód, tymczasem olbrzymi, widoczny z daleka w mieście pożar, objął górną część budynku. Dlatego zarówno obrona, jak i oskarżyciele zwracali uwagę na rzekomych wspólników oskarżonego.
Propaganda komunistyczna przedstawiła van der Lubbego jako prowokatora. Pojawiły się publikacje sugerujące, że najprawdopodobniej był on manipulowany przez Gestapo oraz wskazujące na to, że nie był on już od kilku lat członkiem partii komunistycznej. Rozpowszechniono też plotkę jakoby był homoseksualistą, manipulowanym przez szefa SA Ernsta Röhma. Oskarżenia te pojawiły się już w trakcie procesu w tzw. drugiej Brunatnej Księdze terroru hitlerowskiego (Brown Book, wydana w wielu językach w 1933, uzupełniona z czasem o mowy Dymitrowa z procesu) i zostały powtórzone w alternatywnym procesie o podpalenie Reichstagu zorganizowanym przez lewicę wiosną 1933 w Londynie.
Wyrok i wykonanie kary śmierci.
Wyrok, częściowo nie podlegający apelacji, zapadł 23 grudnia 1933. Oskarżeni: Torgler, Dimitrow, Popow i Tanew zostali uniewinnieni z braku wystarczających dowodów. Oskarżony van der Lubbe został uznany winnym zdrady stanu, podżegania do podpalenia oraz próby podpalenia. Sąd skazał go na karę śmierci i utratę praw obywatelskich. Aby można było wydać taki wyrok Adolf Hitler ogłosił 29 marca tzw. "Lex van der Lubbe" – prawo, które z mocą wsteczną ustanawiało karę śmierci za podpalenia, zamachy, porwania i opór z bronią w ręku. Van der Lubbe został ścięty na gilotynie w lipskim więzieniu 10 stycznia 1934.
Unieważnienie wyroku.
Od końca II wojny światowej trwa dyskusja, czy Reichstag został podpalony przez nazistów, jak i czy van der Lubbe działał sam. Jest faktem, że w planach architektonicznych stolicy świata Germania przygotowywanych na polecenie Hitlera przez Generalbauinspektor für die Reichshauptstadt (GBI) Alberta Speer od 1937, Reichstag miał być sprowadzony do roli podrzędnego budynku, a w przyszłości rozebrany. Podpalenie budynku stało się też pretekstem dla fali nazistowskiego terroru nie tylko wobec komunistów, ale też socjalistów i socjaldemokratów, oraz związków zawodowych, które praktycznie w ciągu kilku miesięcy po pożarze przestały istnieć jako licząca się siła polityczna w Niemczech. Wielu autorów wysuwało wobec tego przypuszczenie, że prawdziwymi sprawcami podpalenia byli naziści.
W latach 50. brat van der Lubbego wniósł o proces rewizyjny. 21 kwietnia 1967 sąd w Berlinie uchylił wyrok śmierci wydany na podstawie prawa wprowadzonego po pożarze, wbrew przyjętej we wszystkich krajach cywilizacji zachodniej rzymskiej zasadzie, że prawo nie może działać wstecz i wymierzył karę za podpalenie w wysokości 8 lat.
W 1970 o rewizję tego procesu wystąpił Robert Kempner reprezentujący w procesie norymberskim prokuratora generalnego Roberta H. Jacksona przekonanego o niewinności van der Lubbego. W 1980 Kempner uzyskał całkowite uniewinnienie van der Lubbego. Wyrok ten został jednak uchylony w 1983. Ostatecznie 10 stycznia 2008 ze względów formalnych uchylono wyrok sądu lipskiego z 1933. Prokuratura federalna unieważniła wyrok na mocy ustawy z 1998 (niem. "Gesetz zur Aufhebung nationalsozialistischer Unrechtsurteile"), z uzasadnieniem, że kara śmierci została wyznaczona na podstawie konkretnych zapisów nazistowskich niezgodnych z elementarnymi zasadami praworządności.
Okoliczności pożaru Reichstagu do tej pory nie zostały w pełni wyjaśnione. W 1998 roku brytyjski historyk Ian Kershaw napisał w swej biografii Hitlera, że wśród historyków panuje generalnie zgoda co do faktu podpalenia Reichstagu przez van der Lubbe, jednakże nie ma pewności czy działał on samodzielnie.

</doc>
<doc id="1469171" url="https://pl.wikipedia.org/wiki?curid=1469171" title="Hoa">
Hoa

Hoa – mniejszość etniczna w Wietnamie pochodzenia chińskiego (Chińczycy Han). Mieszkają głównie w miastach na południu Wietnamu, stąd bywają określani jako "miejscy Chińczycy". Ich przodkami byli uchodźcy przybywający do Indochin za czasów panowania dynastii Qing, począwszy od drugiej połowy XVII w. W czasach kolonialnych skupiali w swoich rękach większość handlu, transportu i przedsiębiorstw. Według spisu z 1999 roku liczba ludności Hoa wynosi w Wietnamie 862 371 osób. Ta liczba systematycznie się zmniejsza wskutek emigracji oraz polityki asymilacyjnej, będącej wynikiem podpisanej w 1955 r. umowy między Chinami i Wietnamem.

</doc>
<doc id="1469173" url="https://pl.wikipedia.org/wiki?curid=1469173" title="Meczet w Klecku">
Meczet w Klecku

Meczet w Klecku – meczet znajdujący się w Klecku, w którym do 1944 roku modlili się lokalni Tatarzy. 
Pierwsi muzułmanie pojawili się w Klecku w II połowie XVIII wieku - początkowo podlegali gminie w Osmołowie. Ze względu na powstanie garnizonu w Klecku zdecydowano o stworzeniu muzułmańskiej parafii w miasteczku. W 1876 roku zgodę na budowę meczetu wydał muftiat w Taurydzie, rok później gubernia mińska. Plac pod niego zapisał 1880 r. jako wakuf (dobro funduszowe gminy muzułmańskiej) Jakub Jakubowski. W1881 roku wzniesiono malowaną na zielono drewnianą świątynię, materiał ofiarowany był przez rodzinę Radziwiłłów. W 1829 roku posługi religijne sprawował w Klecku miejscowy Tatar, Woronowicz.
W 1911 roku, a później w latach 1930-31 odbył się intensywny remont meczetu. 
W 1911 r. 1000 rubli wyłożyli miejscowi Tatarzy przy wsparciu inż. Konstantego Jakubowskiego, natomiast w latach 1930-31 pieniądze wyłożył Muftiat, a 160 dolarów tatarscy emigranci z USA. Meczet nie posiadał żadnych innych wakufów. 
Funkcję imama kleckiego w II RP sprawowali Jakub Zdanowicz (1895-1939), syn poprzedniego imama Mustafy i Mustafa Aleksandrowicz (1939-1953). 
Kilka miesięcy przed wybuchem wojny muezzinem (zastępcą imama) mianowany został Jakub Aleksandrowicz. Przez cały okres po 1945 roku działała tu gmina wyznaniowa. 
Podczas zajmowania Klecka przez oddziały I Frontu Białoruskiego dnia 3 lipca 1944 roku świątynia została spalona. Po 1945 roku lokalni Tatarzy modlili się w domu imama.

</doc>
<doc id="1469174" url="https://pl.wikipedia.org/wiki?curid=1469174" title="Matematyka ubezpieczeniowa">
Matematyka ubezpieczeniowa

Matematyka ubezpieczeniowa (aktuariat, nauki aktuarialne, matematyka aktuarialna) – dział matematyki stosowanej obejmujący zagadnienia m.in. rachunku prawdopodobieństwa, statystyki, matematyki finansowej, metod numerycznych i koncentrujący się na zastosowaniach w dziedzinie ubezpieczeń.
Historia aktuariatu.
Matematyka ubezpieczeniowa jako dyscyplina matematyki powstała w XVII w. wraz ze wzrostem zapotrzebowania na długoterminowe ubezpieczenia na życie. Koniecznym było oszacowanie wysokości składek w sposób zapewniający pokrycie przyszłych świadczeń. Aby to uczynić niezbędne było stworzenie matematycznego modelu demograficznego opisującego długość trwania ludzkiego życia jako zmienną losową. Konieczność uwzględnienia czynnika inflacji wymusiła powstanie takich pojęć jak wartość obecna przyszłych przepływów finansowych. W XX w. matematyka ubezpieczeń życiowych została wzbogacona o modele dla nowych produktów ubezpieczeniowych takich jak emerytury i ubezpieczenia zdrowotne jakie wtedy się pojawiły.
Matematyka ubezpieczeń życiowych.
W matematyce ubezpieczeń życiowych głównym ryzykiem jest możliwość zgonu. Ubezpieczenia życiowe mają zwykle charakter wieloletni. W związku z tym w rozważaniach tych wprowadza się model demograficzny, w którym rozważa się długość trwania życia jako zmienną losową. Głównym czynnikiem wpływającym na rozkład prawdopodobieństwa zgonu jest wiek danego osobnika. Dalsza długość trwania życia wpływa zarówno na długość okresu opłacania składek ubezpieczeniowych, jak i na moment, w którym nastąpi wypłata świadczenia, i tym samym na czas oprocentowania rezerw ubezpieczeniowych.
Inwalidztwo, utrata możliwości zarobkowania, choroba wymagająca długotrwałego kosztownego leczenia, a także inne porównywalne zdarzenia losowe mogą być czasem podobnie dotkliwe dla rodziny ubezpieczonego jak jego śmierć. Zakłady ubezpieczeń na życie oferują obecnie ubezpieczenia uwzględniające również i takie zdarzenia losowe. Aby móc zajmować się takimi ubezpieczeniami niezbędny jest matematyczny model uwzględniający wystąpienie jednego z kilku zdarzeń będących podstawą wypłaty świadczenia w odpowiedniej dla danej szkody wysokości. Jest to "model szkodowości wielorakiej" (ang. "multiple decrement model").
Oprócz kalkulacji składek niezmiernie istotnym zagadnieniem jest kalkulacja rezerw, jakie w danym momencie zgromadzone są na pokrycie świadczeń dla danego ubezpieczonego. Wysokość tych rezerw ma znaczenie w przypadku konwersji (zmiany warunków) polisy ubezpieczeniowej (np. przekształcenie w polisę bezskładkową).
Matematyka ubezpieczeń majątkowych.
Matematyka ubezpieczeń majątkowych obejmuje modele matematyczne ubezpieczeń działu II. Do podstawowych zagadnień należy modelowanie rozkładu łącznej wartości szkód w modelu ryzyka łącznego lub indywidualnego. Wysokość składki musi być tak ustalona, aby łączna wartość wypłaconych świadczeń nie przekroczyła łącznej wartości wpłaconych składek. Ponieważ rozkłady prawdopodobieństw występujących w tych modelach są często jedynie przybliżeniem rzeczywistych rozkładów, w matematyce ubezpieczeń majątkowych mają zastosowanie metody aproksymacyjne.
W zakres matematyki ubezpieczeń majątkowych wchodzi również teoria ruiny. W przypadku tego modelu składki ustala się na takim poziomie, aby w długofalowym horyzoncie prawdopodobieństwo ruiny ubezpieczyciela nie przekroczyło z góry zadanego poziomu.
Innym zagadnieniem matematyki ubezpieczeń majątkowych jest podział ryzyka pomiędzy ubezpieczonego a ubezpieczyciela, a także często reasekuratora. Polega to na ustaleniu, w jakim stopniu szkoda jest pokrywana przez poszczególne strony kontraktu ubezpieczeniowego i jak taki podział wpływa na rozkład prawdopodobieństwa dla wypłat przy zadanym rozkładzie szkód.
Notacja aktuarialna.
Na potrzeby opisu różnych zagadnień matematyki ubezpieczeniowej stworzony został rozbudowany system oznaczeń nazywany notacją aktuarialną. Zapis ten opiera się na umownych symbolach literowych i systemie indeksów dolnych i górnych, umieszczanych po obu stronach symbolu podstawowego.
Przykłady podstawowych oznaczeń:
Aktuariusze.
Osoba zajmująca się zawodowo matematyką ubezpieczeniową jest nazywana aktuariuszem. Osoba taka w firmie ubezpieczeniowej odpowiada za wycenę zobowiązań wobec klientów oraz konstrukcję produktów tak, by oczekiwany poziom rezerw oraz strumień przyszłych przepływów pieniężnych zabezpieczył pokrycie tych zobowiązań.
W obrębie państw Unii Europejskiej aktuariusz uprawniony do wykonywania zawodu w jednym z krajów wspólnoty (a także w: Islandii, Norwegii i Szwajcarii) może nabyć pełne uprawnienia zawodowe w innym z wyżej wymienionych krajów, pod warunkiem:
Krajowe stowarzyszenia aktuarialne same określają dokładne reguły postępowania w zakresie wszystkich powyższych punktów.
Aktuariat w Polsce.
W Polsce, by zostać wpisanym do rejestru aktuariuszy, wymagane są (prócz złożenia z pozytywnym wynikiem egzaminów aktuarialnych przy Komisji Nadzoru Finansowego): wykształcenie wyższe, poświadczenie niekaralności (wyciąg z KRK) oraz udokumentowany dwuletni staż zawodowy pod kierunkiem aktuariusza.
Każdy zakład ubezpieczeń, zgodnie z Ustawą z dnia 22 maja 2003 r. o działalności ubezpieczeniowej ma obowiązek powołania aktuariusza.
Organizacją zrzeszającą aktuariuszy w Polsce jest Polskie Stowarzyszenie Aktuariuszy utworzone w 1991 roku i kontynuujące działalność Polskiego Instytutu Aktuariuszy przerwaną przez II wojnę światową. Stowarzyszenie jest członkiem Międzynarodowego Stowarzyszenia Aktuarialnego (ang. International Actuarial Association lub IAA), a także członkiem Groupe Consultatif Actuariel Europeen zrzeszającego organizacje aktuarialne w Europie.

</doc>
<doc id="1469176" url="https://pl.wikipedia.org/wiki?curid=1469176" title="Aktuariat">
Aktuariat



</doc>
<doc id="1469177" url="https://pl.wikipedia.org/wiki?curid=1469177" title="Nauki aktuarialne">
Nauki aktuarialne



</doc>
<doc id="1469178" url="https://pl.wikipedia.org/wiki?curid=1469178" title="Matematyka aktuarialna">
Matematyka aktuarialna



</doc>
<doc id="1469186" url="https://pl.wikipedia.org/wiki?curid=1469186" title="Prosper Marilhat">
Prosper Marilhat

Georges-Antoine-Prosper Marilhat (ur. 20 marca 1811 w Vertaizon, zm. 13 września 1847 w Paryżu) – francuski malarz orientalista i przyrodnik.
Początkowo malował pejzaże okolic Vertaizon. W 1829 wyjechał do Paryża, gdzie był uczniem Camille Roqueplana. W latach 1831 – 1833 wziął udział w wyprawie organizowanej przez barona Karla von Hügela na Bliski Wschód. Odwiedził Grecję, Syrię, Liban i Palestynę, przez dwa lata przebywał w Egipcie. Po powrocie do Francji z powodzeniem wystawiał w paryskim Salonie. Oprócz obrazów o tematyce orientalnej, malował również portrety i tworzył akwaforty. Zmarł przedwcześnie w 36. roku życia w przytułku, nieleczona kiła doprowadziła go do choroby psychicznej i śmierci. Pochowany został na Paryżu na Père-Lachaise.

</doc>
<doc id="1469193" url="https://pl.wikipedia.org/wiki?curid=1469193" title="Kopalnia w Falun">
Kopalnia w Falun

Kopalnia w Falun, Dawna kopalnia miedzi w Falun () – szwedzka kopalnia o historycznym znaczeniu, zamknięta w 1992.
Rozwój.
Wydobycie miedzi w Falun zaczęło się prawdopodobnie w IX wieku, natomiast okres od XIII wieku jest udokumentowany. Największy rozwój kopalni przypada na wiek XVII, kiedy to kopalnia dostarczała 2/3 światowego wydobycia miedzi. Pozyskiwana tam była nie tylko miedź, ale także złoto (był to największy wówczas wydobywca w Szwecji) i srebro (drugie miejsce w Szwecji).
Ponieważ jednak wydobycie odbywało się często w niezaplanowany sposób, nierzadko dochodziło do zawałów. W 1687 zapadła się większa część kopalni. Szczęśliwie miało to miejsce w środku lata, podczas jednego z największych świąt w Szwecji, przez co nikt nie ucierpiał. Teren wydobywczy kopalni (Stora Stöten) ma dzisiaj głębokość 95 m i szerokość 350 m. 
W XVIII wieku kopalnia straciła na znaczeniu, chociaż pozostała aż po XIX wiek ważnym producentem miedzi. Prace wydobywcze nadal miały miejsce w XX wieku, jednak pozyskiwana ruda składała się w 30% z siarki, w 5,5% z cynku, w 2% z ołowiu, a tylko w 0,4% z miedzi ze śladowymi ilościami złota i srebra. 
Dziś jest tam muzeum, a od 2001 roku kopalnia pod nazwą "Strefa Górnicza Wielkiej Góry Miedzianej w Falun" jest na liście światowego dziedzictwa UNESCO.
Produktem ubocznym kopalni jest czerwony pigment o nazwie czerwień faluńska, który stał się „szwedzką farbą narodową” i nadal jest wytwarzany.
Literackie opracowania.
Kopalnie stały się tematem dla niektórych niemieckojęzycznych autorów:

</doc>
<doc id="1469194" url="https://pl.wikipedia.org/wiki?curid=1469194" title="Kamienica pod Gigantami w Warszawie">
Kamienica pod Gigantami w Warszawie

Kamienica pod Gigantami (nazwana także "Domem pod Atlantami", "kamienicą Strzałeckiego" lub "Domem pod Gigantami")
– kamienica znajdująca się w Warszawie w Alejach Ujazdowskich pod nr 24 (dawniej 22, a w okresie międzywojennym pod nr 36).
Kamienica została wzniesiona w latach 1904–1907 według projektu Władysława Marconiego.
Architektura.
Kamienica zbudowana jest w stylu wczesnomodernistycznym z elementami klasycystycznymi i barokowymi. Budynek jest czteropiętrowy. Fasada symetryczna, 9-osiowa, w części środkowej znajduje się główne wejście flankowane piaskowcowymi figurami gigantów (zaprojektował je Zygmunt Otto), podtrzymującymi balkon. Jeden podpiera go barkiem, drugi trzyma w uniesionych rękach. Dwukondygnacyjny, rustykowany cokół z balkonem drugiego piętra, rozciągniętym na całą szerokość fasady, dźwiga trzy górne piętra zaakcentowane pseudoryzalitem środkowym, rozczłonkowanym czterema żłobkowanymi pilastrami. Balkon ma kutą balustradę, oraz zdobią go trzy medaliony. Na jednym z nich (projektu Teofila Godeckiego) znajduje się wizerunek Jana Matejki. Całość zwieńczona fryzem ozdobionym girlandami, mocno wyładowanym gzymsem koronującym wspartym na konsolkach i attyką - pełną nad ryzalitem środkowym i balustradowo-cokołową, tralkową, nad partiami bocznymi.
Układ kamienicy jest jednopodwórzowy z oficynami bocznymi, zamknięty od strony wschodniej parterowym pawilonem z tarasem w zwieńczeniu. W elewacje podwórzowe były wbudowane fragmenty rzeźbiarskie z Zamku Królewskiego.
Wnętrze.
Kamienica ma bogaty wystrój części rezydencjonalnej. Na klatce schodowej przetrwały resztki polichromii. W pomieszczeniach na parterze wmontowano fragmenty boazerii oraz drzwi i supraporty z rozebranego w 1898 r. pałacu Tarnowskich przy Krakowskim Przedmieściu.
Mieszkańcy i zbiory.
Dom pod Gigantami w Alejach Ujazdowskich jest zabytkowym obiektem nie tylko z punktu widzenia architektonicznego, ale też z uwagi na charakter i znaczenie kulturalne, jakie stanowi wysiłek zawodowy i pasja kolekcjonerska paru zmarłych już pokoleń rodziny jego fundatora Antoniego Jana Strzałeckiego. Z zawodu byli oni malarzami, a ich hobby było ratowanie zabytków przeszłości narodowej. Jako malarze, począwszy już od czasu współpracy z Corazzim, dekorowali nowo wznoszone gmachy. Niezależnie od tego malowali i konserwowali stare malowidła w zabytkowych obiektach sakralnych i świeckich, przede wszystkim królewskich, z których niektóre ocalały do naszych czasów, jak Łazienki, Biały Dom, Oranżeria, Pałac Myślewicki, Belweder. Kolekcjonerska pasja Strzałeckich nie była objawem chęci gromadzenia bogactw, lecz jedną z możliwych form walki o byt narodowy. W 1889 r. wystawili 192 obiekty. W 1902 r. Antoni Jan był jednym z organizatorów działu polskiego na pierwszej międzynarodowej wystawie strojów w Petersburgu, na którą wysłał 109 eksponatów. W 1905 r. na wystawę Mariańską Antoni Jan wysłał zbroje, ryngrafy i szable. W roku 1911 na wystawę Pamiątek Starej Warszawy w Ratuszu 57 obiektów. W 1912 r. na Wystawę Miniatur, Emalii, Pierścionków i Tabakierek - 102 obiekty, a w 1913 r. na wystawę Ceramik i szkła 74, oraz w 1918 r. na wystawę Pamiątek Powstania Styczniowego - 11 obiektów. W ciągu kilku lat od powstania w 1916 r. Muzeum Narodowego w Warszawie przekazał mu ponad 700 obiektów, których połowa w 1920 r. zdeponowana w Muzeum Wojska eksponowana była potem w Muzeum Wojska Polskiego, a druga połowa znajdowała się Muzeum Narodowym. Stanowiło to wprawdzie tylko cześć wszystkich zbiorów Strzałeckiego, które ostatecznie skomasował Antoni Strzałecki w Domu pod Gigantami i syn jego Zygmunt w domu przy ul. Topiel. Z tego co przeszło do muzeum ocalała większość zabytków z ich kolekcji. A z ich siedzib dwa pierwsze domy przy ul. Drewnianej i Topiel zostały zbombardowane i spalone we wrześniu 1939 r. Ocalał jedynie Dom pod Gigantami.
W okresie międzywojennym mieszkał tu inż. Stefan Przanowski - przemysłowiec, b. minister przemysłu i handlu, dyrektor i prezes Rady Nadzorczej zakładów metalowych Towarzystwa Akcyjnego Fabryk Metalowych „Norblin, Bracia Buch i T. Werner”".
Restauracja pod Gigantami.
Obecnie w kamienicy znajduje się Restauracja pod Gigantami. Utrzymana jest w dawnym klimacie. W lokalu restauracji znajdowały się wartościowe obrazy takich twórców, jak Juliusz Kossak. Później przekazano je do muzeum. A do tej pory w restauracji znajduje się parkiet a także elementy rocaillowego wystroju wnętrz, które mają ponad 250 lat, a zostały sprowadzone po rozbiórce Pałacu Tarnowskich. Pozostała tu także jedna kopia obrazu S. Poniatowskiego, malowana przez malarza Bacciarellego.

</doc>
<doc id="1469197" url="https://pl.wikipedia.org/wiki?curid=1469197" title="Stanisław Metelski">
Stanisław Metelski



</doc>
<doc id="1469198" url="https://pl.wikipedia.org/wiki?curid=1469198" title="Bikron">
Bikron



</doc>
<doc id="1469200" url="https://pl.wikipedia.org/wiki?curid=1469200" title="Tatana">
Tatana



</doc>
<doc id="1469201" url="https://pl.wikipedia.org/wiki?curid=1469201" title="Anomalny pulsar rentgenowski">
Anomalny pulsar rentgenowski

Anomalny pulsar rentgenowski () – typ wolnorotującego pulsara (okresy obrotu 12 znanych obecnie, listopad 2012, obiektów tego typu mieszczą się w przedziale od dwóch do dwunastu sekund), emitującego periodycznie promieniowanie rentgenowskie o średniej mocy nawet 1035 erg/s. Wartości tych nie daje się wytłumaczyć przy użyciu modelu pulsara o okresie obrotu takim jak AXP i zwykłym (~1012 Gs) polu magnetycznym (otrzymuje się wartości o wiele mniejsze), stąd określenie „anomalny”.
Charakterystyczne własności obserwacyjne.
Okres obrotu obiektów tego typu wydłuża się ze średnim tempem (dP/dt)/P ~ 10-11 s-1, znacznie większym niż dla reszty pulsarów (interpretowanym jako dowód na obecność silnego pola magnetycznego, które oddziałując z otoczeniem powoduje spowalnianie obrotu). Nie ma obserwacyjnych dowodów na to, że AXP są składnikami układów podwójnych. W przypadku trzech obiektów obserwuje się związek z pozostałością po supernowej, co sugeruje również ich młody wiek – tzw. wiek typowy τ jest rzędu 1000 – 10 000 lat.
Model opisujący anomalne pulsary rentgenowskie.
Główną obecnie teorią opisującą mechanizm AXP jest model magnetara, czyli gwiazdy neutronowej o niezwykle dużym polu magnetycznym, sięgającym nawet 1015 Gs. Oprócz regularnych pulsacji rentgenowskich i radiowych AXP emitują także błyski podobne do tych z powtarzalnych źródeł miękkich promieni gamma, w których to z kolei źródłach w trakcie wybuchów obserwuje się pulsacje o okresie podobnym do okresów pulsacji AXP. Obie grupy uznaje się za różne manifestacje obiektów tego samego typu, czyli magnetarów.
Alternatywą dla modelu magnetara jest teoria tłumacząca emisję rentgenowską akrecją materii pozostałej po wybuchu supernowej na powierzchnię gwiazdy neutronowej o przeciętnym (~1012 G) polu magnetycznym (materia opadając na powierzchnię gwiazdy rozgrzewałaby ją, powodując emisję promieniowania).

</doc>
<doc id="1469202" url="https://pl.wikipedia.org/wiki?curid=1469202" title="Ivan Komarenko">
Ivan Komarenko



</doc>
<doc id="1469203" url="https://pl.wikipedia.org/wiki?curid=1469203" title="Frances Teresa Stewart">
Frances Teresa Stewart

Frances Teresa Stewart, księżna Richmond i Lennox (ur. 8 lipca 1647 w Paryżu, zm. 15 października 1702), angielska arystokratka, słynna z urody (zwano ją "La Belle Stuart"), odmówiła zostania kochanką króla Karola II. Jej twarz została wykorzystana jako twarzy Britannii, wyidealizowanego symbolu Wysp Brytyjskich.
Była córką Waltera Stewarta, dworzanina królowej Henrietty Marii. Urodziła się we Francji. Do Anglii przyjechała w okresie Restauracji w 1662 r. Uczestniczyła w ślubie króla Karola II i Katarzyny Bragança, a wkrótce potem została Lady-in-Waiting nowej królowej.
Swoją urodą szybko zwróciła na siebie uwagę dworu. Samuel Pepys pisał, że był największą pięknością jaką kiedykolwiek widział. Wśród jej adoratorów znaleźli się książę Buckingham oraz Francis Digby (syn lorda Bristol), a także samego króla. Frances jednak odrzuciła jego zaloty, nie chcąc zostać kochanką władcy. Po zwycięstwach w wojnie z Holandią w 1664 r., król nakazał wybić pamiątkowe medaliony z postacią Brytannii. Wzorem dla tej postaci miała być Frances Stewart. W marcu 1667 r. poślubiła ona księcia Richmond i Lennox. Za ślub bez królewskiej zgody została usunięta z dworu królewskiego.
W 1669 r. zachorowała na ospę. Król przybył wówczas do księżnej i wybaczył jej małżeństwo zawarte bez jego zgody. Po wyzdrowieniu Frances powróciła na dwór królewski. Jej mąż został wkrótce ambasadorem w Danii i zmarł bezpotomnie w 1672 r. Frances cały czas pozostała w kraju zajmując się jego majątkiem. Po śmierci męża jego włości przejęła Korona a wdowie przyznano 1000 funtów rocznej pensji.
Księżna była obecna przy narodzinach Jakuba Franciszka Edwarda, syna króla Jakuba II i podpisywała właściwy certyfikat przed Radą. Zmarła w 1702 r. Dziedziczył po niej jej bratanek, lord Blantyre.

</doc>
<doc id="1469204" url="https://pl.wikipedia.org/wiki?curid=1469204" title="Akis">
Akis

Akis ("Acis") – w mitologii greckiej syn Fauna i nimfy Symaithis. Sycylijski pasterz, śmiertelnik, którego pokochała nereida Galatea.
Zakochany w niej cyklop Polifem ujrzawszy parę zakochanych zaczął ich ścigać. Galatea uciekła przed Polifemem wskakując do morza, Akis zaś został śmiertelnie przywalony skałą. Galatea zamieniła jego krew w rzekę – Acis.

</doc>
<doc id="1469205" url="https://pl.wikipedia.org/wiki?curid=1469205" title="Remigijus Motuzas">
Remigijus Motuzas

Remigijus Motuzas (ur. 17 listopada 1956 w Szkudach) – litewski filolog, nauczyciel, działacz oświatowy, dyplomata i polityk. W latach 2004–2006 minister edukacji i nauki, ambasador Litwy w Szwecji (2006–2011) i Rosji (2015–2020), konsul generalny Litwy w Sejnach (2020–2021).
Życiorys.
W 1978 ukończył studia na wydziale filologicznym Wileńskiego Instytutu Pedagogicznego. W 1993 uzyskał stopień doktora nauk społecznych na Wydziale Filozofii Uniwersytetu Wileńskiego.
W latach 1978–1985 pracował jako nauczyciel języka litewskiego w szkołach średnich w Wilnie. Od 1985 był naczelnikiem zarządu szkół w resorcie edukacji i nauki Litewskiej SRR. W latach 1988–1991 pełnił funkcję doradcy ds. edukacji w Komitecie Centralnym Komunistycznej Partii Litwy, a następnie w sekretariacie Litewskiej Demokratycznej Partii Pracy. Od 1991 do 1993 był wykładowcą na Wydziale Filozofii Uniwersytetu Wileńskiego.
W 1993 objął stanowisko referenta ds. edukacji i nauki przy prezydencie Republiki Litewskiej. W latach 1994–1997 pełnił funkcję sekretarza Ministerstwa Edukacji i Nauki. Od 1997 był dyrektorem generalnym departamentu mniejszości narodowych i uchodźców przy rządzie Republiki Litewskiej. W latach 2001–2002 pracował jako doradca w stałym przedstawicielstwie Litwy przy Radzie Europy. Od 2002 kierował departamentem administracyjnym Ministerstwa Spraw Zagranicznych, a od 2003 był sekretarzem stanu w tym resorcie.
14 grudnia 2004 mianowany na stanowisko ministra edukacji i nauki w rządzie Algirdasa Brazauskasa. Funkcję tę pełnił do 18 lipca 2006.
W listopadzie 2006 objął funkcję ambasadora Litwy w Szwecji. Po zakończeniu w październiku 2011 misji w Sztokholmie został dyrektorem departamentu ds. prezydencji Rady Unii Europejskiej w MSZ. Od 2015 do 2020 pełnił funkcję ambasadora Litwy w Rosji. W 2020 został konsulem generalnym Litwy w Sejnach. Zakończył urzędowanie w 2021, kiedy to przeszedł na emeryturę. W 2023 z ramienia Litewskiej Partii Socjaldemokratycznej wybrany na radnego Wilna.

</doc>
<doc id="1469206" url="https://pl.wikipedia.org/wiki?curid=1469206" title="Flaga Świdnika">
Flaga Świdnika



</doc>
<doc id="1469211" url="https://pl.wikipedia.org/wiki?curid=1469211" title="ALSIB">
ALSIB

ALSIB (Alaska-Siberia; ) – most powietrzny pomiędzy Alaską i Syberią utworzony w 1941 przez państwa alianckie i ZSRR w celu dostarczania Związkowi Radzieckiemu samolotów do walki z III Rzeszą.
ALSIB był częścią amerykańskiego programu pomocy aliantom, realizowanego na mocy Lend-Lease Act. Most powietrzny zaczął powstawać tuż po podpisaniu stosownej umowy w 1941 o dostarczaniu dla ZSRR 400 samolotów bojowych miesięcznie. Wzdłuż trasy planowanego przerzutu maszyn z Alaski do Krasnojarska wybudowano 10 lotnisk wraz z magazynami i infrastrukturą. Trasę długości 6500 km uruchomiono 29 września 1942. Samoloty z Fairbanks odbierali piloci sowieccy lub alianccy i następnie etapami, zmieniając załogi, lecieli nimi do Krasnojarska, gdzie maszyny przejmowano na szkolenie miejscowych pilotów, a później kierowano na front. Oprócz samolotów bojowych dostarczano tą trasą także maszyny transportowe. Do 1945 roku przerzucono z Alaski na Syberię 8058 samolotów, co odpowiadało 12% sumarycznej produkcji samolotów w ZSRR w czasie całej wojny (niemal drugie tyle dostarczono do ZSRR trasami przez północny i południowy Atlantyk). Przelot nad trudnymi klimatycznie, polarnymi obszarami Alaski i Syberii oraz długość trasy skutkowały dość licznymi stratami, rozbiły się w sumie 174 samoloty. 
W celu dostarczania samolotów do Fairbanks utworzono też most lotniczy z etapowymi lotniskami od Edmonton do Fairbanks. 

</doc>
<doc id="1469212" url="https://pl.wikipedia.org/wiki?curid=1469212" title="I liga polska na żużlu">
I liga polska na żużlu

I liga polska w jeździe na żużlu – od 2000 r. druga klasa rozgrywkowa drużynowych mistrzostw Polski na żużlu po ekstralidze, wcześniej najwyższa klasa. Obecnie jeździ w niej 8 zespołów.
W rundzie zasadniczej zespoły walczą systemem każdy z każdym mecz i rewanż. Do fazy play-off awansują zespoły z miejsc 1-4. Najlepszy zespół awansuje do ekstraligi, drugi jedzie baraż o ekstraligę z jej siódmym zespołem, siódmy zespół jedzie w barażach o utrzymanie z drugim zespołem II ligi, a ósmy zespół spada do II ligi.
W rundzie zasadniczej za porażkę dostaje się 0 punktów, za zwycięstwo 2, a za lepszy bilans w dwumeczu przyznaje się tzw. punkt bonusowy (jeśli wynik w dwumeczu będzie remisowy, punktu tego nie przyznaje się wcale).
W 2016 r. połączona z II Ligą i podzielona na 2 grupy:
Od sezonu 2017 w lidze ponownie jeździ 8 drużyn z wyjątkiem sezonu 2019, kiedy to licencji na starty nie otrzymała Stal Rzeszów.

</doc>
<doc id="1469217" url="https://pl.wikipedia.org/wiki?curid=1469217" title="Historia polskiej żandarmerii">
Historia polskiej żandarmerii

Historia polskiej żandarmerii – dzieje formacji Żandarmerii w Wojsku Polskim.
I Rzeczpospolita XVII-XVIII wiek.
Pierwszych zapowiedzi funkcji stróża porządku w polskim wojsku – żandarma polowego – doszukać się można w artykułach wojskowych hetmana wielkiego koronnego Jana Zamoyskiego, przyjętych i zatwierdzonych przez Sejm w 1609 roku. Konsekwencją tych przepisów było powołanie specjalnych urzędników: oboźnych, pisarzy polowych, chorążych, profosów, lekarzy i kaznodziejów. Do nich należało, z pomocą przydzielonych kilkunastu ludzi, prowadzenie własnego wywiadu i zwalczanie wywiadu nieprzyjaciela. Zarówno oboźny jak i profos mieli dopilnować ładu i porządku w obozie, strzec bezpieczeństwa na drogach, kontrolować ruch przejezdnych, zwalczać w wojsku maruderstwo, samowolne oddalenia, niszczenie i pozbywanie się mienia skarbowego, chronić mienie skarbowe przed rabunkiem. Do nich też należało chwytanie przestępców, potem odstawianie ich przed sąd hetmański, a następnie wykonywanie jego wyroków. Wymienieni urzędnicy należeli do sztabu hetmana. Podlegali bezpośrednio jego władzy i w świetle obowiązujących przepisów wykonywali swe funkcje na jego rozkaz.
Z końcem panowania Jana III Sobieskiego nastało rozprężenie w armii, które w konsekwencji w następnych latach przyczyniło się do jej powolnego upadku. Dopiero okres rządów Stanisława Augusta Poniatowskiego zwiastował lepsze czasy dla wojska. Powołano wówczas komisję nadzorującą armię w imieniu króla. Precyzyjniej określono procedury zwłaszcza aprowizacyjne i finansowe (żołd). Wydano nowe, oparte na przepisach niemieckich, artykuły wojskowe, które szczegółowo opracowywały całokształt służby i życia wojskowego. Nad przestrzeganiem tego prawa czuwali oficerowie sztabowi (lustratorzy). Zamierzenia te nie dały jednak oczekiwanych rezultatów. Na przeszkodzie stanęła bierność i apatia szlachty niedbającej o sprawy wojskowe oraz powszechny wówczas w Polsce brak poczucia odpowiedzialności społecznej. Brakowało też silnej, charyzmatycznej indywidualności, która ożywiłaby i urzeczywistniła przestrzeganie tych przepisów w samym wojsku.
Kolejnej próby zmiany i ulepszenia wojska podjął się Tadeusz Kościuszko. Zapatrzony jednak we wzory amerykańskie i patriotyzm tamtejszych obywateli myślał, że dyscyplinę społeczną i wojskową potrafi wskrzesić w narodzie i w wojsku drogą rozbudzenia uczuć patriotycznych, a nie drogą kar i represji. Stąd też kolejne lata nie przyniosły w tej dziedzinie istotnych zmian, a służba wojskowo-policyjna wraz z całym wojskiem pogrążała się w upadku. Dopiero czasy Napoleona, a zwłaszcza udział w jego walkach Legionów Włoskich gen. Henryka Dąbrowskiego i wojsk Księstwa Warszawskiego, ożywiły wojsko polskie nowymi udoskonaleniami w tej dziedzinie.
Księstwo Warszawskie 1807-1815.
O początkach żandarmerii "sensu stricto" na ziemiach polskich można mówić dopiero w czasach Księstwa Warszawskiego. Po raz pierwszy z nazwą żandarmerii w formacjach polskich spotykamy się podczas wyprawy Napoleona na Rosję w roku 1812. Po wkroczeniu wojsk francuskich na Litwę Napoleon wydał 1 lipca 1812 roku w Wilnie rozkaz o utworzeniu w każdej z guberni litewskich pułku żandarmerii. Ich zadania i kompetencje ustalały odpowiednie artykuły rozkazu dziennego:
"...Rozkazem dziennym Cesarza Napoleona z Wilna 1 lipca 1812 roku utworzona zostaje na Litwie żandarmerya."
"Art. 9. W każdej z gubernij: Wileńskiej, Grodzieńskiej, Mińskiej i Białostockiej utworzona będzie żandarmerya pod rozkazami pułkownika, który mieć będzie pod komendą swoją w gubernij Wileńskiej i Mińskiej po dwóch, a Grodzieńskiej i Białostockiej po jednym szefie szwadronu. W każdym powiecie znajdować się ma po jednej kompanii żandarmów, a każda kompania ma liczyć 107 głów."
"Art. 13. Żandarmerya odbywać będzie służbę policyjną, dodawać będzie pomoc władzom cywilnym, aresztować zbiegów, włóczęgów i maruderów do jakiejkolwiekbądź armii należących... ."
Księstwo Warszawskie oddalone od terenów wojny nie zostało wówczas objęte wspomnianym rozkazem. Dopiero po kilku miesiącach, w listopadzie, kiedy sytuacja na froncie uległa zmianie i wojska francuskie rozpoczęły odwrót, przystąpiono do powołania żandarmerii w departamentach Księstwa Warszawskiego.
Nowo zorganizowana żandarmeria w Księstwie nie była scentralizowana, dzieliła się na odrębne jednostki organizacyjne w każdym z czterech departamentów, a wprowadzone zasady rekrutacji były dość restrykcyjne. Spośród wojskowych przyjmowano jedynie ochotników pomiędzy 30 a 40 rokiem życia, przy czym pierwszeństwo mieli kandydaci umiejący czytać i pisać. Od zgłaszających się zaś cywili nierzadko wymagano znajomości języków obcych. Pod koniec 1814 roku łącznie w Księstwie służyło 158 żandarmów: w departamencie warszawskim - 56 osób, kaliskim - 80, krakowskim - 7, radomskim - 15.
Żandarmeria ta nie była formacją czysto wojskową, lecz miała charakter policyjny. Służba w niej polegała na utrzymaniu bezpieczeństwa, spokoju i porządku w kraju oraz obronie obywateli przed zbiegami, dezerterami i maruderami. Ponadto żandarm miał za zadanie eskortować transporty, egzekwować podatki, zapobiegać nadużyciom poszczególnych komend wojskowych, śledzić włóczęgów i ludzi naruszających porządek prawny. Kolejnym charakterystycznym wyznacznikiem żandarmerii Księstwa Warszawskiego była jej zależność nie od władz wojskowych, lecz od administracji cywilnej. Dlatego żandarmi pełnili służbę we własnym departamencie, nie pobierając żołdu. Wydawano im jedynie z magazynów państwowych żywność i furaż, czyli paszę i obrok dla koni. Posiadali natomiast prawo do nagród, które były pokrywane z tzw. egzekutywnego - np. z odebranej schwytanemu złodziejowi zdobyczy.
Królestwo Polskie 1815-1830.
Po klęsce Napoleona na mocy uchwał kongresu wiedeńskiego powstały dwa, zależne od sąsiadów państwa, utrzymujące w miarę polski charakter - poddane carowi Rosji Królestwo Polskie i Rzeczpospolita Krakowska. Nowe władze postanowiły utrzymać i udoskonalić żandarmerię. Wydano uchwałę zatwierdzającą dalsze jej istnienie, przeznaczając na utrzymanie formacji połowę ze środków uzyskanych z tzw. egzekutywnego. Zmieniał się jednak charakter żandarmerii. Według ustawy opracowanej przez Komisję Rządową Spraw Wewnętrznych i Policji, z ministrem Tadeuszem Mostowskim na czele, miała ona dalej być zależna od administracji cywilnej. Zmienić chciano natomiast nazwę z "żandarmerii" na "straż wojewódzką", która w przyszłości składać się miała nie z honorowych i na własny koszt umundurowanych ochotników, ale z opłacanych funkcjonariuszy. Do kompetencji straży należeć miało: utrzymanie spokoju i bezpieczeństwa publicznego, zapewnienie podróżnym wolnego przejazdu i przejścia, chwytanie przestępców, ochrona ich i konwojowanie, poszukiwanie dezerterów.
Projekt nie został uchwalony. Kwestią sporną była zależność formacji od władz cywilnych. Sam jednak pomysł reaktywowania żandarmerii nie został zaniechany. Idea stworzenia żandarmerii pozostającej pod kierownictwem władz wojskowych pojawiła się ponownie w ułożonym przez gen. Aleksandra Rożnieckiego projekcie. 15 października 1816 został on przyjęty i wprowadzony w życie. Dekret składał się z 13 artykułów, a koncepcja ustroju żandarmerii opierała się na wzorach francuskich:
Ogółem stan etatowy żandarmerii liczył 391 osób, a zatem przewyższał zarówno normę przewidywaną w Księstwie Warszawskim (310), jak i stan faktyczny z 1814 roku (158 funkcjonariuszy).
Tak sformowana żandarmeria stanowiła oddzielny korpus broni w ramach korpusu kawalerii. Stopnie oficerskie i podoficerskie, płace i uzbrojenie żandarmi uzyskali podobne jak kawalerzyści. Natomiast cechą wyróżniającą żandarmerię był mundur, a szczególnie jego błękitny kolor z karmazynowymi wypustkami, które nikomu poza nią w wojsku nie przysługiwały. W wyposażeniu żandarma był również karabinek, pistolet i szabla.
Pierwszym komendantem żandarmerii został płk Stanisław Dulfus, kolejnym - ppłk Antoni Strażyński, który w przededniu powstania listopadowego przeniesiony został na emeryturę, a następcy wówczas już nie zdążono wyznaczyć.
Po wybuchu powstania korpus żandarmerii przestał wykonywać swoje zadania, zapisane w dekrecie z 1816 r. Sfery powstańcze żywiły bowiem niechęć do żandarmerii, do jej uzależnienia od władzy administracji cywilnej, a co za tym idzie - od Moskwy. To spowodowało, że część oficerów wycofała się z szeregów, a pozostali zawiesili swoją działalność.
Powstanie listopadowe i wojna z Rosją 1830-1831.
W grudniu 1830 roku powstańczy Rząd Narodowy zarządził koncentrację żandarmów pod Warszawą, a po jej reorganizacji w 1831 roku utworzono Dywizjon Karabinierów Konnych, któremu przewodził ppłk Franciszek Sznajde. Dywizjon liczył dwa szwadrony, w jego składzie zaś znalazło się 16 oficerów i 333 szeregowych. W czasie powstania listopadowego dywizjon stał się jednym z najlepszych i najbardziej odpowiedzialnych oddziałów kawalerii. Jego atak na wojska rosyjskie w marcu 1831 roku pod Dębe Wielkie porównuje się do szarży szwoleżerów pod Somosierrą. Dywizjon uczestniczył także w bitwach pod m.in.: Krynką, Rogoźnicą i Brodnicą. Wielu karabinierów odznaczono wtedy krzyżami Virtuti Militari.
Sytuacja wojsk w czasie powstania listopadowego - bałagan organizacyjny, dezercja, samowola niektórych dowódców - spowodowała konieczność ponownego powołania stałych organów w formie sprzed powstania w celu utrzymania dyscypliny i porządku wojskowego. Ponieważ społeczeństwo nie zaufałoby niepopularnej nazwie "żandarmeria", gen. dyw. Tomasz Andrzej Łubieński rozkazem z 13 czerwca 1831 roku powołał Straż Polową. Był to jednak schyłek powstania, dlatego też Straż ta nie odegrała większej roli.
Powstanie styczniowe 1863.
Żandarmeria wojskowa ponownie pojawiła się podczas powstania styczniowego. Wiadomości na jej temat są skąpe i mało konkretne, jednak za datę jej powstania można przyjąć kwiecień-maj 1863 roku. Główną przyczyną utworzenia żandarmerii były względy polityczne - obrona powstania przed zakusami sił zachowawczych. Jej przywódcą został Paweł Landowski, a jego zastępcą Paweł Ekkert. Na usługach sztabu pozostawali liczni agenci i posłańcy, czyli tzw. galopeni. Naczelnik ówczesnej żandarmerii podlegał bezpośrednio centralnym siłom wojskowym w Warszawie. Żandarmeria powstania styczniowego składała się ze 150, a jak podają inne źródła - z 250 żandarmów. Żandarmi pełnili zwykłą służbę policyjną, nie zastępowali jednak policji, która miała odmienny zakres obowiązków. Mieli obowiązek pomagania członkom organizacji powstańczych prowadząc walki ze zdrajcami powstania.
Później, na mocy rozporządzenia Rządu Narodowego z 13 sierpnia 1863 roku wzorem powstania listopadowego żandarmerię przemianowano na Straż Narodową. W rozporządzeniu tym czytamy:
Rząd Narodowy podaje do wiadomości władzy obywateli kraju, że istniejący dotychczas w mieście Warszawie Dywizjon Żandarmerii zorganizowany został na Straż Narodową. Naczelnik tej Straży używa pieczęci z herbem państwa i napisem: Rząd Narodowy, Naczelnik Straży Narodowej miasta Warszawy. Straż narodowa czuwa nad bezpieczeństwem publicznym i porządkiem w mieście wedle ustawy i instrukcji przez Rząd Narodowy potwierdzonych. Wszystkim rozporządzeniom jej w tym celu wydanym każdy obywatel obowiązany jest ulegać bez najmniejszego oporu (...), (dokumenty Wydziału Wojny Rządu Narodowego 1863-64, Wrocław).
Z chwilą utworzenia żandarmerii narodowej w 1863 roku powstały formacje tzw. żandarmów wieszających i sztyletników. Stanowili oni V Oddział Żandarmerii i byli zakonspirowanym organem wykonawczym Rządu Narodowego i Trybunału Rewolucyjnego. Formacja ta stosowała indywidualny i zbiorowy terror wobec przeciwników powstania. Karała ludność cywilną za pomoc wojskom rosyjskim i zbrojne wystąpienia przeciwko powstańcom. Likwidowała też prominentów wrogich stronnictw i ważnych funkcjonariuszy administracji rosyjskiej.
Po upadku powstania styczniowego żandarmeria na blisko 50 lat przestała istnieć, tak jak przestały istnieć narodowe siły zbrojne. Pojawiła się ponownie w 1914 roku w Legionach Polskich.
I wojna światowa 1914-1918.
Historię żandarmerii w Legionach Polskich w czasie I wojny światowej podzielić można na dwa okresy. Pierwszy rozpoczął się w 1914 roku i trwał do połowy roku 1917, drugi zaś - od połowy 1917 aż do odzyskania przez Polskę niepodległości jesienią 1918 roku. W pierwszym okresie istniały dwie niezależne, a nawet sobie niechętne, organizacje - Komenda Żandarmerii Polowej przy c. i k. Komendzie Polskiego Legionu i żandarmeria I Brygady Legionów. Stan ten utrzymywał się do końca marca 1917 roku, kiedy to samodzielna żandarmeria I Brygady została zlikwidowana, a pozostała tylko Ekspozytura podległa Komendzie Żandarmerii Polowej przy c. i k. Komendzie Legionów Polskich. 
Według „Spisu personalnego Żandarmerii Polowej Legionów Polskich” z 30 listopada 1914 roku pełnio w niej służbę 7 oficerów, 4 chorążych, 14 podoficerów i 6 szeregowców (ordynansów). W nawiasach podano miejsca ich pobytu:
9 lutego 1917 roku komendant Legionów Polskich przeniósł niżej wymienionych żołnierzy do Żandarmerii Polowej, w stopniach szeregowców:
oraz sierż. Stanisława Galosa z Domu Ozdrowieńców w Kamieńsku, w stopniu sekcyjnego, i furmana Trenu Sztabu LP Michała Byczkiewicza, w charakterze ordynansa.
11 lutego 1917 roku komendant Legionów Polskich zatwierdził posterunki Żandarmerii Polowej, które wcześniej podlegały Komendzie Grupy Legionów Polskich przy:
Obsada posterunku w Dęblinie pozostawała w etacie Komendy ŻP, natomiast pozostałych posterunków w etacie oddziałów, do których zostały przydzielone.
16 lutego 1917 roku komendant Legionów Polskich przydzielił legionistę Franciszka Schmidta z Oddziału Sztabowego Komendy LP do Komendy Żandarmerii Polowej, w charakterze woźnicy.
20 lutego 1917 roku komendant Legionów Polskich, pułkownik Stanisław Szeptycki polecił utworzyć z dniem 21 lutego 1917 roku Ekspozyturę Żandarmerii Polowej w Warszawie przy ulicy Ludnej 11 pod komendą chorążego Jana Franciszka Dłużyńskiego. Komendantowi Ekspozytury podlegały Posterunki Żandarmerii Polowej przy Inspektoracie Werbunkowym i Komendzie Placu Legionów Polskich w Warszawie. Tego samego dnia plut. żand. Józef Kozakiewicz z Komendy Żandarmerii Polowej zastąpił sekcyjnego Zdzisława Widnera w Posterunku Żandarmerii Polowej przy Inspektoracie Werbunkowym w Łodzi. 21 lutego 1917 roku plutonowy Stanisław Prausse otrzymał przeniesienie z Posterunku Żandarmerii Polowej przy Stacji Zbornej w Krakowie do Komendy Żandarmerii Polowej oraz przydzielił do Komendy Żandarmerii Polowej niżej wymienionych żołnierzy w charakterze szeregowców:
23 lutego 1917 roku komendant Legionów Polskich zwrócił uwagę podległym jednostkom, że „do służby w Żandarmerii potrzebni są przede wszystkim ludzie zupełnie zdrowi i zdolni do każdej służby”. Potrzeba zwrócenia uwagi podwładnym wynikła z tego, że kandydaci do służby w Żandarmerii motywowali to stanem zdrowia uniemożliwiającym im pełnienie służby frontowej.
26 lutego 1917 roku podpułkownik Leon Berbecki, w zastępstwie komendanta Legionów Polskich, przeniósł sekcyjnego Bolesława Dębskiego z Posterunku Żandarmerii Polowej przy Stacji Zbornej w Lublinie do Ekspozytury Żandarmerii Polowej w Warszawie oraz utworzył nowy Posterunek Żandarmerii Polowej przy Domu Ozdrowieńców w Kamieńsku w składzie: wachmistrz Zdzisław Kwieciński z Komendy Żandarmerii Polowej i tytularny plutonowy Edward Czuruk z Posterunku Żandarmerii Polowej II Brygadzie LP. Ponadto zwolnił plutonowego Stanisława Prausse ze służby w żandarmerii z powodów zdrowotnych, a 3 marca przydzielił do Centralnego Biura Werbunkowego celem prowadzenia akcji werbunkowej.
27 lutego 1917 roku komendant Legionów Polskich przeniósł:
2 marca 1917 roku komendant Legionów Polskich przydzielił do Żandarmerii Polowej, jako szeregowców:
oraz sierżanta Bolesława Czuchajowskiego ze Stacji Zbronej LP w Rembertowie, w stopniu sekcyjnego. 
Od marca do sierpnia 1917 cała żandarmeria w nowej strukturze skupiona była w Warszawie. 9 marca 1917 roku służbę w Komendzie Żandarmerii Polowej Wojsk Polskich pełnili niżej wymienieni oficerowie, podoficerowie i szeregowi:
21 kwietnia 1917 roku przybył legionista Włodzimierz Mądziel z Krajowego Inspektoratu Zaciągu do WP, a ubył do tej instytucji sekcyjny Garbowski.
21 kwietnia 1917 roku Komenda Żandarmerii Polowej Wojsk Polskich liczyła 7 oficerów, 79 żołnierzy i 15 ordynansów oraz 7 koni wierzchowych i 6 koni pociągowych, a także 3 wozy. Spośród wymienionych żandarmów 2 oficerów, 24 żołnierzy i 5 ordynansów pełniło służbę w ekspozyturach, natomiast kolejnych 30 żołnierzy i jeden ordynans pełnił służbę w posterunkach. Tego dnia w dyspozycji Żandarmerii Polowej znajdowało się 73 aresztantów.
27 kwietnia 1917 roku stan osobowy Komendy nie uległ zmianie. Tego dnia ubyli z Komendy: wachmistrz Włodzimierz Habliński z posterunku w Krakowie, jako superarbitrowany (urodzony 4 września 1876 roku w Krośnie, urzędnik bankowy, służył w 2 Pułku Ułanów LP, zmarł z ran 30 listopada 1917 roku w Krakowie) i sekcyjny Bolesław Czuchajowski do Szpitala w Modlinie. Według raportu porannego z 18 czerwca 1917 roku Komenda liczyła 7 oficerów, 32 podoficerów i 24 szeregowców oraz 7 koni wierzchowych, 2 konie pociągowe i jeden wóz. Ponadto w Szkole Podoficerów Żandarmerii Polowej WP naukę pobierało 25 podoficerów. Dwa dni później do Komendy przybył ułan Mścisław Skirmunt oraz szeregowcy Józef Galas i Marian Styliński. Ten ostatni, urodzony 31 lipca 1898 roku, służył w Legionach razem z ojcem Franciszkiem Stylińskim (ur. 1867), sierżantem 5 Pułku Piechoty, i starszym bratem Janem Stylińskim ps. „Selim” (1897-1962), podporucznikiem 5 Pułku Piechoty, a 1939 roku dowódcą Batalionu KOP „Iwieniec”. Marian Styliński w latach 1932-1941 był burmistrzem Tuchowa. 18 czerwca 1942 roku został zamordowany w KL Auschwitz.
23 lipca 1917 roku Komenda liczyła 7 oficerów, 69 podoficerów i 41 szeregowców, w tym 75 poddanych austro-węgierskich i 32 „królewiaków”, którzy jeszcze nie złożyli przysięgi. Z meldunku komendanta Żandarmerii Polowej WP, porucznika Norberta Okołowicza wynika, że żaden z jego podwładnych nie opuścił oddziału z powodu niezłożenia przysięgi. 2 sierpnia 1917 roku w Więzieniu Fortecznym Wojsk Polskich przy ulicy Dzikiej i Gęsiej w Warszawie porucznik Okołowicz odebrał przysięgę od legionistów pochodzących z Królestwa Polskiego, zarówno „pozostających w śledztwie” Sądu Polowego, Inspekcji Wyszkolenia i Żandarmerii, jak i skazanych. Wśród 365 aresztantów znajdowało się 132 poddanych Królestwa Polskich, z których 101 złożyło przysięgę, w tym jeden oficer - podporucznik aptekarz (zob. → „Gęsiówka”).
Od sierpnia 1917 roku Żandarmeria Polowa znowu jednak była rozbita na dwie grupy bez wzajemnych zależności służbowych. Jedna grupa znajdowała się przy Polskiej Sile Zbrojnej, druga dołączyła do Polskiego Korpusu Posiłkowego gen. Zygmunta Zielińskiego.
W Legionach Polskich oddziały żandarmerii formowano równocześnie z oddziałami piechoty, a następnie jednostkami innych broni. Próbowano w ten sposób przeciwstawić się skierowaniu żandarmerii austriackiej do tworzących się za zgodą Wiednia polskich formacji legionowych.
W sierpniu 1914 w Krakowie utworzono dla Legionu Zachodniego konną Żandarmerię Polową. Jej komendantem został rtm. Robert Kunicki, który 11 września wprowadził opracowany przez siebie regulamin Żandarmerii Polowej Legionów Polskich. Wyznaczone zadania dla powstałej formacji sprowadzały się głównie do ochrony armii przed wpływami wywiadu przeciwnika, dywersji, utrzymywania porządku policyjnego na terenach działań zbrojnych, nadzoru nad przestrzeganiem prawa wojennego.
Oddziały nie miały początkowo wyodrębnionego własnego dowództwa i były zależne służbowo od dowódców jednostek, przy których je formowano. Zmiana struktury żandarmerii nastąpiła po kryzysie przysięgowym. Formacje podzielono na dwie części. Jedna podporządkowana została PSZ, druga natomiast weszła w skład PKP podległego Austriakom. Żandarmi służący w Polskiej Sile Zbrojnej otrzymali nazwę Ekspozytura Żandarmerii Polowej Wojska Polskiego, a w lutym 1918 roku zmieniono nazwę na Dowództwo Polskiej Żandarmerii Polowej.
26 lutego 1918 roku w Bobrujsku dowódca I Korpusu Polskiego w Rosji, generał porucznik Józef Dowbor-Muśnicki zawarł z pełnomocnikiem głównodowodzącego niemieckimi wojskami na wschodzie, majorem von Wulffem umowę na mocy, której korpus uznany został przez stronę niemiecką za wojsko neutralne z prawem administrowania na obszarze Białorusi między Dnieprem, od Mohylewa do ujścia Berezyny i linią kolejową Słuck-Osipowicze-Łapicze-Grodzieniec. Dla egzekwowania prawa na okupowanych terenach dowódca korpusu powołał organ bezpieczeństwa pod nazwą Polowa Straż Wojskowa. Podobnie jak w 1831 nie zdecydowano się nazwać tej formacji żandarmerią. Dowódcą straży został porucznik Jelski. Podlegał on szefowi sztabu korpusu oraz prokuratorowi wojskowemu korpusu. Dla realizacji zleconych zadań dowódca straży dysponował Oddziałem Polowej Straży Wojskowej i Wydziałem Śledczym Wojskowym. Straż wraz z innymi oddziałami I Korpusu stacjonowała w twierdzy Bobrujsk. Dowództwo straży zajmowało budynek straży ogniowej przy bramie mińskiej, a kompania straży zakwaterowana została w koszarach etapowych. Żołnierzy pełniących służbę w straży wyróżniały spodnie koloru granatowego z podwójnymi amarantowymi lampasami z żółtym kantem, podwójne akselbanty w kolorze żółtym, a oficerów dodatkowo naramienniki z żółtym kantem.
Żandarmeria przy Dowództwie Wojska Polskiego we wschodniej Rosji liczyła w dniu 30 kwietnia 1919 pięciu oficerów, 39 podoficerów, 22 szeregowców i 13 koni.
II Rzeczpospolita.
Po odzyskaniu przez Polskę niepodległości działające przy polskich oddziałach wojskowych jednostki żandarmerii scalono, tworząc z nich jednolitą formację. W wyniku rozkazu Ministerstwa Spraw Wojskowych z kwietnia 1919 roku, działającą w kraju żandarmerię wyłączono z Naczelnego Dowództwa Wojska Polskiego i jako Wydział Żandarmerii podporządkowano II wiceministrowi spraw wojskowych. Zaczęto też wytyczać nowe formy rozwoju żandarmerii. Przeprowadzenie reform powierzono generałowi podporucznikowi Eugeniuszowi Dąbrowieckiemu. Utworzył on Kierownictwo Organizacji Żandarmerii, które skupiało się głównie na:
W połowie września 1919 roku, po kolejnej reorganizacji żandarmerii, w miejsce dotychczasowego dowództwa utworzono Inspektorat Żandarmerii, który był próbą ponownego usytuowania żandarmerii w strukturach Wojska Polskiego. Kolejnych zmian dokonano w lutym 1920 roku. W ramach reorganizacji Ministerstwa Spraw Wojskowych Inspektorat Żandarmerii Wojskowej został przekształcony w samodzielne Dowództwo Żandarmerii Wojskowej, któremu podporządkowano Centralną Szkołę Żandarmerii w Grudziądzu.
Na podstawie poufnego rozkazu L. 500 Ministerstwa Spraw Wojskowych z 18 stycznia 1920 roku dotychczasowe dowództwa żandarmerii wojskowej przy dowództwach okręgów generalnych zostały przemianowane na dowództwa dywizjonów żandarmerii. Dywizjony otrzymały numery okręgów generalnych, na terenie których stacjonowały, a plutony żandarmerii wojskowej wchodzące w skład poszczególnych dywizjonów zachowały w nazwie miejsce swego postoju z dodaniem nazwy macierzystego dywizjonu np. „Dywizjon 3. Pluton Opatów”. Z dniem 1 kwietnia 1920 roku przy każdym dywizjonie został utworzony szwadron zapasowy „o czterech plutonach po 60 ludzi celem wyszkolenia żandarmów dla Żandarmerii Polowej”.
Na podstawie poufnego rozkazu L. 213 Ministerstwa Spraw Wojskowych z 27 stycznia 1920 roku, w celu zapewnienia jednolitego doboru szeregowych do służby w Żandarmerii Wojskowej i Żandarmerii Polowej, każda kandydatura wymagała pozytywnej opinii dowódcy Okręgu Generalnego”.
Charakter wojny z bolszewikami zmusił władze wojskowe do organizowania, siłami Żandarmerii, kordonów na wschodniej linii frontu, w tym kordonu sanitarnego. Zadaniem tego ostatniego, oprócz blokowania możliwości przenoszenia chorób zakaźnych, było utrudnienie prowadzenia propagandy bolszewickiej i szpiegostwa. Po zakończeniu walk wykorzystano te same oddziały do stworzenia kordonu mobilizacyjnego. W czasie odwrotu wojsk polskich wskutek ofensywy Armii Czerwonej na froncie wschodnim w lecie 1920 roku Żandarmeria miała utworzyć cztery kordony defensywne mające na celu przeciwdziałanie przemieszczania się dezerterów.
Oficjalna demobilizacja Wojska Polskiego wprowadzana od kwietnia 1921 roku likwidowała Żandarmerię Polową i Dowództwo Żandarmerii Wojskowej, tworząc w ich miejsce Wydział 2 Żandarmerii Departamentu I Piechoty Ministerstwa Spraw Wojskowych.
W dniach 23-29 czerwca 1923 roku z oficjalną wizytą w Polsce przebywał Król Rumunii Ferdynand z małżonką Marią. W poniedziałek 25 czerwca 1923 roku o godz. 10.15 Para Królewska wzięła udział w wielkiej rewii wojskowej na polu mokotowskim, w czasie której „wzorowy porządek utrzymywała żandarmeria wojskowa pod dowództwem ppłk. [Mieczysława] Piątkowskiego oraz Policja z inspektorami Ludwikowskim i Charlemagne na czele”. We wtorek 26 czerwca 1923 roku Para Królewska wzięła udział w „wielkich ćwiczeniach wojskowych na poligonie rembertowskim”, którymi dowodził generał broni Tadeusz Rozwadowski. Na łamach „Polski Zbrojnej”, po zakończonych ćwiczeniach, skonstatowano: „podkreślić należy, że na całym terenie ćwiczeń nie było żadnej policji, a służbę bezpieczeństwa pełniła tylko żandarmeria wojskowa, której energicznej postawie zawdzięczać należy wzorowy porządek, utrzymany przez nią wśród tłumów publiczności”. Niestety „w czasie ćwiczeń w Rembertowie, zginął Królowej rumuńskiej drogocenny płaszcz, wobec czego gen. Rozwadowski zawiadomił o tym żandarmerię i policję. W Rembertowie mimo szczegółowych dochodzeń na żaden ślad nie natrafiono”. W środę 4 lipca 1923 roku „udało się naszej żandarmerii odnaleźć zaginiony płaszcz Królowej Marii. Jak się okazało został on pozostawiony w aucie, szofer zaś odwiózł go do Łazienek, i tu odebrał go jeden z lokajów pałacowych Kowalewski, u którego płaszcz znaleziono. Płaszcz oddano następnie ambasadorowi rumuńskiemu p. Florescu”.
Do 20 marca 1924 roku zostało zlikwidowanych dwadzieścia sześć plutonów żandarmerii:
W ich miejsce zostały zorganizowane posterunki żandarmerii.
W tym samym miesiącu niżej wymienieni oficerowie zostali przeniesieni z korpusu oficerów żandarmerii do korpusu oficerów piechoty (23), korpusu oficerów jazdy (3), korpusu oficerów artylerii (1) i korpusu oficerów uzbrojenia (1) z równoczesnym wcieleniem do pułków piechoty:
Dwóch spośród wymienionych oficerów (Władysław Hercok i Karol Pulda) zostało później ponownie przyjętych do żandarmerii. Ponadto do innych korpusów zostało przeniesionych 17 chorążych i 750 szeregowych zawodowych.
22 listopada 1924 roku weszła w życie ustawa z 18 lipca 1924 roku o podstawowych obowiązkach i prawach szeregowych w wojsku polskim. Ustawa sankcjonowała podział żołnierzy na oficerów i szeregowych (szeregowcy dzielili się na szeregowców i podoficerów) oraz ustanawiała między innymi stopnie wojskowe w żandarmerii:
Dotychczasowi sierżanci sztabowi, wachmistrze sztabowi i ogniomistrze sztabowi przemianowani zostali na starszych sierżantów, starszych wachmistrzów i starszych ogniomistrzów.
W pierwszych latach 20-lecia żandarmeria podlegała ciągłemu procesowi reorganizacyjnemu. Kolejne zarządzenie dotyczące żandarmerii, które w nowych warunkach ustaliło jej kompetencje, wprowadzono w dniu 10 kwietnia 1926 roku. Określało ono, że żandarmeria jest zasadniczą służbą wykonawczą dowództwa. Winna na stopie pokojowej stanowić kadrę żandarmerii polowej i ma za zadanie szkolenie żandarmów zawodowych oraz rezerwistów żandarmerii teoretycznie w dywizjonie szkolnym i praktycznie w oddziale egzekutywnym, przez:
Zarządzenie to rozszerzało dotychczasowy zakres zadań żandarmerii, która nie tylko spełniała funkcje policyjne w obrębie sił zbrojnych, ale i ochraniała sztaby i wyższe dowództwa, konwojowała podsądnych, ochraniała zatrzymanych i aresztowanych żołnierzy.
W 1926 roku, po przeprowadzonym zamachu stanu i objęciu przez Józefa Piłsudskiego stanowiska Generalnego Inspektora Sił Zbrojnych i Ministra Spraw Wojskowych rozpoczęto prace nad nową organizacją sił zbrojnych. Zmiany nie ominęły Żandarmerii. Zwiększył się jej stan ilościowy. Utworzono Zamkowy Pluton Żandarmerii odpowiedzialny za ochronę Prezydenta RP i zapowiedziano tworzenie oddziałów strzegących zakładów przemysłu zbrojeniowego.
1 czerwca 1927 roku Minister Spraw Wojskowych, marszałek Polski Józef Piłsudski ustanowił, w miejsce dotychczasowego Wydziału Żandarmerii w Departamencie Piechoty, Dowództwo Żandarmerii.
Wraz z utworzeniem Dowództwa Żandarmerii, które podlegało II wiceministrowi spraw wojskowych (od 1931 - I wiceministrowi) przywrócono jej samodzielność. Umocowanie w systemie prawnym (m.in. dekret prezydenta RP "O Żandarmerii") ostatecznie zakończyło procesy reorganizacyjne formacji.
4 sierpnia 1927 roku Minister Spraw Wojskowych zatwierdził barwy łapek i wypustek na kołnierzach kurtek oraz barwy pasków na kołnierzach płaszczy. Dla oficerów i szeregowych żandarmerii przewidziano łapki turkusowe z wypustkami amarantowymi, a dla oficerów administracyjnych żandarmerii łapki brunatne z wypustkami turkusowymi. Barwy łapek i wypustek na kołnierzach kurtek odpowiadały barwą pasków na kołnierzach płaszczy. Oficerowie i szeregowcy żandarmerii oraz oficerowie administracyjni żandarmerii, z wyjątkiem oficerów żandarmerii przydzielonych do kadry, mieli nosić na naramiennikach numery dywizjonów.
20 października 1927 roku Minister Spraw Wojskowych zmienił barwy łapek i wypustek na kołnierzach kurtek oraz barwy pasków na kołnierzach płaszczy. Dla oficerów i szeregowych żandarmerii wprowadzone zostały łapki szkarłatne z wypustkami żółtymi, a dla oficerów administracyjnych żandarmerii łapki brunatne z wypustkami szkarłatnymi.
17 lutego 1928 roku Minister Spraw Wojskowych zatwierdził daty świąt dywizjonowych:
31 grudnia 1929 roku Minister Spraw Wojskowych zlikwidował Kadrę Oficerów Żandarmerii przy Dowództwie Żandarmerii. Oficerowie służby czynnej przynależni do kadry zachowali posiadaną przynależność służbową bez stałej przynależności macierzystej. Oficerowie służby czynnej przynależni do jednostek ewidencyjnych zachowali posiadaną przynależność etatową, służbową i ewidencyjną. Oficerowie w stanie nieczynnym, oficerowie o nieznanym miejscu pobytu (zaginieni na obszarze działań wojennych), oficerowie kontraktowi, oficerowie czasu wojny i oficerowie weterani pozostali na ewidencji Referatu Personalnego Dowództwa Żandarmerii.
7 stycznia 1931 roku wszedł w życie dekret Prezydenta Rzeczypospolitej z dnia 12 grudnia 1930 roku o żandarmerii.
28 września 1931 roku weszło w życie rozporządzenie Ministra Spraw Wojskowych z dnia 14 września 1931 roku wydane co do §§ 21-25 w porozumieniu z Ministrem Spraw Wewnętrznych i Ministrem Sprawiedliwości w sprawie wykonania dekretu Prezydenta Rzeczypospolitej z dnia 12 grudnia 1920 roku o żandarmerii.
18 lutego 1933 roku Minister Spraw Wojskowych określił przypadki, w których żandarmeria była uprawniona do daktyloskopowania osób i zwłok.
W dniach 24-26 lutego 1933 roku we Lwowie zostały rozegrane zawody szermiercze o mistrzostwo wojska. Mistrzem wojska na 1933 roku w szermierce na szable wśród oficerów, w grupie olimpijskiej został kapitan Władysław Segda z 1 Dywizjonu Żandarmerii.
12 grudnia 1935 roku Minister Spraw Wojskowych unieważnił daty świąt dywizjonowych oraz zatwierdził dzień 13 czerwca jako datę święta żandarmerii.
Po wejściu w życie konstytucji kwietniowej oraz śmierci Marszałka nastąpiły jednak kolejne zmiany w żandarmerii. Nie dotyczyły one podległości formacji, ale zakresu czynności żandarmów, którzy za zadanie mieli:
W 1934 roku Prezes Rady Ministrów odznaczył Brązowym Krzyżem Zasługi, po raz pierwszy, za zasługi na polu wyszkolenia wojska:
za zasługi na polu administracji wojska:
za zasługi na polu bezpieczeństwa wojska:
Żandarmi odznaczeni przez Ministra Spraw Wewnętrznych Medalem za Ratowanie Ginących, po raz pierwszy:
1 stycznia 1937 roku weszło w życie rozporządzenie Ministra Spraw Wojskowych z 17 listopada 1936 roku wydane co do §§ 25-29 w porozumieniu z Ministrem Spraw Wewnętrznych i Ministrem Sprawiedliwości, w sprawie wykonania dekretu Prezydenta Rzeczypospolitej z 12 grudnia 1930 roku o żandarmerii.
Wydawnictwa fachowe żandarmerii.
10 stycznia 1920 roku Minister Spraw Wojskowych zezwolił na używanie książki „Żandarmeria polowa. Postanowienia organizacyjne i instrukcja służbową dla żandarmerii polowej, pełniącej służbę w powiatach etapowych”, jako tymczasowo obowiązującego podręcznika dla Żandarmerii Polowej do czasu wydania stosownej instrukcji.
9 grudnia 1920 roku szef Departamentu I Ministerstwa Spraw Wojskowych unieważnił broszury wydane przez Żandarmerię Polową Okręgu Etapowego Lwów „Artykuły wojenne dla Wojska Polskiego w pytaniach i odpowiedziach” i „Kancelaria dla Wojska Polskiego w pytaniach i odpowiedziach”.
W 1923 roku w Poznaniu Księgarnia Franciszka Gutowskiego wydała „Służba śledcza. Podręcznik dla organów bezpieczeństwa” autorstwa Wojciecha Stepka i Zygmunta Hoffmann-Krystyańczyka.
7 października 1924 roku Minister Spraw Wojskowych unieważnił następujące wydawnictwa:
oraz pozostawił jako obowiązujące:
W 1925 roku Drukarnia Dowództwa Okręgu Korpusu Nr VII w Poznaniu wydała książkę „Służba wywiadowcza i ochrona przeciwszpiegowska z 20 rycinami” autorstwa podpułkownika Wojciecha Stepka i majora Karola Chodkiewicza.
21 kwietnia 1927 roku Minister Spraw Wojskowych zatwierdził do użytku służbowego „Instrukcję służbową żandarmerii” sygn. Ż.1/1927 i jednocześnie unieważnił „Tymczasowe postanowienia organiczne i instrukcję służbową żandarmerii” sygn. Szt. Gen. O. VII Nauk. 1919.
8 maja 1933 roku Minister Spraw Wojskowych zatwierdził do użytku służbowego żandarmerii tablice poglądowe zatytułowane „Konwój” i „Kucie”.
W 1934 roku Dowództwo Żandarmerii wydało „Instrukcję dla żandarmów pełniących służbę w Generalnym Inspektoracie Sił Zbrojnych”, a dwa lata później „Instrukcję wyszkolenia żandarmerii”.
Żandarmeria w kampanii wrześniowej 1939.
W okresie poprzedzającym wybuch II wojny światowej, zgodnie z planami mobilizacyjnymi, utworzono stanowisko Naczelnego Szefa Żandarmerii, które objął płk Felicjan Plato-Bałaban, natomiast dowódcą Żandarmerii MSWojsk. został płk Adam Popowicz. Jednak brak precyzyjnych zasad postępowania żandarmerii w czasie wojny oraz panujący zamęt kompetencyjny między naczelnym szefem żandarmerii a dowódcą Żandarmerii MSWojsk. uniemożliwił sprawne zorganizowanie oddziałów żandarmerii. Skutkiem tego część jednostek, znajdujących się na ziemiach wschodnich, została 17 września 1939 r. zaskoczona agresją Związku Radzieckiego. Wielu żandarmów znalazło się w obozach jenieckich, głównie w Charkowie. Niewielka ilość uniknęła niewoli, ukrywając się w okupowanym kraju lub przedostając się do Rumunii lub Węgier. Tragiczne losy spotykały praktycznie całą kadrę Centrum Wyszkolenia Żandarmerii z Grudziądza, która po 17 września 1939 roku dostała się do niewoli radzieckiej i zginęła w Katyniu.
Od drugiego tygodnia wojny żandarmerii z Oddziału Ochronnego Żandarmerii Kwatery Głównej Naczelnego Wodza byli wykorzystywani w charakterze eskorty kurierów - oficerów Oddziału III Operacyjnego Sztabu NW wysyłanych z rozkazami marszałka Polski Edwarda Śmigłego-Rydza do dowódców związków operacyjnych. Powierzenie tego zadania było następstwem operowania na tyłach jednostek WP niemieckich grup dywersyjnych i patroli rozpoznawczych Wehrmachtu. Ponadto żandarmi mieli ułatwiać kurierom przejazd drogami, zatłoczonymi przez ewakuującą się ludność cywilną.
Żandarmeria Wojskowa w czasie działań wojennych wykonywała większość swoich funkcji z okresu pokojowego, w tym dbała o bezpieczeństwo ludności cywilnej. Jej formacje organizowano wszędzie tam, gdzie Siły Zbrojne RP toczyły walki z hitlerowskim najeźdźcą.
Żandarmeria Polskich Sił Zbrojnych na Zachodzie 1939-1949.
Po klęsce wrześniowej utworzono w listopadzie 1939 roku Plutonu Żandarmerii przy Sztabie Naczelnego Wodza Wojska Polskiego we Francji. Po klęsce Francuzów w 1940 roku żołnierze polscy, w tym żandarmi, ewakuowali się do Wielkiej Brytanii. Zreorganizowano tam plutony żandarmerii działające nad Sekwaną i stworzono nowe, przystosowane do potrzeb wojska polskiego w Wielkiej Brytanii. Szefem żandarmerii został ppłk Kazimierz Chodkiewicz.
Żandarmerię Wojskową tworzono również w Związku Radzieckim przy armii gen. Władysława Andersa. Nie od razu jednak. Nadesłane przez władze sowieckie wytyczne, według których miała tworzyć się polska armia, nie uwzględniały tego typu formacji. Niemniej jednak konieczność utrzymania dyscypliny w szeregach wojska wymusiła stworzenie żandarmerii. Powoływali ją dowódcy dywizji, mając ustną zgodę dowódcy armii. We wrześniu 1941 r. powstał pierwszy pododdział żandarmerii - kompania bezpieczeństwa, którą powołano do zadań służby ochronnej i wartowniczej. W jej składzie, obok żandarmów, znaleźli się też byli funkcjonariusze Policji Państwowej i Straży Granicznej. W tym czasie szef sztabu już wydał zarządzenie o utworzeniu w armii żandarmerii tymczasowej nazwanej Wojskową Policją Polową (WPP). Obowiązki dowódcy powierzono mjr. Stefanowi Halewskiemu-Hrycyszynowi.
Przy dywizjach piechoty powstawały plutony WPP podlegające szefom sztabów dywizji bądź szefowi sztabu armii. Żołnierze Wojskowej Policji Polowej pełnili służbę po 12 - 14 godzin, początkowo bez uzbrojenia, w cywilnych ubraniach, a niekiedy mundurach wojskowych z kampanii wrześniowej. Brak żywności i odzieży to tylko nieliczne problemy z jakimi żandarmeria zetknęła się na terenie ZSRR. Pracy nie ułatwiały liczne przestępstwa popełniane nie tylko przez żołnierzy polskich ale też ludność cywilną, która masowo przybywała do miejsc tworzenia jednostek Polskich Sił Zbrojnych.
Po ewakuacji armii Andersa na Bliski Wschód nastąpił stopniowy rozwój żandarmerii, a szczególny nacisk położono na szkolenia, których, z uwagi na trudne warunki zabrakło w Związku Radzieckim. Tym bardziej że wcześniej, w lutym 1941 roku, w polskich siłach zbrojnych na Zachodzie nowy szef tamtejszej żandarmerii, mjr Ignacy Skoczeń, rozpoczął podobne szkolenie służb porządkowych, m.in. na wzór angielski wprowadził ćwiczenia z regulacji ruchu. Dla żandarmerii, stacjonującej w tym czasie m.in. przy Samodzielnej Brygadzie Strzelców Karpackich, taka wiedza okazała się przydatna podczas walk o Tobruk. Oprócz zadań regulaminowych żandarmi wówczas wykorzystywani byli jako łącznicy oddziałów rozproszonych na pustyni. Ponadto patrolowali przedpola, pilotowali kolumny.
Po utworzeniu we wrześniu 1942 roku Armii Polskiej na Wschodzie - w składzie jednostek ewakuowanych z Rosji i dotychczasowych, m.in. II Korpusu Strzelców - jej dowódca, gen. Władysław Anders, przeorganizował żandarmerię i ustalił jej nowy zakres kompetencji. Stan formacji wynosił wówczas 38 oficerów oraz 628 podoficerów i szeregowych. Żandarmeria miała stać się symbolem bezpieczeństwa i porządku na froncie, a poza jego linią powstrzymywać żołnierzy od popełniania przestępstw, wykroczeń i przewinień niezgodnych z zasadami dyscypliny oraz prawa wojennego.
W 1944 roku 3 karpacki szwadron żandarmerii uczestniczył w bitwie pod Monte Casino, w czasie której regulował ruchem kolumn wojskowych oraz kontrolował ruch pojazdów cywilnych. Miernikiem dobrze spełnionego obowiązku podczas kampanii włoskiej były odznaczenia bojowe żołnierzy żandarmerii, w tym nadane cztery krzyże Virtuti Militari.
W 1946 roku rząd brytyjski przejął na siebie przeprowadzenie demobilizacji Polskich Sił Zbrojnych, tworząc Polski Korpus Przysposobienia i Rozmieszczenia. Utrzymano w nim formacje żandarmerii, które miały pomóc w zapewnieniu ładu, porządku i dyscypliny wśród demobilizowanych żołnierzy. Do PKPiR zapisało się 68 oficerów oraz 700 podoficerów i szeregowych żandarmerii II Korpusu. W marcu 1949 roku rozwiązano PKPiR. Był to tym samym koniec żandarmerii wojskowej II Rzeczypospolitej.
Żandarmeria Ludowego Wojska Polskiego 1943-1945.
14 maja 1943 na terytorium ZSRR rozpoczęto formowanie 1 Polskiej Dywizji Piechoty im. Tadeusza Kościuszki. W składzie dywizji znalazł się między innymi pododdział żandarmerii nazywany oficjalnie plutonem administracyjnym. Wzmianki o działalności tego plutonu oraz przypadkach naruszeń prawa i dyscypliny wojskowej wśród żołnierzy 1 DP znajdują się we wspomnieniach generała broni Zygmunta Berlinga. Z relacji pierwszego dowódcy dywizji wynika, że żandarmeria była właściwa wobec żołnierzy Wojska Polskiego wyłącznie w granicach obozu położonego w Sielcach nad Oką. Ściganie sprawców przestępstw poza obozem należało do kompetencji Oddziału Informacji 1 Dywizji Piechoty, w którym służbę pełnili wyłącznie oficerowie Armii Czerwonej.
Pierwszym dowódcą plutonu administracyjnego był ppor. Edmund Czarkowski, zmarły z ran odniesionych w bitwie pod Lenino, odznaczony pośmiertnie Krzyżem Srebrnym Orderu Wojennego Virtuti Militari.
10 sierpnia 1943 przystąpiono do organizacji 1 Korpusu Polskich Sił Zbrojnych w ZSRR. W składzie korpusu znalazła się samodzielna kompania administracyjna.
24 października 1943 zastępca dowódcy 1 Korpusu PSZ w ZSRR, generał brygady Karol Świerczewski ustalił „rodzaje barw dla poszczególnych broni Polskich Sił Zbrojnych w ZSRR”. Barwy broni były noszone na kołnierzach mundurów i płaszczy w postaci trójkąta równoramiennego długości sześciu centymetrów i szerokości trzech centymetrów. Żołnierze „służby bezpieczeństwa” mieli nosić trójkąty czerwono-żółte, czyli nawiązujące do barw żandarmerii II RP. Rozkaz obowiązywał od dnia 1 września 1943.
31 marca 1944 generał Berling wydał rozkaz nr 04/KG o przeformowaniu 1 Korpusu PSZ w 1 Armię Polską w ZSRR. Zgodnie z tym rozkazem do 15 kwietnia 1944 miała być zorganizowana kompania ochrony. Odpowiedzialnym za organizację kompanii został komendant ochrony, kapitan Gyś. W wydanych tego samego dnia „Wytycznych dowódcy 1 Armii Polskiej w ZSRR (...)” ustalono, że kompania ochrony miała być sformowana w rejonie Żytomierza na Ukrainie według sowieckiego etatu Nr 02/162 samodzielnej kompanii ochrony polowego dowództwa armii (ros. отдельная рота охраны полевого управления армии) o stanie 185 wojskowych. 1 kwietnia 1944 w Trojanowie generał Berling rozkazał przeformować „kompanię administracyjną korpusu na samochodową kompanię ochrony polowego Sztabu Armii według etatu nr 02/162”.
20 sierpnia 1944, na części terytorium II RP wyzwolonej spod okupacji niemieckiej, rozpoczęto formowanie Sztabu Głównego według sowieckiego etatu dowództwa frontu oraz 2 Armii. 6 października 1944 został wydany rozkaz w sprawie formowania 3 Armii. Wymienione związki operacyjne miały utworzyć Front Polski. Każda z trzech armii posiadała samodzielną kompanię ochrony polowego dowództwa armii, natomiast na szczeblu frontu zostały sformowane dwa samodzielne bataliony ochrony polowego dowództwa frontu (ros. oтдельный батальон охраны полевого управления фронта). Bataliony zostały zorganizowane według sowieckich etatów Nr 02/407 o stanie 434 wojskowych i Nr 02/416 o stanie 335 wojskowych.
W październiku 1944 w składzie Wojska Polskiego znajdowały się następujące pododdziały ochrony:
W nawiasach zostały podane numery poczty polowej.
W sztabie każdej z dziesięciu sformowanych dywizji piechoty został zorganizowany pluton porządkowo-ochronny. Ten sam pododdział występował także w strukturze organizacyjnej pułku piechoty.
17 listopada 1944 Naczelny Dowódca Wojska Polskiego, generał broni Michał Rola-Żymierski wydał rozkaz Nr 061/Org. „o zorganizowaniu dowództwa żandarmerii WP”.
Wspomniany rozkaz brzmiał: „w celu usprawnienia organizacji jednostek żandarmerii WP i postawienia na najwyższym poziomie wyszkoleniowym, dyscypliny i moralnym istniejących oddziałów rozkazuję:
W tym samym czasie istniejące pododdziały ochrony zaczęły używać nazwy „żandarmerii”:
15 listopada 1944 został wydany rozkaz Nr 059/Org. Naczelnego Dowódcy WP w sprawie zaprzestania organizacji 3 Armii. W wykonaniu tego rozkazu, z dniem 29 listopada 1944, została rozformowana 8 samodzielna kompania żandarmerii.
5 lutego 1945 w Lublinie ukazał się rozkaz Nr 27/org. Naczelnego Dowódcy WP o rozformowaniu dowództwa żandarmerii WP. Generał Rola-Żymierski stwierdził w nim „w związku z tym, że w najbliższym czasie nie jest przewidziane formowanie specjalnych jednostek żandarmerii Wojska Polskiego rozkazuję:
Mimo że wspomniany rozkaz zakazywał używania nazwy „Żandarmeria” nie był konsekwentnie przestrzegany, czego przykładem może być kolejny rozkaz ogólny Nr 0225 dowódcy 1 Armii WP z dnia 1 czerwca 1945 o rozformowaniu kompanii karnych wchodzących w skład armii. Punkt 6 tego rozkazu brzmiał: „Sformowane na podstawie zarządzenia nr 0128 z dnia 31 marca 1945 r. drużyny żandarmerii przy kompaniach karnych rozformować i ich stan osobowy przekazać do dyspozycji szefa Oddziału Ogólnoorganizacyjnego Sztabu Armii”.
Plutony porządkowo-ochronne w dywizjach piechoty, nazywane plutonami komendanckimi, przetrwały do jesieni 1945, kiedy to nastąpiła demobilizacja WP i przejście na etaty pokojowe. W tym samym czasie na bazie Dowództwa 1 Armii zostało utworzone Dowództwo Śląskiego Okręgu Wojskowego, a na bazie Dowództwa 2 Armii - Dowództwo Poznańskiego Okręgu Wojskowego. Na bazie dotychczasowych samodzielnych kompanii ochrony zostały sformowane samodzielne kompanie strzeleckie, których zadaniem była ochrona dowództw okręgów wojskowych.
4 samodzielny batalion ochrony został (16 listopada 1945) przeformowany w 4 samodzielny batalion ochrony Sztabu Generalnego, a latem następnego roku w batalion wartowniczy nr 14. W wyniku kolejnych przekształceń organizacyjnych tej jednostki powstał Pułk Ochrony im. gen. dyw. Bolesława Wieniawy-Długoszowskiego.
W ówczesnych warunkach politycznych nie było w Wojsku Polskim miejsca dla dwóch instytucji zajmujących się sprawami bezpieczeństwa i dyscypliny wojskowej. Żandarmeria musiała ustąpić miejsca Informacji WP.
Pion prewencji Wojskowej Służby Wewnętrznej 1957-1990.
W Polsce Ludowej, w latach 1957-1990 zadania żandarmerii wykonywał pion prewencji Wojskowej Służby Wewnętrznej realizujący zadania z zakresu służby patrolowej, konwojowej, asystencyjnej, dochodzeniowo-śledczej, ochronnej i regulacji ruchu.
Żandarmeria Wojskowa w III Rzeczypospolitej od roku 1990.
Zgodnie z Rozkazem Ministra Obrony Narodowej Nr Pf-42/Org. z 18 kwietnia 1990 roku i Zarządzeniem Szefa Sztabu Generalnego WP Nr 062/Org. z 15 czerwca tegoż roku, określono strukturę organizacyjną oraz skład ilościowy jednostek Żandarmerii Wojskowej. Oficjalnie oddziały żandarmerii reaktywowano 1 września 1990 roku. Wówczas to na ulicach miast pojawiły się patrole żandarmerii, które wzbogaciły lokalny folklor barwnymi rogatywkami i szkarłatnymi otokami, nawiązującymi do tradycji niepodległościowej II RP, na co nie omieszkała zwrócić uwagi opinia publiczna, a w tym prasa. To właśnie ŻW w 1990 roku, jako pierwsza formacja otrzymała rogatywki.
Jednocześnie poza efektownym powrotem do tradycji żandarmeria musiała w tym okresie zmagać się także z wyzwaniami nowych czasów transformacji. Rozpoczął się wówczas trudny dla niej okres wydzielania z dotychczasowych struktur Wojskowej Służby Wewnętrznej zasobów kadrowych, sprzętu i niezbędnej infrastruktury. Zachodzące przemiany, nie zawsze dobrze przyjmowane i rozumiane, bolesne dla wielu ludzi, wymagały szczególnego oddziaływania oraz wzmożonych wysiłków związanych z wdrażaniem żandarmów do nowych zadań i obowiązków. Sama nazwa "żandarmeria" wywoływała wiele negatywnych skojarzeń. Od początku istnienia żandarmerii III Rzeczypospolitej jej celem było stworzenie wizerunku formacji jako instytucji wspierającej dowódców w kształtowaniu i utrzymywaniu dyscypliny, porządku wojskowego i przestrzegania prawa. Tego niełatwego zadania podjął się gen. bryg. Jerzy Jarosz, którego ówczesny minister obrony narodowej, gen. broni Florian Siwicki, wyznaczył na stanowisko komendanta głównego Żandarmerii Wojskowej.
Żandarmeria Wojskowa, tak jak całe Siły Zbrojne, musiała dokonać i dalej dokonuje niezbędnych zmian dyslokacyjnych, organizacyjnych i strukturalnych. Następstwem tych zmian był odpływ i wymiana dużej ilości kadry. Żandarmeria stawała się z czasem nie tylko nową strukturą organizacyjną, ale także jakościowo nowym zespołem ludzi, w którym szybko nastąpiły procesy integracyjne. Jej szeregi zasiliła kadra osób o nowych umiejętnościach. Zgodnie z Zarządzeniem Szefa Sztabu Generalnego WP Nr 062/Org. z 15 czerwca 1990 r. utworzono:
Ponadto powołano Oddziały Żandarmerii Wojskowej: Warszawa, Kraków, Bydgoszcz, Szczecin, Wrocław, Poznań; 18 Wydziałów Żandarmerii Wojskowej; 47 Placówek Żandarmerii Wojskowej, a także Ośrodek Szkolenia Żandarmerii Wojskowej w Mińsku Mazowieckim.
25 października 1991 roku znowelizowano ustawę o powszechnym obowiązku obrony RP. Jej artykuł 16. określił funkcje i zadania Żandarmerii Wojskowej w taki oto sposób:
Tworzy się Żandarmerię Wojskową, która wykonuje w Siłach Zbrojnych Rzeczypospolitej Polskiej oraz w stosunku do żołnierzy zadania związane w szczególności z:
Dowódcy i komendanci główni Żandarmerii.
Dowódcy Żandarmerii II Rzeczypospolitej
Komendanci Główni Żandarmerii Wojskowej

</doc>
<doc id="1469218" url="https://pl.wikipedia.org/wiki?curid=1469218" title="Cmentarz żydowski w Wolbromiu">
Cmentarz żydowski w Wolbromiu

Cmentarz żydowski w Wolbromiu – znajduje się przy ul. Skalskiej w sąsiedztwie pogotowia ratunkowego. Powstał w XIX wieku. Ma powierzchnię 0,1 ha. Wskutek dewastacji z okresu II wojny światowej do naszych czasów zachowały się tylko pojedyncze nagrobki lub ich fragmenty. W latach 80. XX wieku teren nekropolii został uporządkowany i ogrodzony. 24 listopada 1988 odsłonięto na terenie kirkutu pomnik ku czci ofiar Holocaustu. Na znajdującej się na cmentarzu zbiorowej mogile około 800 Żydów ustawiono po wojnie tablice ku ich pamięci.

</doc>
<doc id="1469220" url="https://pl.wikipedia.org/wiki?curid=1469220" title="Śmierć (dramat)">
Śmierć (dramat)

Śmierć (ros. "Smiert' ") – dramat Vladimira Nabokova, opublikowany po raz pierwszy w dzienniku "Rul" w 1923. 
Sztuka składa się z dwóch aktów i jest napisana białym wierszem. Akcja utworu dzieje się w 1806 w Cambridge i dotyczy problemu wygasania ludzkiej świadomości po śmierci. 
Treść.
Bohater utworu, Edmund, kocha się w Stelli, żonie swojego mistrza i wykładowcy, Gonville'a. Kiedy dowiaduje się o śmierci Stelli prosi Gonville'a o pomoc w dokonaniu samobójstwa. Gonville podaje uczniowi truciznę. 
Po jakimś czasie Edmund budzi się w tym samym pomieszczeniu i rozmawia ze swoim mistrzem, który przekonuje go, że to wszystko jest tylko halucynacją umierającego umysłu. Bohater opowiada o swojej miłości do Stelli, która nigdy nie znalazła spełnienia. Gonville informuje go, że jego żona wciąż żyje, nie podał też Edmundowi trucizny, a wszystko było tylko podstępem, mającym sprawdzić czy pomiędzy nim a Stellą kiedykolwiek do czegoś doszło. Edmund jednak mu nie wierzy, interpretując całą sytuację jako wytwór swojej wyobraźni, pośmiertne rojenia umysłu, który nie chce pożegnać się z życiem. Odbiorca dramatu nie może z całą pewnością wiedzieć, która z wersji wydarzeń jest prawdziwa.

</doc>
<doc id="1469221" url="https://pl.wikipedia.org/wiki?curid=1469221" title="S-STP">
S-STP



</doc>
<doc id="1469230" url="https://pl.wikipedia.org/wiki?curid=1469230" title="Michał Wołłowicz (prezydent Mińska)">
Michał Wołłowicz (prezydent Mińska)

Michał Wołłowicz – polski działacz społeczny na Litwie, samorządowiec, ziemianin, w latach 1905–1906 prezydent Mińska. 
Życiorys.
Jako przedstawiciel katolickiej ludności Mińszczyzny brał aktywny udział w życiu społecznym lokalnych Polaków – należał m.in. do Mińskiego Towarzystwa Rolniczego, w 25 rocznicę jego powstania stanął wraz z Jerzym Hutten-Czapskim na czele komitetu jubileuszowej wystawy rolniczej w stolicy guberni. W latach siedemdziesiątych kierował komitetem budowy nowego kościoła rzymskokatolickiego w Mińsku. 
W 1905 Duma Miejska wybrała go prezydentem miasta, zastąpił w tej roli Mieczysława Rajkiewicza. W listopadzie 1905 zwrócił się do ministra spraw wewnętrznych P. Durnowo i premiera Rosji Sergiusza Wittego o zdymisjowanowanie gubernatora mińskiego P. Kurłowa, na którym ciążyła odpowiedzialność za brutalne stłumienie demonstracji robotniczych przy pl. Dworcowym 18 października 1905. W wyniku decyzji ministra ze stanowisk odwołano zarówno Kurłowa, jak i Wołłowicza.

</doc>
<doc id="1469232" url="https://pl.wikipedia.org/wiki?curid=1469232" title="Cmentarz żydowski w Grodzisku Mazowieckim">
Cmentarz żydowski w Grodzisku Mazowieckim

Cmentarz żydowski w Grodzisku Mazowieckim – został założony w drugiej połowie XVIII wieku. Przez pewien czas służył także Żydom zamieszkującym Warszawę. Uległ dewastacji podczas I i II wojny światowej oraz w okresie PRL, pomimo to jednak do naszych czasów zachowało się około dwustu nagrobków lub ich fragmentów. Są one wykonane w większości z piaskowca i zawierają inskrypcje w języku hebrajskim (choć zachowały się pojedyncze stele z napisami po polsku i jedna z epitafium w języku aramejskim). Cmentarz ma powierzchnię 0,32 ha. Jest ogrodzony siatką i zachowały się resztki bramy.

</doc>
<doc id="1469234" url="https://pl.wikipedia.org/wiki?curid=1469234" title="Paweł Zatorski">
Paweł Zatorski

Paweł Zatorski (ur. 21 czerwca 1990 w Łodzi) – polski siatkarz, grający na pozycji libero, reprezentant Polski. Jest wychowankiem Skry Bełchatów. W latach 2008–2010 był zawodnikiem AZS Częstochowa, do którego został wypożyczony ze Skry. W maju 2014 roku podpisał kontrakt z Zaksą Kędzierzyn Koźle. Barwy tego zespołu reprezentował do sezonu 2020/2021. Od sezonu 2021/2022 występuje w Asseco Resovii Rzeszów.
21 września 2014, wraz z reprezentacją Polski, wywalczył złoty medal Mistrzostw Świata 2014, a cztery lata później Mistrzostw Świata 2018.
Sukcesy klubowe.
Mistrzostwa Polski Juniorów:
Ogólnopolska Olimpiada Młodzieży:
Mistrzostwa Polski Kadetów:
Turniej Nadziei Olimpijskiej:
Klubowe Mistrzostwa Świata:
Puchar Polski:
Mistrzostwo Polski:
Liga Mistrzów:
Superpuchar Polski:
Sukcesy reprezentacyjne.
Mistrzostwa Europy Kadetów:
Liga Światowa:
Mistrzostwa Europy:
Puchar Świata:
Mistrzostwa Świata:
Memoriał Huberta Jerzego Wagnera:
Liga Narodów:
Życie osobiste.
11 września 2016 r. poślubił Agnieszkę Ludkiewicz. Para ma dwóch synów.

</doc>
<doc id="1469239" url="https://pl.wikipedia.org/wiki?curid=1469239" title="Gintautas Bužinskas">
Gintautas Bužinskas

Gintautas Bužinskas (ur. 22 marca 1960 w Kołtynianach) – litewski prawnik cywilista, polityk, minister sprawiedliwości w latach 2004–2006.
Życiorys.
W 1983 ukończył studia na Wydziale Prawa Uniwersytetu Wileńskiego. W 1988 ukończył aspiranturę na Wydziale Prawa Uniwersytetu Moskiewskiego.
Od 1983 do 1984 pracował jako asystent, a od 1988 do 1989 jako starszy asystent w katedrze prawa cywilnego na Wydziale Prawa Uniwersytetu Wileńskiego. W latach 1989–1990 odbył staż na Wydziale Prawa Uniwersytetu w Heidelbergu. Po powrocie na Litwę objął stanowisko kierownika wydziału organizacji międzynarodowych w Ministerstwie Spraw Zagranicznych. W latach 1993–1994 zajmował stanowisko dyrektora spółki "Natufarm". Od 1994 ponownie był zatrudniony na Wydziale Prawa Uniwersytetu Wileńskiego. Pracował jako starszy asystent, a następnie docent w katedrze prawa pracy. W latach 1997–2004 pełnił funkcję prodziekana Wydziału Prawa.
W 2004 został wybrany do Sejmu jako kandydat Partii Pracy. 20 grudnia 2004 zrzekł się mandatu. 14 grudnia 2004 powołano go na stanowisko ministra sprawiedliwości w rządzie Algirdasa Brazauskasa. Funkcję tę pełnił do 18 lipca 2006.
W 2006 powrócił do pracy na stanowisku docenta w katedrze prawa pracy na Uniwersytecie Wileńskim.

</doc>
<doc id="1469242" url="https://pl.wikipedia.org/wiki?curid=1469242" title="Arabska Republika Islamska">
Arabska Republika Islamska

Arabska Republika Islamska (arab. الجمهورية العربية الإسلامية) – nigdy niezrealizowany projekt zjednoczenia Libii i Tunezji w latach 70.
Źródło idei powołania Arabskiej Republiki Islamskiej leży w powstałej w latach 30. XX wieku idei zjednoczenia Maghrebu oraz ideologii panarabskiej. Poglądy te popierał libijski przywódca Muammar al-Kaddafi.
W 1972 r. Kadafi przedstawił koncepcję połączenia Libii i Tunezji w jedno państwo. Przyczynił się do tego problem z utworzeniem przez Libię wraz z Egiptem i Syrią Federacji Republik Arabskich. Projekt ten poparł tunezyjski przywódca Habib Burgiba. 
Po obustronnych negocjacjach, 11 stycznia 1974 r., w Dżerbie podpisano porozumienie, zgodnie z którym Libia i Tunezja miały utworzyć nowe państwo – Arabską Republikę Islamską. Duży opór w Tunezji przeciwko utracie niepodległości przez państwo sprawił, że po kilku dniach Burgiba wycofał się z projektu zjednoczenia z Libią.

</doc>
<doc id="1469244" url="https://pl.wikipedia.org/wiki?curid=1469244" title="Stary cmentarz żydowski we Frysztaku">
Stary cmentarz żydowski we Frysztaku

Stary cmentarz żydowski we Frysztaku – został założony najprawdopodobniej w XVII wieku i znajduje się przy obecnej ul. Parkowej, na południe od rynku. 
Do naszych czasów zachowało się około trzydziestu macew (najstarsza pochodzi z 1878) i resztki dawnego muru. Na szczególną uwagę zasługuje otoczony metalowym ogrodzeniem grób Estery Etel Elbaum (zm. 1800) - córki cadyka Elimelecha z Leżajska.

</doc>
<doc id="1469247" url="https://pl.wikipedia.org/wiki?curid=1469247" title="Kierowany pocisk przeciwokrętowy">
Kierowany pocisk przeciwokrętowy



</doc>
<doc id="1469248" url="https://pl.wikipedia.org/wiki?curid=1469248" title="Oodnadatta">
Oodnadatta

Oodnadatta - miejscowość w stanie Australia Południowa, około 1010 km na północ od Adelaide.
Nazwa miasta pochodzi od aborygeńskiego wyrażenia "kwiat akacji". W 2006 miasto zamieszkiwało 277 mieszkańców.

</doc>
<doc id="1469249" url="https://pl.wikipedia.org/wiki?curid=1469249" title="Nikołaj Akimow (reżyser)">
Nikołaj Akimow (reżyser)

Nikołaj Pawłowicz Akimow (ros.: Николай Павлович Акимов; ur. w 1901 w Charkowie, zm. w 1968 w Moskwie) – radziecki i rosyjski reżyser i scenograf, a także pedagog i publicysta, autor licznych artykułów o teatrze. W roku 1960 uhonorowano go tytułem Ludowego Artysty ZSRR.
Życiorys.
Karierę teatralną rozpoczął od pracy scenografa. W roku 1923 nawiązał współpracę z teatrami małych form w Leningradzie, a następnie z Akademickim Teatrem Dramatu im. A.S. Puszkina. Pod koniec lat 20. był już znanym twórcą nowatorskich scenografii (ok. 30 spektakli), a także autorem plakatów teatralnych, grafikiem oraz portrecistą.
Później współpracował także z wieloma innymi teatrami w Moskwie, m.in. z Teatrem Rewolucji, a także z Teatrem im. J.B. Wachtangowa, w którym w 1934 zadebiutował też jako reżyser, wystawiając "Hamleta" Williama Szekspira. Zajmował się realizowaniem zarówno dramatów klasycznych, jak i sztuk współczesnych. Dokonał wielu udanych inscenizacji komedii J.L. Szwarca (m.in.: "Cień", 1940 i 1960; "Smok", 1944 i 1962; "Zwyczajny cud", 1956), wystawianych w Leningradzkim Teatrze Komedii, gdzie Akimow sprawował w latach 1935-1949 i od 1955 r. kierownictwo artystyczne i z którego uczynił jedną z czołowych scen radzieckich. W latach 1951–1954 był głównym reżyserem Leningradzkiego Teatru im. Lensowietu.
Od 1955 wykładał w Leningradzkim Instytucie Teatralnym (profesor od 1960).

</doc>
<doc id="1469251" url="https://pl.wikipedia.org/wiki?curid=1469251" title="Elizabeth Cavendish">
Elizabeth Cavendish

Elizabeth "Bess" Christiana Cavendish, księżna Devonshire (ur. 13 maja 1759 w Horringer w Suffolk, zm. 30 marca 1824), angielska arystokratka, córka Fredericka Herveya, 4. hrabiego Bristol, i Elizabeth Davers, córki sir Jermyna Danversa, 4. baroneta.
W 1776 r. poślubiła Johna Thomas Fostera i miała z nim dwóch synów i córkę:
Małżonkowie mieszkali z jej rodzicami w Ickworth House. Małżeństwo to nie było udane i para już po 5 latach znalazła się w separacji. Foster przejął opiekę nad synami (córka zmarła 8 dni po swoich narodzinach) i przez 14 lat nie dopuszczał ich do kontaktu z matką. W maju 1782 r. Elizabeth poznała w Bath księcia i księżną Devonshire. Bess szybko stała się bliską przyjaciółką księżnej Georgiany, a wkrótce została także kochanką jej męża. Ten trójkąt utrzymywał się aż do śmierci Georgiany w 1806 r. W tym czasie Bess urodziła księciu syna i córkę:
Bess poślubiła Devonshire'a w 1809 r. Księżna próbowała również swoich sił w literaturze. Była przyjaciółką francuskiej pisarki Madame de Staël, z którą korespondowała od 1804 r.

</doc>
<doc id="1469252" url="https://pl.wikipedia.org/wiki?curid=1469252" title="El Borbah">
El Borbah

El Borbah – komiks Charlesa Burnsa, wydany w Polsce w 2001 roku nakładem wydawnictwa Post.
Głównym bohaterem jest zamaskowany zapaśnik lucha libre (szczególnej formy meksykańskiego wrestlingu), tytułowy El Borbah, pracujący jako prywatny detektyw. Prowadzi dochodzenia w surrealistycznym świecie - pomieszaniu science-fiction i klimatu powieści detektywistycznych z XX wieku, ze szczególnym uwzględnieniem stylu hardboiled.

</doc>
<doc id="1469253" url="https://pl.wikipedia.org/wiki?curid=1469253" title="Katedra w Helsinkach">
Katedra w Helsinkach

Katedra w Helsinkach (fiń. "Helsingin tuomiokirkko") – zaprojektowana przez Carla Ludwiga Engela, znajduje się na placu Senackim. Jest jednym z najlepiej rozpoznawanych obiektów w Helsinkach. Co roku kościół odwiedza ponad 350 000 ludzi. Część z nich to wierni regularnie uczęszczający do tego kościoła, jednak większość stanowią turyści.
Katedra jest zbudowana w stylu neoklasycystycznym, a jej fundamenty narysowane są na stały kształt greckiego krzyża. Sklepienie jakie się tu znajduje, jest typu gwiaździstego nad korytarzem głównym i w kształcie kulistym pod kopułami.
Katedra była budowana w latach 1820–1850. Pierwszy projekt Engel sporządził już w 1819 roku i przez kolejne 10 lat ulepszał go. Kościół był finansowany przez cara Rosji Mikołaja I (ok. 2,6 milionów rubli).
Engel nie doczekał ukończenia katedry, a po jego śmierci (1840 r.) nadzór nad budową przejął jego pomocnik Ernst Lohrmann. Wtedy to na zewnątrz kościół uległ zmianie. Przyczyną przebudowy okazała się obawa, że konstrukcja nie utrzyma dachu, dobudowano więc 4 mniejsze boczne kopuły. Wzorowano się tutaj na katedrze św. Izaaka w Petersburgu. Lohrmann wzniósł także dwie oddzielnie stojące dzwonnice i cynkowe posągi dwunastu apostołów u szczytów i po bokach dachu.
Kościół regularnie jest używany zarówno jako miejsce modlitwy, ale również do specjalnych wydarzeń takich, jak śluby czy organizacja różnego typu koncertów.
W 1980 roku dwóch architektów Vilhelm Helander i Juha Leiviskä odnowili kryptę kościelną.
Oficjalnie budowę kościoła zakończono dopiero w 1952 roku.
Do czasu odzyskania przez Finlandię niepodległości w 1917 roku katedra nosiła nazwę Nikolainkirkko (kościół św. Mikołaja-od imienia cara Rosji), a następnie zmieniono ją na Suurkirkko(wielka/duża katedra). Gdy w 1959 roku na placu Senackim wybuchł pożar, katedra stanęła w płomieniach, jednak dzięki grubym murom większość pamiątek nie uległa zniszczeniu.
Schody prowadzące do wejścia są ulubionym miejscem spotkań i hucznych obchodów Nowego Roku. W krypcie mieści się kawiarnia.

</doc>
<doc id="1469255" url="https://pl.wikipedia.org/wiki?curid=1469255" title="El borbah">
El borbah



</doc>
<doc id="1469259" url="https://pl.wikipedia.org/wiki?curid=1469259" title="Szamorodni">
Szamorodni

Szamorodni - nazwa tego węgierskiego wina wywodzi się z języka polskiego (ze względu na wielkość spożycia w Rzeczypospolitej) i oznacza "sam się rodzi" lub "samorodny". 
Jest to rodzaj tokaju wytwarzanego w rejonie Tokaj-Hegyalja na Węgrzech z całych kiści winogron wrzucanych do kadzi z pominięciem procesu ręcznego oddzielania gron dotkniętych szlachetną pleśnią ("aszú") od reszty kiści. 
Spożycie tokaju w Polsce w XVI i XVII w. było tak duże, że producenci nie nadążali z jego wytwarzaniem. Żmudny i czasochłonny (co najmniej dwa lata dojrzewania w dębowych beczkach) proces produkcji tokaju na Węgrzech ograniczał podaż, a stale rosnący popyt w Polsce sprawił, że polscy kupcy wpadli na pomysł, aby wino powstawało na wozach, gdy moszcz fermentował w czasie transportu do Polski. Stąd też wino nazwano samorodnym.
Tokaj szamorodni wytwarzany jest jako:
Butelka wina szamorodni – zgodnie z przepisami - musi być typu tokajskiego. Rzeczywista zawartość alkoholu wynosi 12%.

</doc>
<doc id="1469260" url="https://pl.wikipedia.org/wiki?curid=1469260" title="Ukleja biała">
Ukleja biała

Ukleja biała, ukleja włoska ("Alburnus albidus") – gatunek słodkowodnej ryby z rodziny karpiowatrych (Cyprinidae).
Występowanie.
Endemit południowych Włoch. Żyje stadnie w wodach stojących i wolno płynących. Przebywa przy powierzchni wody.
Opis.
Podobna do uklei. Różni się od niej liczbą promieni w płetwie odbytowej (14|16).

</doc>
<doc id="1469261" url="https://pl.wikipedia.org/wiki?curid=1469261" title="Reprezentacja Chorwacji w piłce siatkowej kobiet">
Reprezentacja Chorwacji w piłce siatkowej kobiet

Reprezentacja Chorwacji w piłce siatkowej kobiet – narodowa reprezentacja tego kraju, reprezentująca go na arenie międzynarodowej.
Statystykiem natomiast jest Kamil Kwieciński, a trenerem przygotowania fizycznego Krzysztof Michalski.
Osiągnięcia.
Mistrzostwa Europy:
Liga Europejska:
Igrzyska Śródziemnomorskie:
Volley Masters Montreux:
Linki zewnętrzne.
Oficjalna strona Chorwackiego Związku Piłki Siatkowej

</doc>
<doc id="1469262" url="https://pl.wikipedia.org/wiki?curid=1469262" title="Jean-Claude Lebaube">
Jean-Claude Lebaube

Jean-Claude Lebaube (ur. 22 lipca 1937 w Renneville, zm. 2 maja 1977 w Verneuil-sur-Avre) – francuski kolarz szosowy.
Jean rozpoczął swoją profesjonalną karierę w 1961 roku a zakończył ją w roku 1969. Przez cały czas jej trwania, odniósł 8 etapowych zwycięstw we wszystkich wyścigach w których brał udział. Jean siedmiokrotnie brał udział w wyścigu Tour de France. W 1966 odniósł swój największy sukces, zakładając żółtą koszulkę lidera wyścigu "Wielkiej Pętli" na jeden dzień. Innym największym sukcesem Jeana było etapowe zwycięstwo w wyścigu Tour de Luxembourg.
Jean-Claude Lebaube zmarł 2 maja 1977 roku w Verneuil-sur-Avre w wieku 39 lat.

</doc>
<doc id="1469266" url="https://pl.wikipedia.org/wiki?curid=1469266" title="Arborella">
Arborella

Arborella ("Alburnus arborella") – gatunek słodkowodnej ryby z rodziny karpiowatych (Cyprinidae), przez niektórych autorów uważany za podgatunek uklei pospolitej ("A. alburnus") lub uklei białej (jako "A. albidus alborella").
Występowanie.
Północne Włochy, Dalmacja i Jezioro Szkoderskie. Żyje gromadnie w wodach stojących i wolno płynących. Przebywa przy powierzchni wody.

</doc>
<doc id="1469267" url="https://pl.wikipedia.org/wiki?curid=1469267" title="Elizabeth Pierrepont">
Elizabeth Pierrepont

Elizabeth Pierrepont, księżna Kingston-upon-Hull (ur. 1720, zm. 26 sierpnia 1788 w Paryżu), angielska arystokratka, córka pułkownika Thomasa Chudleigha, jedyna kobieta w historii Wielkiej Brytanii sądzona przez sąd parów.
W 1743 r. została damą dworu księżnej Walii. O jej rękę starali się m.in. James Hamilton, 6. książę Hamilton i Augustus Hervey. Kiedy Hamilton wyjechał z Anglii, Elizabeth poślubiła potajemnie Herveya. Ślub odbył się w Lainston niedaleko Winchesteru 4 sierpnia 1744 r. Małżeństwo to nie należało do udanych i para szybko zaczęła żyć osobno. Hervey rozpoczął karierę w Royal Navy i do Anglii powrócił w 1746 r., kiedy okazało się, że ma spore szanse na odziedziczenie po starszym bracie tytułu hrabiego Bristol. Elizabeth podjęła więc starania, aby udowodnić legalność małżeństwa. Jednocześnie została kochanką 2. księcia Kingston-upon-Hull. W tym czasie Hervery postanowił rozwieść się z żoną, jednak Elizabeth publicznie zaprzysięgła, że jest niezamężna. W 1769 r. poślubiła księcia Kingston, który zmarł 4 lata później, pozostawiając jej cały majątek.
Po śmierci męża Elizabeth wyjechała w podróż po Europie. W Rzymie była przyjmowana przez papieża Klemensa XIV. W tym czasie (w marcu 1775 r.) Hervery odziedziczył tytuł 3. hrabiego Bristol. Wkrótce Elizabeth musiała powrócić do Anglii, gdyż krewny księcia Kingston, Evelyn Meadows, wniósł przeciw niej w grudniu 1775 r. oskarżenie o bigamię. W 1776 r. stanęła przed sądem parów. Rozprawie przewodniczył Lord Kanclerz lord Northington. Elizabeth została uznana za winną bigamii.
Po wydaniu wyroku Elizabeth wyjechała z Anglii, pozostawiając tam cały swój majątek. Nadal tytułowała się księżną Kingston, chociaż zgodnie z prawem przysługiwał jej tytuł hrabiny Bristol. W 1777 r. Hervey potwierdził ważność swojego małżeństwa z Elizabeth. Księżna mieszkała w tym czasie w Calais, Sankt Petersburgu, Paryżu i Rzymie. Zmarła w Paryżu w 1788 r.

</doc>
<doc id="1469270" url="https://pl.wikipedia.org/wiki?curid=1469270" title="Kościół św. Michała Archanioła w Sanoku">
Kościół św. Michała Archanioła w Sanoku

Kościół św. Michała Archanioła w Sanoku (łac. "ecclesia parochialis Sancti Michaelis Archangeli in Sanok") – rzymskokatolicki kościół parafialny w Sanoku. Budowla spłonęła w roku 1680 oraz ponownie w roku 1782 a ruiny zostały ostatecznie rozebrane w 1788 roku. W jego miejscu w 1879 roku wybudowano Kościół Przemienienia Pańskiego.
Historia.
Był umiejscowiony na tzw. "małym rynku" stanowiącym obecnie plac św. Michała. Początki świątyni sięgają czasów panowania księcia Bolesława. Świątynię pw. Świętego Michała Archanioła ufundował Kazimierz III Wielki. Ludność nieruska musiała być liczna w Sanoku w drugiej połowie XIV w., na co może wskazywać istnienie kościołów katolickich w tym czasie.
Następny kościół powstał z fundacji Władysława II Jagiełły, który poślubił w nim Elżbietę Granowską 2 maja 1417. Przy parafii wzmiankowana jest szkoła parafialna z 1380 roku oraz prawdopodobnie jej pierwszy przełożony „Marcus rector scholae”.
W 1485 roku założony został szpital dla ubogich na przedmieściach z ich własnym murowanym kościołem pod wezwaniem Błogosławionej Dziewicy Marii.
Proboszczem był tu m.in. kompozytor Sebastian z Felsztyna (w latach 1536-1543). Przykościelną szkołę kończył w tym mieście biskup Grzegorz z Sanoka oraz Jan Grodek rektor Uniwersytetu Jagiellońskiego. Po śmierci Zygmunta I przebywała w Sanoku królowa Bona, która kościół parafialny przebudowała i ozdobiła. Kościół ten spłonął w roku 1680 w czasie pożaru miasta, ale po pożarze został odrestaurowany przez ks. proboszcza Franciszka Goźlińskiego w roku 1705. W roku 1724 powołane zostało Collegium Mansionariorum.
Za murami kościoła położony był średniowieczny cmentarz grzebalny, którego ślady zostały odkryte podczas prac archeologicznych w kwietniu 2012.
W kościele pierwotnie znajdowało się epitafium zmarłego w 1558 roku starosty sanockiego Sebastiana Lubomirskiego. Zostało znalezione podczas budowy nowego kościoła Przemienienia Pańskiego i następnie przeniesione do niego (znajduje się w świątyni przy prawym ołtarzu)
Od 1723 zyskał tytuł kościoła prepozyturalnego, a urząd prepozyta objął ks. F. Goźliński.
30 września 1782 kościół został ponownie zniszczony przez pożar, a władze austriackie nakazały rozbiórkę jego murów i przeniesienie wszystkich nabożeństw do kościoła Franciszkanów (jednocześnie do kościoła została przeniesiona parafia, jednak jej zarząd nie został przekazany zakonnikom franciszkańskim). Jego ruiny zostały rozebrane w 1788 roku. Parafię przeniesiono na ponad sto lat do Kościoła Podwyższenia Krzyża Świętego. W kościele miał być pochowany Domaradzki podkomorzy sandomierski, syn Gabriela herbu Gryf.
W oparciu o akta powizytacyjne biskupa Wacława Hieronima Sierakowskiego z 1745 roku, kościół pod wezwaniem Świętego Michała Archanioła, był „zbudowany z kamienia ciętego, z biegiem lat stając się coraz to bardziej okazałym, a to dzięki przebudowom czy lepszemu uposażeniu”. W 1745 roku w kościele tym było siedem ołtarzy. Główny ołtarz był pod wezwaniem św. Michała Archanioła, następne pw. Wniebowzięcia Najświętszej Maryi Panny, św. Jadwigi, Matki Bożej Różańcowej, św. Szczepana, św. Wojciecha i Matki Bożej Łaskawej. Przy kościele tym istniało Bractwo Najświętszej Maryi Panny, zatwierdzone przez legata papieskiego Zachariasza w 1521 roku oraz Bractwo Różańcowe i Kapłańskie.
Zgodnie z mandatem cyrkularnym zlikwidowano w 1792 roku dom mansjonarzy – przylegający od strony zachodniej do kościoła – oraz ich własność, parcelę znajdującą się w okolicy placu św. Michała, góry Stróżni (obecnie Parkowej). Do obowiązków mansjonarzy, oprócz zwyczajnych funkcji wikariuszowskich, należało zazwyczaj codzienne śpiewanie „Oficjum o Najświętszej Maryi Pannie”, oraz celebrowanie mszy św. wotywnych za duszę fundatora i jego rodziny.
W 1879 roku w miejscu świątyni wybudowano nowy Kościół Przemienienia Pańskiego prowadzący parafię pod tym samym wezwaniem.
Od kwietnia do września 2012 roku na placu św. Michała były prowadzone badania archeologiczne mające na celu weryfikację przekazów historycznych. Badania prowadzone były przez sanockich archeologów pod nadzorem Pracownię Konserwacji Zabytków w Rzeszowie oddział w Krośnie. Nadzór właścicielski sprawował burmistrz Wojciech Blecharczyk. Specjalistycznych opinii i konsultacji udzielili m.in. profesorowie Zbigniew Pianowski pracownik Zamku Królewskiego na Wawelu oraz Tomasz Węcławowicz z Instytutu Historii Sztuki w Krakowie.
W sierpniu 2013 na Cmentarzu Południowym w Sanoku dokonano zbiorowego pochówku szczątków ludzkich wydobytych w czasie wykopalisk w miejscu kościoła oraz odnalezionych podczas prac archeologicznych w innych miejscach Sanoka.
Po dokonanych badaniach archeologicznych i dokonanej rewitalizacji placu św. Michała na jego nawierzchni odzwierciedlono dokładny kształt i lokalizację kościoła św. Michała Archanioła.

</doc>
<doc id="1469275" url="https://pl.wikipedia.org/wiki?curid=1469275" title="Ballada o królu Piecuchu">
Ballada o królu Piecuchu

Ballada o królu Piecuchu − polski film animowany dla dzieci z roku 1977 w reżyserii Haliny Filek i z jej scenariuszem na podstawie wiersza Wiery Badalskiej.
Jest to barwny film skierowany do najmłodszych widzów. Celem jest zachęcenie dzieci do zabaw ruchowych, które – w przeciwieństwie do bezczynności – są bardzo pożyteczne.

</doc>
<doc id="1469278" url="https://pl.wikipedia.org/wiki?curid=1469278" title="Methods-time measurement">
Methods-time measurement

Methods-time measurement (MTM), czyli pomiar czasu metody lub metoda, która wyznacza czas. U podstaw tego podejścia leży założenie, że czas potrzebny na realizację określonego zadania zależy od metody wybranej dla wykonania czynności. Krótko mówiąc: Wybrana metoda wyznacza czas.
Metodyka.
Metoda MTM należy do systemu czasów elementarnych (ang. "predetermined motion time system"). Systemy czasów elementarnych są podstawowym narzędziem w opracowywaniu optymalnych metod pracy zgodnych z zasadą ekonomika ruchów elementarnych. Istota tego systemu polega na tym, że poszczególne przebiegi pracy zostały tu rozłożone na mniejsze jednostki ruchu. W podstawowej metodzie MTM, do której należy procedura MTM-1, są to ruchy podstawowe. Ogólnie występuje 17 ruchów podstawowych, z których wykorzystywanych jest głównie 5, z przyporządkowanymi im czasami elementarnymi. Do ruchów tych należą: sięganie, chwytanie, przenoszenie, łączenie, puszczanie. Pojedyncze ruchy są wartościowane na podstawie tabel z czasami normatywnymi. Z tych analiz wyprowadzane zostają następnie dla przebiegów pracy tzw. czasy zadane (ang. set time).
Kolejne systemy czasów elementarnych oparte na podstawowej metodzie MTM-1 zawierają większe odcinki ruchów i tym samym wyższe wartości czasowe. I tak np. metoda UAS lub MEK zawiera tabele z określonymi czynnościami montażowymi np. „Montowanie części normatywnych” lub „ Rozpakowywanie”. Za pomocą takich nadrzędnych metod można względnie szybko ustalić czas trwania bardziej kompleksowych przebiegów pracy, przy czym z powodu większych i być może nie zawsze idealnie pasujących bloków, precyzja nie jest tu tak dokładnie zachowana jak w przypadku MTM-1.
Ogólnie wychodzi się z założenia, że czas ustanowiony przez metodę MTM, odpowiada czasowi, który może zostać osiągnięty przez średnio wprawionego pracownika w ciągu całego dnia pracy. Odpowiada to stopniowi wydajności o wartości 100%, który w odniesieniu do konkretnej pracy tworzy wydajność wzorcową, stosowaną jako miara wynagrodzeń lub jako ustalony wzorzec dla innych pracowników. W zależności od indywidualnych predyspozycji pracownika, może zostać osiągnięta także wartość 130%.
W ponad dwudziestu krajach przemysłowych przedsiębiorstwa z prawie wszystkich obszarów gospodarki wprowadzają pomiar czasu metody, w skrócie MTM – do różnego rodzaju analiz m.in. do analizy sytuacji, analizy wewnętrznej, analizy wartości, analizy strategicznej, analizy otoczenia, do kształtowania i optymalizacji swoich procesów. MTM jest najskuteczniejszym na świecie systemem organizacji pracy i zarządzania czasem. Zapewnia on przedsiębiorstwom we wszystkich zakładach jednolity język procesowy. Gwarantuje to stałe wysokie standardy w konstrukcji, wytwarzaniu części i montażu, od produkcji masowej (MTM-1), po produkcję seryjną (UAS) do złożonych produkcji jednostkowych lub małoseryjnych (MEK). Oprócz planowania MTM służy także do oceny już istniejących stanowisk pracy. Ustalony przez MTM czas trwania czynności może być potem wykorzystany jako podstawa dla wynagrodzeń wypłacanych w zależności od konkretnych osiągnięć.
Historia.
Dla rozwoju procedury – MTM przyczyniły się badania Fredericka Winslow Taylora – twórcy naukowego zarządzania oraz Franka Bunker Gilbretha, którego studia nad ruchem między 1911 i 1924 rokiem stanowią podstawę dla opracowania „Systemu Czasów Elementarnych”. W roku 1948 badacze optymalizacji procesów pracy, Harold B. Maynard, John L. Schwab i Gustave J. Stegemerten, ugruntowują swoimi pionierskimi badaniami metodę MTM. Obiektywność, naukowa dokładność oraz szerokie możliwości zastosowania systemu prowadzą do zainteresowania się nim amerykańskich inżynierów. W 1951 roku powstaje organizacja non-profit, MTM Association for Standards and Research, reprezentująca Stany Zjednoczone i Kanadę. Przyjmuje ona nazwę Międzynarodowego Dyrektoriatu MTM (International MTM Directorate), który patronuje dziś wszystkim Narodowym Stowarzyszeniom MTM oraz miejscowym grupom, gwarantując standardy MTM na całym świecie.
W czerwcu 2004 roku zostaje we Wrocławiu otwarte pierwsze biuro Polskiego Stowarzyszenia MTM. Głównym celem statutowym Polskiego Stowarzyszenia MTM jest działanie na rzecz rozwoju narzędzi MTM i rozpowszechnianie wiedzy na temat zastosowania MTM w organizacji pracy i optymalizacji procesów. Równoczesne prowadzenie projektów, organizowanie konferencji, spotkania plenerowe przyczyniają się do ciągłego powiększania zasobów ludzkich oraz poszerzania niezbędnych kwalifikacji kadry MTM.

</doc>
<doc id="1469280" url="https://pl.wikipedia.org/wiki?curid=1469280" title="Katedra Świętego Pawła w Liège">
Katedra Świętego Pawła w Liège

Katedra Świętego Pawła w Liège (fr. Cathédrale Saint-Paul de Liège) – główna świątynia diecezji Liége, w Belgii. Była budowana od XIII do XVI wieku w stylu gotyckim, wcześniejsze romańskie fragmenty pochodzą z X wieku. Mieści się przy ulicy Rue de l'Eveche, tzn. Biskupiej.

</doc>
<doc id="1469283" url="https://pl.wikipedia.org/wiki?curid=1469283" title="Yves Rossy">
Yves Rossy

Yves Rossy (ur. 27 sierpnia 1959) – szwajcarski pilot wojskowy, pierwszy człowiek, który przeleciał nad kanałem La Manche mając przymocowane do ciała skrzydła własnej konstrukcji.
Yves Rossy przelatał ponad tysiąc godzin na samolotach Mirage III.
W dniu 25 listopada 2009 roku, dokładnie o godzinie 15:08, wyskoczył z samolotu nad krawędzią Maroka, mając przymocowane skrzydła z napędem rakietowym. Masa skrzydeł to 60 kg. Celem przelotu była Hiszpania. Miał w 13 minut przelecieć 40 km nad Atlantykiem z Maroka do Hiszpanii. Wyczyn nie powiódł się – przeleciał nieco ponad pół trasy. Nic mu się nie stało. Wyłowiony został o 15:36.
Moment wyskoku z samolotu jak i cała transmisja była pokazywana na żywo w TVN24.

</doc>
<doc id="1469284" url="https://pl.wikipedia.org/wiki?curid=1469284" title="Aeroskop">
Aeroskop

Aeroskop (ang. i fr. "Aeroscope") – pierwsza na świecie ręczna kamera filmowa o napędzie automatycznym ze stabilizacją obrazu, skonstruowana w 1908 przez polskiego wynalazcę i konstruktora, Kazimierza Prószyńskiego. Ze względu na swoje zalety, takie jak prostota obsługi, mobilność oraz niezależny system zaopatrzenia w energię, kamera ta przyczyniła się bezpośrednio do rozwoju wczesnych filmów dokumentalnych, przyrodniczych oraz reportaży. Konstruktor nakręcił nią m.in. w 1911 w Londynie koronację króla Jerzego V, zapoczątkowując tym samym polski film dokumentalny oraz reportaż filmowy.
Nazwa.
Nazwa urządzenia "aeroskop" jest połączeniem dwóch greckich słów: αήρω, aero – „powietrze” oraz σκοπεῖν, "skopein" „widzieć” lub „patrzeć”. Nawiązuje ona do sposobu napędzania mechanizmu kamery sprężonym powietrzem. Urządzenie nazywane było również "autopleografem", w nawiązaniu do wcześniejszego urządzenia, wynalezionego przez konstruktora, zwanego pleografem. W języku francuskim oraz angielskim funkcjonuje nazwa "aeroscope". Obecnie termin ma w kinematografii jedynie znaczenie historyczne i odnosi się do urządzenia wynalezionego przez Prószyńskiego. W dalszym ciągu termin ten używany jest w medycynie i odnosi się do urządzenia stosowanego w immunologii.
Historia.
Aeroskop był, po pleografie oraz biopleografie, kolejnym przełomowym dla techniki filmowej wynalazkiem Prószyńskiego. Konstruktor pracował nad jego budową w Polsce oraz we Francji w latach 1907–1910. Później także kilkukrotnie go ulepszał oraz modernizował. Arthur Kingston, angielski wynalazca kinematograficzny, wspominając swoje spotkanie z Kazimierzem Prószyńskim w Londynie stwierdził:
Aparat został skonstruowany przez Kazimierza Prószyńskiego w roku 1908 jako prototyp kamery reporterskiej. Opatentowany został najpierw we Francji (patent nr 408.435 z 22 stycznia 1909), a potem w 1910 w Wielkiej Brytanii (patent numer 1.032.956). W 1911 urządzenie zostało również opatentowane przez konstruktora w Stanach Zjednoczonych. Pierwsza publiczna prezentacja urządzenia odbyła się 27 grudnia 1910 w Paryżu, na posiedzeniu Francuskiej Akademii Nauk. Aparat prezentował profesor fizyki oraz laureat nagrody Nobla z roku 1908, Gabriel Lippmann. Kolejna publiczna prezentacja kamery, podczas której Kazimierz Prószyński wygłosił również referat na jej temat, odbyła się we Francuskim Stowarzyszeniu Fizycznym 6 stycznia 1911. Pierwsza publiczna prezentacja aeroskopu w Wielkiej Brytanii odbyła się jeszcze tego samego roku w londyńskim Hyde Parku. Aby zademonstrować zalety żyroskopu, który eliminował drgania w czasie kręcenia materiału zdjęciowego, a także mobilność kamery, konstruktor filmował jadąc konno.
Urządzenie weszło do seryjnej produkcji w Anglii. Od 1911 produkowała je w Londynie firma Newman-Sinclair, która wykonała pierwsze 50 egzemplarzy, a od 1912 spółka aukcyjna Cherry Kearton Limited. Ostatecznie produkcję kontynuowała fabryka Franka van Necka, a dystrybucję aparatu prowadziła specjalnie w tym celu założona firma o nazwie Eracam Ltd.
Aeroskop używany był powszechnie przez profesjonalnych reporterów od 1910 do lat 30. XX stulecia. Filmowcy wykorzystywali go do 1935, kiedy to zaczął się upowszechniać film dźwiękowy. W tym czasie powstawały również nowe kamery o napędzie sprężynowym, jak Eyemo i potem Bolex, oraz szereg konstrukcji o napędzie elektrycznym. Nastąpił rozwój akumulatorów oraz powstawały kamery, które były nimi zasilane. Prószyński z czasem zmienił napęd swojej kamery z pneumatycznego na elektryczny, wyposażając ją w akumulator. W dwudziestoleciu międzywojennym pojawiło się jednak wiele innych urządzeń tego typu i aeroskop powoli wychodził z użycia. Według niektórych źródeł pojedyncze egzemplarze ulepszonego aeroskopu jeszcze na początku II wojny światowej stosowane były przez brytyjskich operatorów wojskowych.
W 1927 w Warszawie odbyła się Wystawa Foto-Kinematograficzna prezentująca osiągnięcia oraz dorobek konstruktorski Kazimierza Prószyńskiego. Zaprezentowano na niej m.in. aeroskop wraz z wersją dostosowaną do zdjęć lotniczych. Podobna prezentacja odbyła się w 1938 na XVIII Targach Wschodnich we Lwowie, gdzie w pawilonie poświęconym kinematografii zaprezentowano prototypy pleografu, aeroskopu oraz innego rodzaju kamery wynalezionej przez Prószyńskiego, „Oka”.
W 1956 do Londynu udała się polska delegacja złożona z reżysera i operatora Stanisława Wohla oraz inżyniera Jerzego Brzozowskiego w celu zbadania zachowanych egzemplarzy aeroskopu, a także całego dorobku Prószyńskiego, jaki pozostawił on w Wielkiej Brytanii.
Budowa oraz sposób działania.
Urządzenie zamykane było w drewnianym futerale z zamocowaną na górze skórzaną rączką służącą do przenoszenia. Aparat umieszczony był w drewnianej, pudełkowatej, prostopadłościennej obudowie o wymiarach: 21,6 cm wysokości, 30 cm długości oraz 15,2 cm szerokości. Wraz z zainstalowaną rolką taśmy filmowej jego masa nieznacznie przekraczała 6 kg. Wnętrze kamery podzielone było na dwie komory, z których jedna zawierała mechanizm, silnik oraz żyroskop, a druga – zasobnik na film. Na szczycie obudowy umocowany był zawór służący do pompowania powietrza, wskaźnik ciśnienia, wizjer oraz celownik. Z lewej strony znajdował się wskaźnik szybkości oraz zawór powietrza. Mechanizm urządzenia wykonany był ze stali oraz mosiądzu, którego użyto m.in. do wykonania zbiorników na powietrze.
Kamera ta napędzana była sprężonym do około 35 atmosfer powietrzem i przed użyciem musiała zostać napompowana specjalną dołączoną do zestawu pompką podobną do tej, jakiej używa się do dętek rowerowych. Po napełnieniu powietrzem zbiorniczków umieszczonych wewnątrz urządzenia operator nie musiał już kręcić korbką, jak w innych ówczesnych kamerach, tylko naciskał przycisk, a sprężony gaz uruchamiał mechanizm przesuwu taśmy filmowej. Raz napompowany aeroskop pracował przez ok. 10–15 minut, co umożliwiało wykonanie całości zdjęć na załadowanej do kamery jednej rolce filmowej o długości 137 metrów i standardowej szerokości 35 mm. Po zakończeniu zdjęć kamerę należało napompować ponownie.
Już pierwsza konstrukcja aeroskopu wyposażona była w żyroskop, który zapewniał stabilność obrazu, niwelując wahania wywołane przemieszczaniem się w terenie, czy drżeniem rąk operatora. Aby zminimalizować wszelkie hałasy oraz wibracje, jakie mogłaby powodować kamera w czasie pracy, konstruktor zamocował dodatkowo wszystkie ruchome części urządzenia na łożyskach kulkowych.
W latach 1911–1912 w związku z postępem technicznym, jaki dokonał się w urządzeniach napędzanych prądem elektrycznym, Prószyński dokonał zmian modernizujących swoją kamerę. Ze względu na lekkie opóźnienia napędu pneumatycznego, jakie ujawniły się w czasie użytkowania kamery, oraz rozwój technologiczny konstruktor zdecydował się na całkowitą wymianę zasilania kamery na zasilanie elektryczne. Pojawił się wówczas problem zaopatrzenia urządzenia w energię podczas zdjęć w terenie. Prószyński postanowił zastosować akumulator zasilający kamerę, umieszczony w aluminiowym plecaku. Przeróbki wykonał, na zlecenie wynalazcy, inżynier Marian Sitkiewicz z Warszawy. W 1917 powstał również wariant aeroskopu dostosowany do wykonywania zdjęć lotniczych.
Zastosowanie.
Kazimierz Prószyński w "The Photographic Journal" z 1913:
Kamera miała kilka prekursorskich rozwiązań oraz innowacyjnych zalet. Nie trzeba było używać do urządzenia statywu i można nim było swobodnie operować z ręki w trakcie przemieszczania się. Zwiększało to znacznie mobilność kamerzysty oraz umożliwiało rejestrację filmów w niedostępnym dotychczas dla filmowców terenie. Pneumatyczny napęd kamery uniezależniał operatora od źródeł energii. Po nagraniu filmu oraz zużyciu całego powietrza zmagazynowanego w zasobniku wystarczało wyciągnąć pompkę i napompować go ponownie. W terenie liczbę wykonanych zdjęć ograniczała praktycznie tylko liczba posiadanych rolek filmu.
Kolejną innowacją, jaka usprawniała wykonywanie filmów, był automatyczny sposób działania mechanizmu. W przeciwieństwie do ówczesnych kamer napędzanych korbką, aeroskop uruchamiany był jedynie naciśnięciem guzika. Cały proces rejestracji materiału przebiegał od tego momentu samoczynnie, pozwalając operatorowi skupić się podczas pracy wyłącznie na obrazie oraz parametrach ekspozycji taśmy filmowej. Była to pierwsza na świecie kamera oferująca tego typu rozwiązanie. Urządzenie było również bardzo ciche w działaniu oraz słynęło z prostoty i niezawodności. Niewątpliwą zaletą był również fakt, że rolki filmu zamknięte były w kasetkach, co umożliwiało zmianę filmu w świetle dziennym, bez zagrożenia prześwietleniem nakręconego materiału zdjęciowego. Wadą był nieergonomiczny pudełkowaty kształt, na który narzekali operatorzy aeroskopu.
Pierwsze filmy reklamowe kamery zrobione w celu pokazania jej możliwości wykonał sam konstruktor. Oprócz filmów kręconych podczas pokazów publicznych Prószyński nagrał w dniu 22 czerwca 1911 w Londynie reportaż z koronacji króla Jerzego V. Konstruktor wykonał również aeroskopem część filmów kręconych w Warszawie, zapoczątkowując historię polskiej kinematografii.
Zalety urządzenia, pozwalającego robić zdjęcia w dowolnym miejscu i czasie, docenili wkrótce reporterzy. Kamer tych używali podczas pracy reporterskiej zawodowi filmowcy z profesjonalnych wytwórni filmowych, jak francuskiej Gaumont, angielskich Pathé News, British Movietone, a później także amerykańskich Tropical Budget oraz Paramount Pictures. Aeroskop wykorzystywany był m.in. przez reporterów podczas kręcenia zdjęć w czasie wojen bałkańskich w roku 1912.
Marian Dąbrowski pisał w "Tygodniku Ilustrowanym" z 1913:
Od 1911 wielkim zwolennikiem oraz popularyzatorem kamery Prószyńskiego był znany angielski podróżnik, myśliwy oraz twórca pierwszych filmów przyrodniczych Cherry Kearton. Kręcił on filmy z użyciem aeroskopu na całym świecie podczas swoich podróży, a także reportaże dla towarzystwa filmowego Cherry Kearton Limited, które działało w latach 1912–1913. W 1912 Kearton wykonał aeroskopem, podczas lotu balonowego, pierwsze lotnicze zdjęcia Londynu. Podróżnik prezentował także możliwości kamery na Międzynarodowej Wystawie Kinematograficznej w czerwcu 1913 w Londynie, gdzie aeroskop nagrodzony został Wielkim Złotym Medalem. W czasie wojny w latach 1914–1918 podróżnik kręcił, jako korespondent wojenny, reportaże z Afryki Południowo-Zachodniej.
Frederick Talbot w swojej książce wydanej w 1912 w Londynie pt. "Moving pictures" jako główne zalety aeroskopu wymienia prostotę użytkowania, mobilność oraz swobodę w trakcie nagrywania:
Ze względu na te zalety aeroskop znalazł się w polu zainteresowania angielskiego sztabu wojennego, który postanowił używać go do wykonywania dokumentacji fortyfikacji i umocnień, a także rejestracji z powietrza pozycji lub ruchów wojsk. Aeroskopem od 1914 rejestrowane były także pierwsze kroniki wojenne z frontu zachodniego podczas I wojny światowej. Kamera została zatwierdzona do użytku dla operatorów wojennych (ang. "combat cameramen") przez Brytyjskie Ministerstwo Wojny. Była używana podczas wojny na polach bitew na froncie zachodnim. Wielu filmowców frontowych podczas kręcenia nią zdjęć straciło życie, a aeroskop zyskał nazwę „kamery śmierci”. Do tej złej sławy przyczyniło się tragiczne wydarzenie, jakie miało miejsce w czasie bitwy pod Verdun. Po jej zakończeniu na pobojowisku odnaleziony został jeden z egzemplarzy aeroskopu, który ujawnił szokujące nagranie. Używający kamery francuski operator o nazwisku Dupre został trafiony pociskiem w czasie filmowania. W momencie trafienia kamera wypadając mu z rąk zarejestrowała jego śmierć i po upadku pracowała dalej aż do wyczerpania się powietrza w zasobniku.
Aeroskopu używał między innymi znany z brawury operator Geoffrey Malins. Ryzykując własnym życiem wykonywał on kamerą Prószyńskiego zdjęcia podczas walk m.in. w bitwie pod St. Eloi oraz jednej z największych bitew I wojny światowej, bitwie nad Sommą. Po wojnie reporter ten opisał swoje doświadczenia w książce pt. "How I filmed the war" (pol. „Jak sfilmowałem wojnę”).
Po zakończeniu I wojny światowej kamery tej Brytyjczycy użyli do zrealizowania zdjęć lotniczych z przelotu dookoła świata, jaki odbył w 1922 angielski pionier awiacji Wilfred Theodore Blake. Kamerą Prószyńskiego operator kronik Paramount Company Edward Hawkins nakręcił również w Walii w roku 1924 pierwszy w historii reportaż z wyścigów samochodowych. Z kolei operator Tropical Budget Film Bernard Lynes w 1925 nagrał aeroskopem zdjęcia z meczu piłki nożnej na nowo otwartym wówczas w Londynie stadionie piłkarskim Wembley. Ze względu na brak zgody organizatorów mecz został przez niego sfilmowany z ukrycia. Jeszcze w 1935 kamerą Prószyńskiego zarejestrowane zostały zawody hippiczne w Epsom oraz w Liverpoolu.
Zachowane egzemplarze.
Po jednym egzemplarzu aeroskopu przechowuje się w:

</doc>
<doc id="1469287" url="https://pl.wikipedia.org/wiki?curid=1469287" title="Le Clan des hommes">
Le Clan des hommes



</doc>
<doc id="1469288" url="https://pl.wikipedia.org/wiki?curid=1469288" title="Three Dancing Slaves">
Three Dancing Slaves



</doc>
<doc id="1469289" url="https://pl.wikipedia.org/wiki?curid=1469289" title="Trois danses d'esclaves">
Trois danses d'esclaves



</doc>
<doc id="1469290" url="https://pl.wikipedia.org/wiki?curid=1469290" title="Do zakochania jeden krok (film)">
Do zakochania jeden krok (film)

Do zakochania jeden krok (hindi:रब ने बना दी जोड़ी, tłum. "Bóg łączy w pary") – bollywoodzki dramat miłosny z Shah Rukh Khanem i debiutantką Anushką Sharmą w rolach głównych. Reżyseria – Aditya Chopra ("Żona dla zuchwałych", "Mohabbatein"). Premiera filmu odbyła się 12 grudnia 2008 roku. W jednej z piosenek hołd gwiazdom klasycznego Bollywoodu składają Rani Mukerji, Kajol, Preity Zinta, Bipasha Basu i Lara Dutta. W filmie kolejna po "Duplicate", "Don" i "Paheli" – podwójna rola Shah Rukh Khana.
Fabuła.
Akcja filmu dzieje się w pendżabskim Amritsar. Surinder Sahni (Shah Rukh Khan) podczas wizyty u swojego profesora z czasów młodości jest świadkiem dramatu w jego domu. Narzeczony Taani (Anushka Sharma), córki profesora w drodze na ślub ginie w wypadku samochodowym. Zrozpaczony ojciec panny młodej dostaje ataku serca. Umierając profesor prosi swojego ulubionego ucznia, by ożenił się z jego nagle unieszczęśliwioną córką. Przeraża go myśl, że po jego śmierci Taani może pozostać zraniona podwójną stratą, zdana tylko na siebie. Dla uspokojenia serca umierającego ojca Taani zgadza się poślubić dużo starszego od siebie, nudnego, sparaliżowanego nieśmiałością urzędnika pendżabskiego. Po przyjeździe do jego domu w Amritsarze Suri odstąpiwszy żonie swój pokój, zaczyna sypiać na tarasie. Zakochany w niej od pierwszego wejrzenia w milczeniu stara się spełniać każdą jej prośbę. Chcąc ją wyzwolić ze smutku, zgadza się, aby Taani chodziła na kurs tańca. Jego największym marzeniem jest widzieć ją uszczęśliwioną. Nie śmie marzyć o tym, że to on jako mężczyzna mógłby ją uszczęśliwić. Mimo to prosi swojego przyjaciela o pomoc w pozyskaniu serca obojętnej wobec niego żony. Przyjaciel właściciel salonu fryzjerskiego (Vinay Pathak) tak dalece zmienia image Suri, że jego własna żona nie jest w stanie go poznać. Zmiana wyglądu pomaga Suriemu wyzwolić nieznaną sobie część własnej osobowości. Na kursie tańca pojawia się jako Raj. Początkowo niezręczny pozer wzorujący się na bohaterach filmowych z czasem ma odwagę u boku Taani stawać się coraz prawdziwszym i odważniejszym w okazywaniu jej uczuć. Wspólne tańczenie sprzyja przyjaźni, a ta wkrótce przemienia się w miłość. Teraz Suri ma rywala do swej miłości w Raju, a Taani jest rozdarta dramatem mężatki zakochanej w innym mężczyźnie.
Muzyka i piosenki.
Muzykę do filmu skomponował duet braci Merchant Salim-Suleiman, twórcy muzyki do takich filmów jak "Dhoom 2", "Krrish", "36 China Town", "Pyare Mohan", "Being Cyrus", "Dosti: Friends Forever", "Vaah! Life Ho To Aisi", "Hum Tum", "Salaam Namaste", "No Entry", "Deszcz", "Maine Pyaar Kyun Kiya?", ', '.

</doc>
<doc id="1469294" url="https://pl.wikipedia.org/wiki?curid=1469294" title="Johann Martin Chladni">
Johann Martin Chladni

Johann Martin Chladni (ur. 17 kwietnia 1710 w Wittenberdze, zm. 10 września 1759 w Erlangen) – niemiecki teolog luterański i historyk. 
Wykładowca teologii, poetyki i retoryki. W 1756 został prorektorem Erlanger Universität. Jeden z pierwszych przedstawicieli niemieckiej hermeneutyki. Dzięki tym badaniom hermeneutyka wyodrębniła się z działu Logiki i retoryki, stając się samodzielną dyscypliną.

</doc>
<doc id="1469296" url="https://pl.wikipedia.org/wiki?curid=1469296" title="Johann Martin Chladenius">
Johann Martin Chladenius



</doc>
<doc id="1469297" url="https://pl.wikipedia.org/wiki?curid=1469297" title="Wojna przeciwpodwodna">
Wojna przeciwpodwodna



</doc>
<doc id="1469298" url="https://pl.wikipedia.org/wiki?curid=1469298" title="Paulinella">
Paulinella

Paulinella – rodzaj obejmujący około dziewięciu gatunków słodkowodnych ameboidalnych jednokomórkowców.
Najbardziej znanym jego członkiem jest fotosyntetyzująca "P. chromatophora", która niedawno (w sensie ewolucyjnym) przyjęła cyjanobakterie jako endosymbionty. Ta linia rozwojowa jest odmienna od linii obejmującej inne znane fotosyntetyzujące jądrowce, których chloroplasty pochodzą ostatecznie od jednej endosymbiotycznej cyjanobakterii, która została wchłonięta prawdopodobnie ponad miliard lat temu przez przodków roślin Primoplantae (i przejęta przez inne grupy jądrowców przez wtórną endosymbiozę). Symbiont "P. chromatophora" był spokrewniony z prochlorofitycznymi sinicami z rodzajów "Prochlorococcus" i "Synechococcus" (siostrzany do grupy obejmującej wszystkie żyjących przedstawicieli tych rodzajów). Natomiast "P. chromatophora" jest blisko spokrewniona z heterotroficzną "P. ovalis" nieposiadającą cyjanelli.

</doc>
<doc id="1469300" url="https://pl.wikipedia.org/wiki?curid=1469300" title="Tadeusz Sabara">
Tadeusz Sabara

Tadeusz Sabara (ur. 1 stycznia 1925, zm. 12 kwietnia 2020 w Łodzi) – polski aktor teatralny i filmowy.
Życiorys.
Absolwent PWST w Łodzi. Przez wiele lat był aktorem Teatru Powszechnego w Łodzi. Jego żoną była wieloletnia łódzka suflerka i inspicjentka Krystyna Sabara (1945-2014). Był ojcem aktora i reżysera Rafała Sabary (ur. 1970).

</doc>
<doc id="1469301" url="https://pl.wikipedia.org/wiki?curid=1469301" title="Oddziały specjalne Żandarmerii Wojskowej">
Oddziały specjalne Żandarmerii Wojskowej

Oddziały Specjalne Żandarmerii Wojskowej – specjalistyczne komórki organizacyjne Żandarmerii Wojskowej.
Przemiany organizacyjno-strukturalne Żandarmerii Wojskowej związane z transformacją Sił Zbrojnych Rzeczypospolitej Polskiej mają na celu jej przystosowanie do nowego spektrum zadań wynikających z zagrożeń jakie mogą wystąpić w Polsce.
W styczniu 2004 roku w strukturach Żandarmerii Wojskowej powstały Oddziały Specjalne ŻW – wyspecjalizowane jednostki do działań specjalnych o charakterze policyjnym. Ich powstanie było przełomowym wydarzeniem nie tylko trzeciego pięciolecia, ale całego okresu istnienia Żandarmerii Wojskowej. Pomysłodawcą i twórcą Oddziałów Specjalnych ŻW był ówczesny komendant główny Żandarmerii gen. dyw. Bogusław Pacek, który tworząc je wzorował się na podobnych jednostkach we Francji. 
Powołanie zdolnych do natychmiastowego przerzutu w rejon operacji jednostek to odpowiedź na zagrożenie światowym terroryzmem i konieczność przeciwdziałania mu przez społeczność międzynarodową. Oddziały Specjalne ŻW są wyspecjalizowanymi jednostkami do działań specjalnych o charakterze policyjnym.
Tam, gdzie Siły Zbrojne Rzeczypospolitej Polskiej wykonują zadania w Polskich Kontyngentach Wojskowych, towarzyszy im Żandarmeria Wojskowa, wydzielając swój komponent do struktur narodowych jednostek operacyjnych.
Zobowiązania "specżandarmów" na terenie Polski to działania antyterrorystyczne, ochrona VIP oraz przeciwdziałanie naruszeniom porządku publicznego, w przypadku gdy siły policyjne będą niewystarczające, choć ich główne zadanie to działania poza granicami RP.
W 2004 roku zainaugurował działalność pierwszy oddział specjalny – OS ŻW w Warszawie, kolejne utworzono na początku 2005 roku – w Mińsku Mazowieckim i w Gliwicach. Z wydzielonych sił i środków OS ŻW w Gliwicach do końca 2005 roku utworzono we współpracy międzynarodowej Wielonarodowy Batalion Policji Wojskowej dla potrzeb NATO. W inicjatywie, w której Polska pełni rolę państwa wiodącego uczestniczą także Czechy, Słowacja, Bułgaria i Chorwacja. Natomiast Oddział Specjalny ŻW w Mińsku Mazowieckim wystawił żandarmów, którzy stanowią wkład do dowództwa oraz pododdziału ŻW do Wielonarodowego Batalionu Policji Wojskowej dla potrzeb Wielonarodowego Korpusu Północno-Wschodniego w Szczecinie, w którym obok Polaków uczestniczą także Niemcy i Duńczycy. Wiele wskazuje na to, że jeden z oddziałów specjalnych może wchodzić w skład tworzonych z inicjatywy Francji Europejskich Sił Żandarmerii.
Bardzo istotną rzeczą dla każdej formacji, w tym również dla żandarmerii jest transport. Obecnie ŻW nie ma już samochodów osobowo-terenowych marki Honker. Aby rozwiązać problem, w Komendzie Głównej ŻW powołany został zespół ekspercki, który przeanalizował potrzeby operacyjne, uwzględniając przy tym rzeczywiste możliwość finansowe ŻW, czas pozyskania pojazdów, racjonalne możliwości ich wykorzystania oraz doświadczenia uzyskane przez żandarmów oraz żołnierzy jednostek operacyjnych wojsk lądowych podczas misji poza granicami kraju. W wyniku prac określono wymogi taktyczno-techniczne dla dwóch zasadniczych rodzajów pojazdów, w które powinny być wyposażone OSŻW: samochodu osobowo-terenowego interwencyjnego oraz pojazdu interwencyjnego lekko opancerzonego. Ogłoszono na nie przetarg. Wygrały je dwie spółki – JRL Warszawa oraz AMZ-Kutno. Pierwsza z nich zaproponowała samochód terenowy na bazie pojazdu Land Rover Defender 110 PU/SW 2,5 Td5, dostosowany do potrzeb ŻW. Jeśli chodzi o drugi podstawowy typ wozu – pojazd interwencyjny lekko opancerzony – wybrano Dzika II. Pojazd ten jest polską konstrukcją oparta na podwoziu samochodu SCAM SM, dostosowaną do potrzeb OSŻW, umożliwiającą bezpieczne wykonywanie zadań przez sekcję ŻW liczącą sześciu żołnierzy.
Ostatnią kwestią, praktycznie najważniejszą, są ludzie. Pozyskiwanie ich do Oddziałów Specjalnych Żandarmerii Wojskowej jest efektem starannej selekcji (kondycja zdrowotna, sprawność fizyczna i psychiczna, znajomość języka angielskiego) wśród kadry zawodowej WP oraz żołnierzy rezerwy, gdyż jednostki te będą miały wyłącznie zawodowy charakter.
W Żandarmerii Wojskowej obecnie funkcjonują dwa oddziały specjalne, OS ŻW w Warszawie mający w składzie m.in. Wydział Ochrony wypełniający zadania jak SOP na terenie jednostek wojskowych przy wizytach VIP i ochronne zadania dla wysokiej kadry MON i najważniejszych dowódców SZ RP, oraz OS ŻW w Mińsku Mazowieckim. 30 czerwca 2011 r. rozwiązano OS ŻW w Gliwicach, a 1 lipca na jego bazie sformowano Jednostkę Wojskową 3940.

</doc>
<doc id="1469305" url="https://pl.wikipedia.org/wiki?curid=1469305" title="Angerner Straße">
Angerner Straße



</doc>
<doc id="1469308" url="https://pl.wikipedia.org/wiki?curid=1469308" title="Prowincja Yên Bái">
Prowincja Yên Bái

Yên Bái – prowincja Wietnamu, znajdująca się w północnej części kraju, w Regionie Północno-Wschodnim.
Podział administracyjny.
W skład prowincji Yên Bái wchodzi osiem dystryktów oraz jedno miasto.

</doc>
<doc id="1469309" url="https://pl.wikipedia.org/wiki?curid=1469309" title="Kuruwczi Taszkient">
Kuruwczi Taszkient



</doc>
<doc id="1469310" url="https://pl.wikipedia.org/wiki?curid=1469310" title="Okólnik">
Okólnik



</doc>
<doc id="1469311" url="https://pl.wikipedia.org/wiki?curid=1469311" title="Brünner Straße">
Brünner Straße



</doc>
<doc id="1469313" url="https://pl.wikipedia.org/wiki?curid=1469313" title="Tullner Straße">
Tullner Straße



</doc>
<doc id="1469314" url="https://pl.wikipedia.org/wiki?curid=1469314" title="Odnaleziony narzeczony">
Odnaleziony narzeczony

Dulha Mil Gaya (devanagari: दुल्हा मिल गया, nastaliq: دلہا مل گیا tłum. „Odnaleziony narzeczony”) – bollywoodzka komedia miłosna z Shah Rukh Khan, Sushmita Sen, Fardeen Khanem i Tara Sharma w rolach głównych. To historia miłosna opowiedziana z punktu widzenia czterech osób, wyreżyserowana przez debiutanta Mudassar Aziza, autora scenariusza "Zindaggi Rocks". Film, którego premierę zapowiedziano na listopad 2008 roku, odłożono w czasie z powodu choroby ojca reżysera. na 10 stycznia 2010.
Fabuła.
Trynidad i Tobago. Tej Ratan Dhanraj zwany Donsai (Fardeen Khan) bawi się życiem trwoniąc miliony ojca. Na kobiety, na przyjęcia. Czekając na dzień, gdy przekroczywszy 25 rok życia, stanie się prawnym dziedzicem fortuny. Dzień ten jednak okazuje się ze strony ojca ostatnią próbą wprowadzenia ładu w życie playboya. W testamencie stawia on synowi warunek. Jeśli Donsai w ciągu 15 dni nie ożeni się z córką jego przyjaciela, traci miliony bez wydawania których nie wyobraża sobie życia. Słynny ze swej niechęci do więzienia zwanego małżeństwem, Donsai jedzie do Pendżabu i poślubia urzeczoną nim, młodziutką i ufną Samarpreet. Z góry zakładając, że po powrocie do USA rozliczy się z nią tylko comiesięcznym czekiem. Po jego wyjeździe Samarpreet miesiącami czeka na jego telefon lub mail. Zmartwiona, że coś się stało jej świeżo poślubionemu mężowi rusza z Pendżabu do Ameryki. Tam na własne oczy przekonuje się, że została wykorzystana przez bawiącego się kobietami mężczyznę. Przypadkowo trafia pod opiekę sławnej modelki Shimkar (Sushmita Sen). Nastawiona na karierę i przyjemności, broniąca się przed związkiem w zakochanym w niej Pawanem Raj Gandhim (Shah Rukh Khan) Shimmer bawi się mogąc sobie zażartować ze sławnego playboya. Przemieniwszy naiwną skromną Induskę w budzącego pożądliwość wampa zaprasza do siebie Donsai...

</doc>
<doc id="1469317" url="https://pl.wikipedia.org/wiki?curid=1469317" title="Swallow The Needle">
Swallow The Needle



</doc>
<doc id="1469318" url="https://pl.wikipedia.org/wiki?curid=1469318" title="Alburnus albidus">
Alburnus albidus



</doc>
<doc id="1469321" url="https://pl.wikipedia.org/wiki?curid=1469321" title="Droga krajowa B14 (Austria)">
Droga krajowa B14 (Austria)

Droga krajowa B14 (Klosterneuburger Straße) – droga krajowa w Austrii. Trasa zaczyna się wschodnich obrzeżach Wiednia i prowadzi bulwarem wzdłuż Dunaju przez stolicę Austrii. Po opuszczeniu miasta droga odsuwa się od rzeki – prowadząca nadal równolegle do niej – i przez Klosterneuburg dociera do Tulln an der Donau, gdzie tworzy obwodnicę miasta.
Odgałęzienia.
Droga krajowa B14a – droga krajowa biegnąca przez most nad Dunajem w centrum Wiednia łącząca B14 z biegnącą równolegle – po przeciwnym brzegu rzeki – autostradą A22.
Droga krajowa B14b – droga krajowa na obrzeżach Wiednia łącząca B14 z miastem Schwechat.

</doc>
<doc id="1469322" url="https://pl.wikipedia.org/wiki?curid=1469322" title="Droga krajowa B14a (Austria)">
Droga krajowa B14a (Austria)



</doc>
<doc id="1469329" url="https://pl.wikipedia.org/wiki?curid=1469329" title="Prawosławni biskupi łucko-ostrogscy">
Prawosławni biskupi łucko-ostrogscy



</doc>
<doc id="1469330" url="https://pl.wikipedia.org/wiki?curid=1469330" title="Vector Aeromotive Corporation">
Vector Aeromotive Corporation



</doc>
<doc id="1469331" url="https://pl.wikipedia.org/wiki?curid=1469331" title="Conyers">
Conyers

Conyers – miasto w stanie Georgia w Stanach Zjednoczonych o powierzchni 30,9 km², zamieszkiwane przez 10 689 osób.

</doc>
<doc id="1469334" url="https://pl.wikipedia.org/wiki?curid=1469334" title="Ras el hanout">
Ras el hanout

Ras el hanout – mieszanka przypraw pochodząca z Maroka. Tworzy ją około trzydziestu różnych składników, w tym m.in. płatki róż i lawenda. Dodawana do wielu potraw, w tym kaszy kuskus, potraw mięsnych i warzywnych. Nadaje im barwy złocistej i charakterystycznie wyostrza smak.

</doc>
<doc id="1469336" url="https://pl.wikipedia.org/wiki?curid=1469336" title="Prowincja Vĩnh Long">
Prowincja Vĩnh Long

Vĩnh Long – prowincja Wietnamu, znajdująca się w południowej części kraju, w Regionie Delty Mekongu.
Podział administracyjny.
W skład prowincji Vĩnh Long wchodzi siedem dystryktów oraz jedno miasto.

</doc>
<doc id="1469337" url="https://pl.wikipedia.org/wiki?curid=1469337" title="Krzyż Monarchii UPUM">
Krzyż Monarchii UPUM



</doc>
<doc id="1469338" url="https://pl.wikipedia.org/wiki?curid=1469338" title="X Prize">
X Prize



</doc>
<doc id="1469339" url="https://pl.wikipedia.org/wiki?curid=1469339" title="In Due Time">
In Due Time

In Due Time – debiutancka płyta zespołu Submersed wydana w 2004 r.

</doc>
<doc id="1469343" url="https://pl.wikipedia.org/wiki?curid=1469343" title="Kątne (przystanek kolejowy)">
Kątne (przystanek kolejowy)

Kątne – przystanek kolejowy w Mazewie Dworskim „B”, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1469345" url="https://pl.wikipedia.org/wiki?curid=1469345" title="Klëka (czasopismo)">
Klëka (czasopismo)

Klëka ("kasz." kij, z pomocą którego sołtys na Kaszubach ogłasza informacje i zarządzenia władzy – kluka) – czasopismo kaszubskie wychodzące w Wejherowie w latach 1937–1939.
Historia.
Założycielem, głównym redaktorem i wydawcą „Klëki” był urzędnik wejherowskiego magistratu i działacz teatralny Franciszek Schroeder, były wójt gminy Wejherowo. Wspierali go jego, jak ich później nazwał, „koledzy szkolni”: nauczyciel muzyki, chórmistrz, etnograf i działacz folklorystyczny Paweł Szefka, urzędnik gazowni w Wejherowie Konrad Ponka i pracownik kolei Zygfryd Kreft. Każdy z nich wyłożył po 300 złotych, a potem dokładał jeszcze po 600. Pismo było niezależne i samodzielne od początku, ale sympatyzowało z endecją i m.in. przedrukowywało artykuły z prasy centralnej. W styczniu 1938 r., gdy prawdopodobnie skończyły się fundusze zebrane przez jej redaktorów, otrzymało jednorazową zapomogę z budżetu miasta Wejherowa w wys. 5000 zł. W lutym 1938 r. wyszedł tylko jeden numer pisma.
Pierwszy numer „Klëki” wyszedł z datą 8 grudnia 1937 r. Pismo ukazywało się zasadniczo dwa razy w miesiącu, kosztowało 20 gr i na początku liczyło 4 strony. Jego redakcja mieściła się na ul. św. Jacka 17 w Wejherowie. W 1938 r. redakcja przeniosła się na Wałową 26, a pismo zwiększyło format i zmieniło wygląd zewnętrzny oraz nazwę na „Kleka”. Stopniowo osiągnęło objętość 12 stron, pojawiły się w nim kolorowe okładki. Pod koniec 1938 r. przeprowadzono się na ul. Sobieskiego 65. W styczniu 1939 r. dwutygodnik stał się tygodnikiem i przez 3 miesiące ukazywał się jako „Kleka. Tygodnik Wielkiego Pomorza”. Wydano najpierw 4 numery, a po dłuższej przerwie, z datą 26 marca 1939 r. – ostatni, łączony numer 5–13, w zwykłej objętości i w cenie 30 gr. Zapowiadano w nim kontynuację inicjatywy, która jednak nie nastąpiła. Łącznie wydano 38 numerów w nakładzie po 1000 egzemplarzy. Drukowano je w Wejherowie, głównie w drukarni Alfonsa Patera. Upadek pisma miał przyczyny ekonomiczne. Zaważył też na nim brak doświadczenia redaktorów i trudności organizacyjne.
Krótka charakterystyka.
„Klëka” łączyła zagadnienia kulturalne ze społecznymi i politycznymi. Walczyła o ściślejsze związki Kaszub z Polską, ostrzegała przed zaborczością niemiecką i prowokacjami III Rzeszy. Gorąco zwalczała też masonów, Żydów, bolszewików oraz konkurencyjnych działaczy kaszubskich spod znaku „Zrzeszy Kaszëbskiej” (słynny artykuł F. Schroedera „Separatysce” z 1938 r.). Ale mimo tego agresywnego profilu „Klëka” bywa niekiedy uważana za organ umiarkowany.
Jako pismo niezależne, przynajmniej oficjalnie, „Klëka” musiała poświęcać wiele wysiłku na zapewnienie sobie materialnej egzystencji. Wiele miejsca w niej zajmują reklamy, zachęty do prenumerowania pisma, prośby o wpłaty, a nawet swoisty łańcuszek sponsorów. Sposobem na obniżenie kosztów było też z pewnością publikowanie przedruków prasowych, materiałów wydanych wcześniej przez tę samą drukarnię, jak np. kolędy ze zbioru P. Szefki czy zdjęcia i materiały Jana Konrada Kotłowskiego. Ostatnia okładka, z gdańskim Neptunem, jest też powtórką.
W dziedzinie kulturalnej pismo skupiło się na podkreślaniu polskości Kaszub. Traktowało język kaszubski jako gwarę języka polskiego i stosowało uproszczoną pisownię, zbliżoną do fonetycznej i opartą na polskim alfabecie z niewielkim udziałem kaszubskich znaków. Zmieniało ją też w trakcie swego istnienia. Wiele publikowało po polsku, również w poruszanej tematyce prezentowało swą polonofilię.
Znaczenie i dorobek.
Największe zasługi pisma odnoszą się do ochrony i popularyzacji folkloru kaszubskiego, głównie wiejskiego. „Klëka” publikowała teksty polskojęzyczne (m.in. A. Majkowskiego i F. Sędzickiego) i gwarowe, m.in. H. Derdowskiego, L. Heykego, ks. B. Sychty, sylwetki działaczy i twórców kaszubskich (m.in. A. Abrahama i A. Majkowskiego), materiały historyczne i etnograficzne oraz oryginalną twórczość własnych autorów, nawet w postaci oddzielnych wkładek pt. „Biblioteczka Klëki”. Do nich należeli: kolejarz i literat Jan Ryszard Rąbca, poeta, redaktor radiowy i działacz Jan Bianga, publicysta, poeta i działacz Edward Ogórek, utalentowany działacz ludowy i publicysta, a także człowiek nauki Jan Konrad Kotłowski z Luzina, student, literat i felietonista Leon Roppel, nauczyciel, reżyser teatralny i literat Klemens Derc oraz poeta i publicysta Józef Ceynowa. Stałą rubrykę nowości z kraju pt. „Wiész te co nowégue?”, a potem „Kaszebskij radeljôn pleszcze...” publikował redaktor naczelny F. Schroeder. Informacje z zagranicy, głównie z Niemiec, podawano w rubryce „W sieci...” Popularne były opowiadania L. Roppla pisane pod ps. „Piętów Tóna”. W ramach planowanej serii pt. „Biblioteka Kleki” wydano jego książkę „Na Jantôrowym Brzegu. Powiôstki kaszebskié. Dzél I” (Wejherowo 1939), zbiór opowieści częściowo drukowanych wcześniej w „Klëce” – jedyną samodzielną pozycję cyklu. Wcześniej w postaci wkładek wydano trzyczęściową opowieść J. R. Rąbcy "Spór na półwyspie" i jedną część opowieści H. Derdowskiego "O panu Czorlinsczim..." Kilka utworów ogłosił w piśmie popularny lwowski literat Jerzy Bandrowski.
Pokłosie.
Większość redaktorów i współpracowników „Klëki” przeżyła wojnę i wróciła do pracy kulturalno-społecznej na Kaszubach, a zwłaszcza w Wejherowie. K. Derc, E. Ogórek, J. R. Rąbca, J.K. Kotłowski, P. Szefka i F. Schroeder (który po wojnie zmienił nazwisko na Szreder) organizowali tu życie teatralne i muzyczne, wspierał ich w tym L. Roppel, który stał się znanym publicystą i wydawcą kaszubskim. J. Bianga i J. Ceynowa skupili się zaś na twórczości literackiej. Wielu „klëkowców” publikowało w prasie lokalnej i kaszubskiej, w tym w „Zrzeszy Kaszëbskiej”, „Biuletynie Zrzeszenia Kaszubsko-Pomorskiego” czy „Pomeranii”. Czasopismo i jego legenda trwały przez lata powojenne.
16 grudnia 2008 r. w Muzeum Piśmiennictwa i Muzyki Kaszubsko-Pomorskiej w Wejherowie odbyła się sesja naukowa poświęcona tygodnikowi „Klëka” i Leonowi Ropplowi. Z referatami wystąpili na niej Ewa Kminikowska, Józef Borzyszkowski, Jerzy Treder i Justyna Pomierska. Publikacja materiałów z tej konferencji nastąpiła na przełomie lutego i marca 2009 r. w zbiorze wydanym przez Muzeum Piśmiennictwa i Muzyki Kaszubsko-Pomorskiej w Wejherowie.

</doc>
<doc id="1469346" url="https://pl.wikipedia.org/wiki?curid=1469346" title="Neulengbacher Straße">
Neulengbacher Straße



</doc>
<doc id="1469347" url="https://pl.wikipedia.org/wiki?curid=1469347" title="Boa portorykański">
Boa portorykański

Boa portorykański ("Chilabothrus inornatus") – gatunek węża z rodziny dusicielowatych (Boidae). Nie jest jadowity.
Morfologia.
Smukły. Umaszczenie ciemnobrązowe. Wąż dorasta do 2,7 m długości.
Występowanie.
Endemit, występuje jedynie na Portoryko. Spotkać go można tylko na obszarach krasowych na północnym zachodzie wyspy.
Pożywienie.
Spożywa małe ssaki, ptaki i jaszczurki. Poluje poprzez objęcie ofiary swą paszczą, a następnie owinięcie jej splotami swego ciała i duszenie. Następnie zdobycz jest połykana, przy czym wąż zaczyna od głowy swej ofiary.
Ponieważ region krasowy obfituje w jaskinie, węże te polują m.in. na nietoperze. Kiedyś zagadkę stanowiło, jak udaje im się schwytać latające zwierzę. Obserwacje pokazały, że boa czatują przy wejściu do jaskini na wylatującego nietoperza. Gdy się pojawi, chwytają go w szczęki, by za chwilę go udusić.
Rozmnażanie.
Ciężarne samice rodzą około 23–26 młodych boa. Osobników młodocianych tego gatunku nie trzyma się w niewoli, ponieważ nie poznano ich diety.
Status.
Źródła historyczne, niektóre sięgające aż do XVIII wieku, mówią, że gatunek był względnie liczny. Tłuszczu tego zwierzęcia używano do produkcji oleju, który szedł na eksport. Na sytuację tę nałożyła się jednoczesna utrata środowiska życia. Wylesianie na wyspie trwa nadal, a na początku XX wieku zostało już bardzo niewiele naturalnych lasów. Boa stały się tak rzadkie, że ekspedycja U.S. Natural Museum w 1900 nie spotkała ani jednego osobnika. Dodatkowo polowanie przez mangusty introdukowane w tym czasie prawdopodobnie też przyczyniło się do takowego stanu, choć nie ma na to dokładnych dowodów. Co prawda w ostatnich latach populacja trochę odżyła, ale nie na tyle, by można było zarzucić ochronę.

</doc>
<doc id="1469348" url="https://pl.wikipedia.org/wiki?curid=1469348" title="Droga krajowa B13 (Austria)">
Droga krajowa B13 (Austria)

Droga krajowa B13 (Laaber Straße) - droga krajowa w Austrii. Łączy B12 z B44. Arteria biegnie na zachodnich obrzeżach Wiednia.
Odgałęzienia.
Droga krajowa B13a – droga krajowa w Austrii stanowiąca połączenie B13 z B17.

</doc>
<doc id="1469353" url="https://pl.wikipedia.org/wiki?curid=1469353" title="Uklejna">
Uklejna

Uklejna (677 m) – szczyt w Paśmie Lubomira i Łysiny, które według Jerzego Kondrackiego należy do Beskidu Wyspowego. Na mapach i w przewodnikach turystycznych pasmo to zaliczane jest przeważnie do Beskidu Makowskiego, zwykle jednak opisywane jest właśnie razem z Beskidem Wyspowym.
Uklejna jest pierwszą, licząc od północy, kulminacją głównego grzbietu Pasma Lubomira i Łysiny. Zachodnie zbocze, opadające w dolinę Raby, jest zarazem początkowym odcinkiem tego grzbietu. Południowy stok obniża się ku dolinie Kobylaka (Talagówki), wschodni – Trzemeśnianki, zaś na północny wschód odbiega grzbiet Grodziska (502 m) i Krowiej Góry (456 m), przechodzący następnie w Pasmo Glichowca. Stoki zachodnie i południowe (a także pozostałe w partiach podszczytowych) charakteryzują się większym nachyleniem w porównaniu ze zboczami eksponowanymi na północ czy wschód. Górę porasta las, oprócz terenów na wschodnim stoku, gdzie znajduje się Styrek – przysiółek Buliny, oraz na południowo-wschodnim stoku myślenicka Tajsówka. U zachodnich podnóży Uklejnej leży Zarabie będące dzielnicą Myślenic, wyżej natomiast usytuowany jest rezerwat przyrody Zamczysko nad Rabą i ruiny zamku.

</doc>
<doc id="1469355" url="https://pl.wikipedia.org/wiki?curid=1469355" title="Przystanek służbowy">
Przystanek służbowy

Przystanek służbowy – miejsce na szlaku, na którym zatrzymują się pociągi, zwykle położone niedaleko nastawni. Z przystanku tego typu przeważnie mogą korzystać tylko pracownicy kolei i jest wyłączony z ogólnego użytku. Wyjątkiem są przystanki służbowe: Azory, Łódź Olechów Wschód i Toruń Kluczyki, na których planowo zatrzymują się pociągi pasażerskie.
Przystanek służbowy może być urządzony również z innymi punktami na szlaku, takimi jak:
Tak urządzony posterunek stanowi całość. Nie stosuje się oddzielnych nazw czy pozycji w wewnętrznych rozkładach jazdy.

</doc>
<doc id="1469358" url="https://pl.wikipedia.org/wiki?curid=1469358" title="Port lotniczy Akaba">
Port lotniczy Akaba

Port lotniczy Akaba (IATA: AQJ, ICAO: OJAQ) – międzynarodowy port lotniczy położony 8 km na północ od Akaby, w południowej Jordanii.

</doc>
<doc id="1469359" url="https://pl.wikipedia.org/wiki?curid=1469359" title="Nazywam się Khan">
Nazywam się Khan

Nazywam się Khan (hindi: "माय नेम इज़ ख़ान", ang.:"My Name Is Khan") – bollywoodzki dramat miłosny z Shah Rukh Khanem i Kajol w rolach głównych, w reżyserii Karana Johara, autora "Czasem słońce, czasem deszcz", "Coś się dzieje" i "Nigdy nie mów żegnaj".
Zdjęcia rozpoczęto w drugiej połowie grudnia 2008 w Los Angeles (USA). Światowa premiera filmu 11 lutego 2010. Polska premiera 23 kwietnia 2010.
Opis fabuły.
Film opowiada historię muzułmanina (Shah Rukh Khan) i jego żony (Kajol). Zaczyna się w momencie, gdy mężczyzna chce odbyć podróż samolotem z San Francisco do Waszyngtonu, jednak jego nazwisko - Khan czyni go podejrzanym w związku z atakami terrorystycznymi. Z tego miejsca cofamy się do jego dzieciństwa, wieku młodzieńczego, małżeństwa, aż do akcji na lotnisku.
Główny bohater cierpi na zespół Aspergera, co znacznie utrudnia mu komunikację i funkcjonowanie w społeczeństwie.

</doc>
<doc id="1469366" url="https://pl.wikipedia.org/wiki?curid=1469366" title="Betanzos">
Betanzos

Betanzos – miasto w Hiszpanii, w prowincji A Coruña, we wspólnocie autonomicznej Galicja (Hiszpania). Siedziba comarki o tej samej nazwie.

</doc>
<doc id="1469367" url="https://pl.wikipedia.org/wiki?curid=1469367" title="Kuprodur">
Kuprodur



</doc>
<doc id="1469369" url="https://pl.wikipedia.org/wiki?curid=1469369" title="South East Asian Airlines">
South East Asian Airlines

South East Asian Airlines - filipińska linia lotnicza z siedzibą w Makati. W przeszłości linia używała samoloty Boeing 737-200 i Let L-410 Turbolet.

</doc>
<doc id="1469370" url="https://pl.wikipedia.org/wiki?curid=1469370" title="Leszek Muth">
Leszek Muth

Leszek Muth (ur. 21 sierpnia 1943 w Starachowicach, zm. 18 września 2018 w Poznaniu) – polski muzyk, inżynier dźwięku. W latach 60. i 70. gitarzysta basowy zespołów bigbeatowych. Od 1986 zajmował się realizacją dźwięku na imprezach masowych, nie przerywając aktywności jako instrumentalista.
Życiorys.
W 1955 roku członek chóru Poznańskie Słowiki pod dyrekcją Stefana Stuligrosza. W latach 1957–1960 grał w młodzieżowych zespołach klubowych. Od 1963 r. występował w popularnych poznańskich klubach studenckich "Nurt" i "Od Nowa". Związał się także z zespołem Poznańscy Trubadurzy, który działał przy klubie studenckim "Pod Maskami" w Domu Akademickim im. H.Sawickiej w Poznaniu. Zespół nagrał w Poznańskim Radio trzy utwory instrumentalne: dwa autorstwa gitarzysty Tomasza Dziubińskiego – "W Kopalni Cynku" i "Piąty Do Brydża" oraz kompozycję drugiego gitarzysty zespołu Jerzego Kormana pt. "Serce". W grudniu 1964 i na początku roku 1965 Poznańscy Trubadurzy występują w Hotelu "Merkury" w Poznaniu. Następnie formacja jako Pahl Quintet wyjeżdża na sześciomiesięczne tournée po Czechosłowacji. W 1965 roku muzyk nawiązał współpracę z Estradą Poznańską. W 1966 r. powstała grupa My, którą Muth współtworzył. Zespół występował w kraju i za granicą, m.in. w Czechosłowacji, gdzie m.in. wspomagał piosenkarza Vaclawa Neckarza.
W latach 1967–1968 muzyk był członkiem formacji big beatowo-soulowej Drumlersi mającą w składzie wokalistkę Halinę Frąckowiak (ex- Poznańscy Trubadurzy i Tarpany). Formacja rozwiązała się po roku działalności i nie udało jej się wejść do czołówki rodzimego big beatu. 
W 1968 r. wraz z zespołem akompaniował Poli Raksie w filmie Stanisława Barei Przygoda z piosenką. W latach 1968–1971 Leszek Muth grał w zespole Romuald i Roman. Zespół dużo koncertował i nagrał szereg utworów dla Polskiego Radia. W latach 1972–1988 współpracuje z miejskimi Estradami oraz agencją PAGART jako muzyk sesyjny i inżynier dźwięku.
Pod koniec życia zajmował się nagłaśnianiem imprez masowych. Występował również na scenie jako członek zespołu Wojciecha Kordy. W 2009 roku wystąpił w filmie dokumentalnym o zespole Romuald &amp; Roman pt. "Gdzie chłopaki z tamtych lat?". Został pochowany 24 września 2018 roku na Zabytkowym cmentarzu Jeżyckim przy ulicy Nowina w Poznaniu.

</doc>
<doc id="1469371" url="https://pl.wikipedia.org/wiki?curid=1469371" title="Maksim Cyhałka">
Maksim Cyhałka

Maksim Cyhałka (biał. Максім Цыгалка, ros. Максим Цыгалко, "Maksim Cygałko"; ur. 27 maja 1983 w Mińsku, Białoruska SRR, zm. 25 grudnia 2020) – białoruski piłkarz, grający na pozycji napastnika.
Kariera.
Wychowanek Dynama-Juni Mińsk, skąd trafił do pierwszej kadry zespołu. W Dynamie rozegrał pięć sezonów, podczas których przebył drogę od rezerwowego po gwiazdę zespołu. W wieku 20 lat był przymierzany do gry w Szynniku Jarosławl oraz Maritimo Funchal, jednak pozostał w Mińsku. Również jeszcze jako bardzo młody gracz zadebiutował w reprezentacji narodowej swojego kraju. W wieku 23 lat odchodzi z Dynama i wzmacnia klub z bogatym sponsorem i aspiracjami - Naftan Nowopołock. Tam jednak nie wiedzie mu się za dobrze i wkrótce zostaje wypożyczony do kazachskiej drużyny Kaisar Kyzyłorda, gdzie powoli wraca do formy. W roku 2008 przenosi się do Armenii, gdzie zalicza epizod w Banance Erywań, dla którego w trzech meczach zdobywa dwie bramki.

</doc>
<doc id="1469372" url="https://pl.wikipedia.org/wiki?curid=1469372" title="Maria Cristina">
Maria Cristina

Maria Cristina – stacja metra w Barcelonie, na linii 3. Stacja została otwarta w 1975.

</doc>
<doc id="1469374" url="https://pl.wikipedia.org/wiki?curid=1469374" title="Les Corts (stacja metra)">
Les Corts (stacja metra)

Les Corts – stacja metra w Barcelonie, na linii 3. Stacja została otwarta w 1975.

</doc>
<doc id="1469375" url="https://pl.wikipedia.org/wiki?curid=1469375" title="Polskie Towarzystwo Kynoterapeutyczne">
Polskie Towarzystwo Kynoterapeutyczne

Polskie Towarzystwo Kynoterapeutyczne – polskie stowarzyszenie założone w 2006 r. zajmujące się promocją i standaryzacją kynoterapii, jednej z form terapii z udziałem psa.
Rys historyczny.
Udokumentowane początki zajęć terapeutycznych z udziałem psa w Polsce – w formie wizyt psów zaprzęgowych klubu Cze-Ne-Ka u dzieci niewidomych – sięgają 1987 roku. Od 2002 roku działa w Warszawie fundacja „Przyjaciel”. Od roku 2003 obserwuje się wzrost zainteresowania terapią z udziałem psa (funkcjonującej pod nazwą dogoterapia), co skutkuje powoływaniem fundacji podejmujących działania w tym zakresie. W 2004 r. rozpoczynają się próby współpracy niektórych fundacji, które w 2005 doprowadziły do powołania Polskiego Związku Dogoterapii (PZD) przez 5 fundacji: Ama Canem z Łodzi, Cane Pro Humano z Kcyni, Cze-Ne-Ka z Warszawy, Dogtor z Gdyni i Właśnie tak! z Bydgoszczy. W 2006 roku odeszły 2 fundacje: Dogtor i Właśnie tak!, a z Cze-Ne-Ki wydzieliła się fundacja „Pies dla Stasia”, która dołączyła do PZD. Do końca roku 2006 fundacja Właśnie tak! posiadała oddziały w całej Polsce i była największą z fundacji zajmujących się terapią z udziałem psa. Od początku rozumiejąc potrzebę szkolenia kadry i psów doprowadziła do uruchomienia w 2004 roku przez Niepubliczne Studium Edukacji Nauczycieli w Bydgoszczy 2 semestralnego kursu „Dogoterapia” (obecnie jako kurs zawodowy „Kynoterapeuta” w Niepublicznym Ośrodku Edukacji ADEPTUS w Bydgoszczy), a w 2005 r. przeprowadziła otwarty dla wszystkich zainteresowanych cykl egzaminów psa terapeutycznego. Na bazie doświadczeń pracy fundacji Właśnie tak! powołane zostało Polskie Towarzystwo Kynoterapeutyczne (PTK), które rozpoczęło działalność w 2006 r. Zakres jego działań obejmuje:
Zgodnie z podpisaną przez PTK z Łotewską Federacją Kynologiczną (LKF) umową, od maja 2010 r. standardy Polskiego Towarzystwa Kynoterapeutycznego będą podstawą szkolenia i pracy kynoterapeutów oraz certyfikowania psów terapeutycznych na Łotwie. PTK udzieli LKF niezbędnego wsparcia.
Z dniem 1 lipca 2010 r. w systemie prawnym Rzeczypospolitej Polskiej pojawił się oficjalnie zawód kynoterapeuta (dogoterapeuta), który został wpisany do Klasyfikacji zawodów i specjalności pod numerem 323007 – tym samym został zrealizowany kolejny cel powołania Polskiego Towarzystwa Kynoterapeutycznego postawiony przez jego założycieli: Hannę Wojciechowską i Włodzimierza Cioć. Dla upamiętnienia tego ważnego wydarzenia Zarząd PTK ustanowił Dzień Kynoterapeuty, który obchodzony jest 1 lipca.
Z dniem 1 października 2010 r. kierowanie Polskim Towarzystwem Kynoterapeutycznym przejął nowy Zarząd w składzie: Prezes Anna Hatle-Tafelska, Wiceprezes Joanna Kijowska-Lasek, Członek Zarządu Aleksandra Fydryszewska. Jednocześnie siedziba PTK została przeniesiona z Bydgoszczy do Elbląga.
W październiku 2011 r. rozpoczną się pierwsze podyplomowe studia kynoterapeutyczne organizowane przez Kujawsko-Pomorską Szkołę Wyższą w Bydgoszczy, przy współpracy i pod patronatem Polskiego Towarzystwa Kynoterapeutycznego. Jest to kolejny etap rozwoju kynoterapii.
Zgodnie z podpisaną przez PTK z Litewskim Związkiem Kynologicznym (LKD) umową, od października 2011 r. standardy Polskiego Towarzystwa Kynoterapeutycznego będą podstawą szkolenia i pracy kynoterapeutów oraz certyfikowania psów terapeutycznych na Litwie. PTK udzieli LKD niezbędnego wsparcia.
Standardy kynoterapii.
Efektem działalności Polskiego Towarzystwa Kynoterapeutycznego jest system wymogów obejmujący:
- Kanon Kynoterapii
- Kodeks Etyki Kynoterapeuty
- wymagane dokumenty i wzory dokumentacji
- system certyfikacji psów terapeutycznych w 3 klasach: K-A (adept), K-I (Klasa Pierwsza) i K-II (Klasa Druga)
- polską terminologię form kynoterapii:
- poziom wykształcenia osób uczestniczących w zajęciach:
- zakres zajęć w zależności od umiejętności zespołu kynoterapeutycznego
oraz zalecenia dotyczące:

</doc>
<doc id="1469376" url="https://pl.wikipedia.org/wiki?curid=1469376" title="Narożne okno">
Narożne okno

Narożne okno ("niem. Des Vetters Eckfenster") – jest opowiadaniem E.T.A. Hoffmanna, które ukazało się 4 maja 1822 roku na łamach gazety "Der Zuschauer".
Opis fabuły.
Narrator poszukuje w Berlinie swojego kuzyna, schorowanego pisarza. "Zgryźliwy inwalida" nie jest w stanie opuścić swojego mieszkania, jednak z "narożnego okna" ma widok na cały plac teatralny i obserwuje razem z jego gościem zgiełk na rynku. Z dialogu kuzynów rysują się sylwetki niektórych znajdujących się tam "aktorów". Okazjonalnie dochodzi również do dyskusji na temat stosunku inwalidy do przemysłu literackiego. Chory chce przybliżyć cieszącemu się dobrym zdrowiem narratorowi ideę "sztuki patrzenia", jednego z elementów pisarstwa.
Znane berlińskie ulice jak Charlottenstraße i Unter den Linden znajdują się w pobliżu mieszkania schorowanego pisarza. Opowiadanie jest częścią biografii ciężko chorego E.T.A. Hoffmanna. Autor mieszkał w Berlinie w pobliżu rynku Gendarmenmarkt naprzeciwko teatru. "Narożne okno" zostało ukończone 14 kwietnia 1822 roku. Dwa miesiące później, 25 czerwca, E.T.A. Hoffmann zmarł w Berlinie. 

</doc>
<doc id="1469377" url="https://pl.wikipedia.org/wiki?curid=1469377" title="Wulkan błotny w Sidoarjo">
Wulkan błotny w Sidoarjo

Wulkan błotny w Sidoarjo – wielki wulkan błotny w rejonie Sidoarjo we wschodniej Jawie, powstały w wyniku działalności człowieka. Czasami nazywany także Lusi (od słów "lumpur" – po indonezyjsku muł i nazwy regionu Sidoarjo). 
Powstanie i rozwój wulkanu.
Wypływ gorącego (do 60 stopni) mułu nastąpił 29 maja 2006 w odległości 20 km na południe od miasta Surabaya. Jezioro błotne, które powstało w efekcie wypływu szybko ekspandowało, niszcząc dwanaście wsi, a ludność, w liczbie około trzydziestu sześciu tysięcy osób, zmuszając do ewakuacji (stan na maj 2008). W listopadzie 2006 czternaście osób zginęło w wybuchu gazociągu uszkodzonego przez strumienie błota.
W lutym 2007 dobowy wypływ błota wynosił 150 tysięcy m³. W kwietniu 2008 stwierdzono, że pod wpływem ciężaru warstw błotnych oraz rozmywania podłoża zaczął się proces zapadania gruntu pod wulkanem i wokół niego, co grozi ukształtowaniem wielkiej (do 146 m) depresji i dalszymi zniszczeniami. W maju 2008 powierzchnia zalana błotem zajmowała 6,5 km².
Przyczyny powstania wulkanu.
Za przyczynę powstania erupcji uważa się prowadzony błędnie badawczy otwór wiertniczy mający oszacować złoża gazu ziemnego. Otwór zaczęto wiercić 26 maja 2006, a pierwszy, niewielki wypływ na powierzchnię miał miejsce następnego dnia, w odległości 200 m od wiertni, w czasie gdy świder osiągnął blisko 3 km głębokości. 2 i 3 lipca miały miejsce kolejne krótkotrwałe erupcje błota, a następnie proces tworzenia wulkanu przybrał ciągły charakter. Sądzi się, że naruszenie przez świder warstwy wodonośnej, gdzie woda i gaz były pod dużym ciśnieniem, przy jednoczesnym niedostatecznym uszczelnieniu kanału wiertniczego, spowodowało gwałtowną erupcję wody, która po drodze porwała z warstw skalnych wielką masę mułu i wyniosła na powierzchnię. Firma wydobywcza, której działania wiąże się z początkiem erupcji twierdzi, że rzeczywistym powodem powstania wulkanu było trzęsienie ziemi, które miało miejsce w tym rejonie kilka dni przed wylewem błota. Jednak niezależni uczeni odrzucają tę tezę.
Działania ratownicze.
Podjęto dwukierunkowe działania ratownicze. Z jednej strony zmierzały one do ograniczenia zalewania okolicy przez budowę wałów i barier oraz wypompowywanie uwodnionego mułu do rzeki. Z drugiej strony w lutym i marcu 2007 podjęto próbę zaczopowania otworu w celu odcięcia dopływu nowego błota. Do krateru wulkanu wrzucono kilkaset betonowych kul, które miały zamknąć krater. Próba ta rzeczywiście przyniosła spodziewany skutek, ale tylko na 30 minut. W tej sytuacji ciągły dopływ nowego błota oraz opisane wyżej szybkie osiadanie gruntu ograniczają skuteczność stworzonych barier ochronnych. 

</doc>
<doc id="1469378" url="https://pl.wikipedia.org/wiki?curid=1469378" title="Kościół ewangelicko-reformowany w Kojdanowie">
Kościół ewangelicko-reformowany w Kojdanowie

Zbór kalwiński w Kojdanowie (biał. Койданаўскi кальвiнскi збор) – świątynia ewangelicko–reformowana istniejąca w Kojdanowie od początku XVII wieku do rewolucji październikowej.
Historia.
Kościół ufundował w 1613 książę Krzysztof Mikołaj Radziwiłł – budynek wzniesiono na miejscu kojdanowskiego zamczyska w stylu gotyku. Do budowy użyto cegły, piasku i wapna. W 1884 dokonano przebudowy zboru.
Świątynia zbudowana była na planie prostokąta, wyróżniała się wysoką wieżą–dzwonnicą z zegarem, nakryta była dwuspadowym wysokim gontowym dachem, nad którym umieszczono kopułę z sygnaturką. Wewnątrz zboru znajdowała się słynna Biblia brzeska, w II połowie XIX wieku przeniesiono do niego również organy z zamkniętego w 1866 przez władze carskie kościoła bernardynów w Mińsku.
Budynek był ogrodzony wałem i rowem wodnym, przez który przerzucono rzeźbiony w drewnie most. Obok kościoła znajdował się murowany jednopiętrowy budynek z gontowym dachem, w którym mieszkał pastor. W okolicy zboru rozmieszczone były drewniane budynki należące do dwuklasowej szkoły kalwińskiej (zlikwidowanej w połowie XIX wieku) oraz szpitalik.
Parafia kalwińska w Kojdanowie ulegała likwidacji w wyniku rewolucji październikowej i przyłączenia miasta do Białoruskiej SRR. Sam budynek zboru i budynki przykościelne ocalały, ostatecznie zburzono je dopiero po II wojnie światowej.

</doc>
<doc id="1469381" url="https://pl.wikipedia.org/wiki?curid=1469381" title="Legwan ostroogonowy">
Legwan ostroogonowy

Legwan ostroogonowy ("Ctenosaura quinquecarinata") – jaszczurka z rodziny legwanowatych.
Występowanie.
Kostaryka, Nikaragua.
Jego siedlisko to suche lasy w klimacie zwrotnikowym i podzwrotnikowym. Jest zagrożony przez utratę środowiska życia.

</doc>
<doc id="1469382" url="https://pl.wikipedia.org/wiki?curid=1469382" title="Ofsajd">
Ofsajd



</doc>
<doc id="1469383" url="https://pl.wikipedia.org/wiki?curid=1469383" title="Enyaliosaurus quinquecarinatus">
Enyaliosaurus quinquecarinatus



</doc>
<doc id="1469384" url="https://pl.wikipedia.org/wiki?curid=1469384" title="I LO w Lubinie">
I LO w Lubinie



</doc>
<doc id="1469385" url="https://pl.wikipedia.org/wiki?curid=1469385" title="Kaj (imię)">
Kaj (imię)



</doc>
<doc id="1469386" url="https://pl.wikipedia.org/wiki?curid=1469386" title="Billo Barber">
Billo Barber

Billu Barber – indyjska komedia z Irfanem Khanem i Larą Dutta w rolach głównych. Gościnnie występuje Shahrukh Khan, będący producentem filmu. Premiera - zapowiedziana na październik 2008 roku - ostatecznie została ustalona na dzień 13 lutego 2009. Reżyseria - Priyadarshan, autor "Hera Pheri". W rolach drugoplanowych Om Puri, Rajpal Yadav i Govardhan Asrani, gościnnie wystąpią Kareena Kapoor, Priyanka Chopra i Deepika Padukone. Film jest remakiem filmu "Katha Parayumpol" w języku malajalam i ma też swoją wersję w tamilskim ("Kuselan" z Pasupathy i Rajinikanthem). Tematem tego filmu jest historia życiowego nieudacznika, dobrego i uczciwego fryzjera Billu, z trudem walczącego o utrzymanie swojej rodziny. Jego życie zmienia się, gdy w wiosce zaczynają kręcić film i pojawia się sławny aktor, z którym Billu się w dzieciństwie przyjaźnił.
Fabuła.
Bilas Pardesi, fryzjer zwany Billu (Irfan Khan) z trudem przedziera się przez życie. W swoim czasie poślubiając Bindyę, dziewczynę innego wyznania (Lara Dutta) rzucił wyzwanie swojej wspólnocie. Musiał uciekać. Dziś bez oparcia w rodzinie daremnie błaga o pożyczkę próbując utrzymać się w odziedziczonym po ojcu fachu. Jego zakład się sypie. Strzyżeni klienci ledwie widzą siebie w marnym lustrze. Fotel pod nimi grozi załamaniem, a kwitnąca konkurencja odbiera mu ostatnich klientów. Billu jest bezsilny, zrozpaczony. Rodzinie zaczyna brakować pieniędzy na życie. Dyrektorka kolejny raz nie doczekawszy się opłat za naukę, wyrzuca jego dzieci ze szkoły. Znikąd pomocy. W tym czasie jego wioska Budubudh staje się plenerem dla filmu. Pojawia się w niej megagwiazda indyjskiego kina - Sahir Khan (Shah Rukh Khan). Mieszkańców ogarnia szał. Wszędzie portrety sławy. Każdy chce być jak najbliżej jego. Dotknąć go, zagadnąć do niego, poczuć na sobie jego spojrzenie. Pogrzać się w świetle cudzej sławy. Billu, który w dzieciństwie przyjaźnił się z Sahirem, staje się przedmiotem zazdrości sąsiadów. Każdy oczekuje zysków ze znajomości z Billu, przyjacielem gwiazdy. Szkoła gotowa jest zapłacić czesne za jego dzieci w zamian za spotkanie z Sahirem. Lokalny lichwiarz (Om Puri) sam się narzuca z wyposażeniem zakładu fryzjerskiego Billu. Ludzie walą drzwiami i oknem nagle spragnieni strzyżenia przez przyjaciela gwiazdy. Oczekiwania rosną, ale Billu nie chce ich spełnić. Obawia się, że Sahir może go nawet nie rozpoznać. Unika spotkania, a przymuszany do niego, spotyka się z upokorzeniem ze strony ludzi chroniących Sahira. Z dnia na dzień Billu w oczach sąsiadów staje się z bohatera wyśmiewanym oszustem. Do momentu, gdy na spotkaniu z dziećmi sławny aktor wspominając swoje dzieciństwo ze łzami opowiada o daremnie poszukiwanym przyjacielu z dzieciństwa Billu.
Muzyka.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick", "Just Married", "Bas Ek Pal", " Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", "Dhan Dhana Dhan Goal", "Król z przypadku", czy "Bhagam Bhag".
Produkcja filmu.
Pierwotnie propozycje ról otrzymali od Priyadarshana Irfan Khan, Akshay Kumar i Tabu, ale Kumara film nie zainteresował, a Tabu odrzuciła rolę, bo nie chciała pracować razem z Irfan Khanem. Reżyser zaproponował rolę odrzuconą przez Akshay Kumara Shah Rukh Khanowi, a nieprzyjętą przez Tabu Amishy Patel Wkrótce Amisha Patel zrezygnowała z roli i podano, że zagra ją Juhi Chawla W kwietniu 2008 zdecydowano, że rolę żony Barbera zagra ostatecznie Lara Dutta. Według słów Shah Rukh Khana "film jest słodką historią przyjaźni... zupełnie podobnej do więzi, która łączyła Krysznę i Sudamę", ("Mahabharata").

</doc>
<doc id="1469391" url="https://pl.wikipedia.org/wiki?curid=1469391" title="Katedra św. Ruperta w Salzburgu">
Katedra św. Ruperta w Salzburgu

Katedra św. Ruperta w Salzburgu (niem. "Salzburger Dom") – główna świątynia archdiecezji salzburskiej w Austrii. Została wybudowana w latach 1614–1628 w stylu barokowym według projektu włoskiego architekta Santino Solariego na miejscu średniowiecznej katedry wybudowanej przez św. Wirgiliusza, benedyktyńskiego biskupa. W katedrze był chrzczony Wolfgang Amadeus Mozart. Świątynia może pomieścić ok. 10 tys. wiernych.

</doc>
<doc id="1469393" url="https://pl.wikipedia.org/wiki?curid=1469393" title="Wcielanie dzieci polskich do Armii Imperium Rosyjskiego 1831–1832">
Wcielanie dzieci polskich do Armii Imperium Rosyjskiego 1831–1832

Wcielanie dzieci polskich do Armii Imperium Rosyjskiego 1831-1832 – przeprowadzone w czasie trwania i po upadku powstania listopadowego, karne wcielanie dzieci polskich do Armii Imperium Rosyjskiego.
Zgodnie z poleceniem cesarza Mikołaja I z 23 marca 1831, dzieci osób biorących udział w powstaniu listopadowym miały być traktowane jako tak zwani kantoniści i wcielane do specjalnych batalionów wojsk rosyjskich.
Ukazem z 24 marca 1832 rząd rosyjski polecił oddać do specjalnych batalionów dziecięcych chłopców od 7 do 16 roku życia, dzieci emigrantów politycznych, sieroty, dzieci biedaków i uliczników.

</doc>
<doc id="1469395" url="https://pl.wikipedia.org/wiki?curid=1469395" title="Muzea w Sztokholmie">
Muzea w Sztokholmie

W Sztokholmie znajduje się ponad 200 muzeów. Do jednorazowej wizyty w każdym z muezów stokholmskich uprawnia karta sztokholmska (szw. "Stockholmskortet"), płatna karta abonamentowa na czas określony (na 24, 48 lub 72 godz.), wydawanej przez biuro promocji miasta ("Stockholm Visitors Board AB"). Karta ta pozwala ponadto na nieodpłatne korzystanie z komunikacji miejskiej w okresie ważności karty (za wyłączeniem kilku linii).

</doc>
<doc id="1469396" url="https://pl.wikipedia.org/wiki?curid=1469396" title="Maciej Kasperowicz">
Maciej Kasperowicz

Maciej Kasperowicz (ros. Матвей Касперович; ur. 1869 w Wołkowysku, zm. ?) – rosyjski inżynier, działacz mniejszości rosyjskiej w Polsce, senator II RP. 
Życiorys.
Po ukończeniu gimnazjum filologicznego w Mińsku i szkoły realnej w Wilnie zapisał się do Instytutu Technicznego w Petersburgu, studiował w tamtejszym Instytucie Dróg i Komunikacji uzyskująć w 1894 tytuł inżyniera. Po studiach pracował m.in. jako asystent ds. matematyki i geodezji w Instytucie, jednak karierę zawodową związał w szybko rozwijającym się w carskiej Rosji kolejnictwem. Początkowo był inspektorem w petersburskich zakładach kolejowych, później objął funkcję naczelnika kolei na odcinku Moskwa–Kijów–Woroneż, później analogiczną funkcję pełnił w Warszawie, Wilnie i Petersburgu, by w 1916 objąć zarząd nad koleją Sizrańsko-Wiaziemską. 
Podczas I wojny światowej zaangażował się w pomoc uchodźcom jako przewodniczący Związku Pomocy Uciekinierom W Kałudze. W 1919 został wybrany do dumy miejskiej Mińska, pełnił również urząd ławnika. Po wyjeździe do Polski stanął na czele dyrekcji kolei wąskotorowej PKP w Wilnie. 
W latach dwudziestych XX wieku związał się z działaczami rosyjskimi przebywającymi w Polsce. W kwietniu 1926 znalazł się wśród założycieli Rosyjskiego Zjednoczenia Narodowego w RP. Pełnił mandat senatora RP I kadencji, wybrano go w województwie poleskim z listy Bloku Mniejszości Narodowych. Był członkiem Klubu Białoruskiego w parlamencie, później pozostawał niezrzeszony.
Dalsze losy i data śmierci nieznana. W czasie wojny najprawdopodobniej mieszkał w Warszawie przy ul. Freta 44, figuruje w książce telefonicznej Warszawy na 1942. W następnym roku takiej książki już nie wydano.

</doc>
<doc id="1469397" url="https://pl.wikipedia.org/wiki?curid=1469397" title="Barletta (stacja kolejowa)">
Barletta (stacja kolejowa)

Barletta (włoski: "Stazione di Barletta") – stacja kolejowa w Barletta, w regionie Apulia, we Włoszech. Znajdują się tu 4 perony.
Stacja znajduje się na linii kolejowej Ankona – Lecce i końcówce linii drugorzędnej Barletta – Spinazzola. Stacja posiada również połączenie z linią Bari – Barletta. W przeszłości istniało podłączenie do portu Barletta kończąc się na stacji Barletta Marittima. To połączenie jest dzisiaj zamknięte.
Dane kolejowe.
Stacja ma duży budynek, w którym mieszczą się usługi pasażerskie: w tym kasy biletowe, poczekalnia, bar i kierownictwa ruchu. Budynek posiada także dwa inne piętra.
Znajdują się tu 4 perony i 7 krawędzi peronowych. Pierwsze 5 są używane przez pociągi Trenitalia, a dwie ostatnie są wykorzystywane jako stacja końcowa dla pociągów Ferrovie del Nord Barese. Perony są połączone ze sobą i z budynkiem przejściem podziemnym.
Istnieją także inne perony, które od czasu zamknięcia linii do portu są nieużywane przez pasażerów a jedynie do załadunku.
Stacja posiada również lokomotywownię.
Ruch pociągów.
Ruch pasażerski na stacji Barletta jest dość duży (blisko 3 mln pasażerów rocznie), głównie dzięki powiązaniu między pociągami a liniami autobusowymi.
Na stacji zatrzymują się wszystkie pociągi w tym regionalne, międzyregionalne, Intercity i Frecciarossa.

</doc>
<doc id="1469401" url="https://pl.wikipedia.org/wiki?curid=1469401" title="Kraków Bieżanów Drożdżownia">
Kraków Bieżanów Drożdżownia

Kraków Bieżanów Drożdżownia – przystanek kolejowy w Krakowie, w województwie małopolskim, w Polsce.
W roku 2021 przystanek obsługiwał 50–99 pasażerów na dobę.

</doc>
<doc id="1469404" url="https://pl.wikipedia.org/wiki?curid=1469404" title="Dwarkanath Tagore">
Dwarkanath Tagore

Dwarkanath Tagore (, , zwany "Księciem", ur. 1794 zm. 1846 w Londynie) – indyjski przemysłowiec, jeden z pionierów rewolucji przemysłowej w Indiach.
Pochodził z warny braminów. 
Był mecenasem kultury. Przyjaźnił się z Ram Mohan Royem. Współpracował z założonym przez niego ruchem Brahmo Samadź, dążącym do odnowy hinduizmu.
Dzięki licznym udanym inwestycjom (m.in. w wydobycie węgla, cukrownie i plantacje herbaty) był poważnym konkurentem przedsiębiorców kolonialnych związanych z Kompanią Wschodnioindyjską.

</doc>
<doc id="1469406" url="https://pl.wikipedia.org/wiki?curid=1469406" title="Skansen (Szwecja)">
Skansen (Szwecja)



</doc>
<doc id="1469407" url="https://pl.wikipedia.org/wiki?curid=1469407" title="Wieliczka Rynek-Kopalnia">
Wieliczka Rynek-Kopalnia

Wieliczka Rynek-Kopalnia – przystanek kolejowy w Wieliczce, w województwie małopolskim, w Polsce.
Pasażerowie.
W roku 2017 wymiana pasażerska wyniosła 1,79 mln osób (4,9 tys. dziennie).
W roku 2018 przystanek obsługiwał 3 tys. pasażerów na dobę (łącznie 1,1 mln osób).
W roku 2019 wymiana pasażerska wyniosła 949 tys. osób (2,6 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 402 tys. osób (1,1 tys. dziennie).
Opis.
Jest to końcowa stacja dla pociągów kursujących z Krakowa do Wieliczki (linia kolejowa nr 109).
Stacja "Wieliczka Rynek" została zamknięta po awarii w kopalni soli „Wieliczka” w 1992 roku. Pociągi kursowały wyłącznie do wcześniejszej stacji (Wieliczka). W kwietniu 2000 roku Polskie Koleje Państwowe zawiesiły przewozy pasażerskie na linii z uwagi na znikomą frekwencję pasażerów. Odcinek linii do stacji końcowej naprawiono w 2001 roku, po czym wznowiono kursowanie pociągów osobowych.

</doc>
<doc id="1469409" url="https://pl.wikipedia.org/wiki?curid=1469409" title="Beelzebufo">
Beelzebufo

Beelzebufo – rodzaj dużego płaza bezogonowego żyjącego w późnej kredzie na terenach współczesnego Madagaskaru. Bywa określany jako „Devil Frog”, „Devil Toad” czy „The Frog from Hell”, czyli – odpowiednio – „Diabelska Żaba”, „Diabelska Ropucha” i „Żaba z Piekła”. Jego skamieniałości odnaleziono w warstwach madagaskarskiej formacji Maevarano, datowanych na mastrycht, 70–65,5 mln lat temu.
Budowa.
"Beelzebufo" jest największym znanym płazem bezogonowym – większość odnalezionych skamieniałości należy prawdopodobnie do osobników o czaszce szerokiej na 8–12 cm i długości od czubka pyska do kloaki wynoszącej 16–27 cm, jednak niektóre szczątki reprezentują osobniki, u których wymiary te wynosiły, odpowiednio, 15–20 cm i ponad 40 cm. "Beelzebufo ampinga" był więc większy od największego współczesnego płaza bezogonowego – goliata płochliwego, osiągającego 32 cm.
Filogeneza i paleobiogeografia.
Według analizy filogenetycznej przeprowadzonej przez Evans i współpracowników najbliższym krewnym "Beelzebufo" jest południowoamerykański rodzaj "Ceratophrys", którego przedstawiciele dorastają maksymalnie do 17 cm długości. Pozycja taka może jednak być wynikiem mniej wyspecjalizowanej budowy "Ceratophrys" w porównaniu z "Lepidobatrachus" i pedomorficznym "Chacophrys"; wspiera ją też tylko jedna potencjalna synapomorfia. Również według analiz wykonanych przez Ruane i współpracowników (łączącej cechy morfologiczne i molekularne) klad łączący te dwa rodzaje jest słabo wspierany. Uznanie bliskiego pokrewieństwa "Beelzebufo" i "Ceratophrys" znacząco wydłużałoby też okres istnienia Ceratophryinae (ok. 67 mln lat w stosunku do 12-20 mln lat – zgodnych z wcześniejszymi szacunkami). Autorzy nie wykluczyli jednak, że "Beelzebufo" jest bardziej bazalnym przedstawicielem Ceratophryinae lub zajmuje inną pozycję wewnątrz Hyloidea.
"Beelzebufo" zamieszkiwał tereny dzisiejszego Madagaskaru. Sugerowane bliskie pokrewieństwo z "Ceratophrys" wskazywałoby też na istnienie w późnej kredzie pomostu łączącego Madagaskar z południową Gondwaną – według Ruane "et al." i wnioskowanej przez nich pozycji filogenetycznej "Beelzebufo", takson ten nie jest jednak mocnym argumentem na rzecz takiej teorii.
Paleoekologia.
Podobnie jak dzisiejsze Ceratophryinae "Beelzebufo" żył na terenach o klimacie ciepłym, okresowo suchym. Przypuszczalnie, jak "Ceratophrys", prowadził głównie lądowy tryb życia i mógł kopać nory. Ostre zęby i zdolność do mocnego zaciskania szczęk sugerują, że "Beelzebufo" był drapieżnikiem mogącym polować na niewielkie kręgowce.
Historia odkryć.
Pierwsze skamieniałości "B. ampinga" zostały odnalezione w 1993 roku przez Davida W. Krause'a ze Stony Brook University w Nowym Jorku. Jednak dopiero 15 lat później takson ten został formalnie opisany przez Susan E. Evans, Marca Jonesa i Krause'a na łamach „Proceedings of the National Academy of Sciences”. W sumie znaleziono ponad 60 skamieniałości w 26 lokalizacjach, dzięki którym badacze byli zdolni zrekonstruować części szkieletu płaza, w tym prawie całą czaszkę.
Nazwa rodzajowa to kontaminacja imienia Belzebub (w języku greckim oznaczającego diabła) i łacińskiego słowa "bufo", oznaczającego ropuchę. Z kolei epitet gatunkowy pochodzi od malgaskiego wyrazu oznaczającego tarczę, co odnosi się do silnego skostnienia czaszki.

</doc>
<doc id="1469412" url="https://pl.wikipedia.org/wiki?curid=1469412" title="Björn Phau">
Björn Phau

Björn Phau (ur. 4 października 1979 w Darmstadt) − niemiecki tenisista.
Kariera tenisowa.
Jako zawodowy tenisista Phau występował w 1999−2014.
W swoim dorobku ma siedem zwycięstw w turniejach kategorii ATP Challenger Tour w grze pojedynczej. W deblu najlepszym wynikiem Niemca jest awans do finału turnieju rangi ATP World Tour w Monachium, na początku maja 2006 roku. Wspólnie z Alexanderem Peyą przegrali finałowy pojedynek z parą Andrei Pavel−Alexander Waske.
W klasyfikacji singlistów najwyżej sklasyfikowany Phau był na 59. miejscu w czerwcu 2006 roku, z kolei w zestawieniu deblistów w kwietniu 2007 roku zajmował 55. pozycję.

</doc>
<doc id="1469413" url="https://pl.wikipedia.org/wiki?curid=1469413" title="Parafia św. Zygmunta w Warszawie">
Parafia św. Zygmunta w Warszawie

Parafia św. Zygmunta w Warszawie – stołeczna parafia położona na Starych Bielanach w dekanacie bielańskim, archidiecezji warszawskiej, metropolii warszawskiej Kościoła rzymskokatolickiego w Polsce.
Opis.
Parafia św. Zygmunta została erygowana 28 czerwca 1951 r. przez abp. Stefana Wyszyńskiego z części parafii św. Marii Magdaleny w Wawrzyszewie i Matki Bożej Królowej Polski w Warszawie na Marymoncie.
Siedzibą parafii jest kościół św. Zygmunta na osiedlu Zdobycz Robotnicza przy placu Konfederacji 55. Kościół został zbudowany w latach 1976-1980 wg projektu arch. Zbigniewa Pawelskiego przez ks. Ryszarda Grygielkę i został poświęcony 8 grudnia 1980 r. przez kard. Stefana Wyszyńskiego.
Proboszczem parafii jest ks. dr Krzysztof Kosk.
W parafii posługę pełnią siostry salezjanki.
Na terenie parafii znajduje się także kaplica Matki Bożej Częstochowskiej, umieszczona w Szpitalu Bielańskim, przy ulicy Cegłowskiej 80. Przy parafii mieści się także Zespół Pomocy Bliźniemu.

</doc>
<doc id="1469414" url="https://pl.wikipedia.org/wiki?curid=1469414" title="Zakumi">
Zakumi



</doc>
<doc id="1469417" url="https://pl.wikipedia.org/wiki?curid=1469417" title="Charlotte von Stein">
Charlotte von Stein

Charlotte Albertine Ernestine von Stein (de domo von Schardt, ur. 25 grudnia 1742 w Eisenach, zm. 6 stycznia 1827 w Weimarze), była damą dworu księżnej Anny Amalii. Do jej bliskich przyjaciół należeli Johann Wolfgang von Goethe, Johann Gottfried Herder wraz z rodziną oraz Friedrich Schiller, co miało znaczący wpływ na ich twórczość i życie.
Charlotte von Stein weszła do niemieckiej historii literatury ze względu na jej znajomość z Goethem. Związek małżeński, już jako dama dworu, zawarła 8 maja 1764 z książęcym koniuszym Saksonii-Weimaru, Gottlobem Ernstem Josiasem Friedrichem von Steinem (ur. 1735, zm. 28 grudnia 1793). Będąc zagorzałą wielbicielką dzieł Goethego, poznała go w 1775 roku. Młodszy od niej o 7 lat poeta ubiegał się natarczywie o jej względy (o czym wiemy z około 1600 listów miłosnych), jednak Charlotte trzymała go na dystans, chociaż pod jej wpływem nabrał manier dworskich, a jego twórczość stała się bardziej dojrzała.
Po powrocie Goethego z rocznej podróży do Italii w 1788 r. Charlotte zerwała z nim, ponieważ związał się z modystką Christiane Vulpius, zresztą 22 lata od niej młodszą. Charlotte w swej sztuce "Dido", wydanej dopiero po jej śmierci (Lipsk, 1867), zamieściła aluzje do jej stosunku wobec Goethego i innych osób z dworu książęcego. Dopiero po wielu latach utworzyły się między nimi stosunki przyjacielskie, które trwały aż do jej śmierci. Syn Goethego August często był do niej posyłany z wizytą, jak również celem pobierania nauk.
Z korespondencji pozostałej po Charlocie von Stein można sądzić, że była to silna osobowość odznaczająca się zarówno chłodną rozwagą i inteligencją, jak i głęboką wrażliwością.
Literatura.
Doris Maurer: "Charlotte von Stein. Eine Biographie." (niem.) Frankfurt, wydawca: Insel Verlag, 1997.

</doc>
<doc id="1469420" url="https://pl.wikipedia.org/wiki?curid=1469420" title="Katedra Wniebowzięcia Najświętszej Marii Panny w Koprze">
Katedra Wniebowzięcia Najświętszej Marii Panny w Koprze

Katedra Wniebowzięcia Najświętszej Marii Panny (słń. "Stolnica Marije Vnebovzete") – główna świątynia diecezji koperskiej w Słowenii. Została zbudowana w Koprze, w stylu gotycko-renesansowym (XV-XVI wiek). Posiada cenne obrazy, m.in. Vittore Carpaccio, pięknie rzeźbione w drewnie stalle, sarkofag z XVI wieku patrona miasta świętego Nazariusza oraz skarbiec.

</doc>
<doc id="1469427" url="https://pl.wikipedia.org/wiki?curid=1469427" title="Kraków Batowice">
Kraków Batowice

Kraków Batowice – stacja kolejowa w Krakowie, w województwie małopolskim, w Polsce. Służy głównie do obsługi połączeń lokalnych.
W roku 2021 stacja obsługiwała 150–199 pasażerów na dobę.

</doc>
<doc id="1469428" url="https://pl.wikipedia.org/wiki?curid=1469428" title="Paweł Sołtys">
Paweł Sołtys

Paweł Sołtys, ps. Pablopavo (ur. 30 marca 1978 w Warszawie) – polski pisarz, wokalista, autor tekstów piosenek i kompozytor.
Od 2003 roku jest jednym z filarów zespołu Vavamuffin. W 2009 roku rozpoczął karierę solową. Jego twórczość muzyczna firmowana pseudonimem „Pablopavo” (samodzielnie lub z zespołem „Ludziki”) jest wszechstronna i trudna do zaliczenia do jednego, konkretnego stylu.
Działalność literacka i dziennikarska.
Autor tekstów i opowiadań drukowanych w "Studium", "Lampie" i "Ricie Baum". W
2017 zadebiutował wydanym przez Wydawnictwo Czarne zbiorem opowiadań "Mikrotyki", znakomicie przyjętym przez krytyków. Wiosną 2018 został laureatem Nagrody Literackiej im. Marka Nowakowskiego. Uroczystość wręczenia nagrody odbyła się 3 kwietnia 2018 w Warszawie. Laureat Nagrody Literackiej Gdynia 2018 oraz nominowany do Nagrody Literackiej „Nike” 2018. We wrześniu 2019 roku ukazała się druga książka Sołtysa „Nieradość”, również wydana przez Wydawnictwo Czarne.
Opublikował również opowiadanie „Co się robi, gdy się wydało książkę”.
Jako dziennikarz związany był ze stacją radiową Roxy FM, w której prowadził autorską audycję „Tramwaj z Pragi”. Realizacja programu została zakończona 1 stycznia 2014 roku, kiedy to szefostwo stacji zrezygnowało z autorskich audycji wielu artystów.
Działalność muzyczna.
Karierę rozpoczął w 2000 roku w zespole Saduba, a od 2001 roku występował w grupie Magara, w których pełnił rolę wokalisty i gitarzysty.
Od 2002 wraz z Reggaeneratorem i Krzakiem współtworzy Zjednoczenie Sound System, które propaguje muzykę jamajską w wydaniu soundsystemowym.
Od 2003 jest wokalistą Vavamuffin, prócz tego od 2006 udziela się w Ba-Lan Soundsystem oraz w zespole Sedativa. Współpracował m.in. z Fu (Olsen/Fu, Zipera, ZIP Skład), Hemp Gru, O.S.T.R., Sidneyem Polakiem, Sedativą, Dreadsquadem, Magierą, James Ashen, Habakuk, Junior Stress i Maleo Reggae Rockers. Ostatnio ukazał się bootleg koncertowy z jego udziałem wraz z zespołem Magara. Pojawił się również w refrenie na płycie Molesta + kumple. Wspólnie z Reggaeneratorem nagrał utwór "Gyal na medal" na składankę "Polski ogień" wydaną przez wytwórnię Germaican Records. Wraz z Vavamuffin muzyk wspierał kampanię Stowarzyszenia Nigdy Więcej Muzyka Przeciwko Rasizmowi.
W 2009 roku artysta rozpoczął karierę solową. Wydał wówczas debiutancki singiel na winylu (7”) "Zykamu/Dola Selektora" oraz singiel internetowy "Telehon" promujący pierwszy album tego artysty. Jego debiutancki album zatytułowany "Telehon" pojawił się w sklepach 26 września 2009 nakładem wydawnictwa Karrot Kommando i jest sygnowany nazwą „Pablopavo &amp; Ludziki”. 30 marca 2011, w dzień jego trzydziestych trzecich urodzin, premierę miał drugi album Pablopavo i Ludzików, nazwany "10 piosenek". Trzecią płytę pod tytułem "Głodne kawałki" wydał 28 listopada 2011 we współpracy z producentem Praczasem. 25 stycznia 2014 ukazał się kolejny nagrany z Ludzikami album "Polor" (zawierający przebój "Dancingowa Piosenka Miłosna", który osiągnął 4 miejsce na liście przebojów Programu Trzeciego), a w październiku tego roku solowy album "Tylko". Rok później nagrał wraz z Praczasem i Anną Iwanek avant-popowy album "Wir", promowany przez singiel "Październikowy facet", który wspiął się na 12 miejsce listy przebojów Trójki. 30 marca 2017 ukazał się album Pablopavo i Ludzików "Ladinola", zawierający m.in. utwór "Wszystkie neony". Kolejnym albumem wydanym pod szyldem Pablopavo i Ludziki jest "Marginal", wydany 12 października 2018 roku. W 2020 roku ukazał się album „Wszystkie nerwowe piosenki” sygnowany przez skład Pablopavo i Ludziki z Naprawdę Dużym Zespołem, wydany wyłącznie na płytach winylowych i niedostępny w serwisach streamingowych. 16 kwietnia 2021 roku wydano dwupłytowy album pt. "Tournee Warszawskie" z nagraniami z koncertów z tytułowej trasy koncertowej w listopadzie 2019 roku, zarejestrowanych w Karrot Kawa i Kultura oraz w klubie Hydrozagadka. Najnowszym albumem zespołu jest wydana 30 marca 2022 Mozaika.
Życie prywatne.
Ukończył liceum im. Antoniego Dobiszewskiego w Warszawie. Studiował rusycystykę na Uniwersytecie Warszawskim, jednak nie ukończył nauki. Żonaty z Moniką Sołtys. Kibic sekcji piłkarskiej klubu Legia Warszawa. Urodził się i wychował na Stegnach i Sadybie, potem przeprowadził się na Grochów gdzie mieszkali jego dziadkowie, i tam mieszkał 15 lat.

</doc>
<doc id="1469429" url="https://pl.wikipedia.org/wiki?curid=1469429" title="Denali (ujednoznacznienie)">
Denali (ujednoznacznienie)



</doc>
<doc id="1469431" url="https://pl.wikipedia.org/wiki?curid=1469431" title="Don Gorgone">
Don Gorgone



</doc>
<doc id="1469434" url="https://pl.wikipedia.org/wiki?curid=1469434" title="Enkai">
Enkai



</doc>
<doc id="1469437" url="https://pl.wikipedia.org/wiki?curid=1469437" title="Engai">
Engai



</doc>
<doc id="1469439" url="https://pl.wikipedia.org/wiki?curid=1469439" title="Mweai">
Mweai



</doc>
<doc id="1469440" url="https://pl.wikipedia.org/wiki?curid=1469440" title="Mwiai">
Mwiai



</doc>
<doc id="1469442" url="https://pl.wikipedia.org/wiki?curid=1469442" title="Definicja rekurencyjna">
Definicja rekurencyjna



</doc>
<doc id="1469445" url="https://pl.wikipedia.org/wiki?curid=1469445" title="Kraków Lubocza">
Kraków Lubocza

Kraków Lubocza – przystanek kolejowy w Krakowie–Luboczy, w województwie małopolskim, w Polsce. Zlokalizowany na linii kolejowej nr 95.
15 marca 2020 roku ruch pasażerski na stacji został wznowiony. Przystanek kolejowy poddano renowacji.
W roku 2021 przystanek obsługiwał 0–9 pasażerów na dobę.

</doc>
<doc id="1469446" url="https://pl.wikipedia.org/wiki?curid=1469446" title="Struś Pędziwiatr">
Struś Pędziwiatr



</doc>
<doc id="1469448" url="https://pl.wikipedia.org/wiki?curid=1469448" title="Wiluś E. Kojot">
Wiluś E. Kojot



</doc>
<doc id="1469449" url="https://pl.wikipedia.org/wiki?curid=1469449" title="Katedra Wniebowzięcia Najświętszej Maryi Panny w Chur">
Katedra Wniebowzięcia Najświętszej Maryi Panny w Chur

Katedra Wniebowzięcia Najświętszej Maryi Panny w Chur (niem. Kathedrale St. Maria Himmelfahrt (Chur)) – główna świątynia diecezji Chur w Szwajcarii.
Została wybudowana w stylu romańsko-gotyckim. Jest to bazylika filarowa wzniesiona w latach 1171-1282. Wcześniejsze fragmenty pochodzą z VI i IX wieku. Posiada bogate wyposażenie wnętrza.

</doc>
<doc id="1469450" url="https://pl.wikipedia.org/wiki?curid=1469450" title="Better the Devil You Know">
Better the Devil You Know

Better the Devil You Know – singel australijskiej piosenkarki Kylie Minogue. Piosenka pochodzi z płyty Rhythm of Love z 1990 roku. Piosenka znalazła się na 38 miejscu najlepiej sprzedających się singli lat .90 XX wieku.
Lista utworów.
CD single
7" single
12" single

</doc>
<doc id="1469451" url="https://pl.wikipedia.org/wiki?curid=1469451" title="Luluś">
Luluś

Luluś (ang. "Louie", fr. "Didou", 2008-2012) – serial animowany produkcji brytyjsko-francuskiej z 2008 roku.
Fabuła.
Królik Luluś i biedronka Kropka uczą dzieci pożytecznych umiejętności typu: jak w łatwy sposób można namalować różne przedmioty i zwierzęta, jaka jest różnica między kołem a kwadratem.
Bajka powstała na podstawie książek autorstwa Yves'a Gota i cieszy się ogromną popularnością na całym świecie.
Wersja polska.
Opracowanie: GMC Studio
Reżyseria i kierownictwo produkcji: Andrzej Precigs
Tłumaczenie i dialogi: Katarzyna Precigs
Teksty piosenek: Wiesława Sujkowska
Opracowanie dźwiękowe: Tomasz Niezgoda
Wystąpili:
i inni

</doc>
<doc id="1469454" url="https://pl.wikipedia.org/wiki?curid=1469454" title="Janusz Gołębiowski">
Janusz Gołębiowski

Janusz Wojciech Gołębiowski (ur. 25 września 1928 w Kielcach) – polski historyk, ekonomista, badacz zagadnień globalizacji, działacz komunistyczny, nauczyciel akademicki, profesor nauk politycznych.
Życiorys.
W latach 1947−1950 studiował w Wyższej Szkole Handlu Morskiego w Sopocie, gdzie następnie pracował jako wykładowca i kierownik Katedry w Zakładzie Marksizmu-Leninizmu. W 1952 ukończył studia w Szkole Głównej Planowania i Statystyki. Od 1953 do 1957 studiował w Instytucie Nauk Społecznych przy KC PZPR.
W 1960 obronił pracę doktorską na Wydziale Historyczno-Socjologicznym Wyższej Szkoły Nauk Społecznych przy KC PZPR w Warszawie. Od 1964 pracował na tej uczelni jako kolejno: adiunkt, docent, profesor nadzwyczajny. W latach 1964-1965 odbył stypendium naukowe na Uniwersytecie Oksfordzkim. Był również zastępcą dyrektora działającej od 1968 do 1971 Centralnej Szkoły Partyjnej przy KC PZPR. W 1971 został także profesorem nadzwyczajnym Uniwersytetu Warszawskiego. W 1974 otrzymał tytuł naukowy profesora nauk politycznych. W latach 1974–1981 zasiadał w Senacie Uniwersytetu ONZ w Tokio. Był inspiratorem i brał udział na wniosek władz Związku Socjalistycznych Republik Radzieckich w usunięciu prof. Antoniego Czubińskiego z funkcji dyrektora Instytutu Historii Ruchu Robotniczego i prorektora Wyższej Szkoły Nauk Społecznych przy KC PZPR w Warszawie. Zajął następnie jego miejsce, pełniąc od 1974 do 1981 funkcje dyrektora Instytutu, a także prorektora WSNS.
W 1981 został koordynatorem badań w dziedzinie nauk społecznych Uniwersytetu Warszawskiego. Ponadto kierował Instytutem Gospodarki Światowej Szkoły Głównej Handlowej w Warszawie. Po 1989 został profesorem Wyższej Szkoły Cła i Logistyki w Warszawie. Współpracuje obecnie z Instytutem Gospodarki Światowej, Kolegium Gospodarki Światowej SGH, którego był wieloletnim przełożonym. Wykładał też na Uczelni Techniczno-Handlowa im. Heleny Chodkowskiej, Olympus Szkole Wyższej im. Romualda Kudlińskiego z siedzibą w Warszawie i Wyższej Szkole Biznesu w Dąbrowie Górniczej.
Od 1947 należał do Polskiej Partii Robotniczej, a następnie do Polskiej Zjednoczonej Partii Robotniczej. W 1949 został członkiem Komitetu Uczelnianego PZPR w Wyższej Szkole Handlu Morskiego w Sopocie, a następnie członkiem Komitetu Miejskiego w Sopocie i Komitetu Wojewódzkiego w Gdańsku. Od 1957 do 1963 był starszym instruktorem Wydziału Propagandy KC PZPR. Od 1964 do 1968 pełnił funkcję I sekretarza Komitetu Uczelnianego partii w WSNS.
Wybrane publikacje.
Był encyklopedystą. Został wymieniony w gronie edytorów 32. tomowej "Encyklopedii. Świat w przekroju" wydanej w latach 1959–1991.

</doc>
<doc id="1469455" url="https://pl.wikipedia.org/wiki?curid=1469455" title="Kraków Nowa Huta">
Kraków Nowa Huta

Kraków Nowa Huta – stacja techniczna PKP Polskich Linii Kolejowych zlokalizowana w Nowej Hucie, w Krakowie, w województwie małopolskim, w Polsce.
W obrębie stacji znajdują się dwa przystanki osobowe: Kraków Nowa Huta (pasażerska część stacji – w skład wchodzi jeden, dwukrawędziowy, 201-metrowy peron)
Historia i opis obiektu.
Stacja powstała w latach 50. XX w. w celu obsługi Kombinatu Metalurgicznego Huty im. W. Lenina (obecnie Arcelor Mittal Poland Oddział w Krakowie). Budowa tego zakładu spowodowała powstanie obszernej stacji, która umożliwiała sprawny dowóz surowców i wywóz gotowych materiałów.
Połączenia.
Do lat 70. XX w. na stacji bieg rozpoczynały pociągi kursujące do Kocmyrzowa, a w 1999 roku stacja przestała obsługiwać ruchu pasażerski. 15 marca 2020 roku, po 21 latach przerwy, ruch pasażerski na stacji został wznowiony, a przystanek kolejowy poddano renowacji. Z pasażerskiej części stacji można dojechać elektrycznymi pociągami regionalnymi oraz podmiejskimi do Tarnowa, Rzeszowa, Nowego Sącza, Krynicy-Zdroju, Krakowa Głównego oraz Katowic. W 2021 stacja obsługiwała 10–19 pasażerów na dobę.

</doc>
<doc id="1469456" url="https://pl.wikipedia.org/wiki?curid=1469456" title="Kot Sylwester">
Kot Sylwester



</doc>
<doc id="1469458" url="https://pl.wikipedia.org/wiki?curid=1469458" title="Kraków Nowa Huta Północ">
Kraków Nowa Huta Północ

Kraków Nowa Huta Północ – dawny przystanek osobowy, obecnie przystanek służbowy w Krakowie, w województwie małopolskim, w Polsce.
Do roku 1999 na przystanku zatrzymywały się również pociągi pasażerskie.

</doc>
<doc id="1469459" url="https://pl.wikipedia.org/wiki?curid=1469459" title="Sumowanie">
Sumowanie

Sumowanie – operacja dodawania ciągu liczb, której wynikiem jest suma. Jeśli liczby są dodawane kolejno od lewej do prawej, to pośrednie wyniki nazywa się sumami częściowymi lub cząstkowymi. Sumowane liczby (zwane składnikami) mogą być całkowite, rzeczywiste lub zespolone. Oprócz liczb sumowaniu mogą podlegać również inne wielkości: wektory, macierze, wielomiany, lub ogólnie, elementy grupy addytywnej (a nawet monoid). Dla ciągów o skończonej liczbie takich elementów sumowanie zawsze zwraca dobrze określoną sumę.
Sumowanie ciągów nieskończonych nie zawsze jest możliwe, a kiedy wartość nieskończonego sumowania może być podana, to obejmuje ona więcej niż tylko zwykłą operację dodawania, mianowicie pojęcie granicy. Sumowanie nieskończonych ciągów tworzy konstrukcję zwaną szeregiem. Innym pojęciem obejmującym granice skończonych sum jest całka. Pojęcie sumowania nabiera szczególnego znaczenia w powiązaniu z ekstrapolacją w kontekście szeregów rozbieżnych.
Sumowanie ciągu [1, 2, 4, 2] to wyrażenie, którego wartością jest suma wszystkich elementów ciągu. W podanym przykładzie to 1 + 2 + 4 + 2 = 9. Ponieważ dodawanie jest łączne, wynik nie zależy od kolejności wykonywanych działań, na przykład (1 + 2) + (4 + 2) lub 1 + ((2 + 4) + 2) daje w wyniku 9, stąd zazwyczaj pomijane są nawiasy w przypadku wielokrotnego dodawania. Dodawanie jest ponadto przemienne, więc permutacja wyrazów skończonego ciągu również nie zmienia jego sumy (w przypadku ciągów nieskończonych ta właściwość nie zawsze jest prawdziwa; zobacz twierdzenie Riemanna o szeregach warunkowo zbieżnych i kryteria zbieżności szeregów).
Nie ma specjalnego wyróżnionego zapisu sumowania jawnie podanych ciągów, gdyż odpowiadające mu wyrażenie wielokrotnego dodawania jest w tym przypadku wystarczające. Drobne trudności pojawiają się, gdy ciąg jest jednoelementowy: sumowanie ciągu jednoelementowego nie zawiera znaku dodawania (jest więc nieodróżnialne od wyniku), a sumowanie ciągu pustego nie da się nawet zapisać (lecz można podać w jego sumę „0”). Jednak gdy wyrazy ciągu układają się w jakiś wzór to użyteczny, a nawet niezbędny, staje się operator sumowania. Na przykład jeśli rozpatrywać sumowanie liczb całkowitych od 1 do 100, można wykorzystać wielokropek w wyrażeniu dodawania, aby oznaczyć brakujące wyrazy: 1 + 2 + 3 + ... + 99 + 100. W tym przykładzie wzór jest łatwy do odgadnięcia, lecz dla bardziej skomplikowanych przypadków konieczne jest bardziej precyzyjne określanie kolejnych wyrazów, które można osiągnąć dzięki operatorowi „Σ”. Korzystając z tego operatora, ten sam przykład można zapisać jako:
Wartością tego sumowania jest 5050. Można ją znaleźć bez wykonywania 99 dodawań, ponieważ można wykazać (metodą indukcji matematycznej), że
dla wszystkich liczb naturalnych formula_3
Zapis.
Duża litera sigma.
W zapisie matematycznym do przedstawiania w zwarty sposób sumowania wielu podobnych wyrazów stosuje się "symbol sumowania" „Σ”, wywodzący się z wielkiej greckiej litery sigma. Jest on zdefiniowany jako:
gdzie formula_5 oznacza indeks sumowania, formula_6 to zmienna przedstawiająca każdy kolejny wyraz w szeregu, formula_7 to dolna granica sumowania, a formula_8 to górna granica sumowania. Wyrażenie „i = m” pod symbolem sumowania oznacza, że indeks formula_5 rozpoczyna się od wartości formula_10 Następnie dla każdego kolejnego wyrazu indeks formula_5 jest zwiększany o 1, aż formula_5 osiągnie wartość formula_8 (tj. formula_14), który jest ostatnim wyrazem sumowania.
Poniżej jest przykład ukazujący sumowanie kwadratów kilku kolejnych liczb naturalnych:
W zapisie nieformalnym czasami pomija się definiowanie indeksu i granic, jeśli wynikają one jasno z kontekstu, np.:
Spotykane są również inne uogólnione zapisy, w których podawane są różnorakie warunki logiczne, a wyznaczana suma dotyczy wszystkich wartości spełniających zadane kryteria. Na przykład:
to suma formula_18 dla wszystkich (całkowitych) formula_19 w zadanym zakresie,
to suma formula_21 dla wszystkich elementów formula_22 należących do zbioru formula_23 a
to suma formula_25 dla wszystkich dodatnich liczb całkowitych formula_8 podzielnych przez formula_27
Istnieje także sposób na uogólnienie stosowania wielu znaków sigma, na przykład:
oznacza to samo co
Podobny zapis jest stosowany w przypadku iloczynu wyrazów ciągu, które jest podobne do sumowania, lecz zamiast dodawania stosuje się operację mnożenia (a wynikiem iloczynu pustego ciągu jest 1 zamiast 0). Stosowana jest taka sama konstrukcja zapisu, lecz z symbolem „Π”, wielkiej greckiej litery Pi, w miejscu formula_30
Przypadki szczególne.
Możliwe jest sumowanie mniej niż dwóch składników.
Takie zdegenerowane przypadki mogą się pojawić przy stosowaniu symbolu sumowania. Na przykład jeśli formula_33 w definicji powyżej, to sumowaniu podlega tylko jeden składnik, natomiast jeśli formula_34 to w sumowaniu nie ma składników.
Tożsamości.
Poniższe wzory dotyczą sum skończonych.
Wybrane sumy wyrażeń wielomianowych.
Poniższe wzory to przekształcenia formula_56 do bardziej ogólnej formy, w której ciągi rozpoczynają się od dowolnej liczby naturalnej (tj. formula_57):
Wybrane sumy obejmujące wyrazy wykładnicze.
W sumowaniach poniżej formula_22 jest stałą różną od 1

</doc>
<doc id="1469462" url="https://pl.wikipedia.org/wiki?curid=1469462" title="Krazzy 4">
Krazzy 4

Krazzy 4 to bollywoodzka komedia z 2008 roku. W rolach głównych występują Juhi Chawla, Arshad Warsi i Irfan Khan, w rolach drugoplanowych − Suresh Menon i Rajpal Yadav. Jest to debiut reżyserski Jaideepa Sena. Producentem filmu był Rakesh Roshan, muzykę napisał jego brat Rajesh Roshan. Gościnnie, w piosenkach występują Shahrukh Khan i Hrithik Roshan, syn producenta filmu.
Film jest remakiem hollywoodzkiego filmu "The Dream Team".
Muzyka.
Muzykę do filmu skomponował Rajesh Roshan. 

</doc>
<doc id="1469468" url="https://pl.wikipedia.org/wiki?curid=1469468" title="Karate do Tsunami">
Karate do Tsunami

Karate Tsunami (nazwa pochodzi od japońskiego słowa tsunami – „portowa fala”) – styl walki opracowany w Polsce w 1979 roku na podstawie ogólnych reguł karate, z uwzględnieniem wielu elementów zaczerpniętych z innych sztuk walki. Stworzony przez prawnika Ryszarda Murata 10 dan, który w stylu tym nosi tytuł sōke („założyciel, głowa”).
Styl ukierunkowany jest przede wszystkim na naukę samoobrony oraz na trening walki z kilkoma przeciwnikami, również uzbrojonymi. Na treningach tsunami na dużą skalę stosuje się naukę samoobrony nie tylko z użyciem własnego ciała, ale również wszelkich możliwych przyrządów, zarówno specjalnych, np. tonfa, nunczako, miecza itd., jak też przypadkowych, np. noża, kija, pałki, sierpa, łopaty itd.
W zakresie technicznym charakterystycznymi cechami karate tsunami są:
Styl karate tsunami kładzie także wielki nacisk na doskonalenie się duchowe i psychiczne ćwiczących, poprzez wszechstronne stosowanie różnych ćwiczeń, w tym zwłaszcza medytacyjnych i intelektualnych. W aspekcie filozoficznym cechami karate tsunami są:
Styl karate tsunami uprawiany jest w kilku ośrodkach w Polsce, a także w różnych krajach w Europie, Afryce, Azji i Ameryce. W stylu tym organizowane są również turnieje sportowe (w tym Mistrzostwa Polski i Mistrzostwa Europy), z rozgrywaniem szeregu konkurencji, w tym full contact kumite (walki z dopuszczeniem wszelkich możliwych technik wykonywanych z pełną siłą).
Organizacje.
W chwili obecnej działają w Polsce dwie niezależne organizacje Karate Tsunami. Pierwsza z nich Karate Tsunami Renmei jest związana z Ryszardem Muratem i druga, konkurencyjna, Związek Sportowy Polska Federacja Karate-do Tsunami.
Kontrowersje.
W środowisku sztuk i sportów walki styl Tsunami wywołuje wiele kontrowersji. Założycielowi tego systemu zarzuca się między innymi korupcję na wysoką skalę związaną z nadawaniem stopni mistrzowskich oraz obrażanie innych sztuk walki głównie poprzez "wywyższanie się" karate do tsunami nad nimi. Także założenia przyjęte w tsunami są powszechnie przez jego przeciwników uznawane za irracjonalne i nielogiczne z punktu widzenia sztuk walki.

</doc>
<doc id="1469469" url="https://pl.wikipedia.org/wiki?curid=1469469" title="Ulica Warszawska w Częstochowie">
Ulica Warszawska w Częstochowie

Ulica Warszawska – ulica w Częstochowie zaczynająca się na placu Ignacego Daszyńskiego w centrum miasta. Przebiega w kierunku północno-wschodnim przez dzielnice Stare Miasto i Wyczerpy-Aniołów. Od węzła z aleją Wojska Polskiego ulica ma status drogi krajowej nr 91.
Początkowa część ulicy (do numerów 129 i 142) należy do Starego Miasta, pozostała część jest położona w obrębie dzielnicy Wyczerpy-Aniołów.
Ulica ma 5 km długości. Znajduje się przy niej ponad 400 posesji (najwięcej w Częstochowie). Ulica kończy się w dość nietypowy sposób: przed rozwidleniem dróg wylotowych w kierunku Radomska i Włoszczowy, na wzniesieniu, przechodzi w ulicę Rędzińską. Zmiana nazwy ulicy następuje w miejscu, gdzie do 1977 roku przebiegała granica Częstochowy. Końcowy odcinek ulicy, za hutą szkła, dość stromo się wznosi (na odcinku 410 m różnica wysokości wynosi 15 m, co daje 3,6% nachylenia). 
Początkowy fragment ulicy biegnie po przypuszczalnej linii murów miejskich, rozebranych około 1660 roku. Ulica przez wieki stanowiła jedną z dwóch głównych dróg wjazdowych do Częstochowy (drugą była ulica Krakowska). Już przed II wojną światową ulica miała utwardzoną nawierzchnię, wykonaną z kostki kamiennej i klinkieru.
W latach 2013–2015 ulica Warszawska wraz z ulicą Rędzińską zostały przebudowane. W ramach remontu między innymi wybudowano pięć rond (w tym rondo turbinowe na skrzyżowaniu z ulicą Rząsawską) oraz przebudowano węzeł z drogą krajową nr 1. Wartość inwestycji wyniosła ok. 61,5 mln złotych.
Do 2021 roku status drogi krajowej nr 91 miał dłuższy fragment, od ronda Trzech Krzyży. W związku z oddaniem do użytku Autostrady A1 przebieg dróg krajowych w Częstochowie uległ zmianie. 1 stycznia 2022 roku kategoria odcinka pomiędzy rondem Trzech Krzyży a węzłem z aleją Wojska Polskiego została zmieniona na drogę powiatową.

</doc>
<doc id="1469470" url="https://pl.wikipedia.org/wiki?curid=1469470" title="Karate tsunami">
Karate tsunami



</doc>
<doc id="1469471" url="https://pl.wikipedia.org/wiki?curid=1469471" title="Cephalocereus">
Cephalocereus



</doc>
<doc id="1469474" url="https://pl.wikipedia.org/wiki?curid=1469474" title="Mammillaria">
Mammillaria



</doc>
<doc id="1469476" url="https://pl.wikipedia.org/wiki?curid=1469476" title="Step Back in Time">
Step Back in Time

Step Back in Time – drugi singel australijskiej piosenkarki Kylie Minogue pochodzący z albumu Rhythm of Love z 1990 roku. Piosenka została napisana przez trio producenckie Stock, Aitken &amp; Waterman. Początkowo drugim singlem miał być utwór What Do I Have to Do?, jednak w ostatniej chwili wytwórnia podjęła decyzję by właśnie Step Back in Time nim został.
Teledysk.
Teledysk ukazuje Kylie oraz jej tancerzy ubranych w stylu lat 70. XX wieku, podróżujących Fordem Thunderbirdem MK VI poprzez ulice Los Angeles. Przeplatane są one scenami tańca w klubie oraz w samym mieście.

</doc>
<doc id="1469477" url="https://pl.wikipedia.org/wiki?curid=1469477" title="Ulica Rędzińska">
Ulica Rędzińska



</doc>
<doc id="1469479" url="https://pl.wikipedia.org/wiki?curid=1469479" title="Prosiak Porky">
Prosiak Porky

Prosiak Porky (ang. Porky Pig) (pierwsze pojawienie się 2 marca 1935) – najstarsza z postaci aktualnie występujących w serialu "Zwariowane melodie".
Zawsze się jąka, powtarzając np. "Je-je-jestem Prosiak Porky". Często występuje również w zakończeniu, wychodząc z wielkiego bębna i wypowiadając słynne "I to-i to-i to by było na tyle!".
Przygody Animków.
Porky pojawia się również kilkukrotnie w serialu Przygody Animków. Jest tam mentorem Prosiaczka Pucusia (ang. Hamton J. Pig).

</doc>
<doc id="1469480" url="https://pl.wikipedia.org/wiki?curid=1469480" title="Archikatedra Chrystusa Króla w Liverpoolu">
Archikatedra Chrystusa Króla w Liverpoolu

Archikatedra Chrystusa Króla w Liverpoolu (ang. Liverpool Metropolitan Cathedral of Christ the King, Liverpool) – główna świątynia archidiecezji Liverpoolu kościoła rzymskokatolickiego pod wezwaniem Chrystusa Króla. Jest to postmodernistyczna budowla wybudowana w latach 1962–1967, zaprojektowana przez architektów Fredericka Gibberda i Edwina Luytensa (wcześniejsza krypta wzniesiona w latach 1933–1940). Godność katedry posiada od 1967. Świątynia została konsekrowana 14 maja 1967 roku, w dzień Zesłania Ducha Świętego.

</doc>
<doc id="1469482" url="https://pl.wikipedia.org/wiki?curid=1469482" title="Brzuch krzywiczy">
Brzuch krzywiczy



</doc>
<doc id="1469484" url="https://pl.wikipedia.org/wiki?curid=1469484" title="Blend Records">
Blend Records

Blend Records – nieistniejąca już, polska wytwórnia płytowa z siedzibą we Wrocławiu założona przez Marka "Pro" Gluzińskiego i Marcina Cichego. Wydawała głównie albumy z gatunku hip-hop, rap. Wytwórnia wydała pierwsze płyty takich artystów i zespołów jak np. Grammatik, Echo, Fenomen, Donguralesko, Beat Squad, K.A.S.T.A..
Wytwórnia miała w 2002 roku wydać płytę grupy Afront "Już takich nie robią", jednak kontrakt z Blendem został rozwiązany i płyta nie została wypuszczona na rynek.
W wywiadzie dla portalu Hip-hop.pl, na pytanie o zakończenie działalności wytwórni jej założyciel odpowiedział: "Udało mi się ułożyć tak życie, żeby zarabiać gdzie indziej, więc przestałem widzieć potrzebę wydawania płyt dla kasy.". Jej twórca wraz z dwiema innymi osobami założył nową wytwórnię o nazwie "Qulturap", która ma promować przede wszystkim artystów, którzy "przełamują schematy".

</doc>
<doc id="1469492" url="https://pl.wikipedia.org/wiki?curid=1469492" title="Produkcja hip-hop">
Produkcja hip-hop

Produkcja hip-hop – pierwszy album warszawskiego producenta o pseudonimie DJ 600V. Pierwotnie było to wydanie dwukasetowe, później ukazało się w wersji dwupłytowej.
Pochodzący z albumu utwór pt. „Letnia miłość” znalazł się na liście „120 najważniejszych polskich utworów hip-hopowych” według serwisu T-Mobile Music.

</doc>
<doc id="1469495" url="https://pl.wikipedia.org/wiki?curid=1469495" title="Laaber Straße">
Laaber Straße



</doc>
<doc id="1469497" url="https://pl.wikipedia.org/wiki?curid=1469497" title="Międzynarodowy Dzień Tłumacza">
Międzynarodowy Dzień Tłumacza

Międzynarodowy Dzień Tłumacza – święto obchodzone 30 września w dniu wspomnienia św. Hieronima, tłumacza Biblii uznawanego za patrona tłumaczy. Dzień tłumacza był propagowany przez FIT-IFT (fr. "Fédération internationale des traducteurs", ang. "International Federation of Translators)", Międzynarodową Federację Tłumaczy (obecnie afiliowaną przez UNESCO), od momentu jej utworzenia w 1953. W roku 1991 FIT podjęła inicjatywę w celu oficjalnego uznania Międzynarodowego Dnia Tłumacza, aby w ten sposób wyrazić solidarność branży tłumaczeniowej na całym świecie i zwrócić uwagę na zawód tłumacza w różnych krajach (niekoniecznie wywodzących się z tradycji chrześcijańskiej). Dzień tłumacza jest okazją do wyrażenia dumy z wykonywania zawodu, którego ranga staje się coraz istotniejsza w erze postępującej globalizacji.

</doc>
<doc id="1469501" url="https://pl.wikipedia.org/wiki?curid=1469501" title="Jonas Erik Altberg">
Jonas Erik Altberg



</doc>
<doc id="1469502" url="https://pl.wikipedia.org/wiki?curid=1469502" title="Vasamuseet">
Vasamuseet



</doc>
<doc id="1469503" url="https://pl.wikipedia.org/wiki?curid=1469503" title="Grand Prix Singapuru 2008">
Grand Prix Singapuru 2008

Grand Prix Singapuru 2008 – piętnasta runda Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1469513" url="https://pl.wikipedia.org/wiki?curid=1469513" title="Kuśka Brothers">
Kuśka Brothers

Kuśka Brothers – polska grupa punk rockowa założona w 1995 w Olsztynie.

</doc>
<doc id="1469519" url="https://pl.wikipedia.org/wiki?curid=1469519" title="Katedra Świętych Apostołów Piotra i Pawła w Peczu">
Katedra Świętych Apostołów Piotra i Pawła w Peczu

Katedra Świętych Apostołów Piotra i Pawła (węg. "Szent Péter és Szent Pál székesegyház") - katedra w Peczu, główna świątynia diecezji peczskiej na Węgrzech.
Pierwotna budowla została wybudowana w 1040 w stylu romańskim. W początkach XIX wieku świątynię przebudowano w duchu historyzmu, pod koniec stulecia wiedeńczyk Friedrich von Schmidt postanowił jednak przywrócić katedrze pierwotny romański kształt. Z tamtego okresu pochodzą mury zewnętrzne, skrywające ślady licznych wcześniejszych przeróbek, oraz cztery równe wieże (wcześniejsze były różnej wysokości).

</doc>
<doc id="1469523" url="https://pl.wikipedia.org/wiki?curid=1469523" title="Literackość">
Literackość

Literackość – zespół cech wyróżniających z piśmiennictwa literaturę piękną jako sztukę słowa, realizującą funkcję poetycką języka w odróżnieniu od innych funkcji (poznawczej, ekspresywnej, perswazyjnej etc.). Kategoria "literackości" została sformułowana po raz pierwszy przez rosyjską szkołę formalną i w przekonaniu jej przedstawicieli miała być głównym przedmiotem badań literaturoznawczych.
W ujęciu formalistów na literackość składa się budowa każdego utworu literackiego, począwszy od warstwy fonetycznej (aliteracja, rym), przez morfologię (tropy gramatyczne i leksykalne), składnię (figury stylistyczne) aż do kompozycji.
Roman Jakobson w 1921 roku o literackości pisał w ten sposób: "Przedmiotem nauki o literaturze nie jest literatura, lecz literackość, to jest to, co czyni dany utwór dziełem literackim. Tymczasem historycy literatury na ogół zachowywali się dotychczas jak policja, która chcąc aresztować określoną osobę, na wszelki wypadek zagarnia wszystkich i wszystko, co znalazło się w mieszkaniu, a także przypadkowych przechodniów z ulicy. Podobnie historycy literatury korzystali ze wszystkiego, co wpadło im pod rękę – a więc z obyczajów, psychologii, polityki, filozofii. Zamiast nauki o literaturze powstawał w ten sposób konglomerat domorosłych dyscyplin.".
Jeden z reprezentantów tego nurtu badań literackich, Jurij Tynianow, rozwinął pojęcie literackości, uznając, że jest to wypadkowa języka, tradycji literackiej oraz sytuacji historycznej. Wyznacznikiem literatury jest jego językowa struktura, ale badacze powinni skupiać się także na wykazywaniu, dlaczego taka, a nie inna konstrukcja językowa była w danym okresie definiowana jako dzieło literackie.

</doc>
<doc id="1469524" url="https://pl.wikipedia.org/wiki?curid=1469524" title="Corso Vittorio Emanuele II">
Corso Vittorio Emanuele II

Corso Vittorio Emanuele II – jedna z głównych ulic Turynu. Aleja zaczyna się na brzegu Padu tuż obok Parco del Valentino. Prowadząca na zachód ulica mija ogromny dworzec kolejowy Porta Nuova i Piazza Carlo Felice. Corso Vittorio Emanuele II kończy się na Piazza Rivoli na skrzyżowaniu z Corso Francia. Pod Corso znajdują się trzy stacje turyńskiego metra: Porta Nuova, Re Umberto oraz Vinzaglio

</doc>
<doc id="1469526" url="https://pl.wikipedia.org/wiki?curid=1469526" title="Neoporteria">
Neoporteria

Neoporteria Backeb. – rodzaj sukulentów z rodziny kaktusowatych. 
Systematyka.
"Neoporteria" Br. &amp; R., "Eriosyce" Philippi
"Neoporteria" w większości systemów klasyfikacyjnych jest uważana za synonim rodzaju "Eriosyce" Philippi. Reveal w swojej systematyce wyróżnia obydwa rodzaje, nie przedstawia jednak wykazu ich gatunków. 
Jako rodzaj "Eriosyce" należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Notocacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Meoporteria" Backeb.

</doc>
<doc id="1469527" url="https://pl.wikipedia.org/wiki?curid=1469527" title="Piazza Rivoli">
Piazza Rivoli

Piazza Rivoli – okrągły plac na zachodnich obrzeżach śródmieścia Turynu. Piazza Rivoli znajduje się na skrzyżowaniu czterech ulic: Corso Francia (przecina plac ze wschodu na zachód), Corso Vittorio Emanuele II (dociera od południowego wschodu), Corso Lecce (dociera od północy) i Corso Trapani (dociera od południa). Pod placem znajduje się stacja turyńskiego metra Rivoli.

</doc>
<doc id="1469532" url="https://pl.wikipedia.org/wiki?curid=1469532" title="Corning (Arkansas)">
Corning (Arkansas)

Corning – miasto w Stanach Zjednoczonych, w stanie Arkansas, jedna z dwóch stolic hrabstwa Clay. W 2008 liczyło 3 393 mieszkańców.

</doc>
<doc id="1469534" url="https://pl.wikipedia.org/wiki?curid=1469534" title="Rivoli (stacja metra)">
Rivoli (stacja metra)

Rivoli M1 – stacja turyńskiego metra położona pod Piazza Rivoli. Istnieje możliwość przesiadki do linii komunikacji autobusowej.

</doc>
<doc id="1469537" url="https://pl.wikipedia.org/wiki?curid=1469537" title="Piggott">
Piggott

Piggott – miasto w Stanach Zjednoczonych, w stanie Arkansas, jedna z dwóch stolic hrabstwa Clay. W 2008 liczyło 3 575 mieszkańców.

</doc>
<doc id="1469540" url="https://pl.wikipedia.org/wiki?curid=1469540" title="Dyskografia Kylie Minogue">
Dyskografia Kylie Minogue

Albumy studyjne.
Zostały tu przedstawione wszystkie płyty australijskiej piosenkarki Kylie Minogue.

</doc>
<doc id="1469541" url="https://pl.wikipedia.org/wiki?curid=1469541" title="Rudar Velenje">
Rudar Velenje



</doc>
<doc id="1469546" url="https://pl.wikipedia.org/wiki?curid=1469546" title="Melbourne (Arkansas)">
Melbourne (Arkansas)

Melbourne – miasto w Stanach Zjednoczonych, w stanie Arkansas, stolica hrabstwa Izard. W 2008 liczyło 1 709 mieszkańców.

</doc>
<doc id="1469547" url="https://pl.wikipedia.org/wiki?curid=1469547" title="Archikatedra św. Szczepana w Brisbane">
Archikatedra św. Szczepana w Brisbane

Archikatedra św. Szczepana w Brisbane (ang. Saint Stephen's Cathedral, Brisbane) – kościół arcybiskupi archidiecezji Brisbane w Australii. Świątynia została zbudowana w stylu neogotyckim w latach 1864-1922.

</doc>
<doc id="1469551" url="https://pl.wikipedia.org/wiki?curid=1469551" title="Walnut Ridge">
Walnut Ridge

Walnut Ridge – miasto w Stanach Zjednoczonych, w stanie Arkansas, stolica hrabstwa Lawrence. W 2008 liczyło 4 563 mieszkańców.

</doc>
<doc id="1469552" url="https://pl.wikipedia.org/wiki?curid=1469552" title="Hezekiél Sepeng">
Hezekiél Sepeng

Hezekiél Sepeng (ur. 30 czerwca 1974 w Potchefstroom) – południowoafrykański lekkoatleta specjalizujący się w biegu na 800 metrów.
Z powodu stosowania niedozwolonego dopingu odbył karę dwuletniej dyskwalifikacji (11 maja 2005 – 10 maja 2007).
Osiągnięcia.
Sepeng startuje także w biegach sztafetowych w sztafecie 4 x 800 metrów jest aktualnym rekordzistą kraju (7:04,70; 1999). W 1997 razem z kolegami z reprezentacji zajął 5. miejsce w sztafecie 4 x 400 metrów podczas mistrzostw świata w Atenach.

</doc>
<doc id="1469554" url="https://pl.wikipedia.org/wiki?curid=1469554" title="Patrick Fiori">
Patrick Fiori

Patrick Fiori, właśc. Patrick Jean-François Chouchayan (ur. 23 września 1969 w Marsylii) – francuski piosenkarz i aktor musicalowy.
Życiorys.
Urodził się w Marsylii, jest synem Ormianina Jacques'a Chouchayana i Korsykanki Marie Antoinette Fiori.
Gdy miał 12 lat, wystąpił w musicalu "Legenda figurek świętych" ("La Légende des santonniers"). W wieku 16 lat nagrał debiutancki singiel „Stéphanie”. W 1993 zajął czwarte miejsce w finale 38. Konkursu Piosenki Eurowizji, reprezentując Francję z utworem „Mama Corsica”. W 1994 wydał pierwszy album studyjny pt. "Puisque c’est l’heure".
W latach 1997–2000 grał kapitana Phoebusa w musicalu "Notre Dame de Paris", wspólnie z Garou i Danielem Lavoie odniósł sukces z piosenką „Belle”. Następnie podpisał kontrakt z wytwórnią Sony, pod której szyldem wydał kolejne albumy studyjne: "Prends moi" (1999), "Chrysalide" (2000) i "Si on chantait plus fort" (2005). Z singlem „4 mots sur un piano” przez dwa tygodnie zajmował pierwsze miejsce na francuskich listach przebojów.
Życie prywatne.
Spotykał się z Julie Zenatti. W latach 1998–2000 był związany z Larą Fabian. W 2007 związał się z Ariane Quatrefages, 3. Wicemiss Francji 2000, którą poślubił w czerwcu 2008. Mają dwoje dzieci, syna Sevana (ur. 2009) i drugie, urodzone w 2014.

</doc>
<doc id="1469555" url="https://pl.wikipedia.org/wiki?curid=1469555" title="Racconigi (stacja metra)">
Racconigi (stacja metra)

Racconigi M1 – stacja turyńskiego metra położona pod Corso Francia na zachodnich obrzeżach śródmieścia Turynu. Możliwość przesiadki na linię autobusową 65.

</doc>
<doc id="1469556" url="https://pl.wikipedia.org/wiki?curid=1469556" title="Dark Lunacy">
Dark Lunacy

Dark Lunacy to włoski zespół melodic deathmetalowy.

</doc>
<doc id="1469557" url="https://pl.wikipedia.org/wiki?curid=1469557" title="Paris (Arkansas)">
Paris (Arkansas)

Paris – miasto w Stanach Zjednoczonych, w stanie Arkansas, jedna z dwóch stolica hrabstwa Logan. W 2008 liczyło 3 668 mieszkańców.

</doc>
<doc id="1469558" url="https://pl.wikipedia.org/wiki?curid=1469558" title="Model Pensona-Kolba-Hubarda">
Model Pensona-Kolba-Hubarda



</doc>
<doc id="1469560" url="https://pl.wikipedia.org/wiki?curid=1469560" title="Booneville (Arkansas)">
Booneville (Arkansas)

Booneville – miasto w Stanach Zjednoczonych, w stanie Arkansas, jedna z dwóch stolic hrabstwa Logan. W 2008 liczyło 4 135 mieszkańców.

</doc>
<doc id="1469562" url="https://pl.wikipedia.org/wiki?curid=1469562" title="Camille Roqueplan">
Camille Roqueplan

Camille Roqueplan (ur. 18 lutego 1802 w Mallemort, zm. 30 września 1855 w Paryżu) – francuski malarz i litograf.
Był uczniem Antoine-Jean Grosa.
Malował krajobrazy, widoki morskie w duchu naturalistycznym, portrety, pejzaże, tematy historyczne i sceny rodzajowe, posługiwał techniką olejną i akwarelą, tworzył także litografie. W latach 1834-1837 malował sceny batalistyczne, w 1841 zdobił sufit biblioteki w Pałacu Luksemburskim. Wystawiał systematycznie w paryskim Salonie od 1822 do śmierci. Na jego twórczość wpływ miało malarstwo weneckie i holenderskie XVIII w.
Główne dzieła: „Studnia w Pirenejach”, „Bitwa pod Rocoux”.

</doc>
<doc id="1469564" url="https://pl.wikipedia.org/wiki?curid=1469564" title="Doziemienie">
Doziemienie

Doziemienie – zwarcie przewodu fazowego z ziemią, które stanowi podstawowy typ uszkodzenia występujący w przemysłowych i komercyjnych systemach zasilania.
Zależnie od układu sieci doziemienie może wywoływać różnorakie skutki. W każdym jednak przypadku doziemienie powoduje pojawienie się potencjału sieci na uziemionych elementach przewodzących co może z kolei wywoływać zagrożenie:
Aby zapobiec powyższemu stosuje się różnorakie zabezpieczenia przed doziemieniem takie jak:
W układach w których ciągłość zasilania ma bardzo duże znaczenie np. szpitale, zakłady przemysłowe w których procesy produkcyjne przebiegają na granicy wybuchu, stosuje się bardziej wyrafinowane sposoby takie jak:

</doc>
<doc id="1469566" url="https://pl.wikipedia.org/wiki?curid=1469566" title="Pocahontas (Arkansas)">
Pocahontas (Arkansas)

Pocahontas – miasto w Stanach Zjednoczonych, w stanie Arkansas, stolica hrabstwa Randolph. W 2008 liczyło 7 024 mieszkańców.

</doc>
<doc id="1469568" url="https://pl.wikipedia.org/wiki?curid=1469568" title="Clinton (Arkansas)">
Clinton (Arkansas)

Clinton – miasto w Stanach Zjednoczonych, w stanie Arkansas, stolica hrabstwa Van Buren. W 2008 liczyło 2 528 mieszkańców.

</doc>
<doc id="1469575" url="https://pl.wikipedia.org/wiki?curid=1469575" title="Cerkiew Przemienienia Pańskiego w Nowym Jorku">
Cerkiew Przemienienia Pańskiego w Nowym Jorku



</doc>
<doc id="1469578" url="https://pl.wikipedia.org/wiki?curid=1469578" title="Oznaczenia technik graficznych">
Oznaczenia technik graficznych

Symbole technik graficznych stosowane w opisach ekslibrisów. Techniki mieszane oznacza się symbolami zastosowanych technik łączonych znakiem plus, np. C2+C3+C5. Przy odbitkach barwnych łamie się odpowiednie symbole przez cyfry odpowiadające liczbie kolorów, np. X3/2 – linoryt dwubarwny.
Druk wypukły (wypukłodruk, relief):
Druk wypukły – techniki reprodukcyjne:
Druk wklęsły (wklęsłodruk, intaglio):
Druk wklęsły – techniki reprodukcyjne:
Druk płaski
Druk szablonowy, sitowy:
Techniki elektroniczne:
Druk płaski, szablonowy, sitowy, techniki elektroniczne – techniki reprodukcyjne:
Pozostałe symbole:

</doc>
<doc id="1469581" url="https://pl.wikipedia.org/wiki?curid=1469581" title="Filmografia Kylie Minogue">
Filmografia Kylie Minogue

Kariera aktorska Kylie Minogue nie jest tak bardzo znana jak muzyczna. Warto pamiętać, że zagrała w wielu filmach i serialach. Już jako dziecko w wieku 11 lat pojawiła się w serialu "Skyways". Mając siedemnaście lat porzuciła szkołę i zagrała w telenoweli "Sąsiedzi". Spisano tu wszystkie filmy i seriale, w których zagrała Kylie.

</doc>
<doc id="1469589" url="https://pl.wikipedia.org/wiki?curid=1469589" title="Przyszłość Włochy">
Przyszłość Włochy

KS Przyszłość Włochy – polski klub sportowy założony w 1928, z siedzibą w Warszawie w dzielnicy Włochy. Obecnie (2016) wyczynowo prowadzona jest tylko sekcja piłki nożnej. W latach ubiegłych, wyczynowo, klub prowadził również sekcje: siatkówki kobiet (do 1985) i mężczyzn (do lat pięćdziesiątych XX w.); koszykówki kobiet (do 1939) i mężczyzn (do lat pięćdziesiątych); piłkarzy ręcznych (do lat pięćdziesiątych); tenisa stołowego kobiet i mężczyzn (do 1989), lekkiej atletyki (z przerwami do 1986); biegów na orientację (do 2000).
Historia.
Powstanie klubu i sekcja piłki nożnej.
Klub powstał jesienią 1928 z połączenia "dzikiej" drużyny KS "Huragan" Włochy i drużyny OMTUR (Organizacji Młodzieżowej Towarzystwa Uniwersytetu Robotniczego). Nowy klub otrzymał nazwę Stowarzyszenie Młodzieży "Przyszłość". Pierwszy mecz pod tą nazwą klub rozegrał w maju 1929. Przeciwnikiem był RKS "Znicz" Pruszków. Zawody zakończyły się wynikiem 1:1. Pierwsze zwycięstwo w swojej historii, "Przyszłość" zanotowała tydzień później, pokonując RKS Ursus 2:1. Oba spotkania rozegrano na własnym, nieistniejącym już boisku przy ul. Jesionowej 22.
W 1930 klub został zgłoszony do rozgrywek organizowanych przez WOZPN i rozpoczął występy w C-klasie (czwarty szczebel rozgrywkowy). Pierwszy awans do B-klasy wywalczono już w 1931. Po kryzysie w 1933 i spadku do najniższej klasy rozgrywkowej, w 1934 ponownie wywalczono awans do B-klasy, w której klub grał do wybuchu wojny. W 1938 "Przyszłość" przeprowadziła się na swój obecny stadion przy ulicy Rybnickiej (ówczesnej Słowackiego).
Po II wojnie światowej "Przyszłość" grała najczęściej w A- lub B-klasie, chociaż w 1954 klub przeżywał ogromny kryzys. Wtedy to, "Przyszłość" (pod nazwą "Stal", odgórnie narzuconą przez władze w 1950, podczas podporządkowywania klubów sportowych zrzeszeniom zawodowym), została zdegradowana do C-klasy. Jesienią tego roku drużyna piłkarska rozpadła się zupełnie, a kilka miesięcy później została wycofana z rozgrywek WOZPN. Kryzys narastał i jesienią 1955 klub chylił się ku upadkowi, wtedy nastąpił jednak przełom. "Życie Warszawy" i Zrzeszenie Sportowe "Start" zorganizowały wielki turniej piłkarski drużyn niestowarzyszonych. Spośród 136 "dzikich" drużyn najlepsze okazały się dwie drużyny z Włoch: "Rakieta" i "Przyszłość". Jeszcze w tym samym roku obie drużyny połączyły się pod nazwą "Przyszłość". Wiosną 1956 klub już pod swoją tradycyjną nazwą - do której można było powrócić na fali odwilży - przystąpił do rozgrywek C-klasy i od razu wywalczył awans. Rok 1967 zaowocował poważną zmianą w historii klubu, ponieważ doszło do fuzji z kołem sportowym Spółdzielni Pracy "Skala". Po tym wydarzeniu klub przez pewien okres nosił nazwę "Przyszłość-Skala".
Pierwszy awans do ligi okręgowej "Przyszłość" zanotowała w sezonie 1992/93, jednak zagościła na tym szczeblu tylko jeden sezon. Ponowny awans klub wywalczył w sezonie 1994/95 i znowu pobyt w lidze okręgowej trwał tylko rok. Na kolejny awans do „okręgówki” przyszło poczekać do sezonu 2002/03. W kolejnym sezonie, 2003/04, "Przyszłość", jako beniaminek, wywalczyła następny awans. Tym razem do Międzywojewódzkiej Ligi Seniorów (V szczebel rozgrywkowy). Na tym poziomie "Przyszłość" grała trzy sezony i w sezonie 2006/07 zanotowała spadek do ligi okręgowej na jeden rok. Po powrocie na V szczebel rozgrywkowy "Przyszłość" przez większość sezonu 2008/09 znajdowała się w czołówce walcząc o awans, jednak ostatecznie zajęła 6 miejsce. Następny sezon był znacznie mniej udany, bowiem klub zajął przedostatnie miejsce w tabeli i wrócił do Ligi Okręgowej, w której występuje do dzisiaj. 
Pozostałe sekcje.
Koszykówka.
Męską drużynę koszykówki zgłoszono do rozgrywek w B-klasie w 1930. Inauguracja wypadła źle i "Przyszłość" przegrała w Warszawie z Legią 2:32. "Przyszłość" jednak w debiucie uzyskała awans do A-klasy - najwyższego szczebla rozgrywkowego, chociaż obejmującego tylko teren województwa. Bowiem z wyjątkiem piłki nożnej, przed 1939 ligi ogólnopolskie nie istniały. W 1931, "Przyszłość" zaczęła występować w elicie, grając z najlepszymi klubami warszawskimi: Polonią (wielokrotny mistrz Polski), AZS, YMCA. W barwach tych zespołów występowało wielu ówczesnych reprezentantów Polski. W A-klasie "Przyszłość" występowała dwa lata. Większość pojedynków przegrała, ale niektóre miały bardzo wyrównany przebieg np. ze Skrą 16:22, z Makabi 20:24, ze Strzelcem 34:34, z YMCA 20:26. O meczu z YMCA pisał Przegląd Sportowy: "Przyszłość z Włoch stawiła niespotykany opór przegrywając zaszczytnie". Od 1935 rozgrywki, podobnie jak obecnie, prowadzone były zimą, koszykówka i siatkówka stały się sportami halowymi, a "Przyszłość" nie dysponująca wtedy takim obiektem przestała liczyć się w rozgrywkach.
Siatkówka.
Drużyna kobiet pierwszy sukces osiągnęła w 1931, awansując do A-klasy. W kolejnym sezonie już w elicie, siatkarki "Przyszłości" były całkowitą rewelacją zajmując 3 miejsce, tylko za potentatami: AZS i Polonią.
Po wojnie, w 1963 juniorki "Przyszłości" zdobyły brązowy medal w Warszawskiej Olimpiadzie Młodzieży. Dwa lata później, w tej samej imprezie dotarły do finału. W 1970, seniorki odniosły swój największy sukces, docierając do turnieju finałowego ligi okręgowej. Do awansu do II ligi zabrakło im jednak doświadczenia. 
Drużyna męska pierwszy sukces, czyli awans do A-klasy, odniosła w 1931. W pierwszym sezonie w najwyższej klasie, już na inaugurację, "Przyszłość" pokonała warszawską Polonię 30:27. Miesiąc później, w rewanżu, "Przyszłość" ponownie pokonała Polonię, tym razem 30:14. W kolejnych meczach "Przyszłość" pokonała także Legię, YMCA oraz PWL. W efekcie, tuż przed końcem rozgrywek, klub zajmował 2 miejsce, tuż za AZS, który w tym okresie był mistrzem albo wicemistrzem Polski. W tabeli końcowej tego sezonu "Przyszłość" uplasowała się na 3 miejscu. Po wojnie nie udało się skutecznie reaktywować męskiej drużyny siatkówki, która rozgrywała tylko okazjonalne, towarzyskie mecze.
Tenis stołowy.
Sekcję zawiązano prawdopodobnie w 1931, jednak przed wojną nie osiągnęła żadnych sukcesów grając w B-klasie. Sukcesy przyszły w pierwszych latach po wojnie. Zimą 1946/47 "Przyszłość" przystąpiła do rozgrywek w B-klasie i od razu wywalczyła awans do najwyższej klasy rozgrywkowej w województwie. Największe tryumfy przyniósł rok 1948. Drużynowo w A-klasie klub zajął 2 miejsce. Indywidualnie natomiast, Wacława Podmiotko zdobyła mistrzostwo Warszawy. Sukces ten powtórzyła w grze mieszanej ze Zdzisławem Samborskim. Zdobycie mistrzostwa Warszawy uprawniało do startu w mistrzostwach Polski. Odbyły się one 28 lutego w Radomiu. Wacława Podmiotko zdobyła w tych zawodach brązowy medal.
W 1957 "Przyszłość" awansowała do ligi okręgowej, a w 1964 była o krok od awansu do II ligi, zajmując w swojej grupie 3 miejsce. W latach siedemdziesiątych ping-pongiści awansowali do nowo utworzonej ligi międzywojewódzkiej, należąc do bezpośredniego zaplecza II ligi. Klub kładł duży nacisk na szkolenie młodzieży i przyniosło to efekty pod koniec lat siedemdziesiątych. W 1978, Małgorzata Boniecka zdobyła brązowy medal mistrzostw Polski juniorów. Ta sama zawodniczka, rok wcześniej, zdobyła brązowy medal Warszawskiej Olimpiady Młodzieży. W 1980, kobieca drużyna awansowała do II ligi, mając w składzie m.in. Boniecką oraz Małgorzatę Kozak i Renatę Kowalską (obie brązowy medal Warszawskiej Olimpiady Młodzieży w 1978).
Biegi na orientację.
Sekcja powstała w 1978, a już w 1982 awansowała do I ligi w tej dyscyplinie. Również w 1982, Anna Górnicka zdobyła mistrzostwo Polski juniorek młodszych, a w 1983 otrzymała powołanie do reprezentacji kraju. W 1991 Górnicka po raz trzeci z rzędu zdobyła złoty medal mistrzostw Polski. Dwa lata później zajęła 18 miejsce w Mistrzostwach Świata w West Point. W kadrze narodowej juniorek występowała także Barbara Strzyszewska.
W 1994 "Przyszłość" drużynowo zajęła 5 miejsce w mistrzostwach Polski i była jednym z niewielu cywilnych klubów w których uprawiano tę dyscyplinę.
Piłka ręczna i lekka atletyka.
Sekcje nigdy nie osiągnęły znaczących wyników ani sukcesów.
Infrastruktura.
Oprócz doskonale utrzymanej płyty głównej, klub dysponuje dwoma małymi boiskami treningowymi (jedno z oświetleniem), dwoma kortami tenisowymi oraz - oddaną do użytku w 1989 - halą sportową o wymiarach 42x18 m, przystosowaną do rozgrywania meczów siatkówki, koszykówki oraz futsalu.
Od strony hali sportowej wzdłuż boiska znajdują się drewniane trybuny z zainstalowanymi 392 krzesełkami. 
Herb.
Herb klubu po raz pierwszy przedstawiono w 1929 roku. Została nim biało-zielona tarcza z czerwoną obwódką i literą "P" w prawym górnym rogu.

</doc>
<doc id="1469593" url="https://pl.wikipedia.org/wiki?curid=1469593" title="Livrustkammaren">
Livrustkammaren

Livrustkammaren (pol. "Królewska zbrojownia") – najstarsze szwedzkie muzeum utworzone w 1693 roku znajdujące się w Pałacu Królewskim w Sztokholmie. 
Opis kolekcji.
W muzeum zgromadzono w nim m.in. dzieła artystyczne i przedmioty codziennego użytku należące do rodziny królewskiej od pięciu stuleci.
Najstarszym eksponatem jest hełm z pióropuszem Gustawa Wazy z 1548 roku. Część zbiorów odnosi się do ważnych wydarzeń z historii Szwecji. Muzeum posiada także pamiątki z uroczystości koronacyjnych.
W muzeum znajdują się liczne zabytki zrabowane przez Szwedów w Polsce podczas wojen o Inflanty, Potopu i wojny północnej, m.in.:
Inne polskie zabytki na terenie Szwecji znajdują się m.in. w Muzeum Armii w Sztokholmie, w zbiorach zamku Skokloster, oraz w zbiorach zamku Gripsholm. 
Poza zabytkami zrabowanymi przez Szwedów w muzeum znajduje się mi. paradna zbroja Zygmunta Augusta, dar z 1574 r. Anny Jagiellonki dla króla szwedzkiego Jana III Wazy, wykonana przez Kunza Lochnera w Norymberdze. Zbroja została wysłana jako gest poparcia dla Szwecji w ramach potencjalnej sukcesji Zygmunta III Wazy na tron polski. 
Galeria.
Polskie zabytki znajdujące się w muzeum (wybór):

</doc>
<doc id="1469594" url="https://pl.wikipedia.org/wiki?curid=1469594" title="Branscombe Richmond">
Branscombe Richmond

Branscombe Leo Charles Richmond (ur. 8 sierpnia 1955 w Los Angeles w Kalifornii) – amerykański aktor charakterystyczny, kaskader, producent i reżyser, znany w Polsce z postaci Roberta Sixkillera z serialu "Renegat". 

</doc>
<doc id="1469596" url="https://pl.wikipedia.org/wiki?curid=1469596" title="Nowy cmentarz żydowski w Biłgoraju">
Nowy cmentarz żydowski w Biłgoraju

Nowy cmentarz żydowski w Biłgoraju – został założony w I połowie XIX wieku i znajduje się przy obecnej ul. Konopnickiej.
Cmentarz ma powierzchnię 0,12 ha. Podczas II wojny światowej służył jako miejsce masowych egzekucji. Do naszych czasów zachowało się kilkadziesiąt nagrobków, z których część z zachowaną polichromią. W 1986 teren kirkutu został uporządkowany. Na cmentarzu znajduje się też pomnik ku czci ofiar Holocaustu.
Na cmentarzu spoczywają ofiary Zagłady m.in. 4 zbiorowe mogiły Żydów z Biłgoraja, Żydzi z getta w Tarnogrodzie oraz 200 dziewcząt żydowskich zamordowanych przez Niemców w dniu 2 listopada 1942 roku.

</doc>
<doc id="1469600" url="https://pl.wikipedia.org/wiki?curid=1469600" title="Bjorn Dahlie">
Bjorn Dahlie



</doc>
<doc id="1469603" url="https://pl.wikipedia.org/wiki?curid=1469603" title="Stary cmentarz żydowski w Biłgoraju">
Stary cmentarz żydowski w Biłgoraju

Stary cmentarz żydowski w Biłgoraju – został założony w 1725 i znajdował się przy obecnej ul. 3 Maja, dawnej Morowej.
Ostatni znany pochówek miał miejsce pod koniec XIX wieku.
Cmentarz został zniszczony przez Niemców podczas II wojny światowej. W okresie okupacji, wiosną 1941 roku, niemieckie oddziały organizacji Todta zdewastowały cmentarz. Mur został rozebrany, a wycięte dęby wywieziono do Niemiec. Na terenie nekropolii Niemcy wybudowali baraki-magazyny, których podłogi wyłożono macewami. W tych barakach przetrzymywali następnie Żydów przed wysłaniem ich do obozów śmierci.
Obecnie na jego miejscu znajduje się boisko do gry w piłkę.

</doc>
<doc id="1469607" url="https://pl.wikipedia.org/wiki?curid=1469607" title="Jerzy Szpunar">
Jerzy Szpunar

Jerzy Szpunar (ur. 12 czerwca 1927 w Hołoskowie w województwie stanisławowskim, zm. 27 sierpnia 2012 w Łodzi) – polski aktor filmowy i teatralny. Na scenie debiutował w 1944 roku. Eksternistyczny egzamin aktorski zdał w 1955 roku. Przez ponad czterdzieści lat swojego życia zawodowego był związany z łódzkimi scenami teatralnymi. Miał w swoim dorobku około trzydziestu ról filmowych. Grób aktora znajduje się w części katolickiej łódzkiego cmentarza na Dołach.

</doc>
<doc id="1469608" url="https://pl.wikipedia.org/wiki?curid=1469608" title="Pterocereus gaumeri">
Pterocereus gaumeri

Pterocereus gaumeri T.MacDoug. &amp; Miranda – gatunek sukulentów z rodziny kaktusowatych ("Cactaceae"). Należy do monotypowego rodzaju "Pterocereus" T.MacDoug. &amp; Miranda .
Systematyka.
Zdaniem niektórych systemów klasyfikacyjnych "Pterocereus" to synonim rodzaju "Pachycereus" (A.Berger) Br. &amp; R. Reveal uznaje taksony "Pachycereus" i "Pterocereus" jako odrębne rodzaje.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pterocereus" T.MacDoug. &amp; Miranda.

</doc>
<doc id="1469610" url="https://pl.wikipedia.org/wiki?curid=1469610" title="Małgorzata Kopczyńska">
Małgorzata Kopczyńska



</doc>
<doc id="1469623" url="https://pl.wikipedia.org/wiki?curid=1469623" title="Rathbunia">
Rathbunia

Rathbunia Britton &amp; Rose – rodzaj sukulentów z rodziny kaktusowatych ("Cactaceae"). G
Systematyka.
Według nowszych ujęć taksonomicznych "Rathbunia" to synonim rodzaju "Stenocereus" (A. Berger) Riccobono. Reveal obydwa taksony uznaje za odrębne rodzaje. 
Jako rodzaj "Stenocereus" należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pterocactus" K. Schum.

</doc>
<doc id="1469624" url="https://pl.wikipedia.org/wiki?curid=1469624" title="Strzelanina w Kauhajoki">
Strzelanina w Kauhajoki

Strzelanina w Kauhajoki – strzelanina, która miała miejsce 23 września 2008 roku na studium policealnym SeAMK w Finlandii, w miejscowości Kauhajoki w zachodniej części tego kraju. Strzelec, 22-letni student Matti Juhani Saari (ur. 20 maja 1986) zastrzelił 10 osób przy użyciu pistoletu Walther P22 przed postrzeleniem się w głowę przy jego użyciu. Zmarł tego samego dnia w szpitalu w Tampere. Jedna kobieta odniosła obrażenia w wyniku strzelaniny, ale była w stanie stabilnym.
Miejsce.
Strzelanina miała miejsce w Szkole Hotelarstwa w Kauhajoki należącą do centrum edukacyjnego SeAMK. Studium w Kauhajoki jest jedną z wielu szkół będących w posiadaniu tego centrum. Saari był studentem drugiego roku w programie hotelarskim w tej szkole. Wydarzenie było drugą strzelaniną szkolną w ciągu mniej niż roku w Finlandii po strzelaninie w szkole w Tuusula z listopada 2007 roku, kiedy 9 osób zostało zabitych, w tym sprawca, który się sam zastrzelił. Wcześniej w kraju miała miejsce tylko jedna strzelanina szkolna - w mieście Rauma w 1989 roku, kiedy 2 osoby zginęły.
Przebieg zdarzeń.
W dniu 23 września 2008 roku Saari o godzinie 10:47 czasu lokalnego wtargnął do szkoły w Kauhajoki, wchodząc do budynków szkolnych za pośrednictwem piwnicy. Zamachowiec ubrany był na czarno, a na twarzy miał kominiarkę. Saari uzbrojony był w pistolet Walther P22 oraz koktajle Mołotowa. Kilka chwil po wejściu do szkoły Saari wszedł do sali, w której uczniowie akurat pisali test, i zaczął strzelać. W czasie całego zajścia użył koktajli Mołotowa, co spowodowało pożar w szkole. Gdy przestał strzelać, zadzwonił do swojego przyjaciela, poinformował go o swoim dokonaniu oraz pożegnał się z nim. Chwilę później Saari strzelił sobie w głowę; w masakrze na miejscu zginęło 9 osób, ostatnia ofiara zmarła kilka godzin później w szpitalu, a sam Saari zmarł około godziny 16:45 w szpitalu w Tampere.
Po ataku.
Policja dokładnie przeczesywała miejsce strzelaniny przez następne kilka godzin, gdyż media podawały, że szaleniec oprócz broni mógł mieć też materiały wybuchowe i pozostawił je gdzieś w szkole. Saari do swoich ofiar strzelał nawet 20 razy.
Sprawca.
Sprawcą ataku był 22-letni Matti Juhani Saari, który był studentem uczelni i w przeszłości cierpiał na wiele chorób, zarówno fizycznych i psychicznych. Saari miał brata, który zmarł kiedy miał on 17 lat, co go załamało. W późniejszym życiu zaczął wyjawiać cechy zaburzeń osobowości, w tym unikającego i schizotypowego. W ostatnim okresie przed atakiem zaczął nadużywać alkoholu i został raz zatrzymany za prowadzenie pojazdu pod wpływem alkoholu.
Rzecznik miejscowej policji powiedział, że sprawca pozostawił po sobie list w mieszkaniu, w którym napisał, że nienawidzi ludzkości i od dłuższego czasu planował dokonanie masakry w szkole. Jeden z przyjaciół Saariego zauważył, że zmienił się on w ciągu dwóch wcześniejszych lat poprzedzających atak i zaczął dużo mówić o broni palnej i strzelaninach w szkołach w USA. Kilkanaście miesięcy przed atakiem Saari wysłał temu przyjacielowi SMS-a, w którym napisał, że jutro dokona masakry w swojej szkole jednak nie dokonał tego wówczas. Przyjaciel nie wziął tych wszystkich pogróżek na poważnie i potraktował je jak żart.
Saari prowadził konto w serwisie YouTube i wśród jego ulubionych filmów były te związane z masakrą w Columbine High School.
Kilka dni przed masakrą Saari zamieścił w serwisie internetowym YouTube cztery filmy, na których strzela on z broni palnej. Na jednym z filmów Saari strzela w kierunku kamery i mówi słowa: "Wy zginiecie następni!".
Dzień przed strzelaniną policja przesłuchała Saariego w sprawie nagrań. Jednak po sprawdzeniu, że mężczyzna ma tymczasowe pozwolenie na broń, nie zdecydowano się na aresztowanie go w związku z tą sprawą.
Minister spraw wewnętrznych Finlandii zapowiedziała także zbadanie reakcji policji na strzelaninę i na wcześniejsze zachowanie sprawcy.
Reakcja na tragedię.
Po strzelaninie władze Finlandii ogłosiły w kraju żałobę narodową. Fińskie media przypominały o podobnej masakrze, do której doszło zaledwie 10 miesięcy wcześniej w szkole w Tuusula. Wówczas 18-letni Pekka Auvinen zastrzelił 8 osób. Po tamtym zdarzeniu w Finlandii zaostrzono prawo dotyczące posiadania broni palnej (Finlandia jest trzecim państwem, w którym najłatwiej zdobyć broń).
Powiązania.
Policja podejrzewa, że sprawca masakry z Tuusula był w zmowie z Saarim. Obaj grali przez Internet w tę samą grę – Battlefield 2. Przyjaciel Saariego stwierdził, że Saari i Auvinen spotkali się i nawet kupili broń w tym samym sklepie; nie jest wykluczone, że obaj mężczyźni zachęcali się wzajemnie do zabijania w świecie rzeczywistym.

</doc>
<doc id="1469634" url="https://pl.wikipedia.org/wiki?curid=1469634" title="Cessna 400">
Cessna 400

Cessna 400 – jednosilnikowy samolot turystyczny amerykańskiej firmy Cessna. Pierwotnie skonstruowany przez Columbia Aircraft jako Columbia 400. Może zabrać na pokład pilota i 3 pasażerów. Choć Cessna 400 jest sporo droższa od Cessny 350, to amerykański producent samolotów liczy na dużą popularność tego modelu. Samolot został oblatany w 2004 roku.

</doc>
<doc id="1469639" url="https://pl.wikipedia.org/wiki?curid=1469639" title="Fryderyk Heandel">
Fryderyk Heandel



</doc>
<doc id="1469649" url="https://pl.wikipedia.org/wiki?curid=1469649" title="Derby Mediolanu">
Derby Mediolanu



</doc>
<doc id="1469652" url="https://pl.wikipedia.org/wiki?curid=1469652" title="Lotnisko Lublin-Radawiec">
Lotnisko Lublin-Radawiec

Lotnisko Lublin-Radawiec (kod ICAO: EPLR) – cywilne lotnisko sportowe Aeroklubu Lubelskiego w Radawcu Dużym w gminie Konopnica, około 11 km od centrum Lublina.
W sezonie na lotnisku znajduje się Zakład Usług Agrolotniczych z samolotem PZL M18 Dromader służącym głównie do gaszenia pożarów lasów. Z lotniska Świdnik EPSW przeniosła się firma Heliseco, która jest firmą usługową i wykonuje swoje operacje na śmigłowcach Mi-2+.

</doc>
<doc id="1469654" url="https://pl.wikipedia.org/wiki?curid=1469654" title="Mediaset">
Mediaset

Mediaset S.p.A. – włoskie przedsiębiorstwo mediowe z centralą w Mediolanie. Zostało założone przez Silvio Berlusconiego, ale dziś jest ono zarządzane przez jego rodzinę poprzez Fininvest, którego głównym akcjonariuszem jest osobiście Silvio Berlusconi.
Studia telewizyjne (które po raz pierwszy ruszały pokazując TeleMilano, teraz znanego jako Canale 5) są zlokalizowane w Milano 2, na obszarze Mediolanu.
Naziemne telewizje analogowe.
Mediaset kontroluje telewizje nadające analogowo naziemnie (3 we Włoszech i 2 w Hiszpanii):
Endemol.
Od 2007 roku Mediaset kontroluje 75% udziałów w holenderskiej firmie Endemol.

</doc>
<doc id="1469662" url="https://pl.wikipedia.org/wiki?curid=1469662" title="Koło hermeneutyczne">
Koło hermeneutyczne

Koło hermeneutyczne (koło filologiczne) – figura opisująca hermeneutyczny sposób rozumienia i interpretacji tekstu. Zgodnie z tą figurą nie można zrozumieć całości bez zrozumienia szczegółu, a szczegół nie może być zrozumiany bez odwołania się do całości. Tak więc skuteczna interpretacja polega na ruchu kolistym – od całości do szczegółu i od szczegółu do całości. Natomiast sam proces rozumienia jest względny i niezakańczalny. W procesie rozumienia musimy zacząć od pobieżnego oglądu całego dzieła, które jest przedmiotem wykładni (rozumienia). Wstępne rozumienie pozwala nam zgodnie z prawem koła hermeneutycznego na lepsze zapoznanie się z interpretowanym dziełem i dalszą jego interpretację. W procesie rozumienia posługujemy się wykładnią gramatyczną i psychologiczną, pomijając inne takie jak historyczną, estetyczną i rzeczową. W takim rozumieniu figurę koła wprowadził do hermeneutyki Friedrich Schleiermacher. 
Inaczej rozumie koło hermeneutyczne Martin Heidegger – według niego figura ta oznacza, że zanim interpretator podejmie się interpretacji tekstu, posiada już jakieś wyobrażenie o nim, wynikające z jego wyobrażenia o świecie. Nie można rozpocząć procesu interpretacji od zera, nie da się rozumieć bez wcześniejszego rozumienia. Interpretacja jest więc procesem kolistym, ponieważ nie rozpoczyna się od punktu startowego, ale jest uwikłana we wcześniejsze doświadczenia i procesy interpretacyjne interpretatora.
Teorię koła hermeneutycznego rozwinął później uczeń Heideggera Hans-Georg Gadamer. Uważał on, że podmiot nie może interpretować tekstu, wychodząc od neutralnej pozycji zerowej, pozbawionej wszelkich oczekiwań. Z racji faktu, że człowiek osadzony jest w pewnej kulturze, zawsze będzie posiadać pewne wstępne przekonania na temat tekstu już od początku jego poznawania. Te przekonania, nazywane przez Gadamera przedsądami, a wynikające z kultury i tradycji, oraz języka, w którym znajduje się podmiot poznający, będą rewidowane podczas poruszania się po kole hermeneutycznym, za każdym razem gdy podmiot odczuje obcość przekazu, czyli stan rzeczy niezgodny z jego pierwotnymi przekonaniami. Proces ten doprowadzi go w końcu do punktu wyjścia, czyli jego pierwotnych założeń, jednak już odpowiednio zrewidowanych dzięki obcości przekazu.

</doc>
<doc id="1469665" url="https://pl.wikipedia.org/wiki?curid=1469665" title="Cocos">
Cocos



</doc>
<doc id="1469672" url="https://pl.wikipedia.org/wiki?curid=1469672" title="Hermeneutyczne koło">
Hermeneutyczne koło



</doc>
<doc id="1469678" url="https://pl.wikipedia.org/wiki?curid=1469678" title="Monte Grappa">
Monte Grappa

Monte Grappa M1 - stacja turyńskiego metra położona pod Corso Francia, w dzielnicy mieszkaniowej, na zachodnich obrzeżach Turynu. Istnieje możliwość przesiadki w linię autobusową numer 71.

</doc>
<doc id="1469694" url="https://pl.wikipedia.org/wiki?curid=1469694" title="Fermi (stacja metra)">
Fermi (stacja metra)

Fermi M1 – stacja turyńskiego metra położona w miejscowości Collegno w aglomeracji Turynu na zachód od miasta. Fermi to początkowa stacja linii M1. Na powierzchni znajduje się duży parking P+R oraz przystanki komunikacji naziemnej – docierają tutaj autobusy linii 33. W bliskim sąsiedztwie przez Corso Francia kursuje linia 36 dowożąca do metra pasażerów z Rivoli. Stacja wyposażona jest w windy i automaty biletowe.

</doc>
<doc id="1469699" url="https://pl.wikipedia.org/wiki?curid=1469699" title="Waldemar Żebrowski">
Waldemar Żebrowski

Waldemar Józef Żebrowski (ur. 18 września 1952 w Ciechanowie) – polski historyk i politolog związany z olsztyńskimi uczelniami wyższymi, były działacz polityczny, publicysta.
Życiorys.
W 1979 ukończył studia polonistyczne w Wyższej Szkole Pedagogicznej w Olsztynie, a w 1988 obronił doktorat w Instytucie Historii Uniwersytetu Gdańskiego. W 2006 uzyskał stopień doktora habilitowanego na Wydziale Nauk Społecznych Uniwersytetu im. Adama Mickiewicza w Poznaniu w zakresie nauk o polityce na podstawie pracy "Stronnictwo Demokratyczne w warunkach demokratyzacji ustroju politycznego". Od 2006 jest profesorem nadzwyczajnym.
Jest profesorem Uniwersytetu Warmińsko-Mazurskiego, członkiem Rady Naukowej Instytutu Nauk Politycznych na Wydziale Nauk Społecznych tejże uczelni. Od 2006 pełni funkcję prorektora Olsztyńskiej Szkoły Wyższej im. Józefa Rusieckiego. Były członek Zespołu Kierunków Studiów Społecznych i Prawnych w Państwowej Komisji Akredytacyjnej. Specjalizuje się w historii najnowszej Polski oraz współczesnych systemach politycznych.
Przez szereg lat był działaczem Stronnictwa Demokratycznego w regionie. Od 1989 sprawował funkcję przewodniczącego Wojewódzkiego Komitetu SD, następnie zaś przewodniczącego Rady Okręgowej i Regionalnej SD. Zasiadał w Centralnym Komitecie (1985–1991) oraz Radzie Naczelnej SD (od 1991). Jako przewodniczący Wojewódzkiego Komitetu SD był inicjatorem powołania do życia Nagrody im. Biskupa Ignacego Krasickiego, której pracami kierował. W 2014 roku zrezygnował z tej funkcji na rzecz Krzysztofa Stachowskiego. Był założycielem i redaktorem naczelnym organu MK SD "Kwartalnik Demokratyczny" (1986–1989), a także dyrektorem oddziału Fundacji Demokracji Polskiej w Olsztynie. Od 1989 pełnił funkcję prezesa Towarzystwa Przyjaciół Piśmiennictwa Warmii i Mazur. Kilkakrotnie ubiegał się o mandat parlamentarzysty – senatorski (w 1991 jako kandydat SD) oraz poselski (w 1993 – jako członek SD na liście PSL, w 1997 jako kandydat SD na liście Unii Wolności). Na przełomie 1989 i 1990 był kandydatem SD i NSZZ "Solidarność" na stanowisko wojewody olsztyńskiego. Obecnie nie uczestniczy w pracach ugrupowania.

</doc>
<doc id="1469701" url="https://pl.wikipedia.org/wiki?curid=1469701" title="Koło filologiczne">
Koło filologiczne



</doc>
<doc id="1469705" url="https://pl.wikipedia.org/wiki?curid=1469705" title="Jean-Achille Benouville">
Jean-Achille Benouville

Jean-Achille Benouville (ur. 15 lipca 1815 w Paryżu, zm. 8 lutego 1891 tamże) – francuski malarz pejzażysta.
Studiował w Paryżu u François Picota i Léona Cognieta w Académie des Beaux-Arts. W 1845 otrzymał Prix de Rome i wyjechał na stypendium do Rzymu. Od 1834 roku regularnie prezentował swoje prace w paryskim Salonie. Większą część życia spędził we Włoszech, malując niemal wyłącznie włoskie krajobrazy.
Jego brat François-Léon Bénouville (1821–1859) był znanym malarzem historycznym, natomiast syn Pierre-Louis-Alfred Benouville (1842-1889) został cenionym architektem.

</doc>
<doc id="1469717" url="https://pl.wikipedia.org/wiki?curid=1469717" title="Kofewarka">
Kofewarka



</doc>
<doc id="1469722" url="https://pl.wikipedia.org/wiki?curid=1469722" title="Salomon Joachim Halberstam">
Salomon Joachim Halberstam

Salomon Joachim (Chaim) Halberstam (שזחה), (ur. 23 lutego 1832 w Krakowie, zm. 24 marca 1900 w Bielsku) – żydowski bibliofil, kolekcjoner, publicysta, kupiec, twórca składającej się z kilkuset pozycji kolekcji hebrajskich rękopisów i rzadkich druków.
Życiorys.
Urodził się w Krakowie w rodzinie żydowskiej, jako syn Izaaka Halberstama – galicyjskiego kupca i uczonego-amatora. W 1860 wzbogaciwszy się na handlu, przeprowadził się do Bielska, gdzie rozwijał swoje zainteresowania judaizmem, biblistyką; zajmował się również bibliofilstwem, nie porzucając jednak kupiectwa. Był również publicystą oraz pisał do niemieckich i hebrajskich czasopism drobne opracowania naukowe. Utrzymywał kontakty z żydowskimi uczonymi: Adolfem Jellinkiem, Davidem Kaufmannem, Moritzem Steinschneiderem i Heinrichem Graetzem.
U schyłku XIX wieku stał się jedną z najważniejszych postaci żydowskiej publicystyki w Wiedniu. Aktywnie uczestniczył również w życiu naukowym. Założył towarzystwo i wydawnictwo "Mekitze Nirdamim", którego był sponsorem i jednym z dyrektorów. Czasami drukował tam swoje prace. Wiele jego tekstów ukazało się w zbiorowych wydawnictwach Graetza, Steinschneidera, Kaufmanna i Kohuta.
W swoim domu przy ulicy Wzgórze w Bielsku założył prywatny księgozbiór, składający się z 411 hebrajskich rękopisów i rzadkich druków, który w 1890 został przez niego skatalogowany w publikacji "Kehilat Szlomo". Po jego śmierci zbiory zostały rozproszone. Największą część manuskryptów zakupił Montefiore College w brytyjskim Ramsgate (dziś kolekcja znajduje się w Jews' College w Londynie), z kolei większość druków i nieznaczna część rękopisów została zakupiona przez Mayera Sulzbergera dla biblioteki Żydowskiego Seminarium Teologicznego w Ameryce (Nowy Jork), reszta trafiła do biblioteki Gminy Żydowskiej w Wiedniu. Powołanej w okresie międzywojennym w Bielsku bibliotece im. S. J. Halberstama nie udało się pozyskać żadnych znaczących pozycji z jego księgozbioru.
Salomon Halberstam zmarł w Bielsku i został pochowany w Alei Zasłużonych na cmentarzu żydowskim przy ulicy Cieszyńskiej. Podczas II wojny światowej jego nagrobek został skradziony. 22 czerwca 2009 odsłonięto nowy nagrobek w kształcie macewy, wykonany z czarnego dębu.

</doc>
<doc id="1469728" url="https://pl.wikipedia.org/wiki?curid=1469728" title="Frans Brands">
Frans Brands

Frans Brands (ur. 31 maja 1940 w Berendrecht, zm. 9 lutego 2008 w Blankenberge) – belgijski kolarz szosowy. Największe sukcesy Frans odnosił w latach 1963-1967, kiedy wygrywał etapy w Tour de France (1963), Giro d’Italia (1965), oraz odniósł wygraną w klasyfikacji generalnej Tour de Luxembourg w 1967 roku.
Frans Brands zmarł 9 lutego 2008 roku w Blankenberge w wieku 68 lat.

</doc>
<doc id="1469735" url="https://pl.wikipedia.org/wiki?curid=1469735" title="Strategia metaboliczna">
Strategia metaboliczna

Strategia metaboliczna – zespół procesów metabolicznych wyróżniany na podstawie podstawowych typów pokarmu, tj. źródeł substancji budulcowych (przede wszystkim węgla) i źródeł energii.
Kryteria wyróżniania strategii:
W przyrodzie występują różne kombinacje tych strategii. W związku z tym dany organizm może być określany terminem będącym kombinacją terminów oznaczających poszczególne strategie. Przykładowo, człowiek jest chemoorganoheterotrofem aerobowym, gdyż jest jednocześnie heterotrofem (odżywia się głównie substancjami organicznymi, będąc wszystkożercą), chemotrofem (źródłem energii magazynowanej w ATP jest utlenianie substancji chemicznych, np. glukozy), organotrofem (donorem elektronów są substancje chemiczne, np. glukoza), aerobem (ostatecznym akceptorem elektronów jest tlen). Strategie wraz z przyjmującymi je organizmami można grupować również w kategorie pośrednie – autotrotrofy można podzielić na chemoautotrofy i fotoautotrofy, fotoautotrofy na fotoorganoautotrofy i fotolitoautotrofy itd.
Przykłady organizmów przyjmujących możliwe strategie metaboliczne:
W niektórych wypadkach dany organizm jest zdolny do wykorzystywania różnych ścieżek metabolicznych, w zależności od warunków, np. niektóre organizmy zasadniczo fotoautotroficzne wobec braku dostępu do światła mogą odżywiać się heterotroficznie, jest to miksotrofia. Zjawisko to częste jest u protistów, np. euglenin, co wprowadzało konfuzję w dawnych systemach taksonomicznych uwzględniających jedynie podział na rośliny i zwierzęta. Ponadto niektóre organizmy zasadniczo heterotroficzne mogą przez ścisłą symbiozę z autotrofami korzystać z nieorganicznych źródeł węgla (np. rurkoczułkowce, organizmy posiadające zoochlorelle lub zooksantelle). Mięśnie zwierząt (organizmów tlenowych) mogą w warunkach niedoboru tlenu przejściowo prowadzić oddychanie beztlenowe.
Podsumowanie.
Poniższa tabela pokazuje ewentualne kombinacje opisanych cech:

</doc>
<doc id="1469736" url="https://pl.wikipedia.org/wiki?curid=1469736" title="Strategie metaboliczne">
Strategie metaboliczne



</doc>
<doc id="1469737" url="https://pl.wikipedia.org/wiki?curid=1469737" title="Materatz">
Materatz

Materatz (właściwie Mateusz Miłosiński, ur. 8 lipca 1976) – polski muzyk i DJ, członek takich zespołów jak El Dupa i Miloopa (2002-2003).

</doc>
<doc id="1469739" url="https://pl.wikipedia.org/wiki?curid=1469739" title="Ulica Antoniego Małeckiego w Poznaniu">
Ulica Antoniego Małeckiego w Poznaniu

Ulica Antoniego Małeckiego w Poznaniu – ulica znajdująca się na Łazarzu, na obszarze jednostki pomocniczej Osiedle Św. Łazarz. Została wytyczona w końcu XIX w. w miejscu polnej drogi, otoczonej przez łąki i stawy. Biegnie od ul. Gąsiorowskich na północy do Rynku Łazarskiego na południu. Kolejne przecznice to ul. Kanałowa, ul. Strusia oraz tworzące kwadratowy placyk ul. Graniczna (tylko po stronie wschodniej) i ul. Łukaszewicza.
Kierunki ruchu.
Ulica na całej długości jest jednokierunkowa z obowiązującym kierunkiem ruchu:
Historia nazewnictwa.
Na przestrzeni lat ulica miała różne nazwy:
Zabudowa.
Już w początkowym okresie istnienia w szybkim tempie została zwarcie zabudowana 3-4 piętrowymi domami czynszowymi. Wyróżniają się budynki nr 16 z 1902 r. ze sgraffitową dekoracją elewacji (proj. pracowni Oskara Hoffmanna) i nr 27, na rogu ul. Strusia, z ceramiczną dekoracja secesyjną, zbudowany dla kupca Oskara Stillera (zapewne proj. pracowni Oskara Hoffmanna), a także nr 22 z secesyjnym wystrojem elewacji, czy sztukaterie portalu w domu nr 24. Domy nr 35 i 37 projektował Emil Asmus w latach około 1900-1905.
W okresie międzywojennym mieszkało tu kilku artystów malarzy, m.in. pod nr 10 Zdzisław Eichler, pod nr 26 Eugeniusz Dąbrowa (Dąbrowski) i pod nr 27 Damazy Kotowski.
Do lat 80. w budynku pod numerem 12a funkcjonowało studio poznańskiego oddziału Telewizji Polskiej.

</doc>
<doc id="1469741" url="https://pl.wikipedia.org/wiki?curid=1469741" title="JEE">
JEE



</doc>
<doc id="1469748" url="https://pl.wikipedia.org/wiki?curid=1469748" title="Ray Houghton">
Ray Houghton

Raymond James Houghton (ur. 9 stycznia 1962 w Glasgow) – irlandzki piłkarz grający na pozycji środkowego pomocnika.
Kariera klubowa.
Houghton urodził się w szkockim Glasgow w rodzinie irlandzkiej. Karierę piłkarską rozpoczął jednak w Londynie, w tamtejszym klubie West Ham United. 5 lipca 1979 roku podpisał z tym klubem profesjonalny kontrakt, jednak w Division One zadebiutował dopiero w sezonie 1981/1982 i był to jego jedyny mecz w barwach „Młotów”. W 7 lipca 1982 podpisał kontrakt z innym klubem z Londynu, Fulham. Tam przez trzy sezony występował w pierwszym składzie w rozgrywkach Division Two, jednak nie zdołał z nim wywalczyć awansu do najwyższej klasy rozgrywkowej w kraju.
13 września 1985 roku Houghton przeszedł do Oxford United grającego w Division One. Kosztował 147 tysięcy funtów. W zespole z Oksfordu zadebiutował 14 września w zremisowanym 2:2 domowym spotkaniu z Liverpoolem. W drużynie prowadzonej przez Jima Smitha był podstawowym zawodnikiem i dwukrotnie z rzędu utrzymał się z nią w angielskiej lidze, a w 1986 roku zdobył Puchar Ligi Angielskiej. Łącznie dla Oxfordu rozegrał 83 mecze, w których zdobył 10 bramek.
Na początku sezonu 1987/1988 Oxford z Houghtonem w składzie przegrał 0:2 z Liverpoolem. Jednak Ray na tyle spodobał się menedżerowi klubu Kenny'emu Dalglishowi, że 19 października podpisał kontrakt z „The Reds”. Miał zastąpić w pomocy Australijczyka Craiga Johnstona, który odszedł w trakcie sezonu do Newcastle KB United. W koszulce Liverpoolu Irlandczyk po raz pierwszy wystąpił 24 października w meczu przeciwko Luton Town (1:0). Natomiast 4 listopada strzelił pierwszą bramkę dla klubu z Anfield Road, dającą remis 1:1 z Wimbledonem. W sezonie 1987/1988 stworzył linię pomocy z innymi zawodnikami jak John Aldridge, John Barnes i Peter Beardsley, a Liverpool wywalczył tytuł mistrza Anglii odzyskując go po roku przerwy. Houghton wystąpił także w finale Pucharu Anglii, ale liverpoolczycy przegrali w nim z Wimbledonem. W 1989 roku Ray został wicemistrzem kraju, a rok później po raz drugi w karierze – mistrzem Anglii. W 1991 roku „The Reds” ponownie zajęli 2. miejsce w lidze tracąc tytuł na rzecz Arsenalu. Z kolei w 1992 roku wywalczyli Puchar Anglii. Po tamtym sezonie Houghton postanowił odejść z zespołu, dla którego rozegrał 153 ligowe spotkania i strzelił 28 bramek.
28 lipca 1992 Houghton został piłkarzem Aston Villi, do której trafił za 900 tysięcy funtów. W jej barwach zadebiutował 15 sierpnia w zremisowanym 1:1 meczu z Ipswich Town. W Aston Villi występował wraz z rodakami, Paulem McGrathem, Steve'em Stauntonem, oraz Andym Townsendem. 27 marca 1994 roku zdobył z „The Villans” Puchar Ligi Angielskiej, ale w wygranym 3:1 finale z Manchesterem United nie wystąpił. Było to jedyne trofeum Irlandczyka za czasów gry w drużynie z Birmingham. Łącznie wystąpił dla niej 95 razy strzelając przy tym 6 goli.
23 marca 1995 roku Houghton opuścił Aston Villę i wrócił po latach do Londynu. W Crystal Palace po raz pierwszy wystąpił 1 kwietnia przeciwko Manchesterowi City (2:1). Jednak na koniec sezonu 1994/1995 klub ten zajął 4. miejsce od końca w Premier League i spadł do Division One. Na tym szczeblu rozgrywek Ray grał jeszcze przez dwa sezony i wtedy też odszedł do Reading F.C. 9 sierpnia 1997 zagrał dla niego po raz pierwszy. Reading zremisowało wówczas 1:1 z Bury F.C. W 1998 roku Reading spadło do Division Two, a w 1999 przeszedł do grającego w Conference Stevenage Borough. Latem 2000 roku zakończył piłkarską karierę.
Kariera reprezentacyjna.
W reprezentacji Irlandii Houghton zadebiutował 26 marca 1986 roku w przegranym 0:1 towarzyskim spotkaniu z Walią. W 1988 roku Jack Charlton powołał go do kadry na Euro 88. Tam wystąpił w trzech meczach grupowych: z Anglią (1:0 i gol w 6. minucie), z ZSRR (1:1) i z Holandią (0:1).
W 1990 roku Houghton po raz pierwszy wystąpił w turnieju o mistrzostwo świata. Na boiskach Włoch zagrał w pięciu spotkaniach: grupowych z Anglią (1:1), z Egiptem (0:0) i Holandią (1:1), a także w 1/8 finału z Rumunią (0:0, karne 5:4) i ćwierćfinale z Włochami (0:1). Swój ostatni mundial Ray zaliczył w 1994 w USA. Tam zagrał czterokrotnie: z Włochami (1:0 i gol w 12. minucie), z Meksykiem (1:2), z Norwegią (0:0) oraz w 1/8 finału z Holandią (0:2). W 1997 roku zakończył reprezentacyjną karierę. W drużynie narodowej wystąpił 73 razy i strzelił 6 bramek.

</doc>
<doc id="1469750" url="https://pl.wikipedia.org/wiki?curid=1469750" title="Salomon Halberstam">
Salomon Halberstam



</doc>
<doc id="1469754" url="https://pl.wikipedia.org/wiki?curid=1469754" title="S. J. Halberstam">
S. J. Halberstam



</doc>
<doc id="1469755" url="https://pl.wikipedia.org/wiki?curid=1469755" title="Solomon Halberstam">
Solomon Halberstam



</doc>
<doc id="1469759" url="https://pl.wikipedia.org/wiki?curid=1469759" title="Juan Pedevilla">
Juan Pedevilla

Juan Santos Pedevilla (ur. 6 czerwca 1909, zm. ?) - piłkarz argentyński, prawy obrońca. Wzrost 173 cm, waga 74 kg.
Jako piłkarz klubu Estudiantil Porteño Buenos Aires był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. Zagrał w jedynym meczu ze Szwecją.

</doc>
<doc id="1469761" url="https://pl.wikipedia.org/wiki?curid=1469761" title="Żabie Stawy">
Żabie Stawy



</doc>
<doc id="1469766" url="https://pl.wikipedia.org/wiki?curid=1469766" title="Dumaagijn Sodnom">
Dumaagijn Sodnom

Dumaagijn Sodnom, mong. Думаагийн Содном (ur. 14 lipca 1933 w ajmaku wschodniogobijskim) – mongolski polityk, działacz Mongolskiej Partii Ludowo-Rewolucyjnej, od 12 grudnia 1984 do 21 marca 1990 premier Mongolii.
W latach 1946–1950 studiował finanse i ekonomię na uniwersytecie w Ułan Bator. Był księgowym w ministerstwie finansów. W 1954 został członkiem Mongolskiej Partii Ludowo-Rewolucyjnej. W latach 1954–1958 studiował ekonomię i finanse w Irkucku, w latach 1963–1969 był ministrem finansów Mongolskiej Republiki Ludowej. Od 1969 do 1972 pierwszy zastępca przewodniczącego, a w latach 1972–1974 przewodniczący Państwowej Komisji Planowania. Od 1974 do 1984 wiceprezes Rady Ministrów, następnie premier do 1990.

</doc>
<doc id="1469767" url="https://pl.wikipedia.org/wiki?curid=1469767" title="Lista z przeskokami">
Lista z przeskokami

Lista z przeskokami () – probabilistyczna struktura danych przeznaczona do przechowywania danych uporządkowanych (np. posortowanych rosnąco liczb), będąca rozwinięciem listy jednokierunkowej, a stanowiąca alternatywę dla drzew zbalansowanych (wyważonych), takich jak drzewa AVL czy czerwono-czarne.
Została opracowana przez Williama Pugha w 1989 roku. Oczekiwana złożoność operacji wyszukiwania, wstawiania nowego elementu do listy oraz usunięcia elementu wynosi formula_1
W zwykłej liście każdy element posiada połączenie (ze względu na prostotę implementacji najczęściej realizowane poprzez wskaźnik) wyłącznie do elementu następnego. W liście z przeskokami takich połączeń jest więcej: oprócz bezpośredniego następnika, wskazują także elementy znajdujące się dalej. Liczba połączeń powiązana z elementem określa jego stopień (ang. "degree", lub wysokość ["height"]), przy czym formula_2-te połączenie wskazuje na kolejny element stopnia co najmniej formula_3 Stopnie węzłów są wybierane losowo, ale z rozkładem geometrycznym (prawdopodobieństwa dane wzorem formula_4 gdzie formula_5); np. dla formula_6 liczba elementów stopnia 1 powinna stanowić 50% całości, stopnia 2 – 25%, stopnia 3 – 12% itd.
Dzięki temu rozwiązaniu można szybciej przechodzić całą listę, a ponadto dzięki informacji o jej uporządkowaniu pomijać („przeskakiwać”) nieistotne fragmenty listy.

</doc>
<doc id="1469769" url="https://pl.wikipedia.org/wiki?curid=1469769" title="Shake Your Foundations">
Shake Your Foundations

Shake Your Foundations – piosenka wydana przez hard rockową grupę AC/DC. Została napisana przez Angusa Younga, Briana Johnsona i Malcolma Younga.
Piosenka została wydana w 1985 r. na albumie Fly on the Wall. Następnego roku utwór zremiksowali Harry Vanda oraz George Young. Ta wersja została dołączona do wydanego rok później soundtracku, Who Made Who, do filmu Stephena Kinga Maximum Overdrive. Winylowe edycje albumu zawierają remiks, a większość wydań CD zawiera oryginalną wersję.

</doc>
<doc id="1469770" url="https://pl.wikipedia.org/wiki?curid=1469770" title="Juan Carlos Pedevilla">
Juan Carlos Pedevilla



</doc>
<doc id="1469771" url="https://pl.wikipedia.org/wiki?curid=1469771" title="Algirdas Monkevicius">
Algirdas Monkevicius



</doc>
<doc id="1469778" url="https://pl.wikipedia.org/wiki?curid=1469778" title="FREMM">
FREMM



</doc>
<doc id="1469780" url="https://pl.wikipedia.org/wiki?curid=1469780" title="E.M.D.">
E.M.D.

E.M.D. – szwedzki zespół muzyczny, założony w 2007. Nazwa formacji wywodzi się od pierwszych liter imion jego założycieli: Erika, Mattiasa i Danny’ego. Zespół rozpadł się w 2010.
Historia.
Segerstedt i Saucedo zaprzyjaźnili się w 2006, podczas nagrań do programu i już wtedy wpadli na pomysł założenia zespołu. Chociaż po "Idolu" obaj poświęcili się nagrywaniu solowych albumów, nie zapomnieli o wspólnym projekcie. Początkowo występowali we dwóch, ale szybko doszli do wniosku, że zespołowi przydałby się trzeci wokal. Postanowili poszukać go wśród uczestników kolejnej edycji "Idola"; do E.M.D. dołączył Andréasson.
W grudniu 2007 wydali debiutancki singiel „All For Love”. Piosenka dotarła do 1. miejsca szwedzkiej listy przebojów i utrzymała się na szczycie notowania przez sześć tygodni. Za singiel zdobyli status platynowej płyty w kraju. Następnie wydali singiel „Jennie Let Me Love You”, który dotarł do 1. miejsca krajowej listy przebojów i utrzymał się na szczycie przez pięć tygodni. Dzięki utworowi wygrali w głosowaniu publiczności szwedzkiego odpowiednika nagrody Grammy w kategorii „Piosenka roku 2008”.
W maju 2008 wydali debiutancki album studyjny, zatytułowany "A State of Mind". Wiosną 2009 wydali reedycję płyty, wzbogaconą o kilka nowych piosenek, w tym singiel „Baby Goodbye”, z którym startowali w programie "Melodifestivalen 2009", wyłaniającym reprezentanta Szwecji w 54. Konkursie Piosenki Eurowizji. W finale selekcji zajęli 3. miejsce. 22 sierpnia 2009 wystąpili z piosenką „Jennie Let Me Love You” w konkursie o Bursztynowego Słowika i Słowika Publiczności na Sopot Festival 2009. Nie zdobyli żadnej ze statuetek. Jesienią wydali singiel „Alone”.

</doc>
<doc id="1469781" url="https://pl.wikipedia.org/wiki?curid=1469781" title="Port lotniczy Skavsta">
Port lotniczy Skavsta



</doc>
<doc id="1469784" url="https://pl.wikipedia.org/wiki?curid=1469784" title="François-Léon Bénouville">
François-Léon Bénouville

François-Léon Bénouville (ur. 30 marca 1821 w Paryżu, zm. 16 lutego 1859 tamże) – francuski malarz akademicki.
Wychowanek François Picota i student École des Beaux-Arts. Malował obrazy o tematyce mitologicznej, religijnej i antycznej. Wystawiał regularnie w Salonie od 1838 roku i wygrał Prix de Rome w 1845. Był uważany za jednego z najbardziej obiecujących malarzy historycznych swoich czasów, zmarł na tyfus w wieku trzydziestu ośmiu lat.
Jego brat Jean-Achille Bénouville był znanym malarzem pejzażystą.

</doc>
<doc id="1469785" url="https://pl.wikipedia.org/wiki?curid=1469785" title="Goła Góra">
Goła Góra



</doc>
<doc id="1469788" url="https://pl.wikipedia.org/wiki?curid=1469788" title="Landkreuzer P.1500 Monster">
Landkreuzer P.1500 Monster



</doc>
<doc id="1469789" url="https://pl.wikipedia.org/wiki?curid=1469789" title="Okręty desantowe typu Iwo Jima">
Okręty desantowe typu Iwo Jima

Okręty desantowe typu Iwo Jima – amerykańskie okręty desantowe, które zaczęły wchodzić do służby w 1961. Zbudowano 7 okrętów. Okręty klasyfikowane są także jako śmigłowcowce desantowe.
Historia.
W połowie lat 50. XX wieku w Stanach Zjednoczonych rozpoczęto program przebudowy starszych jednostek na śmigłowcowce desantowe. Przebudowie poddano m.in. trzy lotniskowce typu "Essex". Równolegle z przebudową starszych okrętów rozpoczęły się prace nad nowymi jednostkami tego typu. Głównym zadaniem nowo projektowanych jednostek było dostarczenie za pomocą śmigłowców pokładowych desantu na atakowane pozycje.
Środki przeznaczone na pierwszy okręt serii zostały uwzględnione w budżecie obronnym na rok 1958. Budowa pierwszego okrętu USS "Iwo Jima" rozpoczęła się 2 kwietnia 1959 w stoczni Puget Sound. Wodowanie nastąpiło 17 września 1960, wejście do służby 26 sierpnia 1961. Ostatni okręt serii USS "Inchon" wszedł do służby 20 czerwca 1970.
Wycofywanie okrętów ze służby rozpoczęło się w 1992. Ostatnią jednostkę wycofano ze służby w 2002.

</doc>
<doc id="1469792" url="https://pl.wikipedia.org/wiki?curid=1469792" title="Obelisk Konstantyna">
Obelisk Konstantyna

Obelisk Konstantyna – 32-metrowy słup usytuowany w konstantynopolitańskim hipodromie. Obelisk znajduje się w południowej części obiektu, niedaleko pochodzącej z Delf Kolumny Wężowej. Budowla ta została wykonana z kamiennych bloków. Monument pochodzi z IV wieku. W dolnej części obelisku wywiercono otwory, z których spływała woda. Strukturę odnowił cesarz Konstantyn VII Porfirogeneta w X wieku. Prawdopodobnie za panowania Konstantyna VII obelisk ozdobiono złoconymi plombami z brązu. Wykonane z brązu płyty zostały zrabowane i przetopione przez uczestników IV krucjaty w 1204 roku.

</doc>
<doc id="1469794" url="https://pl.wikipedia.org/wiki?curid=1469794" title="Vidmantas Žiemelis">
Vidmantas Žiemelis

Vidmantas Žiemelis (ur. 4 grudnia 1950 w Gališkės w rejonie malackim) – litewski polityk, prawnik, poseł na Sejm, w latach 1996–1998 minister spraw wewnętrznych.
Życiorys.
W 1977 ukończył studia na Wydziale Prawa Uniwersytetu Wileńskiego. Pracował początkowo jako doradca prawny. W latach 1981–1990 był zatrudniony w wileńskiej prokuraturze.
Należał do KPZR, którą opuścił w 1989, przystępując do tworzenia struktur niepodległościowego Sąjūdisu w prokuraturze. Sprawował mandat poselski w Radzie Najwyższej Litewskiej SRR kadencji 1990–1992, będąc jednym z sygnatariuszy aktu niepodległości z 11 marca 1990. W parlamencie zasiadał też przez dwie kolejne kadencje, wybierany kolejno z listy Sąjūdisu (1992) i Związku Ojczyzny (1996).
W rządzie Gediminasa Vagnoriusa w latach 1996–1998 sprawował urząd ministra spraw wewnętrznych. W 1999 opuścił konserwatystów, współtworząc nowe ugrupowanie pod nazwą Ojczyźniana Partia Ludowa (TLP). W 2000 bez powodzenia ubiegał się o reelekcję w wyborach parlamentarnych. Po porażce zajął się praktyką adwokacką w ramach spółki partnerskiej.
W 2001 po połączeniu się TLP z innymi małymi partiami stanął na czele Litewskiego Związku Prawicy, który następnie w 2003 przyłączył się do Związku Ojczyzny. Vidmantas Žiemelis tym samym powrócił do swojej poprzedniej partii, wchodząc w skład jej władz krajowych. W 2004 z ramienia konserwatystów ponownie uzyskał mandat posła na Sejm. Od 2006 pozostawał posłem niezrzeszonym, jednak w połowie 2008 wstąpił z powrotem do klubu parlamentarnego Związku Ojczyzny. W wyborach parlamentarnych w tym samym roku został wpisany na 141. (ostatnie) miejsce listy wyborczej TS-LKD. W głosowaniu uzyskał w jej ramach 34. wynik, co pozwoliło po raz kolejny wejść do Sejmu (w okręgu jednomandatowym przegrał kilkudziesięcioma głosami z przedstawicielem TPP). W trakcie kadencji ponownie opuścił Związek Ojczyzny, przeszedł do nowo powołanej Partii Chrześcijańskiej, z jej ramienia w 2012 nie uzyskał reelekcji. W 2013 z tym ugrupowaniem dołączył do Partii Pracy.

</doc>
<doc id="1469795" url="https://pl.wikipedia.org/wiki?curid=1469795" title="Vidmantas Ziemelis">
Vidmantas Ziemelis



</doc>
<doc id="1469799" url="https://pl.wikipedia.org/wiki?curid=1469799" title="Raimondas Sukys">
Raimondas Sukys



</doc>
<doc id="1469804" url="https://pl.wikipedia.org/wiki?curid=1469804" title="Ulica Kanałowa w Poznaniu">
Ulica Kanałowa w Poznaniu

Ulica Kanałowa - ulica położona na Łazarzu, na terenie jednostki pomocniczej Osiedle Św. Łazarz w Poznaniu. Została wytyczona w końcu XIX w., od razu pod obecna nazwą, jako de "Kanalstrasse" (do 1919 r., a podczas II wojny światowej) nazwana de Beuthener Str. (pl: ul. Bytomska). Biegnie w linii wschód-zachód, od ul. Kolejowej do ul. Głogowskiej, przecina ją ul. Małeckiego. Nazwa pochodzi od ukrytego pod jezdnią cieku wodnego, przepływającego od strony położonej bardziej na zachód ul. Berwińskiego.
Już około 1900 r. zyskała zwartą zabudowę czynszową po obu stronach. Wyróżnia się kamienica pod nr 17 z 1895 r. z okazałym stiukowym portalem z postaciami atlantów, wzniesiona przez Treugotta Girbiga, właściciela tartaku. Modernistyczny dom narożny Kanałowa 8-9 (i Kolejowa 55-55a) z około 1910 r. projektował Kazimierz Ulatowski lub Kazimierz Ruciński, a secesyjny nr 3/4 wzniósł około 1903 r. Ludwik Frankiewicz (mieści się w nim m.in. najstarszy w dzielnicy salon fryzjerski, a w narożnym lokalu sklepowym zachowały się resztki (secesyjnego oszklenia).
Opis życia na ul. Kanałowej i na Łazarzu w okresie międzywojennym pozostawił Henryk Bomski, dawny lokator kamienicy nr 16 (zniszczonej w 1945 r. i zastąpionej nowym domem).
Bibliografia.
Wydaw. Oddz. Poznańskiego SARP, 1988, 

</doc>
<doc id="1469805" url="https://pl.wikipedia.org/wiki?curid=1469805" title="Rimvydas Turcinskas">
Rimvydas Turcinskas



</doc>
<doc id="1469809" url="https://pl.wikipedia.org/wiki?curid=1469809" title="Jutro wstanę rano i oparzę się herbatą">
Jutro wstanę rano i oparzę się herbatą

Jutro wstanę rano i oparzę się herbatą () – czechosłowacka komedia fantastycznonaukowa w reż. Jindřicha Poláka z roku 1977. Scenariusz powstał na podstawie opowiadania Josefa Nesvadby.
Fabuła.
Grupa nazistów planuje przenieść się w czasie, aby zmienić wynik II wojny światowej dając Adolfowi Hitlerowi bombę wodorową. Pomóc ma im w tym przekupiony pilot statku do komercyjnych wycieczek w czasie Karol Bureš, jednak sytuacja ulega komplikacji kiedy Karol umiera niespodziewanie, a jego brat bliźniak Jan przejmuje jego tożsamość.

</doc>
<doc id="1469818" url="https://pl.wikipedia.org/wiki?curid=1469818" title="Ulica Kolejowa w Poznaniu">
Ulica Kolejowa w Poznaniu

Ulica Kolejowa (przed 1918 niem. "Bahnstraße", 1939–1945 "Memelstraße") – ulica w Poznaniu, na Łazarzu, na obszarze jednostki pomocniczej Osiedle Św. Łazarz.
Biegnie z północy na południe, na wschód od ul. Głogowskiej, równolegle do niej, od ul. Gąsiorowskich do ul. Hetmańskiej, wzdłuż torów kolejowych prowadzących ze stacji Poznań Główny w stronę Berlina, Wrocławia, Ostrowa Wlkp. i Wolsztyna. Poczynając od ul. Gąsiorowskich, następujące po sobie przecznice (wyłącznie po stronie zachodniej), to ul. Kanałowa, Graniczna, Calliera, Mottego, Karwowskiego i ul. Klaudyny Potockiej. Obszar ten, mimo przeprowadzenia linii kolejowej około 1870, aż do 1900 należał do dzielnicy Wilda. Została wytyczona w końcu XIX w., od początku nosząc obecne miano, najpierw w wersji niemieckiej, a po odzyskaniu przez Polskę niepodległości – w polskiej. Krótkotrwałe odstępstwo nastąpiło jedynie podczas II wojny światowej, kiedy to władze niemieckie ustaliły dla ulicy całkowicie nową nazwę "Memelstraße" (Niemeńska lub Kłajpedzka).
Z końca XIX w. w przetrwały nieliczne relikty zabudowy o charakterze gospodarczym. W 1872 po stronie wschodniej, przylegającej do terenów kolejowych pojawiła się fabryka narzędzi rolniczych (nr 1/3) Napoleona Urbanowskiego (od 1897 firma Nitsche), młyn parowy (w okresie międzywojennym Młyn Poznański), a nieco później szeregi jednolitych domów z małymi mieszkaniami przeznaczonymi dla pracowników kolei, z obszernym zapleczem gospodarczym (m.in. komórki i ogrody) i pozostałości kolejowej infrastruktury technicznej. Towarzyszą im inne budynki, dawniej pełniące funkcje socjalne dla PKP (ośrodek zdrowia, straż pożarna, hotele robotnicze), dziś częściowo o innym przeznaczeniu.
Po przeciwnej stronie zabudowa zyskała częściowo charakter zwarty, składając się z kamienic czynszowych o raczej przeciętnych walorach architektonicznych. Wyróżnia się kamienica nr 44 na narożniku ul. Mottego, z neogotycką dekoracją (silnie uszkodzona) z około 1900 i nr 55–55a na rogu ul. Kanałowej – modernistyczna, zbudowana około 1910 według projektu Kazimierza Ulatowskiego lub Kazimierza Rucińskiego.
Dom nr 40 należy do zespołu zabudowy powstałej w latach 1912–1913 dla Spółdzielni Urzędników Niemieckich (DBWBV) przy ul. Karwowskiego (proj. Joseph Leimbach) – po 1919 własność Uniwersytetu Poznańskiego.
Pod nr 57 zlokalizowano w 1928 – już nieistniejącą – Mleczarnię Szwajcarską należącą do hr. Stanisława Turno z Objezierza. Na rogu ul. Gąsiorowskich mieściło się Wielkopolskie Centrum Ortopedyczne im. Ireneusza Wierzejewskiego. Na przeciwległym krańcu, przy ul. Hetmańskiej po stronie zachodniej mieszczą się ogródki działkowe, założone jako pierwsze w Poznaniu, w 1904. Po przeciwnej stronie zabudowania dawnej parowozowni (sporadycznie bywa tu udostępniany do zwiedzania pociąg ratowniczy) kiedyś wyznaczały koniec ulicy.
Pod nr 29 w latach 1879–1939 znajdowało się ogrodnictwo i sad prof. Alfreda Denizota. Jest też trochę zabudowy z 2. połowy XX w.
Obecnie w zabudowaniach dawnej fabryki pod nr 1/3 mieści się m.in. Wydział Artystyczny Wyższej Szkoły Umiejętności Społecznych.
Pod nr 52 znajduje się Salezjański Ośrodek Młodzieżowy.
Osobliwością jest stara kolejność numeracji domów, biegnącej z północy na południe i z powrotem, tak, że pierwszy i ostatni numer wypadają naprzeciw siebie w okolicach ul. Gąsiorowskich.

</doc>
<doc id="1469823" url="https://pl.wikipedia.org/wiki?curid=1469823" title="Peter Marselis">
Peter Marselis

Peter Marselis (zm. 1673) – kupiec pochodzący ze słynnego rodu niderlandzkiego z Hamburga; zrobił zawrotną karierę w Rosji, z którą wcześniej handlował jego ojciec, Gabriel Marselis. W 1629 przybył do państwa moskiewskiego, gdzie roztoczył szeroką działalność pośrednicząc w handlu z Europą. Zmonopolizował w Archangielsku skup tranu, łososia i drzewa masztowego. Wprowadził do Rosji uprawę róż. W 1639 przejął zakłady żelazne Andresa Winiusa pod Tułą, później uzyskał od cara koncesje na budowę nowych zakładów żelaznych nad Wagą, Szeksną i Kostromą. W 1669 uzyskał od cara Aleksego Michajłowicza koncesję na wydobycie rud żelaza na Zaonieżu w Karelii, jednak nie zdążył już jej zrealizować (udało się to później Duńczykowi, Heinrichowi Butenandtowi). 

</doc>
<doc id="1469825" url="https://pl.wikipedia.org/wiki?curid=1469825" title="SN 1996cr">
SN 1996cr

SN 1996cr – nietypowa supernowa odkryta w 2001 przez Franza Bauera za pomocą teleskopu rentgenowskiego Chandra. Znajduje się w galaktyce spiralnej Cyrkla. Analiza archiwalnych zdjęć z teleskopu AAT sugeruje, że supernowa eksplodowała pomiędzy 28 stycznia 1995 a 15 marca 1996. Od momentu odkrycia ilość promieniowania rentgenowskiego pochodzącego ze źródła tej supernowej stale wzrasta. SN 1996cr to jedna z najjaśniejszych supernowych w paśmie radiowym i rentgenowskim oraz jednocześnie to jedna z pięciu najbliższych supernowych, których nie zauważono wkrótce po wybuchu. Wykazuje ona wiele podobieństw do SN 1987A.
Model wybuchu.
Na podstawie danych pochodzących z różnych teleskopów oraz wyników badań teoretycznych powstał model wybuchu SN 1996cr. Według zespołu naukowców kierowanego przez Franza Bauera przed eksplozją gwiazdy ciśnienie jej wiatru lub wcześniejsza eksplozja, poprzedzająca wybuch SN 1996cr, przyczyniły się do powstania dużej pustki w otaczającym gazie. Dlatego też w momencie wybuchu fale uderzeniowe mogły początkowo rozszerzać się we wnętrzu pustej przestrzeni nie napotykając przeszkód. Później jednak czoło fali zderzyło się z gęstym ośrodkiem otaczającym SN 1996cr, co wywołało intensywne świecenie układu w paśmie radiowym i rentgenowskim. Według naukowców podobny efekt zachodził też w przypadku SN 1987A, choć był słabszy, gdyż ośrodek otaczający supernową SN 1987A miał mniejszą gęstość.
Według zespołu astronomów badającego SN 1996cr obie supernowe dostarczają dowodów na to, że poprzedzające główny wybuch epizody prowadziły do oczyszczenia otoczenia umierającej gwiazdy. Podobieństwo zaobserwowane dla dwóch bliskich supernowych sugeruje, że podobne procesy mogą poprzedzać śmierć znacznej części supermasywnych gwiazd.

</doc>
<doc id="1469838" url="https://pl.wikipedia.org/wiki?curid=1469838" title="Jak utopić doktora Mraczka">
Jak utopić doktora Mraczka

Jak utopić doktora Mraczka (czes. "Jak utopit dr. Mráčka aneb Konec vodníků v Čechách") – komedia fantastyczna w reżyserii Václava Vorlíčka zrealizowana w 1974. Piosenki wykorzystane w filmie zaśpiewała m.in. Helena Vondráčková.
Opis fabuły.
Latem Wassermann, przywódca praskich wodników, wydał wyrok śmierci na pracownika miejskiej administracji mieszkaniowej, Jindřicha Mráczka, ponieważ ten zarządził eksmisję rodziny zamieszkującej zawilgoconą willę nad rzeką Wełtawą. Nowe mieszkanie wyznaczono w ogrzewanych grzejnikami wieżowcach. Dr Mraczek nie wie jednak, że tą decyzją mógł pozbawić wodników ich naturalnego środowiska i spowodować ich zagładę przez wysuszenie. Na miejsce wykonania wyroku na Mraczku wybrano miejskie kąpielisko, gdzie postanowiono go utopić. Przypadkowo przebywa tam również licealistka z koleżankami, Jana Vodičková, córka wodników, których miała objąć eksmisja. Dziewczyna nie zna planów szefa wodników i ratuje Mraczka przed utonięciem, czym ściąga na siebie gniew wszystkich wodników. Film zdradza m.in. co się dzieje z duszami ofiar utonięć: są one gromadzone przez wodników we flakonikach w zalanej piwnicy. Matka dr Mraczka, docent Mraczkowa, prowadzi eksperyment biomedyczny, którego celem jest przekształcenie człowieka w rybę. Jej preparat, podany synowi przez przypadek, sprawia, że podczas wizyty u wodników zamienia się on w rybę. Ponieważ transformacja człowieka w rybę jest znakiem rozpoznawczym wodników, od tej chwili Mraczek brany jest przez wodników za... wodnika. Powoduje to zamieszanie i ciąg nieoczekiwanych w skutkach zdarzeń.

</doc>
<doc id="1469840" url="https://pl.wikipedia.org/wiki?curid=1469840" title="Ernst August Friedrich Klingemann">
Ernst August Friedrich Klingemann

Ernst August Friedrich Klingemann (ur. 31 sierpnia 1777 w Brunszwiku, zm. 25 stycznia 1831 w Brunszwiku.) – niemiecki pisarz okresu romantyzmu. Według najnowszych badań jest on autorem sławnej powieści „Straże nocne” (niem. Nachtwachen), którą opublikował pod pseudonimem Bonaventura.
Życiorys.
Ernst August Friedrich Klingemann, syn kopisty, urodził się w 1777 roku w Brunszwiku. Dość wcześnie wykazywał zainteresowanie teatrem, którym zajmował się całe życie. Po ukończeniu Collegium Carolinum w Brunszwiku, przeniósł się w roku 1798 do Jeny, gdzie studiował prawo i filozofię. Tam słuchał wykładów Johanna Gottlieba Fichte, Friedricha Wilhelma Schellinga, Augusta Wilhelma Schlegela i zaprzyjaźnił się z Clemensem Brentano.
W 1801 roku przerwał studia i wrócił do Brunszwiku, gdzie pracował w redakcji gazety „Zeitung für die elegante Welt”. W 1810 poślubił Elise Anschütz, która była aktorką towarzystwa o nazwie „Walthersche Gesellschaft”. Sam Klingemann został tego samego roku głównym reżyserem tej kompanii. Od 1818 był dyrektorem teatru narodowego w Brunszwiku. Tam wystawił "Fausta" Goethego w pasującej do teatru konwencji, która miała premierę 19 stycznia 1829 roku. Również w tym samym roku przyjął on stanowisko profesora Collegium Carolinum w Brunszwiku. Rok później był już jednak ponownie dyrektorem teatru, który od roku 1826 nosił nazwę „teatru książęcego” (niem. Herzogliches Hoftheater). Klinegmann zmarł 1831 roku w Brunszwiku.
Straże nocne.
Autorstwo dzieła „Straże nocne” była wiele lat kwestią sporną. Germanistyka przypisywała książkę m.in. Clemensowi Brentano, E.T.A. Hoffmannowi, Karlowi Wetzelowi i Caroline Schlegel. Jean Paul przypuszczał w swoim tekście „Reminiszenzen und Lizenzen”, że za dziełem stał Friedrich Wilhelm Joseph von Schelling. Dzisiaj na podstawie badań Josta Schillemeitsa i Horsta Fleigsa przyjmuje się z dużym prawdopodobieństwem, że to Klingemann jest autorem książki. W 1987 roku Ruth Haag w czasopiśmie o nazwie „Euphorion” opublikował artykuł pt."Raz jeszcze: Autor Straży nocnych”, gdzie zdał relacje z osobliwego odkrycia. W zbiorach rękopisów Uniwersytetu w Amsterdamie znalazł on listę dzieł publikacji Klingemanna, w której on sam wskazuje na własne autorstwo „Straży nocnych”.
Twórczość.
Klingemann stworzył wiele powieści i dramatów, które napisane są w duchu romantyzmu i które cieszyły się dużą popularnością. Przez długi czas był on jednym z najczęściej wystawianych autorów teatralnych w Niemczech. 
Dramaty.
W tym także komedie i farsy: 

</doc>
<doc id="1469843" url="https://pl.wikipedia.org/wiki?curid=1469843" title="Mateusz Miłosiński">
Mateusz Miłosiński



</doc>
<doc id="1469844" url="https://pl.wikipedia.org/wiki?curid=1469844" title="Materazzi">
Materazzi



</doc>
<doc id="1469845" url="https://pl.wikipedia.org/wiki?curid=1469845" title="Epicrates inornatus">
Epicrates inornatus



</doc>
<doc id="1469846" url="https://pl.wikipedia.org/wiki?curid=1469846" title="Ctenosaura quinquecariniata">
Ctenosaura quinquecariniata



</doc>
<doc id="1469848" url="https://pl.wikipedia.org/wiki?curid=1469848" title="Heinrich Butenandt">
Heinrich Butenandt

Heinrich Butenandt (zm. 1710 w Moskwie) - duński przedsiębiorca, wspólnik Petera Marselisa, po jego śmierci w 1673 przejął opiekę nad małoletnim wnukiem wspólnika, Chrystianem, i koncesję na wydobycie rud żelaza na Zaonieżu w rosyjskiej Karelii. Od 1676 wybudował cztery zakłady: najpierw na Ust'riekie i w Fojmagubie, potem na Liżmie i w Kiezdroziero. Wykwalifikowaną kadrę pracowniczą stanowili w nich fachowcy z zakładów w Tule, niewykwalifikowaną zaś chłopi z Kiżskiej włości przypisani do zakładów ukazem cara Piotra I i świadczący "de facto" pracę niewolniczą. W 1681 Butenandt ustawił pierwszy piec hutniczy na Zaonieżu (w Ust'rieckim zakładzie). Zakłady Butenandta realizowały zamówienia na działa, kule i bomby dla carskiej armii, które pomogły Piotrowi I pokonać Szwecję i uzyskać dostęp do Bałtyku. W 1701 produkcja z zakładów Butenandta stanowiła 22,6% całej produkcji żelaza w Rosji. Butenandt prowadził też interesy z Danią, za co król Chrystian V przyjął go w 1688 w poczet duńskiej szlachty pod mianem Butenandt von Rosenbuch. Kontakty z Danią były przyczyną popadnięcia w niełaskę cara i w rezultacie Butenandt, nie otrzymawszy zapłaty za usługi na rzecz carskiej armii, zmarł w Moskwie w 1710 w ubóstwie.

</doc>
<doc id="1469849" url="https://pl.wikipedia.org/wiki?curid=1469849" title="Notting Hill Carnival">
Notting Hill Carnival

Karnawał Notting Hill – coroczny festiwal trwający dwa dni (niedziela i poniedziałek, tzw. "Bank Holiday Monday") w sierpniu w dzielnicy Notting Hill. Począwszy od 1959 impreza odbywała się w styczniu, a w 1965 przeniesiono ją na obecny termin.
Pierwszą edycję karnawału, jeszcze pod nazwą Carribean Carnival, zainicjowała działaczka społeczna Claudia Jones. Festiwal wywodzi się z diaspory czarnoskórych imigrantów z Karaibów, w szczególności z Trynidadu, gdzie karnawałowa tradycja jest bardzo silna. Lokalne społeczności marzyły o stworzeniu święta, które zjednoczyłoby karaibskich mieszkańców z dzielnicy Notting Hill. Pod koniec lat 50. Afroamerykanie byli narażeni na ciągłe naciski społeczne. Spotykali się w klubach północnego Londynu, w których mogli się bawić swobodnie. Z biegiem czasu karaibskie społeczności zaczęły dzielić się swoją kulturą z milionem ludzi z całego świata. Współczesny karnawał rozciąga się na długości 5 kilometrów. W paradzie biorą udział przebrane w kostiumy zespoły tańczące w rytm muzyki.
Z niektórych z 45 scen słychać również etniczne rytmy. Uczestnicy bawią się na scenach od godziny 9 do 20, a potem przenoszą się do klubów. Podczas Notting Hill Carnival wybierane są najlepsze zespoły oraz orkiestry grające na narodowych instrumentach z Trynidadu i Tobago, a w ramach konkursu "Grand Costium Gala" wybiera się Miss, Mistera oraz DJ-a karnawału.

</doc>
<doc id="1469861" url="https://pl.wikipedia.org/wiki?curid=1469861" title="Östra Karup">
Östra Karup

Östra Karup – miejscowość ("tätort") w południowej Szwecji, położona w regionie administracyjnym ("län") Skania (gmina Båstad).
Östra Karup położony jest po północnej stronie pasma Hallandsås, przy drodze E6/E20. Jest to jedyna miejscowość ("tätort") regionu administracyjnego ("län") Skania, która równocześnie nie leży w krainie historycznej ("landskap") Skania, lecz w krainie ("landskap") Halland.
W Östra Karup znajduje się kamienny kościół, zbudowany w XI-XII wieku, wielokrotnie przebudowywany.
W 2010 Östra Karup liczył 594 mieszkańców.

</doc>
<doc id="1469863" url="https://pl.wikipedia.org/wiki?curid=1469863" title="Ostra Karup">
Ostra Karup



</doc>
<doc id="1469875" url="https://pl.wikipedia.org/wiki?curid=1469875" title="Didjeridoo">
Didjeridoo



</doc>
<doc id="1469876" url="https://pl.wikipedia.org/wiki?curid=1469876" title="Mobile Entertainment Company">
Mobile Entertainment Company



</doc>
<doc id="1469877" url="https://pl.wikipedia.org/wiki?curid=1469877" title="UNAMIR">
UNAMIR

Misja Organizacji Narodów Zjednoczonych do spraw Pomocy Rwandzie, UNAMIR (ang. "United Nations Assistance Mission in Rwanda") – misja pokojowa ONZ w Rwandzie z siedzibą w Kigali. Trwała od października 1993 do marca 1996. Została ustanowiona rezolucją S/RES/872 Rady Bezpieczeństwa ONZ z 5 października 1993. Jej zadaniem była pomoc w realizacji porozumień pokojowych z Aruszy, podpisanych 4 sierpnia 1993 r. Misja UNAMIR przejęła także misję UNOMUR. W trakcie jej trwania zginęło 27 żołnierzy.
Mandat sił pokojowych.
Siły pokojowe otrzymały mandat na sześć miesięcy, który późniejszymi rezolucjami był przedłużany. 
Zdecydowano, według nakreślonych przez sekretarza generalnego rekomendacji, że mandat UNAMIR (do którego wcielono UNOMUR) obejmować będzie:
Specjalnym Przedstawicielem Sekretarza Generalnego, odpowiadającym za UNAMIR został Jacques-Roger Booh-Booh, którego po ludobójstwie w Rwandzie zastąpił Shaharyar M. Khan.
Liczebność.
W lutym 1996 personel misji obejmował:
Państwa uczestniczące.
Polski kontyngent.
W skład polskiego kontyngentu, wysłanego do Kigali w grudniu 1993 weszło pięciu oficerów i chorążych, w tym major Ryszard Chudy, major Jerzy Mączka, major Marek Pazik i major Stefan Steć. Ich zadaniem było przygotowanie planów organizacji i wsparcia logistycznego UNAMIR.

</doc>
<doc id="1469882" url="https://pl.wikipedia.org/wiki?curid=1469882" title="Jape">
Jape

Jape – irlandzka grupa muzyczna z Dublina wykonująca muzykę elektroniczną i rockową.

</doc>
<doc id="1469883" url="https://pl.wikipedia.org/wiki?curid=1469883" title="Calf of Man">
Calf of Man

Calf of Man (manx: yn Cholloo) – mała wyspa na Morzu Irlandzkim w archipelagu Wysp Brytyjskich, o powierzchni 2,6 km². Położona przy południowo-zachodnim wybrzeżu Wyspy Man, jest oddzielona od niej wąską cieśniną zwaną Calf Sound. Wyraz "calf" pochodzi od staronordyckiego wyrazu "kalfr", który oznacza małą wyspę leżącą blisko innej – większej. Posiada dwóch sezonowych mieszkańców.
Pomiędzy Wyspą Man a Calf of Man znajduje się wysepka Kitterland, a prawie milę na południowy zachód leży wysepka Chicken Rock, wysunięte najbardziej na południe i zachód, terytorium Wyspy Man.
W 1939 roku, jako ostoja ptaków, wyspa została przekazana Narodowemu Powiernictwu Wielkiej Brytanii, wcześniej pozostawała w prywatnych rękach różnych właścicieli. W 1959 zostało tutaj założone obserwatorium ptaków, które uzyskało w 1962 status oficjalnego obserwatorium Wielkiej Brytanii.
Wyspa Calf of Man obecnie szczyci się statusem obszaru o największej gęstości latarni morskich na świecie: dwie latarnie zostały wybudowane w 1818 r. przez inżyniera Roberta Stevensona, by ostrzegać przed niebezpieczeństwami okolic wysepki Chicken Rock przy południowym krańcu Calf of Man. W 1875 zostały one zastąpione latarnią powstałą bezpośrednio na samej wysepce Chicken Rock. W 1968 r. trzecia latarnia powstała znów na Calf of Man po dotkliwym pożarze, który zniszczył latarnię na Chicken Rock. Latarnia na Chicken Rock została później odbudowana.

</doc>
<doc id="1469890" url="https://pl.wikipedia.org/wiki?curid=1469890" title="Cape Krusenstern National Monument">
Cape Krusenstern National Monument

Cape Krusenstern National Monument – amerykański pomnik narodowy w stanie Alaska. 
Pomnik ustanowiony został 1 grudnia 1978 roku i zajmuje powierzchnię 2626,75 km². Na jego obszarze znajduje się ponad 100 stanowisk archeologicznych pozwalających na badanie społeczności eskimoskich żyjących nawet 4 tysiące lat temu.

</doc>
<doc id="1469893" url="https://pl.wikipedia.org/wiki?curid=1469893" title="Spanish Head">
Spanish Head

Spanish Head (dosłownie w j. pol. "Hiszpańska Głowa") – skalisty przylądek położony przy południowo-zachodnim krańcu klifowego wybrzeża Wyspy Man, wznosi się ponad 100 m n.p.m.
Wyspa Calf of Man leży na południowy zachód od przylądka, jest oddzielona od niego cieśniną Calf Sound.
Często uważa się, że nazwa przylądka wzięła się z opowieści o statku z hiszpańskiej Wielkiej Armady, który rzekomo rozbił się na tym obszarze, bądź co bądź nie ma żadnych dowodów na poparcie tej tezy. Lokalni mieszkańcy sugerują, że obecna nazwa mogła wziąć się z nazwy występujących tu skał, pochodzącej z lokalnego języka manx, jednakże klify zbudowane są z łupków, których nazwa w języku manx brzmi "sclate".

</doc>
<doc id="1469904" url="https://pl.wikipedia.org/wiki?curid=1469904" title="Calf Sound">
Calf Sound

Calf Sound (manx: yn Cheyllys) – wąska cieśnina oddzielająca małą wyspę Calf of Man od dużo większej Wyspy Man. Cieśnina jest szeroka na około 700 m, a na jej obszarze znajduje się wysepka Kitterland.

</doc>
<doc id="1469908" url="https://pl.wikipedia.org/wiki?curid=1469908" title="Kitterland">
Kitterland

Kitterland () – wysepka na Morzu Irlandzkim w archipelagu Wysp Brytyjskich, leżąca na obszarze cieśniny Calf Sound pomiędzy Wyspą Man a wyspą Calf of Man. Wyspa jest niezamieszkana.

</doc>
<doc id="1469910" url="https://pl.wikipedia.org/wiki?curid=1469910" title="Elisha Mathewson">
Elisha Mathewson

Elisha Mathewson (ur. 18 kwietnia 1767 roku – zm. 14 października 1853 roku) to amerykański rolnik i polityk związany z Partią Demokratyczno-Republikańską.
W 1807 roku został wybrany przedstawicielem stanu Rhode Island w Senacie Stanów Zjednoczonych na miejsce zwolnione przez ustępującego Jamesa Fennera. Funkcję tę piastował do 1811 roku.

</doc>
<doc id="1469917" url="https://pl.wikipedia.org/wiki?curid=1469917" title="Paulo Kassoma">
Paulo Kassoma

António Paulo Kassoma (ur. 6 czerwca 1951) – angolski polityk, premier Angoli od 30 września 2008 do 5 lutego 2010.
Życiorys.
Paulo Kassoma urodził się w dzielnicy Rangel w Luandzie. Jego rodzice pochodzili z miasta Bailundo w prowincji Huambo. W 1975 ukończył studia inżynieryjne elektromechaniki.
W latach 1975–1976 pracował jako wojskowy instruktor techniczny. Od 1976 do 1978 był dyrektorem "Base Central de Reparações". W latach 1978–1979 zajmował stanowisko wiceministra obrony ds. uzbrojenia i technologii. W późniejszym okresie, w latach 1988–1989 był wiceministrem transportu i komunikacji, a następnie ministrem transportu i komunikacji (1989-1990). Od 1991 do 1992 sprawował funkcję ministra administracji terytorialnej.
Paulo Kassoma zajmował następnie stanowisko gubernatora prowincji Humanbo. W grudniu 2003, w czasie kongresu partii, został wybrany w skład Biura Politycznego MPLA.
26 września 2008, po zwycięstwie MPLA w wyborach parlamentarnych we wrześniu 2008, Biuro Polityczne wyznaczyło Kassomę na stanowisko nowego szefa rządu. Zgodnie z decyzją MPLA, prezydent José Eduardo dos Santos mianował Paulo Kassomę nowym szefem rządu 30 września 2008. Kassoma został następnie zaprzysiężony tego samego dnia.
Nowa konstytucja Angoli przyjęta przez parlament 21 stycznia 2010 znosiła stanowisko premiera, stawiając na czele rządu prezydenta i wprowadzając dodatkowo funkcję wiceprezydenta. 3 lutego 2010 prezydent dos Santos mianował nowy rząd, a na stanowisku wiceprezydenta obsadził dotychczasowego przewodniczącego parlamentu, Fernando da Piedade Dias dos Santosa. 5 lutego 2010, w dniu wejścia w życie nowej konstytucji, nowy rząd został zaprzysiężony, a Kassoma opuścił stanowisko premiera. W zamian został mianowany nowym przewodniczącym parlamentu.

</doc>
<doc id="1469918" url="https://pl.wikipedia.org/wiki?curid=1469918" title="Klaun Kiri">
Klaun Kiri

Klaun Kiri (fr. "Kiri le Clown") – serial animowany produkcji francuskiej z 2005 roku. Zawiera 65 odcinków. Emitowany na kanale MiniMini. Pierwsza wersja serialu powstała już w 1966 roku.
Fabuła.
Klaun Kiri, papuga Kropelka, kocur Kociłap i akrobatka Laura to członkowie małej wędrownej grupy cyrkowej KIRI. 
Wspólnie podróżują karawanem i wystawiają różne przedstawienia cyrkowe. Każdy odcinek opowiada o losach jednego z przyjaciół, który wychodzi z kłopotów dzięki pomocy klauna Kiri. Każdy z przyjaciół ma niełatwy charakter. Kropelka ciągle się kłóci, Kociłap jest szalony, a Laura ma zwykle dobre intencje, ale prawie zawsze postępuje źle. Z pomocą przychodzi Kiri, który potrafi zawsze znaleźć wyjście z każdej sytuacji. Mali widzowie odkryją świat cyrku i przeżyją niezapomniane przygody oraz dowiedzą się, że jedną z najważniejszych rzeczy w życiu jest prawdziwa przyjaźń.
Obsada.
Wersja polska.
Opracowanie wersji polskiej: na zlecenie MiniMini – START INTERNATIONAL POLSKA
Reżyseria: Joanna Węgrzynowska
Wystąpili:
i inni
Lektor: Daniel Załuski

</doc>
<doc id="1469920" url="https://pl.wikipedia.org/wiki?curid=1469920" title="LimeSurvey">
LimeSurvey

LimeSurvey (wcześniej PHPSurveyor) – rozprowadzany na zasadach wolnego oprogramowania internetowy system ankiet, napisany w języku PHP i wykorzystujący bazę danych MySQL, PostgreSQL lub MSSQL. Zaprojektowany jest, aby był łatwy w obsłudze, pozwala użytkownikom na rozwijanie i publikację wielu ankiet oraz gromadzenie i analizę odpowiedzi udzielonych przez respondentów. Obsługa systemu nie wymaga znajomości języków programowania.
Podstawowe funkcje.
LimeSurvey jest internetową aplikacją która może zostać zainstalowana na serwerze użytkownika, który może zarządzać programem poprzez przeglądarkę internetową. Użytkownicy mogą korzystać ze sformatowanego tekstu w pytaniach i wiadomościach, przy użyciu edytora tekstu. Zdjęcia i filmy mogą również zostać włączone do badania. Wygląd i układ badania można zmieniać poprzez zmianę szablonu. Szablony mogą być zmieniane w edytorze WYSIWYG HTML. Dodatkowo, szablony można łatwo importować i eksportować przez edytor szablonów. Kiedy badanie jest przygotowane, użytkownik może je aktywować. Dzięki czemu jest dostępne dla respondentów, aby zobaczyli pytania i odpowiedzi. Pytania mogą być również importowane i eksportowane za pośrednictwem edytora programu. W LimeSurvey nie ma limitu liczby badań które użytkownik może stworzyć. Nie ma także ograniczenia liczby respondentów. Oprócz ograniczeń technicznych i praktycznych, nie ma ograniczenia co do liczby pytań w jednym badaniu.
Pytania są podzielone na grupy. Pytania w obrębie każdej grupy organizowane są na tej samej stronie. Badania mogą wykorzystywać różne rodzaje pytań m.in.: wielokrotnego wyboru, wprowadzania tekstu, listy rozwijane, wprowadzanie liczb, suwak, pytania tak / nie. Pytania mogą być ułożone na dwuwymiarowej macierzy, z możliwością oparcia pytań jednej osi o pytania na drugiej osi. Pytania mogą zależeć od wyników innych pytań. Na przykład, respondent może zostać zapytany o środki transportu używanych w dojazdach, jeśli pytany odpowiedział twierdząco na pytanie o posiadanie pracy.
Zaawansowane funkcje.
LimeSurvey oferuje także bardziej zaawansowane funkcje. Zawiera podstawowe analizy wyników badań przedstawione graficznie. Ankiety mogą być dostępne publicznie lub być ściśle kontrolowane. Dodatkowo, uczestnicy mogą być anonimowi lub LimeSurvey może śledzić ich adresy IP. O wiele bardziej szczegółową listę funkcji można znaleźć na stronie internetowej LimeSurvey.
Hosting.
Wiele firm świadczących usługi hostingowe oferuje hosting LimeSurvey, jako dodatkową instalację lub w ramach zestawu dostępnych aplikacji – control panel, takich jak cPanel z Fantastico, Plesk i Virtualmin Professional. LimeSurvey również została przygotowana przez osoby trzecie w ramach różnych systemów zarządzania treścią (content management systems), takich jak PostNuke i XOOPS. Integracja do Joomla istnieje, ale nie jest ona zgodna z wersją 1.5 Joomla. Główny twórca i kierownik projektu LimeSurvey, Carsten Schmitz, jest także właścicielem LimeService. LimeService jest to firma, która oferuje hosting LimeSurvey za niewielką opłatą. Usługa ta jest podobna do aplikacji internetowych takich jak SurveyMonkey. Główna różnica polega na tym, że opłaty za LimeService są w oparciu o liczbę osób, które biorą udział w badaniu, a nie za czas dostępności ankiet jest aktywna, jak w przypadku innych usług. LimeService oferuje do 25 darmowych odpowiedzi na miesiąc. Po przekroczeniu limitu można nabyć jeden z kilku pakietów.
Wersje językowe.
LimeSurvey jest dostępny w ponad 50 językach i dialektach, a 22 z nich ma ponad 95% wykonanego tłumaczenia. Do wyświetlania znaków wykorzystywany jest system kodowania UTF-8. Główne tłumaczenia obejmują języki: albański, baskijski, chiński, chorwackiego, duński, holenderski, fiński, francuski, galicyjski, grecki, węgierski, hebrajski, włoski, japoński, polski, portugalski, rosyjski, serbski, słoweński, hiszpański, szwedzki i wiele innych.
Zastosowania.
LimeSurvey ma wiele zastosowań. Pozwala on użytkownikom na tworzenie i obsługę wysokiej jakości badań, jest idealny do gromadzenia danych. Może być używany w wielu różnych sektorach w celu zebrania informacji od klientów lub pracowników. Przykłady zastosowań:
LimeSurvey jest używany przez kilka znaczących organizacji, takich jak austriacki Vorarlberg, Ars Electronica, oraz kilka organizacji open source, takich jak OpenOffice.org, Ubuntu i GNOME. LimeSurvey jest także używany przez dużą liczbę instytucji edukacyjnych na całym świecie.
Historia.
LimeSurvey zostało zarejestrowane na SourceForge.net jako projekt pod nazwą PHPSurveyor 20 lutego 2003 i zostało napisane przez australijskiego developera Jasona Cleelanda. Pierwsze publiczne wydanie wersji 0.93, zostało udostępnione 5 marca 2003.
Opracowywanie nowych funkcji jak warunki powiązań dla pytań, tokeny czy dostosowywanie wyglądu za pomocą szablonów spowodowało, że projekt zyskał sobie duże uznanie i szeroką rzeszę użytkowników.
W wyborach prezydenckich w USA w roku 2004 organizacja Verified Voting Foundation wykorzystywała PHPSurveyor do zbierania danych dotyczących nieprawidłowości, które pojawiły się w głosowaniu. System ankiet pozwolił na zgromadzenie informacji o ponad 13500 zgłoszonych przypadków nieprawidłowości w ciągu pierwszych 10 godzin od jego uruchomienia. Dane zgromadzone za jego pomocą posłużyły jako materiał, na którym bazował „Raport o nieprawidłowościach w systemie głosowania”.
W roku 2006 przewodzenie projektowi objął Carsten Schmitz, niemiecki IT Project Manager. 17 maja 2007 nazwa projektu została zmieniona z PHPSurveyor na LimeSurvey w celu uproszczenia licencji dzięki wyeliminowaniu skrótu PHP z nazwy.
W 2008 roku LimeService zostało stworzone przez lidera projektu LimeSurvey – Carstena Schmitza. Oferuje to usługi hostingowe dla użytkowników LimeSurvey za niską opłatą.
LimeSurvey 4 czerwca 2008 roku zajmował 99. miejsce w rankingu SourceForge.net, w którym sklasyfikowanych jest ponad 100 000 projektów. System został pobrany przeszło 200 tys. razy.
W 2009 roku LimeSurvey wzięła udział w projekcie "Google Summer of Code". Program ten zachęcał studentów do pomagania w projektach open-source. Studenckie projekty przyczyniły się do rozwoju interfejsu i modułów statystycznych powstającej LimeSurvey 2.0. W 2010 roku LimeSurvey po raz kolejny uczestniczył w programie "Google Summer of Code". Studenci opracowali silnik dla bazy danych dla LimeSurvey 2.0 i wdrożyli wiele zmian w opcji „Prześlij plik pytania”. W listopadzie 2010 roku LimeSurvey uczestniczył również w Google Code-in. Jest to podobny program angażowania i nagradzania uczniów przyczyniających się do projektów open source. Zadania dla uczniów są bardzo zróżnicowanie pod względem trudności i zakresu – od poprawy artykułu o LimeSurvey w Wikipedii, po rozszerzenia interfejsu użytkownika.
W 2010 roku, LimeSurvey był pobierany średnio 2944 razy w tygodniu z SourceForge i jest na 32633 miejscu w rankingu Alexa traffic.
Wersja 2.0.
Nowej wersja LimeSurvey 2.0 została wydana w październiku 2012. LimeSurvey 2.0 zostało od nowa napisane przy wykorzystaniu modelu MVC (Model-View-Controller) oraz projektu CakePHP. Eksperci ze Stanów Zjednoczonych opracowali całkowicie nowy projekt wyglądu w oparciu o technologię Ajax. Modułowość i dostępność GUI są to główne atuty, których brakowało w wersjach 1.x.
Nagrody.
29 listopada 2007 roku projekt LimeSurvey uzyskał pierwszą nagrodę w konkursie Les Trophées du Libre w kategorii Enterprise Management. The Les Trophées du libre nagradza nowatorskie i obiecujące projekty open-source. W 2008 LimeSurvey został nominowany w kategorii najlepszy projekt dla przedsiębiorstw w SourceForge.net Community Choice Awards 2008.

</doc>
<doc id="1469921" url="https://pl.wikipedia.org/wiki?curid=1469921" title="Refraktometria">
Refraktometria

Refraktometria – metoda badania własności fizykochemicznych substancji na podstawie pomiarów ich współczynników załamania. Służą temu refraktometry, np. refraktometr Abbego.

</doc>
<doc id="1469923" url="https://pl.wikipedia.org/wiki?curid=1469923" title="Limesurvey">
Limesurvey



</doc>
<doc id="1469925" url="https://pl.wikipedia.org/wiki?curid=1469925" title="Sędzimir Maciej Klimaszewski">
Sędzimir Maciej Klimaszewski



</doc>
<doc id="1469927" url="https://pl.wikipedia.org/wiki?curid=1469927" title="Dyfuzja ambipolarna">
Dyfuzja ambipolarna

Dyfuzja ambipolarna - zachodząca w plazmie wspólna dyfuzja dwóch grup przeciwnie naładowanych cząstek. Ponieważ jony i elektrony dyfundują w plazmie z różnymi prędkościami, przeto dyfuzja prowadzi do rozdzielenia ładunków, a więc i do powstania pól elektrycznych hamujących cząstki szybsze i przyspieszających cząstki wolniejsze. W wyniku działania tych pól, a z braku innych silnych pól, cząstki obu znaków dyfundują razem. Współczynnik formula_1 dyfuzji ambipolarnej wyraża się wzorem 
formula_2
gdzie formula_3 i formula_4 oznaczają współczynniki dyfuzji odpowiednio cząstek dodatnich i ujemnych.

</doc>
<doc id="1469929" url="https://pl.wikipedia.org/wiki?curid=1469929" title="Windows Internet Explorer 8">
Windows Internet Explorer 8



</doc>
<doc id="1469930" url="https://pl.wikipedia.org/wiki?curid=1469930" title="Seggiano">
Seggiano



</doc>
<doc id="1469931" url="https://pl.wikipedia.org/wiki?curid=1469931" title="Franciszek Dubiel">
Franciszek Dubiel

Franciszek Dubiel (ur. 1 kwietnia 1883 w Dębinie, zm. 11 lutego 1918 w Santo Stino di Livenza) – inżynier, porucznik piechoty I Brygady Legionów Polskich.
Życiorys.
Urodził się w Dębinie, w ówczesnym powiecie łańcuckim Królestwa Galicji i Lodomerii, w rodzinie Stanisława i Rozalii z Dubielów. Ukończył gimnazjum w Rzeszowie w 1902 roku. Następnie uzyskał dyplom inżyniera Politechniki Lwowskiej w 1907 roku i rozpoczął pracę w krajowym biurze melioracyjnym. W 1912 roku został kierownikiem części prac regulacyjnych na rzece Jasiołce w Jaśle. W tym samym roku dołączył do Polskich Drużyn Strzeleckich.
Po wybuchu wojny z uformowanym przez siebie oddziałem udał się do Krakowa. Na początku września dołączył do I Brygady. Przydzielony został do 1 pułku piechoty. 9 października 1914, w Jakubowicach, w czasie pierwszych nominacji oficerskich Piłsudskiego mianowany podporucznikiem w VI baonie. W tym batalionie służył przez cały czas jego istnienia. Z 5 pułkiem piechoty przeszedł cały szlak bojowy, aż do jego rozwiązania w kryzysie przysięgowym. Po bitwie pod Konarami mianowany porucznikiem.
Po kryzysie przysięgowym został zwolniony z Legionów, zdegradowany do stopnia jednorocznego ochotnika-sierżanta i wcielony do c. i k. Pułku Piechoty Nr 20. We wrześniu 1917 skierowany na front włoski. Ukończył tam szkołę oficerską. Brał udział w walkach nad rzeką Piave w szeregach 12 Dywizji Piechoty. Z powodu ciężkiej choroby oczu na początku lutego 1918 roku został zwolniony z armii. 11 lutego 1918 na wieść o pokoju brzeskim popełnił samobójstwo w szpitalu w Santo Stino di Livenza. Został pochowany na tamtejszym cmentarzu wojennym.
Pośmiertnie mianowany kapitanem oraz odznaczony Krzyżem Srebrnym Orderu Virtuti Militari i Krzyżem Niepodległości.
Franciszek Dubiel był żonaty z Jadwigą Haładej, z którą miał dwie córki: Zofię (ur. 1913) i Danutę (ur. 1916).

</doc>
<doc id="1469936" url="https://pl.wikipedia.org/wiki?curid=1469936" title="Volta a Portugal">
Volta a Portugal

Volta a Portugal (port. Volta a Portugal em Bicicleta, pol. Wyścig Dookoła Portugalii) to zawodowy, wieloetapowy wyścig kolarski rozgrywany w Portugalii.
Pierwsza edycja Volta a Portugal rozegrana została w 1927 roku. W wyścigu triumfowali zazwyczaj reprezentanci gospodarzy (Portugalczycy zwyciężyli 57 razy na 79 edycji), najwięcej Hiszpan David Blanco (pięć razy). W 1997 roku wyścig wygrał Polak Zenon Jaskuła. Było to jedyne dotychczas zwycięstwo końcowe polskiego kolarza.
Wyścig miał w latach 2005-2009 kategorię 2.HC. Od 2010 roku ma (niższą) kategorię 2.1.

</doc>
<doc id="1469937" url="https://pl.wikipedia.org/wiki?curid=1469937" title="Jerzy Drużycki">
Jerzy Drużycki

Jerzy Drużycki (ur. 4 października 1930 w Łodzi, zm. 30 maja 1995 we Wrocławiu) – artysta plastyk, grafik książki, fotograf, twórca ekslibrisów, zamieszkały we Wrocławiu, członek grupy „Rys”, Duńskiego Towarzystwa Ekslibrisowego, Polskiego Towarzystwa Wydawców Książek, w latach 70. wiceprezes Wrocławskiego Towarzystwa Przyjaciół Sztuk Pięknych.
Ukończył studia na Wydziale Grafiki Państwowej Wyższej Szkoły Sztuk Plastycznych w Łodzi (1950) pod kierunkiem prof. Józefa Mroszczaka. Po studiach zajął się pracą autodydaktyczną. W latach 1953–1970 pracował jako dziennikarz we Wrocławiu. Uprawiał także grafikę użytkową.
Od 1954 roku projektował i wykonywał ekslibrisy. Działalność ekslibrisową rozwinął w pełni jednak dopiero od 1969 r. Nie wiadomo ile ich wykonał. Brak pełnego wykazu opus uniemożliwia odtworzenie kompletnego spisu. Swoje ekslibrisy oraz inne prace graficzne opublikował w licznych (do 1983 r. – 16) wydawnictwach bibliofilskich w Polsce i za granicą. Wykonał także siedem tek ekslibrisów. Pięć z nich ukazało się w Polsce, dwie natomiast w Danii (1971 i 1973). W 1977 r. wydał pt. "Arma et clenodia nobilitatis polonorum centrum icones" herbarz zawierający sto herbów szlachty polskiej rytowanych i ręcznie kolorowanych. Brał udział w wielu konkursach i wystawach ekslibrisów w kraju i za granicą, m.in.: we Wrocławiu, Warszawie, Rzeszowie, Malborku (1980, 1983) oraz w Danii, Szwecji, Jugosławii, Holandii, Portugalii, Kanadzie i Niemczech. Uczestnik Międzynarodowych Wystaw Ekslibrisu w Helsingor, Bled, Lizbonie, Lugano i Malborku. W 1979 r. miał we Wrocławiu wystawę indywidualną.
Ekslibrisy wykonywał w technikach: sucha igła, linoryt, plastikoryt, drzeworyt, typografia, cynkotypia, fototypia.
Ekslibrisy w zbiorach.
Ekslibrisy Jerzego Drużyckiego znajdują się w zbiorach muzealnych, bibliotecznych oraz prywatnych, w kraju i za granicą:

</doc>
<doc id="1469938" url="https://pl.wikipedia.org/wiki?curid=1469938" title="Tour du Portugal">
Tour du Portugal



</doc>
<doc id="1469940" url="https://pl.wikipedia.org/wiki?curid=1469940" title="Wyścig Dookoła Portugalii">
Wyścig Dookoła Portugalii



</doc>
<doc id="1469970" url="https://pl.wikipedia.org/wiki?curid=1469970" title="Warsaw Nights">
Warsaw Nights

Warsaw Nights – album zespołu 2 plus 1, wydany w 1981 roku przez wytwórnię Autobahn.
Ogólne informacje.
Był to drugi anglojęzyczny album 2 plus 1. Muzycznie i tekstowo stanowił kontynuację poprzedniej płyty, "Easy Come, Easy Go". Album posiadał dwie wersje okładki: niemiecką i japońską. Został dobrze przyjęty przez publiczność, zawierał m.in. przebój "Blue Lights of Pasadena".
Album nie został wydany na CD w swojej oryginalnej formie. Dostępna jest jedynie kompilacja "Easy Come, Easy Go/Warsaw Nights" zawierająca wybrane piosenki z obu anglojęzycznych płyt zespołu. Oryginalny album winylowy jest trudno dostępny, również na rynku polskim. Jest obecnie jednym z tzw. "białych kruków" w dyskografii zespołu.
Lista utworów.
Strona A:
Strona B:

</doc>
<doc id="1469974" url="https://pl.wikipedia.org/wiki?curid=1469974" title="Mikołaj Ossoliński (starosta wojnicki)">
Mikołaj Ossoliński (starosta wojnicki)

Mikołaj Ossoliński herbu Topór (zm. 1653) – dworzanin królewski (w r. 1646), elektor z województwa ruskiego (1648).
Syn Andrzeja Ossolińskiego (zm. 1616) – żupnika ziem ruskich, i matki Anny Drohojowskiej. Wychowany jako kalwinista, zapewne po 1616 przeszedł na katolicyzm. 
Ożeniony z Katarzyną Zuzanną Wieszczycką (zm.1650). Miał z nią syna - starostę wojnickiego (1660) i cześnika podolskiego (w 1685) – Franciszka Jerzego (zm. pomiędzy 1685 a 1690 r.) – ożenionego po 1655 r. z Teresą Proską, a po 1659 z córką bogatego kupca ormiańskiego - Teresą Hadziewicz. Pod koniec życia na jego synu ciążył wyrok banicji.
Mikołaj Ossoliński przebywał jako dworzanin dworze króla w 1646. Zmarł w 1653 r.

</doc>
<doc id="1469975" url="https://pl.wikipedia.org/wiki?curid=1469975" title="Organizacje z serii gier The Elder Scrolls">
Organizacje z serii gier The Elder Scrolls

Fikcyjne organizacje występujące w serii gier "The Elder Scrolls":
Główne gildie.
Gildia Magów.
Opis: Stowarzyszenie skupiające magów,uzdrowicieli,czarowników i alchemików.
Geneza powstania: Stworzona w roku 230 Drugiej Ery na Wyspach Summerset z inicjatywy "Vanusa Galeriona". Działa na podstawie Prawa o Gildiach uchwalonego przez Potentata "Versidue-Shaie"–ówczesnego władcę Cyrodiil.
Misja: Jej głównym zadaniem jest studiowanie, promowanie oraz ochrona magii przed profanacją np. w postaci nekromancji.
Zasięg działania: Wszystkie prowincje Imperium Tamriel (oprócz Skyrim).
Przywódca na Vvardenfell: "Trebonius Artorius".
Przywódca w Cyrodiil: "Hannibal Traven".
Ważni członkowie: "Ranis Athrys, Edwinna Elbert, Drzemka W Cieniu Drzew".
Gildie opozycyjne: Wielki Ród Telvanni, Świątynia Trójcy, Gildia Nekromantów.
Stopnie w hierarchii:
Gildia Wojowników.
Opis: Organizacja najemnych wojowników.
Geneza powstania: Gildia powstała w 321 roku Drugiej Ery w Cyrodiil na mocy sekcji 4 Prawa o Gildiach, zaakcpetowanego przez ówczesnego władcę Cyrodiil "Potentata Versidue-Shaie".
Misja: Wykonywanie zleceń na rzecz klientów gildii.
Zasięg działania: Wszystkie prowincje Imperium Tamriel (poza Skyrim).
Przywódca na Vvardenfell: "Sjoring Kamienne Serce."
Przywódca w Cyrodiil: "Vilena Donton."
Ważni członkowie: "Eydis Płonące Oko, Percius Mercius, Lorbumol gro-Aglakh, Hrundi."
Gildie opozycyjne: Gildia Złodziei.
Sojusznicy: Camonna Tong.
Stopnie w hierarchii:
Gildia Złodziei.
Opis: Nielegalna organizacja przestępcza skupiająca złodziei.
Misja: Rabunek na zlecenie oraz wspieranie członków w razie konfliktu z prawem.
Zasięg działania: Wszystkie prowincje Imperium Tamriel.
Przywódca na Vvardenfell: "Dżentelmen Jim Stacey."
Przywódca w Cyrodiil: "Szary Lis."
Przywódca w Skyrim: "Mercer Frey."
Ważni członkowie: "Habasi Słodkie Usta,Jubiler Aengoth, Wielka Helende, Brynjolf, Vex, Karliah, Delvin Mallory."
Gildie opozycyjne: Gildia Wojowników, Camonna Tong.
Stopnie w hierarchii:
Kult Tamriel.
Opis: Cesarski kościół. Oficjalny kult cesarstwa Tamriel.
Misja: Kult dziewięciu bogów w tym cesarza Tibera Septima zwanego Talosem. Pomoc ubogim, leczenie chorych, zwalczanie wiedźm, wampirów itp.
Zasięg działania: Wszystkie prowincje Tamriel.
Przywódca na Vvardenfell: "Lalatia Varian".
Ważni członkowie: "Synnolina Tunifus, Iulus Truptor, Kaye."
Gildie opozycyjne: Świątynia Trójcy.
Sojusznicy: Legion Tamriel.
Stopnie w hierarchii:
Legion Tamriel.
Opis: Wojsko Imperium Tamriel.
Misja: Zapewnienie porządku publicznego i obrona granic cesarstwa.
Zasięg działania: Garnizony Legionu rozlokowane są we wszystkich prowincjach imperium Tamriel.
Przywódca na Vvardenfell: "Varus Vantinius".
Przywódca w Cyrodiil: "Adamus Philida".
Przywódca w Skyrim: "Generał Tullius".
Ważni członkowie: "Generał Darius, Imsin Śniąca, Radd Kamienne Serce, Frald Biały, Legat Rikke."
Gildie opozycyjne: Gildia Złodziei, Świątynia Trójcy, Popielni, Gromowładni.
Sojusznicy: Wielki Ród Hlaalu, Kult Tamriel.
Stopnie w hierarchii:
Mroczne Bractwo.
Opis: Nielegalne stowarzyszenie morderców-renegatów. Organizacja religijno-dochodowa. Jego patronem jest boska istota o imieniu "Sithis."
Misja: Wykonywanie "kontraktów" – wyroków śmierci na osoby wskazane przez zleceniodawców.
Geneza powstania: Historia Mrocznego Bractwa jest powikłana i niepewna. Pewnym natomiast jest, że Mroczne Bractwo wyewoluowało z Morag Tong.
Zasięg działania: Wszystkie prowincje Imperium Tamriel.
Przywódca: "Nocna Matka."
Ważni Członkowie: "Dandras Vules", "Lucien Lachance", "Astrid"
Gildie opozycyjne: Morag Tong.
Ostrza.
Opis: Gwardia przyboczna cesarza Tamriel, oprócz ochrony monarchy zajmuje się też działalnością wywiadowczą na terenie cesarstwa.
Misja: Ich głównym zadaniem jest szukanie i zbieranie części zniszczonego Numidium. W grze Ostrza kierują poczynaniami Nerevaryjczyka w drodze do pokonania Dagotha Ura na wyspie Vvardenfell. Ich pierwotną misją było tropienie i zabijanie smoków w prowincji Skyrim, dopiero później stali się znaną gwardią przyboczną Cesarza Tamriel.
Zasięg działania: Wszystkie prowincje Imperium Tamriel.
Przywódca w Tamriel oraz Arcymistrz: "Brat Jauffre."
Przywódca na Vvardenfell: "Caius Cosades".
Ważni członkowie: "Dziewięć Palców", "Baurus"
Towarzysze.
Opis: W prowincji Skyrim nie ma gildii wojowników, więc ich rolę przejmują Towarzysze. Kontynuują oni dzieło oryginalnych Towarzyszy – Pięćsetki Ysgramora.
Misja: Pomoc mieszkańcom Skyrim w rozwiązywaniu problemów z bestiami, bandytami itp.
Zasięg działania: Prowincja Skyrim.
Przywódca: Towarzysze nie posiadają jako takiego przywódcy. Mają swojego rodzaju mentora zwanego "Heroldem". Jest nim "Kodlak Białowłosy", a po ukończeniu odpowiedniej linii zadań (z ang. questline) gracz może zostać Heroldem.
Ważni członkowie: "Kodlak Białowłosy", "Łowczyni Aela", "Vilkas", "Farkas"
Wielkie Rody.
Wielki Ród Hlaalu.
Opis: Jeden z trzech klanów Vvardenfell. Siedzibą rodu jest miasto Balmora położone w południowo-zachodnim Vvardenfell.
Misja: Rozszerzenie wpływów politycznych oraz wzbogacenie się. Uzyskanie przewagi nad pozostałymi rodami Vvardenfell. Ród Hlaalu jako najbardziej postępowy i konformistyczny klan współpracuje z cesarstwem Tamriel w modernizacji wyspy i utrwalaniu dominacji Tamriel. Korzysta z wprowadzonej przez Vedama Drena swobody kolonizacji i handlu na Vvardenfell.
Zasięg działania: Prowincja Morrowind.
Przywódca: p.o. "Książę Vedam Dren."
Ważni członkowie: "Nileno Dorvayn, Edryno Arethi, Crassius Curio, Odral Helvi, Ilmeni Dren, Orvas Dren, Yngling Pół-Troll."
Gildie opozycyjne: Wielki Ród Redoran, Wielki Ród Telvanni, Gildia Złodziei, Popielni.
Sojusznicy: Legion Tamriel, Gildia Magów, Kult Tamriel, Świątynia Trójcy i Gildia Wojowników.
Stopnie w hierarchii:
Wielki Ród Redoran.
Opis: Konserwatywny ród rycerzy – patriotów rezydujący na wyspie Vvardenfell. Jeden z trzech klanów Vvardenfell.
Stolicą strefy rządzonej przez Redoran jest Ald'ruhn – miasto w północno-zachodniej części wyspy.
Misja: Rozszerzenie wpływów politycznych oraz wzbogacenie się. Uzyskanie przewagi nad pozostałymi rodami Vvardenfell.
Wielki Ród Redoran jako najbardziej konserwatywny i wierny tradycji oraz religijny klan stoi na straży dziedzictwa przodków Morrowind i wyspy Vvardenfell.Hołduje takim wartościom jak bogowie,ojczyzna i rodzina.Sojusznik i obrońca Świątyni Trójcy.
W przeciwieństwie do Hlaalu Redoran są niechętni cesarskiej dominacji na wyspie.
Zasięg działania: Prowincja Morrowind.
Przywódca: "Bolyn Venim."
Ważni członkowie: "Neminda, Athyn Sarethi, Brara Morvayn, Hlaren Ramoran, Garis Llethri, Faral Retheran."
Gildie opozycyjne: Gildia Magów, Ród Hlaalu, Ród Telvanni, Gildia Złodziei.
Sojusznicy: Świątynia Trójcy, Gildia Wojowników i Legion Cesarski.
"'Stopnie w hierarchii:"
Wielki Ród Telvanni.
Opis: Ród magów,jeden z trzech klanów Vvardenfell. Posiada ziemie we wschodniej i południowej części Vvardenfell ze stolicą w Sadrith Mora.
Misja: Rozszerzenie wpływów politycznych oraz wzbogacenie się. Uzyskanie przewagi nad pozostałymi rodami Vvardenfell.
Telvanni to organizacja zrzeszająca pragmatycznych, bezwzględnych magów studiujących sztuki magiczne oraz sekrety technologii ludu Dwemerów. Telvanni dystansują się wobec polityki cesarskiej, tradycji i religii Dunmerów zachowując postawę izolacjonizmu.
Zasięg działania: Prowincja Morrowind.
Przywódca: Profesor Sztuk Magicznych "Gothren."
Ważni członkowie: "Raven Omayn, Arara Uvulas, Felise Ulessen, Mallam Ryon, Galos Mathendis, Baladas Demnevanni, Mistrzyni Therana, Mistrzyni Dratha, Mistrz Aryon, Mistrz Neloth."
Gildie opozycyjne: Gildia Magów, Kult Tamriel, Świątynia Trójcy, Ród Hlaalu, Ród Redoran i Legion Cesarski.
Stopnie w hierarchii:
Gildie Poboczne.
Morag Tong.
Opis: Tradycyjna gildia "honorowych zabójców".
Misja: W granicach Morrowind działa legalnie wystawiając usankcjonowane prawnie wyroki tzw. "honorowe egzekucje", zwalniające zabójcę w razie schwytania przez straże z odpowiedzialności karnej. Wielkie Rody wykorzystują Morag Tong od wieków w rozwiązywaniu sporów między sobą.
Zasięg działania: Legalna tylko w prowincji Morrowind.
Przywódca: "Eno Hlaalu."
Gildie opozycyjne: Mroczne Bractwo.
Stopnie w hierarchii:
Świątynia Trójcy.
Opis: Kult religijny dominujący na wyspie Vvardenfell w prowincji Morrowind. Przed zniesieniem zakazu kolonizacji i handlu na Vvardenfell w 414 roku Trzeciej Ery Świątynia była uprzywilejowaną siłą religijną, polityczną i gospodarczą na wyspie. Od tej daty systematycznie traci na znaczeniu.
Misja: Kult Trzech bogów – Almalexii, Sotha Sila i Viveka. Pomoc ubogim,leczenie chorych,działalność inkwizycyjna. Jej głównym celem jest jednak walka z Dagoth Urem i Szóstym Rodem w obronie Morrowind i wartości, które głosi Trójca.
Zasięg działania: Prowincja Morrowind.
Przywódca: "Tholer Saryoni."
Ważni Członkowie: "Tuls Valen, Endryn Llethan, Tharer Rotheloth, Uvoo Llaren."
Gildie opozycyjne: Gidlia Magów, Legion Tamriel, Popielni, Kult Tamriel, Wielki Ród Telvanni.
Sojusznicy: Wielki Ród Redoran.
Stopnie w hierarchii:
Kompania Wschodniocesarska.
Opis: Kompania kupiecka. Organizacja handlowo-gospodarcza Imperium Tamriel z siedzibą w Ebonheart na wyspie Vvardenfell.
Misja: Ekspansja handlowo-gospodarcza Imperium Tamriel we wschodniej części cesarstwa – prowincji Morrowind.
Zasięg działania: Prowincja Morrowind.
Rycerze Dziewięciorga.
Opis: Zbrojne ramie Kultu Dziewięciorga. W jej posiadaniu znajdują się Święte Relikwie Boskiego Krzyżowca
Misja:Ochorona Kościoła przed wszelkimi wrogami oraz opieka nad Świętymi Relikwiami.
Zasięg działania: Cyrodiil
Gildie opozycyjne: kulty daedryczne, Poplecznicy Umarila Nieopierzonego.
Kult Nerevaryjski.
Opis: Nurt religijny stojący w opozycji do oficjalnej doktryny Świątyni Trójcy. Popularny wśród plemion Popielnych i tzw. Odszczepieńców – członków Świątyni kwestionujących jej dogmaty.
Misja: Wyznawcy kultu oskarżają Trójcę o przekłamywanie historii i morderstwo czczonego przez siebie Nerevara. Dążą do ujawnienia prawdy podważającej dogmaty głoszone przez Świątynię Trójcy.
Zasięg działania: Wyspa Vvardenfell w prowincji Morrowind.
Gildie opozycyjne: Świątynia Trójcy, Wielki Ród Redoran.
Kult Talosa.
Opis: Organizacja skupiająca legionistów cesarstwa Tamriel oddających cześć legendarnemu cesarzowi imperium Talosowi czyli Tiberowi Septimowi.
Misja: Kult boga Talosa czyli cesarza Tamriel – Tibera Septima oraz spisek i planowanie zamachu na obecnego cesarza Uriela Septima VII.
Zasięg działania: Prowincja Morrowind.
Camonna Tong.
Opis: Nacjonalistyczny, ksenofobiczny gang.
Misja: Przemyt kradzionych dóbr w tym cennych artefaktów oraz handel niewolnikami.
Zasięg działania: Wyspa Vvardenfell w prowincji Morrowind.
Przywódca: "Orvas Dren."
Gildie opozycyjne: Gildia Złodziei.
Sojusznicy: część Gildii Wojowników (przez pewien czas).
Kulty daedryczne.
Opis: Kult bóstw pochodzących z innego wymiaru – Otchłani.
Misja: Oddawanie czci najpotężniejszym Daedrom, m.in. Mefali, Boethiah, Sheogorathowi, Mehrunesowi Dagonowi.
Zasięg działania: Wszystkie prowincje Imperium Tamriel.
Popielni.
Opis: Wspólnota koczowniczych plemion rdzennych Dunmerów. Plemiona te zamieszkują obozy parając się głównie zbieractwem i myślistwem.
Misja: Zachowanie oraz kultywowanie tradycji, obyczajów i wierzeń przodków żyjących przed nastaniem Trójcy i ekspansją Tamriel. Popielni parają się głównie zbieractwem i myślistwem, są też doskonałymi lekkozbrojnymi wojownikami a niektórzy wybitnymi kupcami.
Zasięg działania: Wyspa Vvardenfell w prowincji Morrowind.
Przywódcy: Popielni Chanowie czterech obozów – "Sul-Matuul" (Obóz Urshilaku), "Ulath-Pal" (Obóz Erabenimsun), " Kaushad" (Obóz Zainab), "Sinnammu Mirpal" (p.o.chana Obozu Ahemmusa).
Ważni Członkowie: "Nibani Maesa,Manirai,Han-Ammu,Sonummu Zabamat".
Gildie opozycyjne: Biuro Spisów i Opodatkowania, Legion Tamriel, Świątynia Trójcy, Kult Tamriel.
Szósty Ród.
Opis: W czasach Resdaynn wpływowy ród posiadający przedstawicieli w Pierwszej Radzie. W czasach Wojny Pierwszej Rady (668-700 Pierwszej Ery) zbuntował się i przeciwstawił pozostałym klanom oraz Nerevarowi. Został pokonany i rozbity a także przeklęty, od tego czasu nazywa się go "Upadłym Rodem". Obecnie zrzesza różne monstra – Popielnych Ghuli, Lunatyków, Śniących, Popielne Wampiry, Popielnych Niewolników.
Misja: Obalenie rządów Trójcy i Tamriel na Vvardenfell oraz w całym Morrowind.
Zasięg działania: Region Czerwona Góra i jego okolice na wyspie Vvardenfell w prowincji Morrowind.
Przywódca: Demon "Dagoth Ur".
Gildie opozycyjne: Świątynia Trójcy, Legion Tamriel.
Dwie Lampy.
Opis: Organizacja abolicjonistów działająca na wyspie Vvardenfell.
Misja: Ochrona i pomoc zbiegłym niewolnikom, dążenie do obalenia niewolnictwa.
Zasięg działania: Wyspa Vvardenfell w prowincji Morrowind.
Przywódca: księżniczka Ilmeni Dren z Rodu Hlaalu.
Gildie opozycyjne: Camonna Tong, Wielki Ród Telvanni.
Straż Królewska.
Opis: Straż przyboczna króla Morrowind.
Misja: Czuwa nad bezpieczeństwem monarchy w Pałacu Królewskim i w obrębie administrowanej przez króla części Twierdzy Smutku.
Zasięg działania: Twierdza Smutku w Prowincji Morrowind.
Przywódca: "Tienius Delitian".
Biuro Spisów i Opodatkowania.
Opis: Organizacja urzędników skarbowych cesarstwa Tamriel, jej siedziba na Vvardenfell mieści się w małej osadzie portowej na południowo-zachodnim wybrzeżu wyspy – Seyda Neen.
Misja: Ściąganie podatków na rzecz cesarskiej administracji, prowadzenie spisu ludności oraz inne działania administracyjne.
Zasięg działania: Wszystkie prowincje Imperium Tamriel.
Gwardia Viveka.
Opis: Gwardia przyboczna boga Viveka. Stacjonuje w twierdzach Molag Mar oraz Upiorna Brama.
Misja: Walka w imię Viveka głównie z Szóstym Rodem.
Zasięg działania: Vvardenfell w prowincji Morrowind.
Przywódca: "Vivek".
Gildie opozycyjne: Szósty Ród, Legion Tamriel.
Straż Świątynna.
Opis: Formacja policyjno-militarna Świątyni Trójcy. Jej członkowie strzegą siedzib kościoła.
Misja: Obrona hierarchów Świątyni Trójcy, pilnowanie porządku w miastach świątynnych – Vivek, Molag Mar, walka z wrogami kościoła zwłaszcza z Szóstym Rodem.
Zasięg działania: Prowincja Morrowind.
Przywódca: "Verel Sali".
Gildie opozycyjne: Szósty Ród, Gildia Magów, Kult Tamriel, Legion Tamriel.
Sojusznicy: Świątynia Trójcy, Gwardia Viveka, Wielki Ród Redoran.
Kompania Czarnego Lasu.
Opis: Konkurencyjna wobec Gildii Wojowników organizacja najemników działająca w południowym Cyrodiil w rejonie miasta Leyawiin. Jej członkowie zażywają narkotyk w postaci napoju z drzewa Hist wskutek którego tracą kontakt z rzeczywistością i mają urojenia.
Misja: Wypełnianie zleceń klientów. Kompania Czarnego Lasu przypisuje sobie bezpodstawnie wiele sukcesów, których prawdziwym beneficjentem powinna być Gildia Wojowników doprowadza to do walki pomiędzy organizacjami i rozbicia Kompanii.
Zasięg działania: Południowe tereny Cyrodiil.
Gildie opozycyjne: Gildia Wojowników.
Arena.
Opis: Gildia płatnych gladiatorów, walczących na śmierć i życie ku uciesze mieszkańców Cesarskiego Miasta. Ma siedzibę w jednej z dzielnic stolicy Cyrodiil, gdzie znajduje się wielka arena. Obecnym mistrzem jest Szary Książę (Agronak gro-Malog), ork o niepewnym pochodzeniu. Gracz może głębiej zbadać tę sprawę i odkryć, że Agronak jest w połowie wampirem. Oprócz tego gracz może jeszcze przejąć stanowisko Agronaka.

</doc>
<doc id="1469978" url="https://pl.wikipedia.org/wiki?curid=1469978" title="Ulica Warszawska">
Ulica Warszawska

Ulice:
Aleje:

</doc>
<doc id="1469979" url="https://pl.wikipedia.org/wiki?curid=1469979" title="Aleja Warszawska">
Aleja Warszawska



</doc>
<doc id="1469980" url="https://pl.wikipedia.org/wiki?curid=1469980" title="Windą do nieba">
Windą do nieba

Windą do nieba – utwór muzyczny polskiego zespołu 2 plus 1 z 1978 roku.
Informacje ogólne.
Muzykę utworu skomponował Janusz Kruk, natomiast słowa zostały napisane przez Marka Dutkiewicza. Stylistycznie piosenka jest oparta na brzmieniu popowo-folkowym, w konwencji ballady. Utwór ukazał się na pocztówce dźwiękowej razem z piosenką „U kowala”. W roku 1978 został wydany na czwartym albumie zespołu, "Teatr na drodze", a także na stronie B singla „Ding-dong”. Zespół zaprezentował nagrania „Windą do nieba” i „Ding-dong” na festiwalu w Sopocie w 1978 roku, zdobywając I miejsce.
„Windą do nieba” uważa się za jedną z najpopularniejszych piosenek w repertuarze grupy. Utwór zajął 5. miejsce w plebiscycie "Non Stopu" na Utwór Roku 1978 oraz 55. miejsce w zestawieniu Top Wszech Czasów, zorganizowanym przez Radio Złote Przeboje w 2007 roku.
Ze względu na treść, która opowiada o rozterkach dziewczyny przygotowującej się do ślubu, piosenka wykonywana jest powszechnie podczas uroczystości weselnych. Stanowi to paradoks, jako że słowa utworu opowiadają jednak o niespełnionej miłości dziewczyny do aktora.
Teledysk.
Teledysk powstał jako część drugiego filmu muzycznego z udziałem zespołu i został wyreżyserowany przez Jerzego Woźniaka. Jego akcja rozgrywa się na wiejskim weselu, gdzie członkowie 2 plus 1 wykonują piosenkę tańcząc w tłumie gości. W wideoklipie użyta została alternatywna wersja utworu.

</doc>
<doc id="1469981" url="https://pl.wikipedia.org/wiki?curid=1469981" title="Zwierciadło magnetyczne">
Zwierciadło magnetyczne

Zwierciadło magnetyczne – obszar pola magnetycznego, które zmienia natężenie wzdłuż linii pola, co sprawia, że cząstki naładowane elektryczne mają tendencję do odbijania się od tego obszaru. Stanowi element pułapki magnetycznej stosowanej do ograniczenia gorącej plazmy.
Działanie zwierciadła oparte jest na zasadzie zachowania momentu magnetycznego naładowanej cząstki krążącej w polu magnetycznym. Orbitalny moment magnetyczny określony jest wzorem:
gdzie formula_2 – energia kinetyczna składowej ruchu prostopadłej do natężenia formula_3 pola magnetycznego.
Jeśli tylko natężenie pola magnetycznego zmienia się w przestrzeni dostatecznie wolno, to podczas ruchu cząstki moment formula_4 pozostaje prawie stały. Ze spełnienia tego warunku wynika, że w miarę wnikania cząstek do obszaru silniejszego pola magnetycznego, energia kinetyczna formula_2 krążenia cyklotronowego powinna wzrastać. Jednocześnie z zasady zachowania energii wynika, że wraz ze wzrostem energii kinetycznej takiego ruchu poprzecznego będzie maleć energia (a zatem i prędkość) składowej ruchu cząstki wzdłuż pola magnetycznego. Kiedy więc wielkość formula_2 w obszarze pola o rosnącym natężeniu osiągnie wartość energii całkowitej, powinno nastąpić odbicie cząstki. Jednak odbiciu ulegną tylko te cząstki, których prędkość tworzy z kierunkiem pola magnetycznego kąt większy od kąta formula_7 określonego wzorem:
gdzie formula_9 jest natężeniem pola magnetycznego w obszarze zwierciadła, formula_10 zaś w obszarze środka pułapki. Inaczej mówiąc, cząstki których prędkość leży wewnątrz tzw. stożka ucieczki, tj. stożka o osi równoległej do kierunku pola magnetycznego i kącie między wysokością i tworzącą równym formula_11 nie będą w pułapce ze zwierciadłami utrzymywane.
Jeżeli w pewnym obszarze natężenie pola magnetycznego wzrasta wzdłuż linii pola w obie strony, to poruszająca się w tym obszarze cząstka naładowana będzie odbijała się od obu jego granic, tj. od obu obszarów zagęszczenia linii sił, podobnie jak promień świetlny między dwoma zwierciadłami.

</doc>
