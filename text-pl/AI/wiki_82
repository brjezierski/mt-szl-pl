<doc id="1469986" url="https://pl.wikipedia.org/wiki?curid=1469986" title="Kutbert z Lindisfarne">
Kutbert z Lindisfarne

Kutbert z Lindisfarne (ur. ok. 634, zm. 20 marca 687) – święty Kościoła katolickiego. Jest jednym z patronów Anglii. Mnich, a od 684 biskup Lindisfarne w Nortumbrii.
Biografia.
Urodził się około 634 roku w Nortumbrii, najprawdopodobniej w okolicy Dunbar. W 651 roku został mnichem w klasztorze w Melrose, gdzie odznaczał się gorliwością, pobożnością, a także erudycją. W 658 roku został przełożonym nowo założonego klasztoru w Ripon. Na synodzie w Whitby opowiedział się za liturgią rzymską, a nie celtycką.
W kolejnych latach objął opactwo Lindisfarne. W 676 roku postanowił opuścić klasztor i zostać pustelnikiem. Osiadł na jednej z wysp Farne, nieopodal Lindisfarne, zaostrzając narzucone sobie posty i umartwienia. Przybywali do niego liczni pielgrzymi, z którymi rozmawiał przez okno w celi.
W 684 roku na synodzie w Twyford został wybrany biskupem Hexham i Lindisfarne. Początkowo nie chciał przyjąć tej godności i opuszczać swojej pustelni. Dopiero naciskany przez króla i inne ważne postacie życia duchowego i świeckiego, uległ. Jako biskup dbał o przestrzeganie klasztornej dyscypliny. Pracował też wśród ofiar dżumy.
W 686 roku, czując zbliżającą się śmierć, powrócił na swoją pustelnie, gdzie zmarł 20 marca 687 roku, z powodu wyczerpania i krwawiących wrzodów na nogach.
Pochowany został w katedrze w Lindisfarne. Jedenaście lat po śmierci, zdecydowano się dokonać ekshumacji, by przenieść jego ciało w godniejsze miejsce. Okazało się, że ciało zmarłego jest nad podziw dobrze zachowane. Na przestrzeni wieków ciało świętego kilkakrotnie przenoszono nie otwierając jednak trumny. W 875 roku, kiedy Duńczycy napadli na Lindisfarne, mnisi zabrali szczątki św. Kutberta razem z głową św. Oswalda i ciałem św. Edberta, ukrywając je w różnych miejscach. Ostatecznie je złożono w Chester-le-Street (Cuncacestre). W 995 roku nastąpiła kolejna duńska inwazja, w czasie której, ciało św. Kutberta przeniesiono do Ripon. W 999 roku umieszczono je w kościele w Durham, który z czasem rozrósł się do katedry. Przybywali tam liczni pielgrzymi. W 1069 roku przybył tam Wilhelm Zdobywca, który pragnął zobaczyć ciało świętego, lecz miejscowy biskup nie zgodził się na otwarcie trumny.
W 1104 roku doszło do sporu zakonników na temat stanu w jakim znajdują się szczątki Kutberga. Wtedy to ponownie otworzono trumnę, by przekonać się o stanie ciała zmarłego. Okazało się, że nadal jest dobrze zachowane. Podczas reformacji anglikańskiej, zgodnie z dekretem króla Henryka VIII, królewska komisja miała dokonać zniszczenia grobowca i relikwii świętego. W 1537 roku członkowie komisji otworzyli trumnę i ze zdumieniem stwierdzili, że ciało świętego nadal jest nienaruszone. Członkowie komisji zdecydowali się zwrócić ciało zakonnikom do czasu otrzymania nowych instrukcji od króla. Ci złożyli je do nowego grobu. W 1827 roku dokonano ostatniej ekshumacji w obecności przedstawicieli nauki. Tym razem wewnątrz trumny znaleziono szkielet.
Legendy.
Kutbertowi, który już za życia uchodził za świętego przypisywano wiele cudów, uzdrowień oraz dar prorokowania. Doświadczać też miał ataków demonicznych.
Według jednej z legend, stojący na brzegu morza św. Kutbert był tak pogrążony w modlitwie, że zaskoczył go przypływ. Gdy woda się cofnęła, foki, wydry i łabędzie osuszyły przemoczonego mnicha własnym oddechem.
Innym razem Kutbert wygłaszał kazanie. Diabeł zobaczywszy, jak wielu ludzi nawraca się, postanowił przestraszyć wiernych, by odeszli od mnicha. Podpalił ich zabudowania. Przerażeni mieszkańcy rzucili się na ratunek mienia, próbując ugasić ogień, lecz bezskutecznie. Dopiero po żarliwej modlitwie Kutberta ogień zgasł. Dopiero wówczas wierni spostrzegli iż ich zabudowania stoją nietknięte, a pożar był tylko ich złudzeniem.

</doc>
<doc id="1469992" url="https://pl.wikipedia.org/wiki?curid=1469992" title="Ernest Łuniński">
Ernest Łuniński

Ernest Arnold Łuniński, właśc. "Ernest Arnold Deiches", pseud. Włodzimierz Koszyc (ur. 1868, zm. 10 listopada 1931 w Warszawie) – polski historyk i publicysta żydowskiego pochodzenia, doktor prawa.
Życiorys.
Skończył kilka wydziałów Uniwersytetu Jagiellońskiego. Przeszedł na katolicyzm. 
Minister wyznań i oświaty reskryptem z 19 czerwca 1905 zamianował zastępcę nauczyciela C. K. II szkoły realnej we Lwowie dra Ernesta Łunińskiego rzeczywistym nauczycielem w C. K. Gimnazjum w Buczaczu. Reskryptem z 19 marca 1908 C. K. Rada Szkolna Krajowa przydzieliła nauczyciela C. K. Gimnazjum w Buczaczu, dra prawa Ernesta Łunińskiego do C. K. II Gimnazjum w Stanisławowie z wykładowym językiem polskim.
W latach 1915–1917 działacz polityczno-publicystyczny propagujący sprawę polską. Po odzyskaniu niepodległości przez Polskę wykładał historię na Wydziale Publicystyki i Dziennikarstwa przy Szkole Nauk Politycznych w Warszawie.
Autor takich publikacji jak: "Sprawa Żydowska w czasie Sejmu Wielkiego", "Berek Joselewicz" (Lwów 1908), "Napoleon (Legiony i Księstwo Warszawskie)" (Warszawa 1911) i inne.
Zmarł 10 listopada 1931. 12 listopada 1931 został pochowany na cmentarzu Powązkowskim w Warszawie (kwatera 11-4-29).

</doc>
<doc id="1469995" url="https://pl.wikipedia.org/wiki?curid=1469995" title="Ernest Deiches">
Ernest Deiches



</doc>
<doc id="1469996" url="https://pl.wikipedia.org/wiki?curid=1469996" title="Pompowanie optyczne">
Pompowanie optyczne

Pompowanie optyczne – wzbudzanie atomów metodami optycznymi do określonego stanu, co osiąga się dobierając odpowiednio warunki wzbudzenia (oświetlenie, polaryzacja). Jeśli wskutek absorpcji światła liczba atomów osiągających dany stan wzbudzony w jednostce czasu jest większa od odwrotności średniego czasu życia (tj. całkowita liczba atomów w danym stanie rośnie). Dzięki zastosowaniu pola magnetycznego i spolaryzowanego światła wzbudzającego można za pomocą pompowania optycznego uzyskać częściowe uporządkowanie (tj. ustawienie równoległe) wektorów atomowych momentów magnetycznych. Czyni to metodę pompowania optycznego cennym narzędziem w badaniach fizyki atomowej i jądrowej. Zwiększenie obsadzenia wybranego stanu drogą pompowania optycznego jest podstawą działania lasera. Metodę pompowania optycznego zaproponował w 1950 roku fizyk francuski Alfred Kastler; dostał za to w 1966 roku nagrodę Nobla z fizyki.

</doc>
<doc id="1469997" url="https://pl.wikipedia.org/wiki?curid=1469997" title="Irina Rozowa">
Irina Rozowa

Irina Anatoliewna Rozowa, ros. Ирина Анатольевна Розова, lit. Irina Rozova (ur. 23 stycznia 1958 w Kłajpedzie) – litewska i radziecka dziennikarka rosyjskiego pochodzenia, polityk, posłanka na Sejm Republiki Litewskiej w latach 2006–2008 i 2012–2020.
Życiorys.
Po ukończeniu szkoły średniej w Kłajpedzie podjęła studia na wydziale dziennikarstwa Moskiewskiego Uniwersytetu Państwowego. Tytuł zawodowy magistra uzyskała w 1981, po czym pracowała w telewizji w Omsku (1981–1984) i Kaliningradzie (1984–1990), zajmując m.in. stanowiska dyrektorskie. Po powrocie na Litwę, w 1992 była zatrudniona jako nauczyciel języka angielskiego w rodzinnej Kłajpedzie, kontynuowała też karierę w mediach jako redaktor w lokalnych stacjach radiowych "Laluna" i "Raduga" (1996–2006).
W 2003 wybrano ją do rady miejskiej Kłajpedy z list Sojuszu Rosyjskiego, przez kilka miesięcy sprawowała funkcję jej przewodniczącej (2005–2006). W 2007 ponownie uzyskała mandat w samorządzie, którego objęła w grudniu 2008, zastępując Tamarę Łochankinę.
W 2006 dostała się do Sejmu z listy krajowej Związku Partii Chłopskiej i Nowej Demokracji. Posłanką została po rezygnacji Kazysa Bobelisa i odmowie przyjęcia mandatu przez kilku kolejnych kandydatów. W wyborach w 2008 bez powodzenia ubiegała się o reelekcję, kandydując z trzeciego miejsca listy krajowej Akcji Wyborczej Polaków na Litwie jako przedstawicielka Sojuszu Rosyjskiego. W 2009 została kandydatką akcji ubiegającą się o miejsce w Parlamencie Europejskim. Po objęciu mandatu przez Waldemara Tomaszewskiego została jego asystentką. W wyborach w 2011 ponownie uzyskała mandat radnej Kłajpedy z ramienia Sojuszu Rosyjskiego. Ubiegała się o mandat europosłanki także w kolejnych wyborach.
W wyborach w 2012 kandydowała z 2. miejsca listy krajowej AWPL. W głosowaniu uzyskała 7. wynik. Po rezygnacji Waldemara Tomaszewskiego i Zdzisława Palewicza Irina Rozowa uzyskała mandat poselski. W wyborach w 2016 z ramienia AWPL-ZChR została wybrana do Sejmu kolejnej kadencji. W Sejmie zasiadała do 2020, kiedy to nie została ponownie wybrana.

</doc>
<doc id="1470010" url="https://pl.wikipedia.org/wiki?curid=1470010" title="İzmir">
İzmir



</doc>
<doc id="1470013" url="https://pl.wikipedia.org/wiki?curid=1470013" title="Magento">
Magento

Magento – otwarte oprogramowanie sklepu internetowego, udostępniane na licencji Open Software License w wersji 3.0. Rozwija go Varien (teraz Magento, grupa eBay) w oparciu o framework Zend Framework.
Od roku 2020 rozwijany przez Adobe.
Główne cechy.
Jedną z wad, podkreślaną często przez użytkowników Magento, jest bardzo mocne obciążenie serwera i wykorzystanie zasobów systemowych. Powoduje to niemożność instalacji skryptu na wielu serwerach wirtualnych (z powodu ograniczeń wykorzystania np. pamięci czy procesora), w efekcie często wymusza konieczność stosowania serwerów dedykowanych.
Program od wersji 1.4.1.1 oferuje możliwość subskrybowania produktów. Oprogramowanie udostępnia API oparte na SOAP oraz XML-RPC.
Popularność.
Według danych z 28 grudnia 2020 na silniku Magento działa ponad 10% wszystkich sklepów internetowych na świecie.
Ponad 250 000 handlowców na całym świecie korzysta z platformy Magento Commerce, która stanowi około 30% całkowitego udziału w rynku.

</doc>
<doc id="1470014" url="https://pl.wikipedia.org/wiki?curid=1470014" title="Stanisław Hernisz">
Stanisław Hernisz

Stanisław Hernisz (ur. ok. 1805 w Warszawie, zm. 20 kwietnia 1866 w Londynie) – polski publicysta i literat żydowskiego pochodzenia.
Życiorys.
W "Encyklopedii Staropolskiej" Zygmunta Glogera występuje pod imieniem Synaj.
Syn kupca warszawskiego Gustawa Hernisza i Karoliny, uczeń Szkoły Rabinów w Warszawie. Po wybuchu powstania listopadowego mimo sprzeciwu konserwatywnych środowisk żydowskich wraz z Józefem Berkowiczem, synem Berka Joselewicza starał się o zezwolenie na utworzenie ochotniczego batalionu żydowskiego. Aby zachęcić do udziału w powstaniu, napisał słowa do "Pieśni Patriotycznej", która ukazała się nakładem J. K. Żupańskiego w Poznaniu. Za akompaniament posłużyła muzyka do pieśni "Hulanka" Fryderyka Chopina (Op. 74 nr 4 z roku 1830) przetransponowana z tonacji C-dur do E-dur.
Wziął udział w powstaniu listopadowym i został porucznikiem w 1 Pułku Mazurów. Został odznaczony złotym krzyżem orderu Virtuti Militari. Po upadku powstania wyemigrował do Francji, gdzie zajął się głównie publicystyką. Był miłośnikiem poezji Adama Mickiewicza i autorem tłumaczenia prozą "Ody do Młodości" na język francuski. Wraz z Jakubem Malinowskim i Napoleonem Kraczakiem wydał w Dijon w roku 1833 tom tłumaczeń z języka polskiego "L'exilé de la Pologne". W paryskim czasopiśmie „PÓŁNOC” nr 9 z 15 maja 1835 ogłosił artykuł pt. "Polacy wyznania mojżeszowego". Podczas pobytu we Francji wstąpił do amerykańskiej służby dyplomatycznej. Następnie wyjechał do USA. Pozostając w służbie dyplomatycznej, odbył studia medyczne, uzyskując stopień doktora medycyny (M.D.), a następnie przebywał na amerykańskiej placówce w Chinach. Hernisz został członkiem American Oriental Society. Opublikował w roku 1845 pracę o języku chińskim.
W roku 1854 wydał w Bostonie "Podręcznik do rozmów angielsko-chińskich przeznaczony dla Amerykanów i Chińczyków w Kalifornii i gdzie indziej". Podręcznik miał ułatwić porozumiewanie się z chińskimi imigrantami, przybywającymi do Kalifornii w związku z gorączką złota. Hernisz pełnił w okresie pobytu w Chinach oraz po powrocie w Kalifornii praktykę lekarską. Zmarł w Londynie podczas kolejnej podróży do Chin.

</doc>
<doc id="1470015" url="https://pl.wikipedia.org/wiki?curid=1470015" title="Central Coast Stadium">
Central Coast Stadium

Central Coast Stadium (zwane także Bluetongue Stadium) – stadion sportowy, położony w australijskiej miejscowości Gosford. Od 2005 roku korzysta z niego drużyna Central Coast Mariners, w latach 2000-2002 na stadionie grywał zespół rugby league Northern Eagles (NRL), a w 2007 roku drużyna rugby union Central Coast Rays (ARC). Ze względu na swoją pojemność (20 119 miejsc) jest szóstym co do wielkości stadionem w A-League. Obok stadionu znajduje się dworzec kolejowy.

</doc>
<doc id="1470022" url="https://pl.wikipedia.org/wiki?curid=1470022" title="Dom Podrzutków w Warszawie">
Dom Podrzutków w Warszawie

Dom Podrzutków w Warszawie, później Dom ks. Boduena – instytucja charytatywna w Warszawie założona ok. 1732 r. przez księdza Gabriela Baudouina. Jej pierwowzorem był Dom Podrzutków św. Wincentego a Paulo w Paryżu.
Jest uznawany za najstarszy działający w Polsce dom dziecka (obecnie Dom Dziecka nr 15 im. ks. G. P. Baudouina przy ul. Nowogrodzkiej 75).
Historia.
Pierwsza siedziba domu znajdowała się przy ul. Krakowskie Przedmieście, w dwupiętrowej kamienicy na wprost kościoła św. Krzyża. W 1736 r. przebywało w nim 88 dzieci i do drugiej połowy XIX wieku były one przyjmowane głównie anonimowo. Dzieci spoza związków małżeńskich nie miały wówczas prawa m.in. do nazwiska i pracy. Zmienić to mógł jedynie król lub instytucja posiadająca taki królewski przywilej. Dom Podrzutków posiadał takie prawo od 1746 r. W 1738 roku kasztelanowa małogoska Urszula z Bielińskich Czermińska w zapisie fundacyjnym przekazała na rzecz Domu Podrzutków gotówkę oraz dochody z majątku w Kręczkach oraz Umiastowie. W 1824 zostaje zakupiona wieś Kaputy.
W 1757 r. został przeniesiony do nowo wybudowanej siedziby przy placu Wareckim (obecnie pl. Powstańców Warszawy). Następnie połączono go ze Szpitalem Generalnym (powstałym w 1758 r.). Połączonym placówkom nadano wspólną nazwę – Szpital Dzieciątka Jezus.
Instytucja zajmowała się opieką nad porzuconymi niemowlętami. W bramie budynku znajdował się otwór z korytkiem. Gdy pociągnęło się sznur, korytko wysuwało się z bramy, a następnie umieszczano w nim dziecko. Po wsunięciu go ponownie do bramy, dzwonił dzwonek. Wówczas osoba pracująca w placówce odbierała dziecko. Następnie niemowlęta oddawane były kobietom wiejskim, które za opłatą karmiły je. Wymogi jakie im stawiano to: łagodność w obejściu, świeży oddech i pokarm. Jednak z powodu złych warunków higienicznych, mieszkalnych i braku kobiet do karmienia śmiertelność niemowląt wynosiła tam od 50 do 100%. Dom Podrzutków sprawował również opiekę nad starszymi dziećmi.
Placówka najpierw znajdowała się pod opieką księży misjonarzy, a następnie zarząd nad nią przejęły władze świeckie (1838). W 1873 roku otrzymała nazwę Dom Wychowawczy. Na przełomie XIX i XX wieku postanowiono wyburzyć budynki przy pl. Wareckim. W 1901 r. szpital i placówkę wychowawczą przeniesiono na teren byłego Folwarku Świętokrzyskiego. Została ona umieszczona pomiędzy ulicami: Koszykową, Nowogrodzką i pl. Starynkiewicza w kompleksie budynków powstałym w latach 1897–1901.
13 listopada 1907 roku Szpital Dzieciątka Jezus i Dom Wychowawczy został przejęty przez Zarząd Miasta, a w roku 1918 Dom Wychowawczy został oddzielony od Szpitala Dzieciątka Jezus. Dyrektorem został dr Ludwik Bondy. Przed II wojną światową w latach 1933-1939 pod kierunkiem dr Józefa Lubczyńskiego wprowadzono wiele reform, Dom został przekształcony w Dom Matki i Dziecka, nadano mu imię Boduena, rozbudowano pomoc samotnym matkom. Przyjmowano tam również dzieci na pobyt czasowy. W czasie drugiej wojny światowej dyrektorką Domu była dr Maria Wierzbowska, odznaczona pośmiertnie medalem Sprawiedliwej Wśród narodów Świata za pomoc w ratowaniu dzieci żydowskich.
Podczas wojny do placówki trafiały dzieci zagubione i sieroty. Były wśród nich dzieci żydowskie. Starano się, zwłaszcza w przypadku dzieci o semickim wyglądzie, umieszczać je w oddziałach w Klarysewie i Górze Kalwarii, w Naszym Domu na Bielanach oraz zakładach m.in. Rodziny Marii w Łomnej, św. Ignacego w Ignacowie, sióstr felicjanek w Otwocku oraz św. Maura i Placyda w Pruszkowie.
Przez pewien czas w placówce działał szpital. W sierpniu 1944 dom został przeniesiony do Milanówka, a następnie do Kowieńca. Po zakończeniu wojny dom powrócił do budynku przy ul Nowogrodzkiej. Od lat 50. XX wieku przebywały w nim dzieci w wieku do trzech lat. Na początku XXI wieku przebywały w nim również małoletnie matki, dzieci niepełnosprawne, chore i upośledzone. Placówka zatrudniała ok. 200 osób.

</doc>
<doc id="1470023" url="https://pl.wikipedia.org/wiki?curid=1470023" title="Meisels Beer">
Meisels Beer



</doc>
<doc id="1470025" url="https://pl.wikipedia.org/wiki?curid=1470025" title="Sojusz Rosyjski">
Sojusz Rosyjski

Sojusz Rosyjski (lit. "Rusų aljansas"; ros. Русский альянс) – litewska partia polityczna skupiająca Rosjan i ludność rosyjskojęzyczną, powstała w 2002 w Kłajpedzie. 
Historia.
Zjazd założycielski organizacji odbył się 31 sierpnia 2002 w Kłajpedzie, której znaczną część stanowi ludność rosyjskojęzyczna. Partia powstała jako konkurencja wobec Związku Rosjan Litwy. Ugrupowanie opowiada się za integracją Litwy z UE i dobrymi stosunkami w krajami WNP. Występuje w obronie uprawnień mniejszości rosyjskiej i rosyjskojęzycznej na Litwie. 
W wyborach samorządowych z grudnia 2002 partia wprowadziła 3 radnych do rady miejskiej w Kłajpedzie, m.in. dziennikarkę Irinę Rozową. W wyborach z 2004 ugrupowanie zawarło porozumienie o starcie na listach Litewskiej Partii Chłopskiej i Partii Nowej Demokracji, dzięki czemu mandat poselski objęła w 2006 Rozowa. 
W wyborach parlamentarnych z 2008 ugrupowanie startowało wspólnie z Akcją Wyborczą Polaków na Litwie, wśród osób wpisanych na listę krajową znaleźli się m.in. Rozowa, Tamara Łochankina, Władimir Własow i Marina Koriniewskaja. Czterech przedstawicieli Sojuszu ubiegało się o miejsca w parlamencie w okręgach jednomandatowych w Kłajpedzie. W wyborach 2009 partia wystartowała ponownie wraz z Akcją Wyborczą Polaków. W wyborach w 2011 kandydaci Sojuszu ubiegali się o mandaty radzieckie samodzielnie (pod nr 41) lub w koalicji z AWPL (pod nr 122). Ostatecznie uzyskali 6 mandatów w skali kraju – 3 samodzielnie w Kłajpedzie, 3 w ramach Bloku Waldemara Tomaszewskiego (2 w Wilnie, 1 w rejonie solecznickim). Sojusz wszedł w skład koalicji rządzącej Kłajpedą i Wilnem. W wyborach parlamentarnych w 2012 działacze partii wystartowali z ramienia Akcji Wyborczej Polaków na Litwie, co pozwoliło ich nieformalnej liderce Irinie Rozowej powrócić do Sejmu. W wyborach w 2016 Irina Rozowa ponownie uzyskała mandat posłanki na Sejm. 
W wyborach samorządowych w 2019 r. Sojusz Rosyjski startował samodzielnie w Kłajpedzie, zaś w pozostałych samorządach zawiązał sojusz z AWPL-ZChR. Partia poniosła porażkę w wyborach w Kłajpedzie, nie uzyskując ani jednego miejsca w radzie miejskiej. W wyborach sejmowych z jesieni 2020 partia, startując z listy AWPL-ZChR, straciła swój jedyny mandat poselski. 
W wyborach samorządowych w 2023 partia nie wystawiła swoich kandydatów, ani samodzielnie, ani na liście AWPL-ZChR. 

</doc>
<doc id="1470032" url="https://pl.wikipedia.org/wiki?curid=1470032" title="Mała Syrenka (cykl)">
Mała Syrenka (cykl)

Mała Syrenka – animowane filmy produkcji Walta Disneya, których pierwsza część swą premierę miała w roku 1989. Był to dwudziesty ósmy film Walta Disneya, jednak pierwszy, w którym wykorzystano efekty komputerowe (między innymi ruchome bąbelki). Pierwsza emisja w Anglii odbyła się 17 listopada. Film został zrealizowany na podstawie sławnej bajki Hansa Christiana Andersena, opowiadającej o żyjącej w podwodnym królestwie syrence, która zakochuje się w ludzkim księciu. W trakcie premiery w kinie w Stanach Zjednoczonych przed ekranami zasiadło 84 milionów ludzi. Animacja doczekała się kilku sequeli i serialu animowanego, a także teatralnej wersji. Mała Syrenka, której głosu użyczają Jodi Benson i Beata Jankowska (tylko w pierwszej i drugiej części), stanęła na Broadwayu w czerwcu 2007 roku. Powstało także kilka gier na PC, GameBoy i Konsolę. Żadna z gier nie miała swej premiery w Polsce.
Cykl.
Oficjalna kolejność.
"Mała Syrenka (film)"
"Mała Syrenka (serial animowany)"
Kolejność chronologiczna.
"Mała Syrenka (serial animowany)"
"Mała Syrenka (film)"

</doc>
<doc id="1470037" url="https://pl.wikipedia.org/wiki?curid=1470037" title="Shijō saikyō no deshi Ken’ichi">
Shijō saikyō no deshi Ken’ichi

 – manga Shuna Matsueny, wydana w latach 2002–2014. Anime pojawiało się w japońskiej telewizji na kanale TV Tokyo od 7 października 2006 do 29 września 2007 roku. 
Fabuła.
Historia opowiada o przeciętnym piętnastolatku – Ken’ichim Shirahamie – który, uważany za najsłabszego, chce stać się najsilniejszym w historii. Dla wszystkich był pośmiewiskiem, aż do czasu kiedy spotkał Miu Fūrinji – piękną, młodą i silną dziewczynę. Ona zaprasza młodzieńca do Ryōzanpaku – dojo, w którym Ken’ichi, wśród najlepszych mistrzów, ma szansę spełnić swoje marzenia. Trening nie będzie prosty. Nauczyciele zawsze będą uświadamiać chłopakowi, że nic nie osiąga, w celu motywacji do dalszej pracy. W ciągu całej serii Ken’ichi natknie się na wielu, coraz silniejszych członków gangu Ragnarok.

</doc>
<doc id="1470038" url="https://pl.wikipedia.org/wiki?curid=1470038" title="Chicken Rock">
Chicken Rock

Chicken Rock (manx: Carrick ny Kirkey) – mała skalista wysepka na Morzu Irlandzkim w archipelagu Wysp Brytyjskich, najbardziej na południe wysunięta wyspa w ramach administracyjnych Wyspy Man. Położona jest na południowy wschód od wyspy Calf of Man, około 4,5 km od przylądka Spanish Head na Wyspie Man.
W 1869 roku, na wysepce rozpoczęto budowę latarni morskiej, zaprojektowanej przez inżynierów Davida i Thomasa Stevensona po tym, jak uświadomiono sobie że dotychczas istniejące latarnie na Calf of Man, nie są wystarczające dla ostrzegania statków przed niebezpieczeństwami tych obszarów. Konstrukcja tej stożkowatej granitowej latarni, wysokiej na 44 metry, została ukończona w grudniu 1874, a oficjalnym dniem otwarcia był 1 stycznia 1875.
Po poważnym pożarze 23 grudnia 1960 roku, który w znacznym stopniu zniszczył wnętrze latarni, jej działanie zostało zautomatyzowane w 1961. W czerwcu 2007 jej zasięg został zwiększony z 12 do 21 mil.

</doc>
<doc id="1470043" url="https://pl.wikipedia.org/wiki?curid=1470043" title="DCX">
DCX

DCX (ang. "Direct Current Experiment") – amerykańskie urządzenie doświadczalne zlokalizowane w Oak Ridge National Laboratory, do prowadzenia badań nad możliwościami urzeczywistnienia kontrolowanej reakcji termojądrowej, działające w latach 50. XX wieku.
Było to urządzenie typu otwartej pułapki magnetycznej. Między dwoma zwierciadłami magnetycznymi, w obszarze pola magnetycznego o dużym natężeniu wytwarzane było w atmosferze par węgla silne wyładowanie łukowe (o natężeniu ok. 300 A). Wiązka molekularnych jonów deuteru o energii 600 keV wprowadzana była prostopadle do linii stałego pola magnetycznego, a przechodząc przez łuk ulegała częściowej dysocjacji. W wyniku dysocjacji molekularnego jonu powstawał jon i obojętny atom deuteru lub dwa jony deuteru i elektron. Ponieważ masa każdego z powstałych jonów jest równa połowie masy jonu molekularnego, promienie krzywizny ich torów były dwukrotnie mniejsze i mogły one być utrzymywane w polu magnetycznym w czasie kilkudziesięciu milisekund, a wytwarzana w ten sposób plazma osiągała gęstość 8ˑ109 kg/cm³.
Ucieczkę jonów z układu w wyniku ruchu wzdłuż linii pola magnetycznego zmniejszają zwierciadła magnetyczne.

</doc>
<doc id="1470046" url="https://pl.wikipedia.org/wiki?curid=1470046" title="Emanuelis Zingeris">
Emanuelis Zingeris

Emanuelis Zingeris (ur. 16 lipca 1957 w Kownie) – litewski polityk i działacz społeczny żydowskiego pochodzenia, filolog, poseł na Sejm Republiki Litewskiej.
Życiorys.
Urodził się w Kownie w rodzinie litewskich Żydów. Matka była akuszerką, ojciec zaś nauczycielem. Po uzyskaniu matury w szkole średniej w Kownie podjął naukę na wydziale filologicznym Uniwersytetu Wileńskiego, który ukończył w 1981 jako magister filologii i języka litewskiego. W latach 1979–1981 pracował w Muzeum Wojskowym im. Witolda Wielkiego w Kownie, później dołączył do wykładowców katedry literatury litewskiej Uniwersytetu Wileńskiego, od 1986 prowadził zajęcia dla studentów wieczorowych Uniwersytetu Wileńskiego w Kownie. Przez krótki okres sprawował funkcję kierownika wydziału judaików Litewskiej Izby Książki (1988–1989), później stał na czele litewskiego państwowego muzeum Żydów (1989–1990).
Jest związany z litewską społecznością żydowską, przez lata był przewodniczącym jej stowarzyszenia. Do 2004 zajmował stanowisko dyrektora wileńskiego muzeum Żydów. W 1998 prezydent Valdas Adamkus powołał go na stanowisko przewodniczącego międzynarodowej Komisji ds. Zbadania Zbrodni Stalinowskich i Nazistowskich na Litwie.
W wyborach z 1990 z powodzeniem kandydował do Rady Najwyższej Litewskiej SRR jako przedstawiciel Sąjūdisu w okręgu Wilno-Leszczyniaki. Był członkiem Sejmu Sąjūdisu, a także jego przedstawicielem w Argentynie. Znalazł się w gronie sygnatariuszy Aktu Przywrócenia Państwa Litewskiego z 11 marca 1990. W Sejmie stanął na czele Komisji Spraw Zagranicznych. W 1991 wszedł w skład delegacji ds. negocjacji z ZSRR. Był pomysłodawcą EIDEM, europejskiego instytutu rozproszonych mniejszości narodowych. W latach 1989–1991 należał do Litewskiej Partii Socjaldemokratycznej. Ponownie został wybrany do Sejmu w 1992, gdzie pracował w Komisji Spraw Zagranicznych, został również litewskim przedstawicielem w Zgromadzeniu Parlamentarnym Rady Europy (1993–1995). W parlamencie następnej kadencji (1996–2000) stał na czele Komisji Praw Człowieka i Obywatela, po raz kolejny reprezentował litewski parlament w Zgromadzeniu Parlamentarnym RE, gdzie wybrano go na wiceprzewodniczącego Komisji Kultury i Oświaty.
W 2000 nie uzyskał mandatu poselskiego. W 2004 powrócił do Sejmu z ramienia Związku Ojczyzny, do którego wstąpił w 1993. W 2007 był inicjatorem wspólnego uczczenia rocznicy uchwalenia Konstytucji 3 maja w parlamencie polskim i litewskim. W wyborach parlamentarnych w 2008 został ponownie posłem z listy partyjnej konserwatystów. W 2009 stanął na czele litewskiej delegacji do Zgromadzenia Parlamentarnego Rady Europy. Został również przewodniczącym międzyparlamentarnej grupy Sejmu i Knesetu. W 2010 objął kierownictwo sejmowej Komisji Spraw Zagranicznych.
W 2012, 2016 i 2020 również uzyskiwał poselską reelekcję z ramienia Związku Ojczyzny.
Mówi w języku jidysz, polskim, angielskim, niemieckim i rosyjskim. Żonaty, ma syna i córkę. Jest bratem Marka Zingerisa.
Odznaczenia.
Odznaczony m.in. Krzyżem Komandorskim Orderu Wielkiego Księcia Giedymina, Medalem Niepodległości Litwy, Krzyżem Kawalerskim Orderem Zasługi Republiki Federalnej Niemiec, a także Krzyżem Oficerskim Orderu Zasługi Rzeczypospolitej Polskiej.

</doc>
<doc id="1470050" url="https://pl.wikipedia.org/wiki?curid=1470050" title="Patriarchalny Sobór Zmartwychwstania Pańskiego w Kijowie">
Patriarchalny Sobór Zmartwychwstania Pańskiego w Kijowie

Patriarchalny Sobór Zmartwychwstania Pańskiego w Kijowie (ukr. Патріарший Собор Воскресіння Христового) - katedra Ukraińskiego Kościoła Greckokatolickiego w Kijowie, stolicy Ukrainy. Budowę świątyni rozpoczęto w 2004. Katedra posiada złote kopuły i krzyże. Znajduje się na lewym brzegu Dniepru. Przy katedrze mieści się siedziba eparchy kijowsko-halickiego Swiatosława Szewczuka.
27 marca 2011 roku sobór został otwarty intronizacją nowego zwierzchnika Kościoła greckokatolickiego, którym został wspomniany wyżej Swiatosław Szewczuk.

</doc>
<doc id="1470051" url="https://pl.wikipedia.org/wiki?curid=1470051" title="Bydant">
Bydant

Bydant (herb szlachecki) – używany bez tej nazwy w Szkocji, Austrii i Prusach herb szlachecki, w Polsce według narodowego zwyczaju nadawania herbom nazw określony pochodzącą od zawołania klanowego Gordonów nazwą "Bydant" ("Pozostać").
Opis herbu.
W niebieskim polu trzy zwrócone heraldycznie na prawo złote głowy dzików (ang. "azure, three boars' heads couped or"). W klejnocie z korony szlacheckiej wyłania się zwrócona na prawo brązowa głowa jelenia ze złotymi rogami, między którymi (lub nad nimi) unosi się wstęga z napisem "Bydant". Labry niebieskie i złote.
Historia.
Herb został zatwierdzony w Polsce jako herb własny w związku z indygenatem udzielonym w roku 1658 przez konstytucję sejmową szkockiemu szlachcicowi Henrykowi Gordonowi, niepoprawnie określonemu jako "margrabia Huntileus". Henry Gordon pochodził wprawdzie z gałęzi Gordonów markizów of Huntly, ale jako młodszy syn praw do tytułu nie posiadał. Ostatni raz herb jest wymieniony w roku 1789 z okazji potwierdzenia indygenatu z 1767 dla Fabiana Gordona de Caldwells, późniejszego brygadiera w czasach Powstania kościuszkowskiego.
Herbowni.
Gordon de Huntley (Hunlej), Gordon de Caldwells.

</doc>
<doc id="1470059" url="https://pl.wikipedia.org/wiki?curid=1470059" title="Zjawisko Shula">
Zjawisko Shula

Zjawisko Shula – zmiana koncentracji dziur lub elektronów przy powierzchni półprzewodnika wywołana polem magnetycznym.
Gdy półprzewodnik znajduje się w polu magnetycznym o natężeniu formula_1 prostopadłym do pola elektrycznego o natężeniu formula_2 powodującego przepływ prądu, w próbce powstaje tzw. napięcie Halla formula_3 prostopadłe do pola magnetycznego i elektrycznego. W przypadku próbki typu n górna powierzchnia ma znak ujemny (elektrony odchylane są do góry), a dolna dodatni. Jeśli do takiej próbki wprowadzi się dodatkowe dziury (np. przez wstrzykujące złącze ostrzowe), to ulegną one również odchyleniu przez pola magnetyczne i będą koncentrować się przy górnej powierzchni – wystąpi zjawisko Shula. Analogiczne zjawisko zachodzi w materiale typu p z dodatkowo wprowadzonymi elektronami. Prąd dziurowy prędko zanika wskutek ułatwionej rekombinacji elektronów z dziurami koncentrującymi się przy tej samej powierzchni, co można stwierdzić umieszczając na próbce ruchomą sondę (kolektor) i mierząc w różnych punktach próbki prąd płynący przez nią. Zanik prądu dziurowego zależy także od natężenia pola magnetycznego. Mierząc zmiany prądu w kolektorze w funkcji natężenia pola magnetycznego, można wyznaczyć czas życia nośników mniejszościowych (np. dziur w materiale n) lub prędkość rekombinacji powierzchniowej (rekombinacja elektronów z dziurami zachodzi głównie przy powierzchni).

</doc>
<doc id="1470067" url="https://pl.wikipedia.org/wiki?curid=1470067" title="Silnik plazmowy">
Silnik plazmowy

Silnik plazmowy, zwany także magneto-plazmowym – silnik odrzutowy, w którym substancją roboczą jest plazma o wysokim stopniu jonizacji. W silniku plazmowym stosowane jest elektromagnetyczne przyspieszanie plazmy, co umożliwia uzyskanie znacznie większej siły ciągu niż w wypadku silników konwencjonalnych przy takim samym zużyciu paliwa. Źródłem energii, potrzebnej do wytworzenia i ogrzania plazmy, mogą być reakcje jądrowe zachodzące w reaktorze lub elektryczne źródła energii. Ogrzana plazma zostaje przyspieszona i wyrzucona przez specjalną dyszę. Silniki mają być wykorzystywane w rakietach i promach kosmicznych.
Silniki plazmowe mają pozwolić na uzyskiwanie prędkości kilkuset tysięcy km/h, dzięki czemu lot na Marsa trwał będzie tylko 39 dni zamiast sześciu lub więcej miesięcy w przypadku rakiet konwencjonalnych.
Obecnie trwają testy silnika plazmowego o zmiennym impulsie właściwym VASIMR. Po raz pierwszy w przestrzeni kosmicznej ma on zostać przetestowany w 2016 roku na Międzynarodowej Stacji Kosmicznej. Silnik VASIMR mógłby posłużyć do okresowego podnoszenia orbity stacji, która w wyniku oporu atmosfery stale się obniża. Jego zastosowanie pozwoliłoby zredukować ilość paliwa potrzebną do podnoszenia orbity stacji z 7,5 do 0,3 tony rocznie i zaoszczędzić miliony dolarów w skali roku.

</doc>
<doc id="1470069" url="https://pl.wikipedia.org/wiki?curid=1470069" title="Beniamin Weisblech">
Beniamin Weisblech



</doc>
<doc id="1470070" url="https://pl.wikipedia.org/wiki?curid=1470070" title="Gintaras Didžiokas">
Gintaras Didžiokas

Gintaras Didžiokas (ur. 10 sierpnia 1966 w Wilnie) – litewski polityk, inżynier, poseł na Sejm i do Parlamentu Europejskiego.
Życiorys.
Z wykształcenia inżynier radioelektroniki, w 1991 ukończył studia na Uniwersytecie Technicznym w Kownie. Magisterium z zakresu handlu międzynarodowego uzyskał w 2004 w Moskwie.
Na początku lat 90. pracował w departamencie komunikacji Ministerstwa Spraw Wewnętrznych Litwy, dochodząc do stanowiska zastępcy dyrektora departamentu. Od 1992 prowadził własną działalność gospodarczą.
Nawiązał bliską współpracę z byłą premier Kazimirą Prunskienė. W 2000 został wiceprzewodniczącym kierowanej przez nią nią Partii Nowej Demokracji. W tym samym roku z ramienia lewicowej koalicji Algirdasa Brazauskasa uzyskał mandat posła na Sejm.
Od 2003 pełnił funkcję obserwatora przy Parlamencie Europejskim, od maja 2004 był eurodeputowanym V kadencji w ramach delegacji krajowej. W tym samym roku z listy federacyjnego Związku Partii Chłopskiej i Nowej Demokracji (przekształconego w Litewski Ludowy Związek Chłopski) został wybrany do PE VI kadencji. Zasiadał we frakcji Unii na rzecz Europy Narodów. W 2009 bez powodzenia ubiegał się o reelekcję.

</doc>
<doc id="1470072" url="https://pl.wikipedia.org/wiki?curid=1470072" title="Gintaras Didziokas">
Gintaras Didziokas



</doc>
<doc id="1470077" url="https://pl.wikipedia.org/wiki?curid=1470077" title="Janusz Halicki">
Janusz Halicki

Janusz Halicki (ur. 18 marca 1932 w Brzeszczach, zm. 28 października 2010 roku we Wrocławiu) – polski zoolog, artysta plastyk, grafik, malarz, twórca ekslibrisów, członek wrocławskiej Grupy Grafików „RYS” i Związku Polskich Artystów Plastyków.
Absolwent Państwowej Wyższej Szkoły Sztuk Plastycznych we Wrocławiu (1963) pod kierunkiem Marii i Stanisława Dawskich oraz Stanisława Pękalskiego. W latach 1963–1968 był asystentem na Wydziale Malarstwa, Grafiki i Rzeźby PWSSP we Wrocławiu. Za poparcie strajków studenckich podczas wydarzeń marcowych 1968 r. został zwolniony z pracy. Pierwszy ekslibris wykonał w 1968 roku, ostatni w 1998 r. Lista jego dzieł zamyka się liczbą 306 wykonanych ekslibrisów i okolicznościowych grafik tzw. pour féliciter. Ekslibrisy wykonywał w technikach: linoryt, plastikoryt, offset, akwaforta, cynkotypia, sucha igła, suchy tłok. Niejednokrotnie łączył wiele technik.
Udział w wystawach ekslibrisu.
Brał udział w wielu konkursach i wystawach ekslibrisów w kraju i za granicą, min. we Wrocławiu, Malborku (1977, 1979), Rzeszowie (1977), Lublinie (1977), Jeleniej Górze, Katowicach i Warszawie oraz w Belgii, Niemczech, Szwajcarii, Danii, Włoszech.
Wystawy indywidualne:
Ekslibrisy w zbiorach.
Ekslibrisy Janusza Halickiego znajdują się w zbiorach muzealnych, bibliotecznych oraz prywatnych, w kraju i za granicą:

</doc>
<doc id="1470079" url="https://pl.wikipedia.org/wiki?curid=1470079" title="Królowie jerozolimscy">
Królowie jerozolimscy



</doc>
<doc id="1470083" url="https://pl.wikipedia.org/wiki?curid=1470083" title="16 Dywizja Grenadierów Ludowych">
16 Dywizja Grenadierów Ludowych

16 Dywizja Grenadierów Ludowych (niem. "16. Volks-Grenadier-Division") – niemiecka dywizja grenadierów ludowych z okresu II wojny światowej
Historia.
Dywizja powstała zgodnie z rozkazem z dnia 9 października 1944 roku z resztek 16 Dywizji Piechoty rozbitej na terenie Francji.
Po sformowaniu dywizja weszła w skład XXXXVII Korpusu Armijnego 5 Armii Pancernej i walczyła na terenie Wogezów.
Następnie weszła w skład LXII Korpusu Armijnego 19 Armii. W grudniu 1944 roku wycofała się na teren Alzacji. W marcu 1945 roku w składzie LXXXX Korpusu Armijnego 1 Armii walczyła na terenie Zagłębia Saary, a następnie wycofała się na południe Niemiec, gdzie w maju 1945 roku skapitulowała na terenie Bawarii. 

</doc>
<doc id="1470088" url="https://pl.wikipedia.org/wiki?curid=1470088" title="What Do I Have to Do?">
What Do I Have to Do?

What Do I Have to Do – singel australijskiej piosenkarki Kylie Minogue. Piosenka pochodzi z płyty Rhythm of Love z 1990 roku.
Lista utworów.
7" Single PWL 9031-73788-7 1990
CD single

</doc>
<doc id="1470090" url="https://pl.wikipedia.org/wiki?curid=1470090" title="Aloyzas Sakalas">
Aloyzas Sakalas

Aloyzas Sakalas (ur. 6 lipca 1931 w Jusiškis, zm. 18 lipca 2022 w Wilnie) – litewski inżynier, wykładowca akademicki, polityk, poseł na Sejm i do Parlamentu Europejskiego.
Życiorys.
Ukończył w 1960 studia z zakresu inżynierii w Instytucie Politechnicznym w Kownie. W 1970 obronił doktorat, od 1972 pracował jako starszy wykładowca, habilitował się z zakresu fizyki i matematyki w 1977. W 1980 został profesorem na Uniwersytecie Wileńskim, wykładał na tej uczelni do 1990.
W 1989 zakładał Litewską Partię Socjaldemokratyczną, w latach 1991–1999 stał na czele tego ugrupowania. Następnie został jego honorowym przewodniczącym.
W 1990 zasiadł w Radzie Najwyższej Litewskiej SRR, był jednym z sygnatariuszy aktu niepodległości z 11 marca 1990. W parlamencie zasiadał też przez trzy kolejne kadencje, będąc wybieranym w 1992, 1996 i 2000 z ramienia socjaldemokratów. W kadencji 1992–1996 pełnił funkcję wicemarszałka Sejmu, w następnej kierował sejmową komisją do spraw prawnych. W 2004 z listy LSDP został wybrany deputowanym do Parlamentu Europejskiego. W wyborach w 2009 bez powodzenia ubiegał się o reelekcję.
Odznaczony m.in. Orderem Wielkiego Księcia Giedymina.

</doc>
<doc id="1470095" url="https://pl.wikipedia.org/wiki?curid=1470095" title="Maksymilian Ossoliński (1588–1655)">
Maksymilian Ossoliński (1588–1655)

Maksymilian Ossoliński herbu Topór (ur. w grudniu 1588, zm. 1655) – chorąży (1624) i podkomorzy sandomierski (1633), podskarbi nadworny koronny (1636-1648), kasztelan czerski (1648), starosta biecki w latach 1637-1639, starosta malborski.
Lata młodzieńcze.
Urodzony w 1588 r. w rodzinie Ossolińskich, jako trzeci syn Jana Zbigniewa herbu Topór (1555-1623) – sekretarza królewskiego króla Stefana Batorego (w r. 1577), wojewody podlaskiego, sandomierskiego, posła, marszałka sejmu (1601).
Matką Maksymiliana była Jadwiga Sienieńska, Ossolińska, z Oleska, herbu Dębno
Braćmi Maksymiliana Ossolińskiego byli;
i siostra Elżbieta Ossolińska.
Uczył się z bratem Jerzym Ossolińskim u Jezuitów w Lublinie w 1596 r., a następnie na uczelniach na zachodzie Europy. Zwiedził; Włochy i Niderlandy.
Po powrocie w roku 1607 został dworzaninem Marcina Szyszkowskiego, a potem był dworzaninem królewskim.
Kariera.
Od roku 1618 rozpoczyna swą wieloletnią karierę jako poseł z województwa sandomierskiego.
Swą karierę wojskową rozpoczął biorąc udział w bitwie pod Chocimiem, gdzie dowodził własnym oddziałem husarii.
W latach 1626-1629, u boku starszego brata Krzysztofa - wojewody sandomierskiego brał udział w kampanii przeciw Szwedom w Prusach. Poseł na sejm warszawski 1626 roku z województwa sandomierskiego. Uczestniczył w wyprawie smoleńskiej przeciw Rosji. W 1633 po bracie Krzysztofie Ossolińskim - objął urząd podkomorzego sandomierskiego. W 1636 roku, po bracie Jerzym Ossolińskim - urząd podskarbiego nadwornego.
Poseł na sejm 1631 roku.
Poseł na sejm koronacyjny 1633 roku, sejm zwyczajny 1635 roku, sejm zwyczajny 1637 roku.
W 1648 roku był elektorem Jana II Kazimierza Wazy z województwa sandomierskiego. Poseł na sejm 1649/1650 roku z sejmiku opatowskiego województwa sandomierskiego.
Majątek.
Jego dochody powiększały obejmowane kolejno starostwa stopnickie, bieckie i malborskie. Po śmierci ojca w 1623 r. odziedziczył Ciepielów i dobra mieleckie, a po śmierci brata Jerzego w 1650 r., niektóre z jego majątków.
W skład majątków Maksymiliana wchodziły między innymi: Ossolin, Klimontów, Krzelów, Zgórsko, Mielec, Sadowice, Przyłęk.
Maksymilian ukończył rozpoczętą przez ojca budowę klasztoru Dominikanów w Klimontowie, która pochłonęła część jego dochodów.
Najczęściej przebywał w Zgórsku koło Mielca.
Potomkowie.
W 1611 roku ożenił się z Heleną Kazanowską (zmarłą przed 1636 r.), a około roku 1643 z Katarzyną Głębocką.
Z pierwszą żoną miał takich synów, jak np.:
i pozostali bezpotomni,
Z drugą żoną miał takich synów jak:
oraz córki: Katarzyna Ossolińska -klaryska w Krakowie,
Maksymiliana Ossolińska wydana za Jana Olbrachta Lipskiego z Wielkopolski,
Zofia Ossolińska wydana za Marcina Krasickiego - kasztelana przemyskiego.
Ponadto kilkoro z jego dzieci zmarło w dzieciństwie;
Maksymilian Ossoliński zmarł na przełomie 1654 i 1655 roku i pochowany został 28 stycznia 1655 roku w Klimontowie w podziemiach kościoła klasztoru Dominikanów.

</doc>
<doc id="1470096" url="https://pl.wikipedia.org/wiki?curid=1470096" title="Fraza (programowanie)">
Fraza (programowanie)

Fraza – składniowa jednostka podrzędna stanowiąca część definicji większej jednostki złożonej, występującej w składni określonego języka programowania. Rolą fraz jest modyfikowanie i definiowanie szczegółów działania określonej jednostki nadrzędnej, w szczególności instrukcji lub deklaracji.
Elementy jednostek składniowych.
Frazy są więc jednym z elementów jednostek składniowych, które mogą występować opcjonalnie, lub mogą występować w różnej formie w zależności do definiowanego algorytmu. Frazy odróżniają się więc od elementów stałych definicji danej jednostki składniowej powyższymi cechami.
Przykład w PL/I:
 DO WHILE "warunek";
 "instrukcje";
 END;
W powyższej instrukcji strukturalnej – instrukcji pętli – fraza codice_1 jest opcjonalna i może nie występować lub występować w zależności od potrzeb, może zostać zastąpiona inną frazą, lub występować łącznie z inną frazą, taką jak codice_2. Natomiast podstawowa jednostka identyfikowana słowem kluczowym codice_3, nie jest frazą i nie może zostać pominięta, gdyż zapis w postaci:
 WHILE "warunek";
 "instrukcje";
 END;
jest błędny, a jakakolwiek fraza, w tym przykładowa codice_1, nie może występować samodzielnie, z pominięciem jednostki nadrzędnej, w tym szczególnym przypadku instrukcji codice_3.
Miejsce występowania.
Ponieważ frazy są częścią składową pewnej jednostki, występują w kodzie źródłowym, wyłącznie razem z daną jednostką nadrzędną, a próba użycia frazy samodzielnie, kończy się sygnalizowaniem błędu przez translator. Tylko nieliczne języki mają w swej składni frazy i samodzielne jednostki o identycznej budowie leksykalnej, co oznacza, że dany element może być użyty np. jako instrukcja samodzielna lub jako fraza innej instrukcji.
Frazy stosuje się w takich jednostkach składniowych jak:
Określone frazy zdefiniowane w języku mogą występować wyłącznie w określonym kontekście, w określonym miejscu pewnej jednostki, lub kilku jednostek składniowych. Przykładowo w języku Pascal fraza codice_6 może wstąpić zarówno w instrukcji warunkowej codice_7 jak i w instrukcji wyboru codice_8.
Frazy w deklaracjach i definicjach.
Deklaracje i definicje służą do przypisania pewnemu obiektowi definiowanemu w kodzie źródłowym przez programistę, identyfikowanemu za pomocą utworzonego identyfikatora, jego właściwości i atrybutów. Takie deklaracje mogą zawierać także różne frazy definiujące pewne właściwości obiektu.
Przykładowo w języku PL/I istnieje rozbudowany zestaw fraz umożliwiający w deklaracjach podprogramów, przypisywać specyficzne atrybutu. Frazy te są opcjonalne. Przykładowe frazy to:
W implementacji Turbo Pascal dostępne są dla podprogramów frazy:
Frazy w instrukcjach.
W instrukcjach, w szczególności instrukcjach strukturalnych, występują w językach programowania różne frazy, ale istnieje pewien zestaw typowych fraz definiowanych w większości języków programowania wysokiego poziomu:
Typowe frazy.
Typowe frazy instrukcji występujące w wielu językach wysokiego poziomu:
if a&lt;b then c=1
 else c=2;
case a of
 1 : b=1
 2 : b=2
 3 : b=0
 else Error(5)
end;
/* PL/I */
DO I=1 TO 10 BY 2 WHILE A&lt;B;
 CALL WYKONAJ;
 CALL ZAMKNIJ;
END;
Specyficzne frazy.
Oprócz typowych fraz instrukcji, konkretne języki lub ich implementacje, mogą wprowadzać do swojej składni specyficzne frazy, rzadko występujące w innych językach programowania. Przykłady:
Niejednolite konstrukcje.
Różnorodność i duża liczba języków programowania sprawia, że wiele typowych konstrukcji w różnych językach może:
Powyższe stwierdzenie można prześledzić na przykładnie konstrukcji codice_14; występującą w większości języków programowania wysokiego poziomu. Ta konstrukcja występuje jako:
Zdefiniowanie konstrukcji codice_1 jako frazy umożliwia definiowanie bardziej złożonego sterowania przepływem, niż w przypadku odrębnych instrukcji, np. łączenie fraz codice_16 i codice_17.
Powyższe instrukcję będą wykonywane dla wartości zmiennej sterującej z zakresu 1 do 10, ale tylko gdy spełniony będzie równocześnie warunek, że codice_18. Jak widać w Pascalu wymaga wprowadzenie tego warunku zastosowania dodatkowej instrukcji warunkowej i skoku.

</doc>
<doc id="1470099" url="https://pl.wikipedia.org/wiki?curid=1470099" title="Ricky Wells">
Ricky Wells

Rick „Ricky” Wells (ur. 27 lipca 1991 w Auckland) – nowozelandzki i amerykański żużlowiec.
Kariera sportowa.
Dwukrotny złoty medalista młodzieżowych indywidualnych mistrzostw Stanów Zjednoczonych (2007, 2008). Złoty medalista indywidualnych mistrzostw Stanów Zjednoczonych (2009 – patron SRA).
Finalista indywidualnych mistrzostw świata juniorów (Goričan 2009 – XV miejsce). Wielokrotny reprezentant Stanów Zjednoczonych w eliminacjach drużynowego Pucharu Świata.
W lidze brytyjskiej reprezentant klubów Coventry Bees (2009), Stoke Potters (2010), Wolverhampton Wolves (2011–2013), Plymouth Devils (2011) oraz Sheffield Tigers (2012–2013).
Starty w lidze.
Liga brytyjska

</doc>
<doc id="1470101" url="https://pl.wikipedia.org/wiki?curid=1470101" title="Glenn Loovens">
Glenn Loovens

Glenn Loovens (ur. 22 października 1983 w Doetinchem) – holenderski piłkarz, występujący na pozycji obrońcy w Sheffield Wednesday.
Glen Loovens jest wychowankiem wielokrotnego mistrza Holandii Feyenoordu. W pierwszym zespole zadebiutował w sezonie 01-02, w meczu przeciwko PSV Eindhoven. Był to sezon szczególny dla drużyny z Rotterdamu, gdyż wtedy to Feyenoord sięgnął po Puchar UEFA. Udział Loovensa w tym sukcesie był jednak nikły, gdyż jego debiut w europejskich pucharach miał miejsce następnym sezonie, na stadionie olimpijskim w Kijowie, w meczu z miejscowym Dynamem.
Następne trzy sezony Loovens spędził na wypożyczeniach w trzech różnych klubach, zaliczając jednak kilka występów w barwach Feyenoordu. Podczas pobytu w Cardiff City Loovens spisywał się na tyle dobrze, że włodarze klubu z Walii postanowili sprowadzić go na stałe. W Cardiff Holender spędził dwa sezony, przez cały ten okres będąc zawodnikiem pierwszego składu.
Jego dobra gra w Championship przyciągnęła uwagę skautów Celticu Glasgow. Zainteresowanie to zaowocowało sprowadzeniem holenderskiego obrońcy na Celtic Park. Loovens zadebiutował w barwach swojego nowego zespołu w wygranym 3-0 meczu z Falkirk 23 września.
W 2012 roku Loovens przeszedł do Realu Saragossa.
Loovens był reprezentantem Holandii do lat 21, a także zagrał dwa mecze w reprezentacji seniorów w 2009 i 2010.

</doc>
<doc id="1470104" url="https://pl.wikipedia.org/wiki?curid=1470104" title="Prowincja Ninh Bình">
Prowincja Ninh Bình

Ninh Bình – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Ninh Bình wchodzi siedem dystryktów oraz jedno miasto.

</doc>
<doc id="1470105" url="https://pl.wikipedia.org/wiki?curid=1470105" title="Prowincja Bắc Ninh">
Prowincja Bắc Ninh

Bắc Ninh – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Bắc Ninh wchodzi siedem dystryktów oraz jedno miasto.

</doc>
<doc id="1470106" url="https://pl.wikipedia.org/wiki?curid=1470106" title="Prowincja Nam Định">
Prowincja Nam Định

Nam Định – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Nam Định wchodzi dziewięć dystryktów oraz jedno miasto.

</doc>
<doc id="1470107" url="https://pl.wikipedia.org/wiki?curid=1470107" title="What Do I Have to Do">
What Do I Have to Do



</doc>
<doc id="1470108" url="https://pl.wikipedia.org/wiki?curid=1470108" title="Jan Ryszard Kłossowicz">
Jan Ryszard Kłossowicz

Jan Ryszard Kłossowicz (ur. 22 czerwca 1924 w Warszawie, zm. 2 kwietnia 2002 we Wrocławiu) – polski artysta plastyk, malarz, grafik, twórca ekslibrisów, członek wrocławskiej grupy „Rys” i Wrocławskiego Towarzystwa Przyjaciół Sztuk Pięknych. Żona: Eleonora, artysta plastyk (zm. 2004).
Życiorys.
Maturę uzyskał w 1947 r. we Wrocławiu. Studia w Państwowej Wyższej Szkole Sztuk Plastycznych we Wrocławiu (1947-1950) pod kierunkiem prof. Eugeniusza Gepperta oraz Akademii Sztuk Pięknych w Warszawie (1950-1956) w pracowni serigrafii prof. Jana Golusa i prof. Władysława Daszewskiego. Pracował zawodowo jako grafik we wrocławskich instytucjach kultury: Bibliotece Uniwersyteckiej, Wojewódzkim Domu Kultury, Państwowym Studium Kulturalno-Oświatowym i Bibliotekarskim, Państwowym Ognisku Kultury Plastycznej.
Ekslibrisy wykonywał piórkiem i tuszem powielając je następnie technikami drukarskimi. Od 1998 r. odbitki znaków książkowych wykonywał metodą kserokopii.
Udział w wystawach ekslibrisu.
Brał udział w wielu konkursach i wystawach ekslibrisów w kraju i za granicą, min. we Wrocławiu, Malborku (1977, 1979), Rzeszowie (1977), Lublinie (1977), Jeleniej Górze, Katowicach i Warszawie oraz w Belgii, Niemczech, Szwajcarii, Danii, Włoszech.

</doc>
<doc id="1470111" url="https://pl.wikipedia.org/wiki?curid=1470111" title="Bazylika Najświętszego Serca Pana Jezusa w Dąbrowie Górniczej">
Bazylika Najświętszego Serca Pana Jezusa w Dąbrowie Górniczej

Bazylika Najświętszego Serca Pana Jezusa w Dąbrowie Górniczej – kościół parafialny w Strzemieszycach Wielkich, dzielnicy Dąbrowy Górniczej.
Historia.
Początkowo na miejscu kościoła stała obszerna kaplica wybudowana w latach 1900–1903. Budowę większej świątyni rozpoczęto w 1903 za staraniem ks. Tadeusza Konarskiego, proboszcza z Gołonoga. Budowę ukończono w 1910, nie wznosząc planowanej wieży kościelnej. 8 grudnia 1910 ks. Tadeusz Konarski poświęcił świątynię. W latach 1913-1914 dokończono tynkowanie wnętrza. W 1918 budynek zelektryfikowano. Uroczysta konsekracja miała miejsce dopiero w 1959, dokonał jej ks. bp Zdzisław Goliński, ordynariusz kielecki. 16 października 2005 odsłonięto pomnik Jana Pawła II. 
10 czerwca 2008 roku Dykasteria ds. Kultu Bożego i Dyscypliny Sakramentów nadała kościołowi tytuł bazyliki mniejszej. Uroczystość nadania tytułu odbyła się 26 kwietnia 2009. 
Architektura.
Jest to neogotycka, trójnawowa bazylika, wzniesiona wg. projektu Józefa Stefana Pomian-Pomianowskiego. Nad skrzyżowaniem naw znajduje się sygnaturka.

</doc>
<doc id="1470116" url="https://pl.wikipedia.org/wiki?curid=1470116" title="Optyczne pompowanie">
Optyczne pompowanie



</doc>
<doc id="1470117" url="https://pl.wikipedia.org/wiki?curid=1470117" title="Bjorn Phau">
Bjorn Phau



</doc>
<doc id="1470123" url="https://pl.wikipedia.org/wiki?curid=1470123" title="Utopia Banished">
Utopia Banished

Utopia Banished – czwarty album death metalowej grupy Napalm Death wydany w 1992 roku przez wytwórnię Earache Records. Jest to pierwszy album z nowym perkusistą – Dannym Herrerą. Płyta dotarła do 60. miejsca niemieckiej listy sprzedaży Media Control Charts.

</doc>
<doc id="1470124" url="https://pl.wikipedia.org/wiki?curid=1470124" title="NLS">
NLS



</doc>
<doc id="1470126" url="https://pl.wikipedia.org/wiki?curid=1470126" title="Linia szkwału">
Linia szkwału

Linia szkwału – strefa układających się w linię burz, które mają wspólną przyczynę powstania i formują się zwykle przed frontem chłodnym. Tego typu burze mogą tworzyć linie długości kilkuset kilometrów, często istnieją przez wiele godzin i mogą przynosić wiele wyładowań atmosferycznych, porywiste wiatry, intensywne opady deszczu i gradu, a czasem również tornada.
Mechanizm istnienia linii szkwału.
Linie szkwału mają wykształcony system prądów wstępujących i zstępujących, który pozwala istnieć im przez wiele godzin nawet w godzinach nocnych. Ten mechanizm opiera się na podnoszeniu ciepłego i wilgotnego powietrza przed linią szkwału przez opadające chłodne powietrze z prądów zstępujących w chmurach burzowych. W ten sposób zimniejsze powietrze wypiera cieplejsze w górę i następuje dalszy rozwój burz. Zanik burz szkwałowych następuje wraz ze zniknięciem powietrza o dużej chwiejności termodynamicznej przed linią szkwału.
Niebezpieczeństwo burz linii szkwału.
Najniebezpieczniejsze są porywiste wiatry wiejące w momencie nadejścia linii szkwału. Są one związane z wytworzeniem tzw. frontu szkwałowego i ich przyczyną jest szybko spadające w chmurze zimne powietrze z górnych rejonów troposfery. Silne uderzenia wiatru na liniach szkwałów będące następstwem silnych prądów zstępujących są określane mianem "downburst". Mogą one powodować ogromne szkody na dużych terenach (tak ja te w po wichurze w Puszczy Piskiej w 2002 roku) oraz przyczyniać się do tragicznych wypadków (jak ten podczas białego szkwału w 2007 roku).
"Bow echo".
Najgwałtowniejsze wiatry mogą pojawiać się w rejonach, gdzie burze zwykle na mniejszym obszarze układają się w kształt łuku (odbicie radarowe o nazwie "bow echo"). W późniejszej fazie rozwoju "bow echo" przyjmuje kształt przecinka (stąd nazwa "comma echo"). Wówczas mogą się pojawić tornada na północnym łuku "comma echo".
Oznaki zbliżania się burz linii szkwałowych.
Już z daleka może być widoczna zwarta strefa wypiętrzonych cumulonimbusów z kowadłami burzowymi. W miarę zbliżania się krawędzi burz może być widoczny wał szkwałowy zwykle pod postacią wału lub ściany zwisających niżej chmur. Jej obecność często zwiastuje gwałtowną burzę i szybkie pojawienie się porywistego wiatru i intensywnych opadów i wówczas czasu na znalezienie bezpiecznego schronienia jest już niewiele.

</doc>
<doc id="1470128" url="https://pl.wikipedia.org/wiki?curid=1470128" title="Kraków Krzesławice">
Kraków Krzesławice

Kraków Krzesławice – towarowa stacja kolejowa w Krakowie, w województwie małopolskim, w Polsce.

</doc>
<doc id="1470129" url="https://pl.wikipedia.org/wiki?curid=1470129" title="Harmony Corruption">
Harmony Corruption

Harmony Corruption – trzeci album grupy death metalowej Napalm Death wydany w 1990 roku przez wytwórnię Earache Records. Utwory z albumu "Mentally Murdered EP" zostały dodane do tego albumu. To pierwszy album z nowym wokalistą – Markiem "Barneyem" Greenwayem.

</doc>
<doc id="1470135" url="https://pl.wikipedia.org/wiki?curid=1470135" title="Chełmek (stacja kolejowa)">
Chełmek (stacja kolejowa)

Chełmek – nieczynna stacja kolejowa w Chełmku, w województwie małopolskim, w Polsce.

</doc>
<doc id="1470136" url="https://pl.wikipedia.org/wiki?curid=1470136" title="Rokel">
Rokel

Rokel – najdłuższa rzeka w Sierra Leone. Liczy 386 kilometrów. Wypływa z gór Loma. Płynie przez miasta Bumbuna i Magburaka i wpada do estuarium Sierra Leone.

</doc>
<doc id="1470139" url="https://pl.wikipedia.org/wiki?curid=1470139" title="Fear, Emptiness, Despair">
Fear, Emptiness, Despair

Fear, Emptiness, Despair – piąty album grindcore'owej grupy Napalm Death wydany 1994 roku przez wytwórnie Earache Records i Columbia Records. Płyta dotarła do 78. miejsca niemieckiej listy sprzedaży Media Control Charts.

</doc>
<doc id="1470142" url="https://pl.wikipedia.org/wiki?curid=1470142" title="Col d’Izoard">
Col d’Izoard

Col d’Izoard (2360 m n.p.m.) – jedna z wyższych przejezdnych przełęczy alpejskich we francuskich Alpach Kotyjskich, części Alpach Zachodnich, w departamencie Alpy Wysokie.
Położenie.
Znajduje się w bocznym grzbiecie Alp Kotyjskich, odchodzącym od głównego grzbietu Alp w kierunku zachodnim. Leży pomiędzy masywem najwyższego lokalnie szczytu, Grand Pic de Rochebrune (3324 m n.p.m., na wschodzie) i masywem Pic de Beaudois (2833 m n.p.m., na zachodzie).
Przełęcz oddziela od głównego grzbietu wododziałowego Alp rozległą grupę górską, wypełniającą obszar między dolinami Durance (na zachodzie) oraz jej dopływów: Cerveyrette (na północy) i Guil (na południu).
Charakterystyka.
Przełęcz ma formę dość szerokiego, kamienisto-trawiastego siodła, wciętego w generalnie skalisty grzbiet. Oba stoki są strome, kamieniste. Stok południowy, mocno nasłoneczniony, wyjątkowo suchy i w znacznej części pozbawiony roślinności, nosi nazwę Casse Déserte.
W kierunku północnym spływa spod przełęczy drobny ciek wodny, lewobrzeżny dopływ Cerveyrette, natomiast w kierunku południowym - Torrent de la Rivière, dopływ Guil.
Droga przez przełęcz.
Pierwotnie przez przełęcz biegła jedynie górska ścieżka, używana przez pasterzy. Z czasem stała się ona dostępna dla podróżujących konno lub na mułach. Droga jezdna została zbudowana na początku lat 90. XIX w. jako strategiczna droga wojskowa i oddana do użytkowania w 1893 r. Łączy region Briançonnais na północy z regionem Queyras na południu. Obecnie funkcjonuje jako droga nr D 902, łącząc Briançon na północy z Château-Ville-Vieille na południu. Pod względem połączenia drogowego ma ona małe znaczenie, gdyż droga wiodąca przez dolinę Durance jest krótsza i lepiej zbudowana.
Przejazd przez przełęcz jest zamknięty w sezonie zimowym, tj. od listopada do początku czerwca. Droga utrzymywana jest jedynie do przysiółka le Laus (gmina Cervières) po stronie północnej oraz do przysiółka Brunissard (gmina Arvieux) po stronie południowej.
Obiekty na przełęczy.
W siodle przełęczy w 1934 r. ustawiono obelisk, upamiętniający 50-lecie budowy drogi. Naprzeciwko niego znajduje się niewielkie muzeum wyścigu kolarskiego Tour de France oraz wybudowany w 1989 r. punkt odpoczynkowy dla rowerzystów. Na siodle miejsca parkingowe dla samochodów.
Schronisko Napoleona.
Tuż pod przełęczą, po jej północnej stronie, na wysokości 2290 m n.p.m. znajduje się jedno z tzw. schronisk Napoleona (fr. "refuge Napoléon"), zbudowanych w 1858 r. na mocy testamentu Napoleona Bonaparte. Obiekt działa do dnia dzisiejszego, oferując kilka pokoi noclegowych i restaurację. Przeznaczony pierwotnie dla podróżnych, jest obecnie wykorzystywany głównie przez turystów. Jest czynny od początku czerwca do końca września oraz od połowy grudnia do końca marca.
Przełęcz w dziejach Tour de France.
Przełęcz regularnie pojawia się na trasie Tour de France. Jest na niej wówczas z reguły ustanawina premia górska. Przy podjeździe pod przełęcz od strony południowej, po lewej stronie szosy, umieszczona jest tablica, poświęcona pamięci wybitnych cyklistów, Louisona Bobeta i Fausto Copiego, zwycięzców premii na przełęczy w latach 1949-1954.

</doc>
<doc id="1470143" url="https://pl.wikipedia.org/wiki?curid=1470143" title="Chełmek Fabryka">
Chełmek Fabryka

Chełmek Fabryka – stacja kolejowa w Chełmku, w województwie małopolskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="1470145" url="https://pl.wikipedia.org/wiki?curid=1470145" title="Soczewka magnetyczna">
Soczewka magnetyczna

Soczewka magnetyczna – pole magnetyczne o symetrii osiowej zdolne do skupiania wiązek naładowanych cząstek o jednakowej prędkości i do wytwarzania obrazów przedmiotów umieszczonych na drodze takich wiązek. Jest rodzajem soczewki elektronowej.
Ogólne informacje.
Soczewki magnetyczne znajdują zastosowanie jako kondensatory, obiektywy i soczewki projekcyjne w magnetycznych mikroskopach elektronowych, jako końcowe soczewki ogniskujące w działach elektronowych lamp oscyloskopowych oraz do selekcji naładowanych grup cząstek o określonej prędkości w spektografach prędkości. Soczewka magnetyczna bierze swój początek z doświadczenia Hansa Buscha z 1926 roku, który pokazał, że pole magnetyczne cewki powoduje ogniskowanie elektronów, które poruszają się symetrycznie do osi cewki. Wychodząc z jednego punktu elektrony poruszają się w jednorodnym polu magnetycznym po liniach śrubowych. Jeśli elektrony mają jednakowe prędkości, to skupiają się znowu w jednym punkcie. Pole magnetyczne powoduje odchylenie trajektorii elektronu lecącego poza jej osią optyczną. Kąt odchylenia toru elektronu jest tym większym, im jest większa odległość od osi optycznej. Równanie przedstawia relację pozwalającą wyznaczyć ogniskową soczewki elektromagnetycznej f:
gdzie:
Zmiana prądu cewki I powoduje zmianę ogniskowej soczewki, czego rezultatem jest obrót obrazu (jednoczesne ogniskowanie), co wyróżnia je od soczewek elektrostatycznych i optycznych. Soczewki magnetyczne zawsze są soczewkami skupiającymi.
Budowa.
Jarzmo jest wykonywane z materiału ferromagnetycznego (np. żelaza, niklu, kobaltu lub stopów tj. permaloj). Istotne jest poprawne i dokładne wykonanie nabiegunników, gdyż nawet małe odstępstwa lub braki powodują powstanie artefaktów i utratę zogniskowania. W cewkach indukowane jest pole magnetyczne. Wykorzystuje się głównie wysokie napięcie. Z tego powodu wymagana jest odpowiednia izolacja chroniąca przed zwarciem układu. Ciepło emitowane przez cewki w trakcie pracy jest odprowadzane na różne sposoby. Wykorzystuje się odprowadzanie ciepła poprzez obieg wodny lub poprzez nakładki dobrze przewodzące ciepło.
Abberacje.
Soczewki ogniskujące elektrony nie są idealne i wykazują fizyczne oraz geometryczne aberracje. Powodują one rozmazanie, utratę jakości obrazu i prowadzą do utraty rozdzielczości. Wyróżnia się cztery podstawowe wady:
Wszystkie wady pogarszają zdolność rozdzielczą i jakość obrazu w układach elektronooptycznych. Skorygowanie aberracji sferycznej wiąże się ze zmniejszeniem połowy kąta apertury obiektywu lub soczewki obiektywowej, co powoduje pogorszenie rozdzielczości. Aberrację chromatyczną ogranicza się poprzez uzyskanie promieniowania mocniej monochromatycznego. Astygmatyzm niweluje się przy pomocy stygmatorów (zewnętrzne pole elektromagnetyczne).

</doc>
<doc id="1470146" url="https://pl.wikipedia.org/wiki?curid=1470146" title="Prohibition">
Prohibition

Prohibition (tytuł na okładce), Prohibicja la syngiel (tytuł na płycie) - drugi singel, a właściwie minialbum, zespołu El Doopa z 2001 roku, na którym znajduje się 30 utworów, w tym 9 wersji utworu tytułowego "Prohibicja". Jest to drugi singiel promujący album A pudle?.
Utwory na tym singlu w większości są wynikiem współpracy zespołu El Doopa z liderem zespołu Zacier - Mirosławem Jędrasem (Zacierem). Po wspólnych koncertach po Polsce w roku 2000, Dr Yry zaprosił Zaciera to wspólnego nagrania singla „Prohibition”. Celem zostało nagranie „najdłuższego singla” w historii.
Większość utworów została zarejestrowana podczas wspólnej sesji w „Słabym” Studiu S.P. na początku marca 2001. Niektóre utwory pochodzą z nagrań w Śmierć Studios (domowego studia Dr Yry), które zostały nagrane podczas pierwszych sesji El Doopy.
31 marca 2001 roku w Wytwórni Filmów Fabularny i Dokumentalnych w Warszawie (WFDiF), w hali zdjęciowej „W” odbyły się zdjęcia do teledysku „Prohibicja”. Teledysk został nakręcony na kamerze U-Matic aby uzyskać typowy dla lat 80. obraz. Twórcami teledysku byli: Aleksandra Landsberg, Mateusz Miłosiński i Sławomir Pietrzak, autorem zdjęć Alex Pavlovic, a gościnnie wystąpił w nim Olaf Deriglasoff, który zastąpił nieobecnego basistę Dżordża, oraz dwóch statystów w mundurach Wehrmachtu z filmu „Pianista”.

</doc>
<doc id="1470147" url="https://pl.wikipedia.org/wiki?curid=1470147" title="Gorzów Chrzanowski">
Gorzów Chrzanowski

Gorzów Chrzanowski – przystanek kolejowy w Gorzowie, w gminie Chełmek, w powiecie oświęcimskim, w województwie małopolskim, w Polsce.
W roku 2017 przystanek obsługiwał 10–19 pasażerów na dobę.
Pierwotnie przystanek kolejowy nosił nazwę „Świnna” i był zlokalizowany ok. 1 km na południe od obecnego przystanku. Przystanek kolejowy „Gorzów Chrzanowski” otwarto w maju 1973 roku.
Obecnie realizowane są regularne połączenia kolejowe przez spółkę PolRegio między Oświęcimiem i Krakowem Głównym, z postojem w Gorzowie Chrzanowskim.
Gorzów posiada bezpośrednie połączenie z Krakowem, Trzebinią i Oświęcimiem. Od 2019 roku wznowiono połączenie z Krakowa przez Oświęcim do Czechowic-Dziedzic, dzięki temu Gorzów Chrzanowski znów posiada połączenie z tym miastem.

</doc>
<doc id="1470153" url="https://pl.wikipedia.org/wiki?curid=1470153" title="Brzeszcze (przystanek kolejowy)">
Brzeszcze (przystanek kolejowy)

Brzeszcze – przystanek kolejowy w Brzeszczach, w województwie małopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1470154" url="https://pl.wikipedia.org/wiki?curid=1470154" title="Glen Loovens">
Glen Loovens



</doc>
<doc id="1470155" url="https://pl.wikipedia.org/wiki?curid=1470155" title="Brzeszcze Kopalnia">
Brzeszcze Kopalnia

Brzeszcze Kopalnia – stacja kolejowa w Brzeszczach, w województwie małopolskim, w Polsce.

</doc>
<doc id="1470157" url="https://pl.wikipedia.org/wiki?curid=1470157" title="Brzeszcze Jawiszowice">
Brzeszcze Jawiszowice

Brzeszcze Jawiszowice – stacja kolejowa na granicy Brzeszcz i Jawiszowic, w województwie małopolskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1470158" url="https://pl.wikipedia.org/wiki?curid=1470158" title="Nam Ou">
Nam Ou

Nam Ou – rzeka w Laosie, długość 448 kilometrów. Płynie przez prowincje Phôngsali i Wientian, dopływ Mekongu, razem z Mekongiem jest dostępna dla transportu wodnego. Wpada do Mekongu koło miasta Luang Prabang.

</doc>
<doc id="1470163" url="https://pl.wikipedia.org/wiki?curid=1470163" title="Jawiszowice Jaźnik">
Jawiszowice Jaźnik

Jawiszowice Jaźnik – przystanek kolejowy w Jawiszowicach, w województwie małopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1470166" url="https://pl.wikipedia.org/wiki?curid=1470166" title="Dankowice (stacja kolejowa)">
Dankowice (stacja kolejowa)

Dankowice – stacja kolejowa w Dankowicach, w województwie śląskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1470168" url="https://pl.wikipedia.org/wiki?curid=1470168" title="Księgi protokanoniczne">
Księgi protokanoniczne

Księgi protokanoniczne (gr. "protos" — pierwszy, najwcześniejszy) – księgi Pisma Świętego, których natchniony charakter i kanoniczność, w odróżnieniu od ksiąg deuterokanonicznych, nigdy nie były kwestionowane przez żadną z gmin chrześcijańskich. Podział na księgi proto- i deuterokanoniczne zaczęto stosować w XVI w. (od Sykstusa Sieneńskiego).

</doc>
<doc id="1470169" url="https://pl.wikipedia.org/wiki?curid=1470169" title="All You Need Is Love">
All You Need Is Love

All You Need Is Love – piosenka zespołu The Beatles wydana na singlu w 1967 roku. Utwór napisał John Lennon, a autorstwo przypisano duetowi Lennon/McCartney. 
Utwór stał się hymnem hippisów.
Magazyn Rolling Stone umieścił utwór na 362. miejscu listy 500 utworów wszech czasów.
Utwór rozpoczyna się pierwszymi taktami "Marsylianki".

</doc>
<doc id="1470172" url="https://pl.wikipedia.org/wiki?curid=1470172" title="Zabrzeg Czarnolesie">
Zabrzeg Czarnolesie

Zabrzeg Czarnolesie – przystanek kolejowy w Zabrzegu, w województwie śląskim. Znajduje się na wysokości 264 m n.p.m.
W roku 2021 przystanek obsługiwał poniżej 10 pasażerów na dobę.
Od 1 maja 2021 przystanek na żądanie
Historia.
W przysiółku wsi Czarnolesie została zbudowana stacja rozrządowa jako największa w regionie. Dla zapewnienia dojazdu pracowników stacji rozrządowej wybudowano w 1959 roku przystanek kolejowy. Zostały wybudowane dwa perony z wiatami oraz poczekalnia na jednym peronie. W październiku 2014 roku podczas remontu torowiska została przeprowadzona modernizacja przystanku podczas której zostały wybudowane nowoczesne perony i wyremontowane wiaty. Po roku 2015 wyburzono zdewastowaną murowaną poczekalnię na peronie południowym. 

</doc>
<doc id="1470175" url="https://pl.wikipedia.org/wiki?curid=1470175" title="Giorgio Albertazzi">
Giorgio Albertazzi

Giorgio Albertazzi (ur. 20 sierpnia 1923 w Fiesole, zm. 28 maja 2016 w Roccastrada) – włoski aktor i reżyser teatralny i filmowy, także producent. Z wykształcenia architekt.
Aktor wielu teatrów we Florencji, Rzymie i Weronie. Od 2003 był dyrektorem Teatro di Roma.
Życie osobiste.
12 grudnia 2007 w Rzymie Albertazzi poślubił o 36 lat młodszą Pię de Tolomei, z którą przeszło 20 lat żył w konkubinacie. Dla obydwojga był to pierwszy związek małżeński.

</doc>
<doc id="1470179" url="https://pl.wikipedia.org/wiki?curid=1470179" title="Chybie (stacja kolejowa)">
Chybie (stacja kolejowa)

Chybie – stacja kolejowa w Chybiu, w województwie śląskim, w Polsce. Znajduje się na wysokości 262 m n.p.m.
Historia.
Stacja kolejowa w Chybiu została otwarta na przełomie 1855 i 1856 roku na odcinku Cesarsko-Królewskiej Uprzywilejowanej Kolei Północnej Cesarza Ferdynanda. W 1884 roku została otwarta cukrownia niedaleko stacji kolejowej. Został dodatkowo wytyczony szlak wąskotorowy do Drogomyśla. W dniu 12 lutego 1911 roku została otwarta wąskotorowa linia lokalna z dworca kolejowego do Strumienia. Przed budynkiem była zlokalizowana pętla oraz odgałęzienie przy rampie przeładunkowej. W okres międzywojennym przez miejscowość została poprowadzona linia kolejowa z Pawłowic do Skoczowa. Podczas przeprowadzanych elektryfikacji przebudowano układ torowy. Na stacji zlokalizowano dwa niskie perony wyspowe z blaszanymi wiatami. Kasy biletowe zamknięto na początku 2010 roku. Zgodnie z danymi Urzędu Transportu Kolejowego dobowa wymiana pasażerska na przystanku w 2021 roku wynosiła 10-19 osób.

</doc>
<doc id="1470180" url="https://pl.wikipedia.org/wiki?curid=1470180" title="Dominik Kalata">
Dominik Kalata

Dominik Kalata (ur. 19 maja 1925 w Nowej Białej, zm. 24 sierpnia 2018 w Ivance pri Dunaji) – słowacki kapłan katolicki, jezuita, biskup kościoła podziemnego w Czechosłowacji w latach 1955-1976, biskup tytularny Semta w latach 1985–2018.
Życiorys.
Uczęszczał do szkoły podstawowej w rodzinnej miejscowości, która od 1920 roku należała do Polski, a od 1939 roku - do Słowacji. W 1943 ukończył gimnazjum w Lewoczy i wstąpił do Towarzystwa Jezusowego. Nowicjat odbył w Rużomberku w latach 1943–1945. Studium filozoficzne rozpoczęte 1947 roku w Děčínie, musiał przerwać w nocy z 13 na 14 kwietnia 1950 r., kiedy władze komunistyczne niszcząc klasztory, internowały zakonników. Kalata jako politycznie niepewny (z punktu widzenia reżimu komunistycznego) został przewieziony do obozu dla internowanych w Bohosudovie, następnie służył trzy i pół roku w batalionie techniczno-pomocniczym w czechosłowackiej armii. Podczas tej służby potajemnie ukończył studia teologiczne i 12 sierpnia 1951 został potajemnie wyświęcony na kapłana.
Na biskupa został wyświęcony również potajemnie 9 września 1955 przez biskupa Jana Chryzostoma Korca. W styczniu 1960 roku został aresztowany i skazany na cztery lata więzienia. Po kilku miesiącach, jednak został ułaskawiony, dzięki amnestii ogólnej. Po wyjściu z więzienia pracował jako elektryk, ale nadal w swojej podstawowej misji – służbie tajnego biskupa. Potajemnie wyświęcał kapłanów, a także konsekrował Piotra Dubovského na biskupa. W 1963 roku został ponownie aresztowany i skazany na cztery lata więzienia. Kara została zwiększona o rok amnestii z poprzedniego wyroku, stąd Kalata na wolność powrócił dopiero w maju 1968.
W marcu 1969 roku wyemigrował do Austrii, gdzie ukończył studia na Wydziale Teologicznym w Innsbrucku. Tam kontynuował studia podyplomowe. W 1974 otrzymał doktorat z teologii. Jakiś czas był przełożonym jezuitów w domu słowackim Staufen-Grunerne w Niemczech.
16 marca 1985 roku został mianowany biskupem tytularnym diecezji Semta.

</doc>
<doc id="1470181" url="https://pl.wikipedia.org/wiki?curid=1470181" title="Giancarlo Bercellino">
Giancarlo Bercellino

Giancarlo Bercellino (ur. 9 października 1941 w Gattinarze) – włoski piłkarz występujący na pozycji obrońcy. Podczas kariery grał w takich klubach jak U.S. Alessandria Calcio 1912, Juventus F.C., Brescia Calcio, S.S. Lazio oraz w reprezentacji Włoch.

</doc>
<doc id="1470183" url="https://pl.wikipedia.org/wiki?curid=1470183" title="Drogomyśl (przystanek kolejowy)">
Drogomyśl (przystanek kolejowy)

Drogomyśl – przystanek kolejowy w Drogomyślu, w województwie śląskim, w Polsce. Znajduje się na wysokości 261 m n.p.m.
W roku 2021 stacja obsługiwała 0–9 pasażerów na dobę.
Historia.
Przystanek kolejowy w Drogomyślu został otwarty w 1855 roku na odcinku Bogumin - Dziedzice austriackiej Kolei Północnej. Wybudowano na peronie południowym budynek z muru pruskiego. Dojście zapewniają schody oraz przejście pomiędzy peronami umożliwia pobliski przepust dla rzeczki. Kasa biletowa funkcjonowała do 1980 roku. Na południowym peronie zlokalizowano budynek. Przystanek jest wykorzystywany przez spółkę Koleje Śląskie od 9 grudnia 2012, kiedy spółka ta przejęła obsługę kierunku od Przewozów Regionalnych.
W ramach bitwy pod Skoczowem wojny polsko-czechosłowackiej 30 stycznia 1919 trwały zacięte walki o zdobycie położonego w pobliżu przystanku mostu kolejowego w Drogomyślu, będącego na najkrótszej trasie z Cieszyna do Dziedzic. Tego dnia stacjonujący w Chybiu pociąg pancerny Hallerczyk ruszył w stronę Drogomyśla i brał udział w ostrzelaniu wojsk czechosłowackich w Pruchnej, po czym stacjonował na drogomyskim przystanku

</doc>
<doc id="1470186" url="https://pl.wikipedia.org/wiki?curid=1470186" title="Pruchna (stacja kolejowa)">
Pruchna (stacja kolejowa)

Pruchna – stacja kolejowa w Pruchnej, w województwie śląskim, w Polsce. Znajduje się na wysokości 263 m n.p.m.
Historia.
Stacja kolejowa została otwarta w 1855 roku na trasie austriackiej Kolei Północnej. Został wybudowany wówczas piętrowy dworzec. W obiekcie zlokalizowana została poczta, restauracja oraz mieszkania pracowników kolei. Od lutego do kwietnia 1945 roku na terenie miejscowości miały miejsce działania wojenne. Wówczas dworzec został całkowicie zniszczony. Po zakończeniu II wojny światowej odbudowano tory i wybudowano tymczasowe drewniane baraki mieszczące ogrzewaną poczekalnię, kasę biletową oraz pomieszczenia dyżurnego ruchu oraz zawiadowcy stacji. Nowy obiekt dworcowy został wybudowany w 1980 roku. Zlokalizowana została w nim poczekalnia i kasy biletowe. W późniejszym okresie został zamknięty. Dworzec jest systematycznie dewastowany. W późniejszym okresie został wybudowany peron przez Przedsiębiorstwo Robót Kolejowych i Inżynieryjnych S.A. we Wrocławiu. Z powodu braku odpowiedniego przejścia między peronami pociągi pasażerskie zatrzymują się przy niewyremontowanym peronie. Peron jednak bywa wykorzystywany w sytuacji ograniczenia przepustowości peronu pierwszego. W ramach planowanej na lata 2021-2024 modernizacji trasy kolejowej planowana jest degradacja stacji do roli przystanku osobowego. Na stacji kolejowej zatrzymują się pociągi samorządowego przewoźnika Koleje Śląskie. Według danych Urzędu Transportu Kolejowego dobowa wymiana pasażerska na stacji kolejowej w 2021 roku wynosiła poniżej 10 osób.

</doc>
<doc id="1470187" url="https://pl.wikipedia.org/wiki?curid=1470187" title="American Gangster (album)">
American Gangster (album)

American Gangster – dziesiąty album amerykańskiego rapera Jaya-Z. Został wydany 6 listopada 2007 w wytwórni Island Def Jam i Roc-A-Fella. Gościnnie pojawili się na nim Lil Wayne, Beanie Sigel i Nas. Album jest inspirowany filmem pod tym samym tytułem.

</doc>
<doc id="1470189" url="https://pl.wikipedia.org/wiki?curid=1470189" title="Grand Prix Japonii 2008">
Grand Prix Japonii 2008

Wyniki Grand Prix Japonii, szesnastej rundy Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1470190" url="https://pl.wikipedia.org/wiki?curid=1470190" title="Alonso de Alvarado">
Alonso de Alvarado

Alonso de Alvarado Montaya González de Cevallos y Miranda (ur. 1500 w Secadura, Voto, zm. 1555 Lima) – hiszpański konkwistador i generał, Kawaler Zakonu Santiago, uczestnik walk przeciw Quizu Yupanqui w 1536, walk z Diego de Almagro, bitew pod Las Salinas, Chupas i Jaquijahuana.
Alonso de Alvarado uczestniczył w latach 1519–1521 w podboju Meksyku przez Hernána Cortésa, a następnie w roku 1534 w kampanii Francisca Pizarra. Szybko awansował i zdobył zaufanie Pizarra, otrzymując od niego dowództwo nad kilkoma wyprawami odkrywczymi i nad kampaniami wojskowymi. Podczas wypraw przemierzył Amazonkę, wyruszając w 1535 z Trujillo w Peru do kraju Chachapoyas, gdzie w 1538 założył miasto Chachapoyas – jedno z najstarszych miast Peru, a dziś stolicę departamentu Amazonas.
Jako wojskowy odznaczył się podczas odsieczy z Limy dla hiszpańskiego wojska w Limie w 1536 roku. Rok później, 12 lipca 1537 stoczył przegraną bitwę ze zwolennikami Almagrów pod Abancay. 26 kwietnia pod Las Salinas koło Cuzco schwytał Diega de Almagrę, a 16 września 1548 – jego syna. W 1552 został mianowany corregidorem Cuzco. W 1553 roku jako sędzia uczestniczył w procesie buntowników pod wodzą Sebastiana de Castilli. Rok przed śmiercią, 21 maja 1554, dowodził przegraną bitwą pod Chuquingą z Francisco Hernandezem Giron.

</doc>
<doc id="1470191" url="https://pl.wikipedia.org/wiki?curid=1470191" title="Made in Heaven (singel Kylie Minogue)">
Made in Heaven (singel Kylie Minogue)

Made in Heaven – piosenka australijskiej piosenkarki Kylie Minogue. Ukazała się na podwójnym singlu wraz z piosenką „Je Ne Sais Pas Pourquoi” i nie pochodzi z żadnego albumu studyjnego Kylie. Znajduje się ona tylko na składance „Greatest Hits” z reedycji składanki z 2002 roku lub na płycie singla „Je Ne Sais Pas Pourquoi”.
Teledysk.
Teledysk ukazuje Kylie ubraną w czarno-kremową sukienkę, która tańczy, śpiewa i świeci na niebiesko. W tle pokazywane są sceny z teledysków jej wczesnych piosenek.
Lista utworów.
Ta piosenka ukazała się razem z singlem „Je Ne Sais Pas Pourquoi” dlatego nie podano tu listy.

</doc>
<doc id="1470193" url="https://pl.wikipedia.org/wiki?curid=1470193" title="Wydział Nauk o Ziemi Uniwersytetu Szczecińskiego">
Wydział Nauk o Ziemi Uniwersytetu Szczecińskiego

Wydział Nauk o Ziemi Uniwersytetu Szczecińskiego – dawny wydział Uniwersytetu Szczecińskiego. Jego siedziba znajdowała się przy ulicy Mickiewicza 18 w Szczecinie.
Historia.
Wydział został utworzony 1 września 2008 r. po wydzieleniu Instytutu Nauk o Morzu z Wydziału Nauk Przyrodniczych (późniejszego Wydziału Biologii). Dnia 1 października 2019 r. wydział stał się częścią nowo utworzonego Wydziału Nauk Ścisłych i Przyrodniczych.
Struktura wydziału.
Na Wydziale Nauk o Ziemi funkcjonowały następujące jednostki organizacyjne:

</doc>
<doc id="1470194" url="https://pl.wikipedia.org/wiki?curid=1470194" title="Ernesto Castano">
Ernesto Castano

Ernesto Castano (ur. 2 maja 1939 w Cinisello Balsamo, zm. 5 stycznia 2023) – włoski piłkarz, który występował na pozycji obrońcy. Podczas kariery grał w takich klubach jak AC Legnano, Triestina Calcio i Juventus. W latach 1959–1969 reprezentant Włoch.

</doc>
<doc id="1470195" url="https://pl.wikipedia.org/wiki?curid=1470195" title="Janina Boniakowska">
Janina Boniakowska

Janina Boniakowska (ur. 15 lutego 1918 r. we wsi Przążewo koło Ciechanowa - zm. 28 lipca 2011 w Ciechanowie), poetka ludowa.
Debiutowała w 1975 r. Od 1974 r. związana z Klubem Pracy Twórczej w Ciechanowie. W 1979 r. została członkiem Stowarzyszenia Twórców Ludowych w Lublinie, w 1996 r. - członkiem Związku Literatów Polskich. 
Wydała następujące tomiki poezji: "Melodia świerszcza" (1983), "Wędrówka myśli" (1992), "Kruszą się dni" (1995), "Ślady na drodze" (2002), "Mój głód ma smak poezji" (2006). Jest laureatką licznych konkursów literackich. Otrzymała również Nagrodę im. Oskara Kolberga (2001).

</doc>
<doc id="1470196" url="https://pl.wikipedia.org/wiki?curid=1470196" title="Hearts of Iron III">
Hearts of Iron III

Hearts of Iron III – komputerowa strategiczna gra czasu rzeczywistego osadzona w realiach II wojny światowej, wyprodukowana i wydana na świecie 7 sierpnia 2009 roku przez Paradox Interactive. Jest to trzecia część gier wojennych "Hearts of Iron" powstałych z serii "Europa Universalis".

</doc>
<doc id="1470201" url="https://pl.wikipedia.org/wiki?curid=1470201" title="Roberto Anzolin">
Roberto Anzolin

Roberto Anzolin (ur. 18 kwietnia 1938 w Valdagno, zm. 6 października 2017 tamże) – włoski piłkarz występujący na pozycji bramkarza, reprezentant Włoch, trener piłkarski.
Kariera.
Podczas kariery grał w takich klubach jak AC Marzotto, US Palermo, Juventus FC, Atalanta BC, Lanerossi Vicenza, AC Monza, AC Riccione oraz AC Juniorcasale. Jako gracz Juventus FC wywalczył mistrzostwo Włoch, Puchar Włoch, a także Coppa delle Alpi. W 1966 roku rozegrał jeden mecz w reprezentacji Włoch. Jako rezerwowy bramkarz wziął udział w Mistrzostwach Świata 1966. W latach 1980–1983 i 1996–1997 pracował jako szkoleniowiec klubów z niższych kategorii rozgrywkowych. Po przebytym w 1997 roku zawale serca wycofał się z działalności w piłce nożnej.

</doc>
<doc id="1470202" url="https://pl.wikipedia.org/wiki?curid=1470202" title="Hearts of Iron 2">
Hearts of Iron 2



</doc>
<doc id="1470213" url="https://pl.wikipedia.org/wiki?curid=1470213" title="Wojna o niepodległość Niderlandów">
Wojna o niepodległość Niderlandów

Wojna o niepodległość Niderlandów – walka o uniezależnienie się Niderlandów od Hiszpanii mająca miejsce w trakcie wojny osiemdziesięcioletniej, która nasiliła się za brutalnych rządów księcia Alby.
Przyczyny buntu oraz walka o niepodległość.
W 1556 r. zamieszki wywołane przez kalwinistów sprowokowały króla Hiszpanii Filipa II do nasilenia represji wobec buntowników religijnych w Niderlandach. W 1568 r. Wilhelm I Orański z dynastii Nassau, początkowo powiernik Karola V, przejął przywództwo nad niderlandzkimi protestantami. Niderlandy zawdzięczały swe istnienie zaangażowaniu Wilhelma w sprawę uniezależnienia się od Hiszpanii.
Wilhelm i jego bracia Jan VI, panujący książę Nassau, i Ludwik byli głównymi propagatorami walczącego kalwinizmu w cesarstwie. Ludwik podróżował po Czechach i Węgrzech,aby nawiązać sojusze z radykalnymi protestantami. Od 1567 r. ok. 60 tys. prześladowanych na terenie cesarstwa kalwinistów tłumnie przybyło do Niderlandów wraz z protestanckimi wojskami i przejęło kilka miast od Hiszpanów. Wobec owych sukcesów w 1573 r. Filip II odwołał księcia Albę z funkcji generała-gubernatora. Po negocjacjach dotyczących zaprzestania ognia w 1576 r. rozpoczęła się końcowa faza rewolty. Wilhelm uchwalił przepisy prawne dla prowincji północnych, ale unia z południowymi regionami nie doszła do skutku z powodu niechęci gezów do kompromisu w kwestiach religijnych.
W 1579 r. siedem północnych prowincji: Holandia, Geldria, Fryzja, Zelandia, Overijssel, Utrecht i Groningen, czyli Zjednoczone Prowincje, zawarły unię utrechcką, z Wilhelmem jako stadhouderem czyli namiestnikiem i w 1581 r. oficjalnie zerwały z Hiszpanią tworząc Republikę Zjednoczonych Prowincji. W 1579 r. regiony południowe połączyły się na mocy unii w Arras i uznały władzę hiszpańskiego generała-gubernatora Aleksandra Farnese, księcia Parmy. W późniejszym czasie owe regiony przeistoczyły się w hiszpańskie Niderlandy, które znajdowały się pod władzą Habsburgów. Wojna trwała jednak nadal, gdyż Farnese wahał się między negocjacjami pokojowymi a dalszym prowadzeniem działań zbrojnych w 1580 r. Filip II wyznaczył nagrodę za głowę Wilhelma, który został zastrzelony przez katolickiego fanatyka w Delfcie w 1584 r.

</doc>
<doc id="1470220" url="https://pl.wikipedia.org/wiki?curid=1470220" title="Leon Kurowski">
Leon Kurowski

Leon Kurowski (ur. 3 lutego 1907 w Smoleńsku, zm. 9 lipca 1998 w Warszawie) – polski prawnik specjalizujący się w prawie finansowym, profesor nauk prawnych.
Życiorys.
Pochodził z rodziny prawników. Uczęszczał do szkoły rosyjskiej (1916–1921), a następnie do Państwowego Gimnazjum Koedukacyjnego w Słonimie (1922–1927). W 1932 roku ukończył studia w zakresie prawa skarbowego na Uniwersytecie Stefana Batorego i zatrudnił się jako asystent na tej uczelni. Równocześnie pracował jako referent w wileńskiej Okręgowej Izbie Kontroli. Wykładał również w Instytucie Nauk Handlowo-Gospodarczych (1934–1938). W 1937 uzyskał stopień doktora. Tematem jego rozprawy był "Podział wydatków budżetowych w zwyczajnym budżecie Polski", a promotorem Mieczysław Gutkowski. (Zofią Gutkowską, wdową po profesorze Gutkowskim, opiekowali się po drugiej wojnie państwo Kurowscy).
Po wybuchu II wojny światowej pracował jako dyrektor i buchalter w Fabryce Papieru w Nowej Wilejce (1941–1944) oraz jako buchalter w Grzegorzewie (1943–1944).
W latach 1944–1945 był dyrektorem Biura Prezydialnego KRN w Lublinie, a równocześnie wykładowcą na Katolickim Uniwersytecie Lubelskim. W latach 1945–1951 był podsekretarzem stanu w Ministerstwie Skarbu.
30 listopada 1945 został prowizorycznie mianowany na profesora organizowanego Uniwersytetu Mikołaja Kopernika w Toruniu, objął tam stanowisko kierownika Katedry Skarbowości i Prawa Skarbowego (w 1949 roku przemianowanej na Katedrę Finansów). Na UMK pracował do 1953 roku, w latach 1951–1952 pełnił funkcję rektora tej uczelni. W 1946 roku otrzymał tytuł profesora nadzwyczajnego, a w 1961 profesora zwyczajnego nauk prawnych.
Od 1949 do 1977 roku pracował na Uniwersytecie Warszawskim, w latach 1952–1955 był prorektorem, dwukrotnie (1956–1959 oraz 1968–1972) pełnił funkcję dziekana Wydziału Prawa i Administracji UW. Pracował też w Szkole Głównej Planowania i Statystyki w Warszawie (1951–1962), gdzie kierował Katedrą Budżetu Państwa. Wykładał również na Akademii Nauk Politycznych i w Instytucie Finansowym.
Poza pracą naukową profesor pełnił również szereg funkcji jako ekspert w sprawach gospodarczych w kraju i zagranicą. W latach 1959–1965 był ekspertem ONZ przy modernizacji gospodarek: Indonezji, Mali i Republiki Nigru.
Działał w stowarzyszeniach społecznych i naukowych. Był założycielem i prezesem Polskiego Komitetu Pomocy Społecznej, członkiem, a następnie wiceprezesem (1970–1980) Polskiego Komitetu Współpracy z Alliance française. Był również członkiem towarzystw zagranicznych, m.in. Centro Internazionale di Ricerche e Studi Assicurativi (Rzym), Société de Législation Comparée, Institut International de Finances Publiques (Paryż), Association Internationale du Droit des Assurances, Société Française de Droit Fiscal (Tuluza).

</doc>
<doc id="1470223" url="https://pl.wikipedia.org/wiki?curid=1470223" title="Wyższa Szkoła Biznesu im. bp. Jana Chrapka">
Wyższa Szkoła Biznesu im. bp. Jana Chrapka



</doc>
<doc id="1470233" url="https://pl.wikipedia.org/wiki?curid=1470233" title="Bezoar (łowiectwo)">
Bezoar (łowiectwo)



</doc>
<doc id="1470245" url="https://pl.wikipedia.org/wiki?curid=1470245" title="Barbara Krajewska">
Barbara Krajewska

Barbara Krajewska (ur. 17 czerwca 1928 we wsi Trząski pod Mławą, zm. 10 czerwca 2020) – rolniczka, poetka ludowa.
Członek Stowarzyszenia Twórców Ludowych w Lublinie, w latach 2000–2009 Ciechanowskiego Oddziału Związku Literatów Polskich oraz Związku Literatów na Mazowszu. Wydała zbiorki poetyckie: "Nie jestem samotna" (1991), "Zagony słów" (1993), "Nad błękitną miedzą Orzyca" (1993), "Aż po uspokojenie nieba" (1994), "Może doczekam malinowych żniw" (2002), "Gwiazdy liczą kłosy" (2007). Jest laureatką licznych konkursów poetyckich, m.in. ogólnopolskiego konkursu im. Jana Pocka, a także Nagrody im. Oskara Kolberga.

</doc>
<doc id="1470248" url="https://pl.wikipedia.org/wiki?curid=1470248" title="Browar Kowal">
Browar Kowal



</doc>
<doc id="1470250" url="https://pl.wikipedia.org/wiki?curid=1470250" title="Traktat berliński (1878)">
Traktat berliński (1878)

Traktat berliński – końcowy akt kongresu berlińskiego (13 czerwca–13 lipca 1878), na którym Wielka Brytania, Francja, Austro-Węgry, Cesarstwo Niemieckie, Królestwo Włoch, Imperium Rosyjskie oraz Imperium Osmańskie rządzone przez Abdülhamida II dokonały rewizji traktatu z San Stefano, podpisanego 3 marca tego samego roku.
Konsekwencje.
Trzy nowo utworzone niepodległe państwa szybko proklamowały się królestwami (Rumunia w 1881, Serbia w 1882 oraz Czarnogóra w 1910). Bułgaria proklamowała pełną niepodległość w 1908 roku po połączeniu się z Rumelią Wschodnią, jako Carstwo Bułgarii. W 1908 roku Austro-Węgry zaanektowały Bośnię, przyczyniając się do powstania poważnego konfliktu dyplomatycznego (kryzys bośniacki).
Ostatnią kwestią, jaką zajął się traktat berliński była ratyfikacja zmian granicy turecko-greckiej. W ramach traktatu, Tesalia oficjalnie weszła w granice Grecji w 1881 roku.

</doc>
<doc id="1470256" url="https://pl.wikipedia.org/wiki?curid=1470256" title="Gambia na Letnich Igrzyskach Olimpijskich 2008">
Gambia na Letnich Igrzyskach Olimpijskich 2008

Gambię na Letnich Igrzyskach Olimpijskich 2008 reprezentowało 3 sportowców – 2 mężczyzn i 1 kobieta.
Był to siódmy start reprezentacji Gambii na letnich igrzyskach olimpijskich (nieprzerwanie od 1984 roku).
Reprezentanci.
Lekkoatletyka.
Suwaibou Sanneh - czas: 10,52s; 46. miejsce (na 80 zawodników) "(odpadł w eliminacjach)"
Fatou Tiyana - czas: 12,25s; 7. miejsce w biegu 7 (na 8 zawodniczek) "(odpadła w eliminacjach)"
Boks.
Vijender Kumar (IND) - Badou Jack (GAM) 13:2
"(Gambijczyk odpadł w swojej pierwszej walce)"

</doc>
<doc id="1470257" url="https://pl.wikipedia.org/wiki?curid=1470257" title="Kungliga Myntkabinettet">
Kungliga Myntkabinettet

Kungliga Myntkabinettet (pol. "Królewski Gabinet Monet") – muzeum znajdujące się w Sztokholmskej dzielnicy Gamla stan. Zgromadzono w nim monety i inne środki płatnicze.
Muzeum prezentuje historie pieniądza od X wieku do współczesności: od muszelek, przez drachmy po karty płatnicze. W zbiorach znajduje się pierwsza moneta szwedzka wybita w końcu X wieku przez króla Olofa Skötkonunga.

</doc>
<doc id="1470268" url="https://pl.wikipedia.org/wiki?curid=1470268" title="Hermine Braunsteiner">
Hermine Braunsteiner

Hermine Braunsteiner, także Hermine Braunsteiner-Ryan (ur. 16 lipca 1919 w Wiedniu, zm. 19 kwietnia 1999 w Bochum) – niemiecka nadzorczyni SS (SS-Aufseherin) w nazistowskich obozach koncentracyjnych i zbrodniarka wojenna. W czasie drugiej wojny światowej osobiście torturowała oraz uczestniczyła w mordowaniu kobiet i dzieci.
Życiorys.
Pochodziła z katolickiej rodziny o surowych zasadach. W latach 30. po ukończeniu szkoły pracowała w gospodarstwie. Udała się też w celach zarobkowych do Holandii oraz Anglii. Po nieudanych staraniach, aby dostać się do szkoły pielęgniarskiej skierowano ją w 1938 (po Anschlussie Austrii) do berlińskiej fabryki amunicji. Szukając źródła lepszych zarobków ubiegała się o stanowisko nadzorczyni (SS-Aufseherin) w obozie w Ravensbrück. Trafiła tam w 1939 i szybko awansowała w hierarchii obozowej (w 1941 roku kierowała już magazynem z odzieżą).
16 października 1942 przeniesiono ją do obozu w Majdanku, gdzie pełniła służbę jako kierowniczka kancelarii obozu oraz asystentka SS-Lagerführerin (kierowniczki obozu dla kobiet) Elsy Ehrich, gdzie dała się poznać jako wyjątkowo sadystyczna nadzorczyni. Budziła strach wśród więźniarek, zadeptała na śmierć wiele więzionych kobiet. Z tego powodu więźniarki nazywały ją „Kobyłą” (z Majdanka) lub Tratującą Klaczą. W styczniu 1943 awansowała na raportową (Raportführerin), a następnie na zastępczynię starszej nadzorczyni. Przyjmowała apele, wyznaczała komanda pracy, a za swoją pracę otrzymała Wojenny Krzyż Zasługi Drugiej Klasy. W powojennym przesłuchaniu utrzymywała, że z 15 miesięcy, podczas których pełniła służbę w Majdanku, przez osiem z nich nie była obecna z powodu choroby. Jednakże kilkudziesięciu świadków w trzecim procesie załogi Majdanka stwierdziło, iż Braunsteiner nie tylko przystosowała się bez objawów niechęci do roli nadzorczyni, lecz również była aktywna.
W styczniu 1944 została przeniesiona ponownie do Ravensbrück, gdzie ustanowiono ją kierowniczką podobozu w Genthin. Następnie w maju 1945 uciekła przed ofensywą Armii Czerwonej do Austrii. W 1946 została aresztowana i przez dwa lata była internowana. 22 listopada 1949 wiedeński sąd skazał ją na trzy lata więzienia o zaostrzonym rygorze, jednak już w kwietniu 1950 wyszła na wolność (zaliczono jej odbywany dotąd areszt tymczasowy).
W 1958 roku wyemigrowała wraz z żołnierzem armii amerykańskiej do Kanady, wyszła za niego za mąż (przyjmując nazwisko Ryan), z której po krótkim pobycie przeniosła się do USA i osiadła w nowojorskiej dzielnicy Queens. O swojej pracy w obozach koncentracyjnych nie opowiadała ani swojemu mężowi ani amerykańskim urzędnikom. W 1963 roku otrzymała amerykańskie obywatelstwo. Rok później została wyśledzona przez Szymona Wiesenthala, który zwrócił uwagę władzom amerykańskim na jej przeszłość.
W 1964 rozpoczęto procedurę pozbawienia jej obywatelstwa amerykańskiego. Udało się to dopiero w 1971 tylko dlatego, że w swoim wniosku o naturalizację zataiła trzyletnią karę więzienia. Hermine Ryan-Braunsteiner, po przedstawieniu jej tego faktu, zrezygnowała z amerykańskiego obywatelstwa z mocą wsteczną. Została tym samym bezpaństwowcem. W 1973 aresztowano ją w USA. Następnie władze USA wydały ją Republice Federalnej Niemiec. Tam z obawy przed ucieczką została umieszczona w areszcie. W 1976 wyszła na wolność za kaucją. W tych latach na świadka w prowadzonym przeciw Braunsteiner postępowaniu powołana została przez władze USA była polska więźniarka, Danuta Brzosko-Mędryk.
W październiku 1975 stanęła przed niemieckim sądem w Düsseldorfie w trzecim procesie załogi Majdanka. Oskarżona została o popełnienie wspólnie morderstwa w 1181 przypadkach oraz o pomocnictwo w morderstwie w 705 przypadkach. Przed sądem nie okazała głębszych uczuć ani skruchy. Istnieją przekazy, iż podczas rozprawy rozwiązywała nawet krzyżówkę. Umniejszała swoją rolę, nazywając siebie „małym trybem w maszynie”. W czasie trwania procesu została w 1976 roku zwolniona za kaucją z aresztu tymczasowego, w 1978 trafiła tam ponownie w związku z próbami zastraszenia świadka oraz zachodzącym niebezpieczeństwem ucieczki. W toku procesu załamywała się kilkakrotnie, w swoim ostatnim słowie powiedziała: „nie zabiłam żadnego człowieka”. Sąd uznał ją winną w trzech z dziewięciu punktach oskarżenia: selekcji i zamordowania 80 ludzi, „Akcji Dzieci” ("Kinderaktion") i pomocnictwa do morderstwa w 102 przypadkach, uczestnictwa w selekcji i współudział w zamordowaniu 1000 więźniów. W pozostałych sześciu punktach oskarżenia dowody okazały się niewystarczające. 30 maja 1981 została skazana na karę dożywotniego więzienia. Tym samym był to najwyższy wymiar kary wymierzony w trzecim procesie załogi Majdanka.
Odbywała karę w więzieniu dla kobiet w Mühlheim. W 1996 roku w wieku 77 lat została ułaskawiona ze względu na zły stan zdrowia (cukrzyca) przez ówczesnego premiera landu Nadrenia Północna-Westfalia Johannesa Raua (późniejszego prezydenta Niemiec). Zmarła 19 kwietnia 1999 roku w Bochum.
Przypuszcza się, iż zachowanie Braunsteiner-Ryan podczas procesu oraz jej historia było pierwowzorem lub inspiracją dla postaci głównej bohaterki powieści „Lektor” Bernharda Schlinka. Autor zaprzecza jednak, iż Braunsteiner była wzorem bohaterki "Hanny" w jego książce.
Na podstawie wydarzeń z procesu w Stanach Zjednoczonych w 1972 roku, cztery lata później powstał film produkcji polskiej pt. "Zagrożenie".

</doc>
<doc id="1470270" url="https://pl.wikipedia.org/wiki?curid=1470270" title="Gustav III's Antikmuseum">
Gustav III's Antikmuseum

Gustav III's Antikmuseum (pol. "Muzeum starożytności Gustawa III") – muzeum znajdujące się w Pałacu Królewskim w Sztokholmie. Zgromadzono w nim przedmioty i dzieła starożytności.
Muzeum powstało w 1794 roku dla uczczenia pamięci zamordowanego króla Gustawa III. Początkowo było w nim około 200 eksponatów przywiezionych przez króla z podróży do Włoch. W 1866 kolekcję przeniesiono do Muzeum Narodowego, ale w latach 80. XX wieku kolekcja wróciła na pierwotne miejsce.
Najbardziej znanymi obiektami są posąg Endymiona oraz dzieło Johana Tobiasa Sergela – rzeźba "Kapłanka".

</doc>
<doc id="1470271" url="https://pl.wikipedia.org/wiki?curid=1470271" title="Muzeum starożytności Gustawa III">
Muzeum starożytności Gustawa III



</doc>
<doc id="1470274" url="https://pl.wikipedia.org/wiki?curid=1470274" title="Franciszek z Paoli">
Franciszek z Paoli

Franciszek z Paoli, " Francesco di Paola" (it.) (ur. 27 marca 1416 w Paoli w Kalabrii, zm. 2 kwietnia 1507 w Tours) – święty Kościoła katolickiego, włoski zakonnik, założyciel Zakonu braci najmniejszych, minimitów oraz III zakonu tej gałęzi franciszkanów, pustelnik.
Życiorys.
Urodził się w ubogiej, rolniczej, katolickiej rodzinie, która od piętnastu lat oczekiwała na potomka. Nadano mu imię po św. Franciszku z Asyżu, za pośrednictwem którego rodzice modlili się do Boga o dziecko. Pierwsze nauki pobierał u franciszkanów w San Marco. W 1428 roku został oddany do klasztoru franciszkanów, ale po roku powrócił do domu.
Następnie odbył z rodzicami pielgrzymkę do Asyżu, Loreto, Monte Cassino, Monte Lucco (miejsce założenia przez św. Franciszka z Asyżu klasztoru, w 1218 roku) i Rzymu. Będąc w Rzymie na ulicy, oburzony przepychem orszaku, zwrócił się do kard. Juliana Cesariniego z pretensją, że w jego otoczeniu nie ma śladu ewangelicznego ubóstwa. Pielgrzymka do Asyżu zadecydowała o podjęciu życia pustelniczego w 1432 roku.
Jego samotnia zaczęła przyciągać uczniów, co stało się zalążkiem nowego, surowego i ascetycznego zakonu minimitów (braci najmniejszych). Do miejsca odosobnienia jako pierwsi przybyli Anioł Alipattii z Saraceny, Florentyn z Paoli i Mikołaj z San Lucido. W 1435 roku (podawany jest też rok 1436) zorganizował we Francji wspólnotę "boni homines", eremitów św. Franciszka z Asyżu, zapoczątkowując nową gałąź franciszkańską.
W 1482, za namową papieża Sykstusa IV, udał się do Francji, by wyleczyć króla Ludwika XI. Misja była związana z wiarą w możliwość cudownego uleczenia króla. Pod względem religijnym ważniejsze było pojednanie z Bogiem, co nastąpiło przed śmiercią władcy (mówi się o nawróceniu króla w związku z jego konfliktem z Kościołem). Opracował reguły, rytuał ("Caeremoniae") i przepisy ("Correctorium") dla zakonu minimitów, nawiązując surowym ascetyzmem do eremitów wczesnochrześcijańskich i kultywując Mękę Pańską, imię Jezus i Matkę Boską Różańcową.
Franciszek pozostał we Francji do śmierci, zakładając nowe klasztory i pełniąc obowiązki doradcy Karola VIII. Mieszkał w jednym z zamków w Dolinie Loary Plessis-les-Tours. Zachorował w Niedzielę Palmową 1507 roku i wkrótce zmarł. Po sześciu latach od jego śmierci papież Leon X ogłosił go błogosławionym, a kanonizacja zakonnika nastąpiła sześć lat później.
W podaniach.
Przypisuje mu się umiejętność bilokacji i stawania się niewidzialnym, uwolnienie Fréjus i Bormes od epidemii. Najbardziej znanymi podaniami z życia św. Franciszka z Paoli są: jego cudowne uzdrowienie w dzieciństwie, wskrzeszenie siostrzeńca Mikołaja i przepłynięcie na płaszczu z Włoch na Sycylię w celu założenia nowego klasztoru, a także złamanie w palcach złotej monety z której popłynęła krew uciskanych przez króla Ferdynanda poddanych.
Patronat.
Jest patronem kilku francuskich i włoskich miast: (Tours, Fréjus, Turynu, Genui, Neapolu), wyspy Sycylii i regionu Kalabrii, a w przeszłości także Królestwa Neapolu. Od 1943 roku, po proklamacji papieża Piusa XII, jest także patronem marynarzy włoskich. W południowych Włoszech w dniu jego wspomnienia urządzana jest nad morzem uroczysta barwna procesja z figurą świętego.
Ikonografia.
W ikonografii św. Franciszek przedstawiany jest w mnisich szatach; częstym motywem jest legenda o przebyciu morza na płaszczu. Przypisywane mu cuda ilustrowali w swych dziełach Bartolomé Esteban Murillo, Guido Reni, Luca Giordano i Peter Paul Rubens.
Relikwie i sanktuaria.
Jego grób znajduje się we Francji w Plessis-les-Tours, gdzie zmarł. Po śmierci Franciszka miejsce pochówku było celem pielgrzymek. W 1562 grób został spalony przez hugenotów, a w czasie rewolucji francuskiej relikwie zbezczeszczono. Kult przywrócono w 1803 roku. Relikwie świętego przewieziono w 1955 roku i od tego roku znajdują się w Sanktuarium św. Franciszka z Paoli w Kalabrii. Kolejne sanktuarium tego świętego położone jest w Genui.
Znaczenie.
Za życia wywierał wpływ na rozwiązywanie konfliktów Królestwa Neapolu i organizację krucjat antytureckich na Półwyspie Apenińskim, a następnie, jako doradca, na politykę Karola VIII. Założył klasztory minimitów we Francji, Hiszpanii, Niemczech i Włoszech. Jest autorem zachowanych listów ("Centuria di lettere", 1655), poezji i spisanych napomnień i maksym.
Postać św. Franciszka z Paoli inspirowała takich malarzy, m.in. Francisco Goya, Mattia Preti, Giulio Romano, Diego Velázquez, muzyków: Franciszka Liszta czy Alessandro Scarlattiego i pisarzy, np. Victora Hugo.

</doc>
<doc id="1470276" url="https://pl.wikipedia.org/wiki?curid=1470276" title="Die Bergwerke zu Falun">
Die Bergwerke zu Falun

Die Bergwerke zu Falun – opowiadanie E.T.A. Hoffmanna z roku 1819. Głównym tematem jest życie młodego Elisa Fröboma, który porzuca swój zawód żeglarza, by zostać górnikiem. Opowiadanie jest częścią długiej literackiej tradycji odnośnie do tematu kopalni w Falun, i związanych z nią tragedii tamtego okresu.
Fabuła.
Elis wraca ze swojej podróży morskiej do ojczystego portu i dowiaduje się o śmierci matki, w czasie kiedy był na morzu. Z tego względu nie jest w stanie świętować z przyjaciółmi i siedzi sam w knajpie na ławce. Po pewnym czasie przysiada się do niego nieznajomy i opowiada mu o zawodzie górnika. Elis jest przerażony perspektywą zmiany. Daje się jednak przekonać porywającemu sposobowi mówienia starca i udaje się do Falun. Zawsze kiedy traci pewność na swojej drodze, starzec pojawia się i go prowadzi, tak że Elis ostatecznie przybywa do miasta. 
Tam nosi się z zamiarem natychmiastowego udania się do swojej kwatery, spotyka jednak Ulle Dahlsjö, córkę człowieka, który będzie wkrótce jego szefem. Protagonista zmienia zdanie i postanawia zostać górnikiem. Jest dobrym pracownikiem, jawi się czytelnikowi jako coraz bardziej sympatyczna figura, także przychylność Ulli jest coraz bardziej widoczna. Oboje zakochują się w sobie i wszystko zdaje się iść w dobrym kierunku (co jest typowe u Hoffmanna). 
Jednak Ellis zaczyna widzieć w kopalni dziwne postacie, które ostrzegają go przed „królową”. Pewnej nocy, tuż przed jego ślubem, protagonista zmierza ponownie do miejsca pracy, aby zdobyć pewien wyjątkowo piękny kamień dla ukochanej, nigdy już jednak nie wraca. 50 lat później górnicy znajdują jego ciało w dniu święta Jana Chrzciciela, zjawia się Ulla i widząc co się stało umiera nagle, upadając koło zwłok ukochanego. 
Motywy.
Najbardziej rzucającym w oczy jest kontrast między dniem a nocą, który znajduje swoje odzwierciedlenie w motywach morza i kopalni. Elis zamienia swoje życie w blasku słońca, na życie górnika, który pracuje w ciemności. Praca ta nie musi być rozumiana dosłownie, gdyż romantycy pojmowali pracę górniczą jako próbę zbadania duszy w naturze. Kolejnym elementem jest stan psychiczny protagonisty, co łączy się z pytaniem, dlaczego zawsze kiedy Elis traci pewność, zjawia się starzec? Owa gra jest dla Hoffmanna bardzo charakterystyczna (patrz. Piaskun), czytelnik nie może do końca być pewny, co jest realne. W romantyzmie szaleństwo nie oznaczało tylko fazy zaburzeń umysłowo–duchowych czy oznaki rozpadu osobowości, ale stan, w którym są uwalniane nadprzyrodzone siły, wytwarzane są połączenia do innych światów i rozwijane są zdolności prorocze. W opowiadaniu podjęty jest też jeden z najbardziej charakterystycznych symboli romantyzmu, a mianowicie „niebieski kwiat” ().

</doc>
<doc id="1470279" url="https://pl.wikipedia.org/wiki?curid=1470279" title="Warszawska Odznaka Krajoznawcza">
Warszawska Odznaka Krajoznawcza

Warszawska Odznaka Krajoznawcza (WOK) – regionalna odznaka krajoznawcza Polskiego Towarzystwa Turystyczno-Krajoznawczego ustanowiona w 1972 roku w celu popularyzacji zabytków i atrakcji turystycznych Warszawy. Autorem projektu graficznego jest Leszek Białkowski. Opiekę nad odznaką sprawuje Mazowieckie Kolegium Instruktorów Krajoznawstwa działające przy Regionalnej Pracowni Krajoznawczej w Warszawie.
WOK posiada cztery stopnie: popularny, brązowy, srebrny i złoty. Poszczególne stopnie zdobywa się przez odwiedzenie i poznanie stosownej liczby miejsc według regulaminu odznaki. Dwa pierwsze stopnie przyznają komisje krajoznawcze oddziałów PTTK z terenu miasta stołecznego Warszawy, a wszystkie stopnie – zespół weryfikacyjny przy Regionalnej Pracowni Krajoznawczej w Warszawie.

</doc>
<doc id="1470280" url="https://pl.wikipedia.org/wiki?curid=1470280" title="Skattkammaren">
Skattkammaren

Skattkammaren (pol. "Skarbiec") – muzeum znajdujące się w Zamku Królewskim w Sztokholmie w dzielnicy Gamla stan. Zgromadzono w nim zbiór szwedzkich regaliów, w tym miecz Gustawa Wazy i koronę Eryka XIV.
Muzeum znajduje się pod Salą Tronową. 

</doc>
<doc id="1470281" url="https://pl.wikipedia.org/wiki?curid=1470281" title="Sachsen-Tour">
Sachsen-Tour

Sachsen-Tour International to wyścig kolarski rozgrywany w Saksonii. Wyścig był częścią UCI Europe Tour i miał kategorię 2.1. Sachsen-Tour odbywał się w lipcu, równolegle do Tour de France i jego pierwsza edycja miała miejsce w 1985 roku. Trasa pięcioetapowego wyścigu zawierała również górskie etapy w górach Rudawach. Rekordzistami pod względem ilości zwycięstw są Jörn Reuß, Uwe Ampler i Thomas Liese (po 2 zwycięstwa).
Ostatnia edycja wyścigu odbyła się w 2009 roku.

</doc>
<doc id="1470284" url="https://pl.wikipedia.org/wiki?curid=1470284" title="Sachsen Tour">
Sachsen Tour



</doc>
<doc id="1470286" url="https://pl.wikipedia.org/wiki?curid=1470286" title="Soczewka elektrostatyczna">
Soczewka elektrostatyczna

Soczewka elektrostatyczna - pole elektrostatyczne pomiędzy odpowiednio ukształtowanymi elektrodami, o symetrii osiowej, które na wiązki elektrycznie naładowanych cząstek o jednakowej prędkości działa podobnie jak sferyczna soczewka optyczna na wiązkę światła. 
Tory naładowanych cząstek w polu elektrostatycznym wyginają się w kierunku normalnych do powierzchni ekwipotencjalnych, gdy cząstki te są przyspieszane, a odchylają się od normalnych, gdy cząstki są opóźniane. Elektrody soczewki elektrostatycznej mają postać przesłon metalowych z okrągłymi otworami lub odcinków rur metalowych o przekroju kołowym. Oś optyczna soczewki odpowiada osiom symetrii poszczególnych jej elektrod. 
Soczewka elektrostatyczna nosi nazwę pojedynczej, gdy potencjały jej elektrod skrajnych są jednakowe, w przeciwnym przypadku zwie się imersyjną. Ponieważ pole elektrostatyczne w soczewce nie jest jednorodne i nie ma ostrych granic, jej wady są większe niż soczewek optycznych i należy wykorzystywać tylko wąskie, centralne wiązki elektronów.

</doc>
<doc id="1470289" url="https://pl.wikipedia.org/wiki?curid=1470289" title="Muzeum Trzech Koron">
Muzeum Trzech Koron

Muzeum Trzech Koron (szw. "Museum Tre Kronor") – muzeum znajdujące się w Zamku Królewskim w Sztokholmie w dzielnicy Gamla stan. Powstało w 1999. Przedstawia historię Zamku Trzy Korony. W zbiorach muzeum znajdują się obiekty ocalałe z pożaru 7 maja 1697 oraz modele zamku.

</doc>
<doc id="1470291" url="https://pl.wikipedia.org/wiki?curid=1470291" title="Puchar Świata w skokach narciarskich w Willingen">
Puchar Świata w skokach narciarskich w Willingen

Puchar Świata w skokach narciarskich w Willingen – zawody w skokach narciarskich, przeprowadzane w ramach Pucharu Świata w skokach narciarskich od sezonu 1994/1995. Areną zmagań jest skocznia Mühlenkopfschanze w Willingen.
Historia.
Inauguracyjny konkurs zakończył się zwycięstwem austriackiego zawodnika – Andreasa Goldbergera. Następne zawody rozegrano tu w 1997 roku. Triumfy w nich odnieśli Martin Höllwarth z Austrii, oraz Hiroya Saitō z Japonii. Do Willingen najlepsi skoczkowie świata zawitali ponownie w sezonie 1998/1999. Tym razem konkursy zakończyły się wielkim zwycięstwem Japończyków: dwukrotnie w indywidualnych zmaganiach najlepszy był Noriaki Kasai, a drużynową rywalizację wygrała ich reprezentacja. Rok później, również w obu konkursach, triumfował Andreas Widhölzl.
Podczas pierwszego konkursu indywidualnego w sezonie 2000/2001 Adam Małysz ustanowił nowy rekord skoczni – 151,5 m. Konkurs jednak wygrał Fin Ville Kantee, zaś Polak był najlepszy dzień później. W drużynowych zawodach zwyciężyli Finowie. W 2002 roku na Mühlenkopfschanze triumfował Sven Hannawald. Dla zawodnika gospodarzy był to piąty triumf z rzędu w konkursach o Puchar Świata. „Drużynówka” zakończyła się zwycięstwem Austriaków.
Sezon 2002/2003 to ponowne zwycięstwo Svena Hannawalda. W drugim konkursie, w zmiennych warunkach pogodowych, najlepszy okazał się Noriaki Kasai. Rok później zawody zakończyły się pomyślnie dla Skandynawów – indywidualnie najlepszy był Fin Janne Ahonen, drużynowo Norwegowie. Ahonen triumfował także rok później, ustanawiając nowy, aktualny rekord obiektu – 152,0 m. Rywalizację zespołową wygrali Niemcy.
W sezonie 2005/2006 najlepszy na Mühlenkopfschanze okazał się austriacki zawodnik, Andreas Kofler. Konkurs drużynowy to z kolei zwycięstwo Finów. Rok później te zmagania zakończyły się wygraną Austriaków. Indywidualnie najlepszy był Anders Jacobsen. Norwegowie w sezonie 2007/2008 odnieśli podwójny sukces. Konkurs indywidualny wygrał Bjørn Einar Romøren, drużynowo byli najlepsi. W 2009 w konkursie indywidualnym zwyciężył Gregor Schlierenzauer, natomiast w drużynowym najlepsi byli reprezentanci Austrii. Dodatkowo – po raz pierwszy w historii – zawody te były zaliczane do klasyfikacji FIS Team Tour.

</doc>
<doc id="1470293" url="https://pl.wikipedia.org/wiki?curid=1470293" title="Bruno Mora">
Bruno Mora

Bruno Mora (ur. 29 marca 1937 roku w Parmie, zm. 10 grudnia 1986 roku tamże) – włoski piłkarz. Podczas kariery grał w takich klubach jak UC Sampdoria, Juventus F.C. i A.C. Milan. W reprezentacji Włochy wystąpił 21 razy i zdobył 4 bramki. Był uczestnikiem Mistrzostw Świata 1962.

</doc>
<doc id="1470295" url="https://pl.wikipedia.org/wiki?curid=1470295" title="Sevdalinka">
Sevdalinka

Sevdalinka – tradycyjny gatunek muzyki ludowej pochodzący z Bośni i Hercegowiny, określana czasem w skrócie jako sevdah. Nazwa pochodzi od tureckiego słowa "sevdah" oznaczającego „miłość”.
Sevdalinka to narodowa muzyka Bośni i Hercegowiny, ale jest także popularna w całej byłej Jugosławii, szczególnie w Serbii, Czarnogórze i Macedonii. Jej korzenie sięgają ery dominacji Imperium Osmańskiego na Półwyspie Bałkańskim. Twórcy tej muzyki nie są znani.
W terminologii muzycznej sevdalinka charakteryzuje się zwolnionym, umiarkowanym tempem i rytmem oraz bogatą harmonią, pozostawiającą w słuchaczu uczucie melancholii. Pieśni-sevdalinki są bardzo starannie opracowane, przepełnione uczuciami i śpiewane tradycyjnie z pasją i zapałem. Połączenie Orientu z elementami kultury sefardyjskiej powoduje, że ten styl muzyczny wyróżnia się spośród innych rodzajów muzyki ludowej z Bałkanów. Pieśniarz często nadaje tempo i rytm piosence, dzięki czemu różnią się one od całego utworu. Zazwyczaj sevdalinki są adresowane do kobiet, większość pieśni porusza ich problemy miłosne, nieszczęśliwe i niespełnione zakochanie, niektóre dotyczą pragnienia fizycznej miłości, inne natomiast zawierają elementy komiczne. Nazwa pochodzi z jęz. tureckiego, gdzie słowo "sevda" znaczy „miłość”. Obecnie są one częściej wykonywane przez mężczyzn. W starych tradycjach nie używano żadnych instrumentów, stąd też opracowanie harmonii. Nowoczesne interpretacje są następujące: mała orkiestra zawierająca akordeon (najbardziej widoczny), skrzypce, gitary nylonowo-strunowe i/lub inne instrumenty smyczkowe (okazjonalnie), flet lub klarnet (sporadycznie), w pozycji pionowej gitara basowa i werbel. Między zwrotkami można prawie zawsze usłyszeć akordeon czy skrzypce.
Wykonawcy.
Najbardziej znani XX-wieczni wykonawcy sevdalinki to: Zaim Imamović, Slobodan Lalić, Vuka Seherović, Sofka Nikolić, Mijat Mijatović, Bora Janjić, Nedeljko Bilkić, Himzo Polovina, Milutin Stojanović, Meho Puzić, Safet Isović, Nedžad Salković, Silvana Armenulić, Zehra Deović, Zora Dubljević, Ksenija Čicvarić, Nada Mamula, Hanka Paldum, Vida Pavlović, Beba Selimović, Radmila Jagodić, Andjelija Milić, Toše Proeski i Emina Zečaj.
Chociaż pieśni te wykonywali głównie bośniaccy pieśniarze, sevdalinki tworzyli też inni muzycy, m.in. Josipa Lisac („Omer Beže” wspólnie z Safetem Isoviciem), Bijelo dugme („Da zna zora”), Ibrica Jusić (w 2003 nagrał cały album zatytułowany „Amanet”, a w 2008 „Amanet 2”) oraz Jadranka Stojaković i Zdravko Čolić. Posłużyły też jako podstawa do kilku utworów Branimira „Johnny’ego” Štulića (jego zespół Azra wziął nazwę od wersetu sevdalinki).
Pod koniec lat 90. XX w. w Mostarze grupa muzyków założyła zespół Mostar Sevdah Reunion, który w następnym dziesięcioleciu stał się bardzo popularny jako wykonawca World music, otrzymując wiele nagród za współczesną interpretację sevdalinki i propagowanie jej wśród osób spoza Bośni i Hercegowiny.
Pochodzenie.
Historia sevdalinki nie jest dokładnie znana, chociaż za początek jej istnienia uważa się datę najazdu Turków na średniowieczne Bałkany. Nazwa "sevdah" pochodzi z jęz. tureckiego i wywodzi się od perskiego słowa "soda" (w znaczeniu "ekstaza", "melancholia" lub "miłosny smutek"), które w pewnym momencie zostało wykorzystane przez lekarzy do opisania czarnej żółci, substancji używanej do kontroli ludzkich uczuć i emocji . Słowo to znalazło się w Bośni i Hercegowinie dzięki Turkom i jest do dziś używane w języku bośniackim, gdzie oznacza "miłość", "pieszczotliwy", "tęsknotę (za bliską osobą)", a także stanowi główny wątek sevdalinek. Stąd też ludzie z Bośni i Hercegowiny używają słowa „sevdalinka” i „sevdah” zamiennie dla tego gatunku muzyki ludowej, chociaż słowo „sevdah” może być używane również w innym znaczeniu. Bardzo możliwe, że portugalskie słowo "Fado saudade" ma to samo pochodzenie.

</doc>
<doc id="1470297" url="https://pl.wikipedia.org/wiki?curid=1470297" title="Clásica San Sebastián">
Clásica San Sebastián



</doc>
<doc id="1470298" url="https://pl.wikipedia.org/wiki?curid=1470298" title="Bronisław Teofil Babiański">
Bronisław Teofil Babiański

Bronisław Teofil Babiański (ur. na Grodzieńszczyźnie, zm. w 1939) – generał dywizji Wojska Polskiego.
Życiorys.
Od 1883 był zawodowym oficerem piechoty armii rosyjskiej. Brał udział w interwencji Rosji w Chinach 1900–1901 oraz wojnie rosyjsko-japońskiej 1904-1905. Podczas I wojny światowej walczył na froncie niemieckim jako dowódca brygady piechoty i dywizji piechoty. 3 czerwca 1917 roku awansował na generała majora. W latach 1917–1918 działał w polskich organizacjach wojskowych w Rosji.
Od 21 stycznia 1919 w Wojsku Polskim dowodził grupą operacyjną. 3 czerwca 1919 roku został mianowany dowódcą 10 Dywizji Piechoty. Następnie dowodził 7 i 6 Dywizją Piechoty w walkach z Ukraińcami i na froncie bolszewickim. W latach 1920-1921 był dowódcą Okręgu Generalnego „Lublin”. Z dniem 1 kwietnia 1921 (według innych źródeł od 21 marca 1921) został przeniesiony w stan spoczynku, w stopniu generała podporucznika. Osiadł w Warszawie. 26 października 1923 roku Prezydent RP Stanisław Wojciechowski zatwierdził go w stopniu generała dywizji.
Po agresji Niemiec na Polskę ewakuował się w pierwszych dniach września 1939 w okolice Grodna. W październiku aresztowany przez NKWD, zaginął bez śladu.

</doc>
<doc id="1470306" url="https://pl.wikipedia.org/wiki?curid=1470306" title="You Can Dance (album DJ-a Remo)">
You Can Dance (album DJ-a Remo)

You Can Dance – pierwszy album DJ-a Remo wydany w 2008 roku. Promowany przez utwory "My Music Song" oraz "You Can Dance", które zajęły wysokie pozycje na polskich listach przebojów.

</doc>
<doc id="1470316" url="https://pl.wikipedia.org/wiki?curid=1470316" title="Sevdah">
Sevdah



</doc>
<doc id="1470321" url="https://pl.wikipedia.org/wiki?curid=1470321" title="Operacja „Y”, czyli przypadki Szurika">
Operacja „Y”, czyli przypadki Szurika

Operacja „Y”, czyli przypadki Szurika (tyt. oryg. "Операция «Ы» и другие приключения Шурика", "Operacija "Y" i drugije prikliuczenija Szurika") – radziecka komedia slapstickowa z 1965 roku, w reżyserii Leonida Gajdaja.
Film składa się z trzech samodzielnych opowieści, których głównym bohaterem jest student Szurik. Akcja filmu rozgrywa się w Moskwie i Zareczensku. Film "Operacja "Y", czyli przypadki Szurika" był najczęściej oglądanym w ZSRR filmem w 1965 roku.
Fabuła.
W opowieści „Pomocnik” (Напарник) Szurik w miejskim autobusie wdaje się w awanturę z chuliganem Fiedią, który nie chce ustąpić miejsca ciężarnej kobiecie. Fiedia zostaje ukarany przez milicję na karę 15 dób aresztu administracyjnego; aresztanci codziennie są kierowani na roboty przymusowe. Fiedia trafia na budowę, gdzie kierownik przydziela Fiedię do pomocy Szurikowi, który tam dorabia. W czasie przerwy obiadowej dochodzi do konfliktu między Szurikiem a Fiedią, który zaczyna pogoń za Szurikiem po budowie. Sprytniejszy Szurik ośmiesza ciężkiego i niezdarnego Fiedię, używając do jego obezwładnienia dostępnych na budowie materiałów; na końcu Szurik chłoszcze rózgami Fiedię. Następnego dnia Fiedia wyraża gotowość do każdej ciężkiej i brudnej pracy, byle tylko nie trafić z powrotem na budowę. Fiedia mdleje, kiedy dowiaduje się, że ma przed sobą jeszcze 14 dni pracy z Szurikiem.
Akcja opowieści „Obsesja” (Наваждение, dosłownie "„Ułuda”") rozgrywa się w Moskwie, w czasie letniej sesji egzaminacyjnej. Szurik desperacko poszukuje notatek z egzaminów i dostrzega je u jadącej wraz z koleżanką tramwajem studentki Lidy. Oboje są całkowicie zaaferowani czytaniem notatek. Lida, przekonana, że towarzyszy jej koleżanka, przychodzi wraz z Szurikiem do swojego mieszkania, gdzie uczą się, jedzą i przygotowują do egzaminu, nadal się nie zauważając. Po zdaniu egzaminów Szurik poznaję Lidę poprzez swojego kolegę. Zachwycony dziewczyną udaje się razem z nią do mieszkania, które wydaje mu się dziwnie znajome, co Lida i Szurik próbują wytłumaczyć zdolnościami telepatycznymi.
W opowieści „Operacja Y” (Операция „Ы“) dyrektor magazynu chce ukryć swoje malwersacje i wynajmuje trzech opryszków (Kiep, Tchórz, Bywalec), aby dokonali włamania i wyrządzili jak najwięcej zniszczeń w magazynie by upozorować kradzież brakujących towarów. Mają jeszcze za zadanie obezwładnić starą strażniczkę, pilnującą magazynu. Jednak w tym dniu strażniczka, która wynajmuje pokój Szurikowi, prosi go, aby ją zastąpił. Rabusiom nie udaje się uśpić Szurika chusteczką nasączoną chloroformem i zaczyna się regularna bitwa pomiędzy Szurikiem a trzema napastnikami, przy użyciu dostępnych przedmiotów, w tym instrumentów muzycznych. Po pokonaniu rabusiów Szurik przypadkiem korzysta z chusteczki z chloroformem. Przybyła na miejsce strażniczka zastaje rabusiów śpiących razem z Szurikiem.
Nagrody.
Jedna z części filmu pt. "Obsesja" (Наваждение), zaprezentowana jako dzieło samodzielne, została wyróżniona w 1965 na Festiwalu Filmów Krótkometrażowych w Krakowie nagrodą Srebrnego Smoka Wawelskiego "za wysoki poziom pracy reżysera i aktorów, którzy w komediowej formie ukazują fragment z życia współczesnej studenckiej młodzieży".

</doc>
<doc id="1470322" url="https://pl.wikipedia.org/wiki?curid=1470322" title="Stanisław Gurbski">
Stanisław Gurbski

Stanisław Henryk Gurbski (ur. w Płocku, zm. 1940 w Warszawie) – generał brygady Wojska Polskiego, działacz niepodległościowy, doktor medycyny.
Życiorys.
Urodził się 12 listopada 1871 w Płocku, ówczesnej stolicy guberni płockiej, w rodzinie Jana, rejenta, i Ludwiki Henryki z hr, Skarbków. Kształcił się w Płocku, gdzie uzyskał maturę. W 1898 ukończył studia na Wydziale Lekarskim Cesarskiego Uniwersytetu Dorpackiego i uzyskał dyplom lekarza. Cztery lata później na tej samej uczelni uzyskał tytuł doktora medycyny. Podczas studiów przyjęty do korporacji akademickiej Konwent Polonia. Od 13 lutego 1899 oficer rezerwy rosyjskiej służby zdrowia. 28 lutego 1904 powołany do czynnej służby wojskowej w armii rosyjskiej – pełnił służbę do 1906 w szpitalu polowym w Harbinie na stanowisku starszego ordynatora. Otrzymał tytuł chirurga polowego. został mianowany asesorem kolegialnym () ze starszeństwem od , która to ranga była równorzędna ze stopniem kapitana w armii. Powrócił potem do praktyki cywilnej.
17 lipca 1914 zmobilizowany ponownie, naczelny lekarz szpitala frontowego we Froncie Kaukaskim. odkomenderowany do Oddziału Sanitarnego Komitetu do spraw formowania Wojska Polskiego. 26 września 1917 stawił się do dyspozycji naczelnego lekarza I Korpusu Polskiego w Rosji. Rozkazem naczelnika Wydziału Sanitarnego Frontu Zachodniego z 5 grudnia 1917 został mianowany naczelnym lekarzem polskiej Dywizji Ułanów. 18 stycznia 1918 został mianowany naczelnym lekarzem korpusu w randze generała podporucznika lekarza. 3 marca tego roku został mianowany naczelnym chirurgiem korpusu. 26 czerwca 1918 został zwolniony ze służby z powodu demobilizacji korpusu.
25 listopada 1918 szef Departamentu Sanitarnego Ministerstwa Spraw Wojskowych generał podporucznik lekarz Bronisław Malewski rozkazał mu pełnić obowiązki lekarza naczelnego Szpitala Ujazdowskiego w Warszawie. Równocześnie został członkiem Komisji Kwalifikacyjnej dla lekarzy wstępujących do Wojska Polskiego.
Z dniem 1 maja 1922 roku został przyjęty z byłego I Korpusu Wschodniego do Wojska Polskiego w stopniu generała brygady z zaliczeniem do Rezerwy Armii, bez powołania do służby czynnej.
17 września 1925 podarował Centralnej Bibliotece Wojskowej w Warszawie obraz Jerzego Kossaka zatytułowany „Wizja Napoleona”.
W 1932 stanie spoczynku, zwolniony z obowiązku wojskowego. Osiadł w Warszawie. Był jednym z założycieli i wieloletnim pracownikiem znanej lecznicy „Omega”. Pochowany na Cmentarzu Powązkowskim (kwatera 80-5-22/23).

</doc>
<doc id="1470328" url="https://pl.wikipedia.org/wiki?curid=1470328" title="Helene Holzman">
Helene Holzman

Helene Holzman (lit. "Elena Holcmanienė"; ur. 30 sierpnia 1891 w Jenie, zm. 25 sierpnia 1968 w Gießen) – litewska malarka i nauczycielka, autorka wspomnień z okresu II wojny światowej opisujących niemiecką okupację w Kownie, żona Maxa. 
Życiorys.
Urodziła się w protestanckiej rodzinie o korzeniach żydowsko-niemieckich. Jej ojciec Siegfried Czapski był uznanym fizykiem i współpracownikiem Ernsta Abbego – szefa zakładów Zeissa w Jenie. Po ukończeniu szkoły średniej podjęła studia w weimarskiej szkole rzemiosł artystycznych, później uczyła się w Jenie, a od 1909 do 1911 we Wrocławiu. W Berlinie poznała swojego przyszłego męża Maxa Holzmana, który studiował malarstwo u prof. Beckmanna. W 1914 roku została nauczycielką rysunku w Oberhambachu. 
W czasie I wojny światowej przebywała w Jenie, gdzie wystawiła swoje prace w Towarzystwie Sztuki. W 1922 wyszła za mąż za Maxa Holzmana i przeniosła się z nim do Kowna. W stolicy Litwy pracowała jako nauczycielka rysunku w gimnazjum, pomagała również mężowi w prowadzeniu prywatnej księgarni i wydawnictwa. Po powrocie ze Śląska, na którym przebywała czasowo w latach 1928–1930 w majątku Unwürde, dalej uczyła rysunku, tym razem w gimnazjum niemieckim w Kownie. 
W czasie II wojny światowej jej mąż i starsza córka zostali zamordowani przez Niemców, sama Holzman z młodszą córką ukrywała się jako pół-Żydówka poza kowieńskim gettem. Spisywała wówczas w grubych zeszytach wspomnienia z okupowanej przez nazistów stolicy, portretując psychologię niemieckich okupantów, stosunek ludności litewskiej i rosyjskiej do Żydów oraz postawy ludzkie w obliczu Zagłady, które zostały wydane w Niemczech po pięćdziesięciu latach od zakończenia wojny, w 1999 (w Polsce trzy lata później). 
Po 1945 pracowała w Instytucie Politechnicznym w Kownie, gdzie nauczała języka niemieckiego. Z powodów politycznych została zwolniona, po czym do 1957 nauczała w średniej szkole muzycznej. Powróciła również do twórczości malarskiej. 
W 1965 wraz z córką Margarete opuściła Związek Radziecki osiedlając się w Gießen. Na rok przed śmiercią odbyła krótką wyprawę do Izraela, gdzie odwiedziła swych krewnych oraz byłych uczniów. Zmarła w wyniku wypadku samochodowego. 

</doc>
<doc id="1470333" url="https://pl.wikipedia.org/wiki?curid=1470333" title="Znicz Pruszków (piłka nożna)">
Znicz Pruszków (piłka nożna)

Znicz Pruszków – polski klub piłkarski z siedzibą w Pruszkowie. Został założony 19 grudnia 1923 roku.
Zarząd klubu.
Zarząd klubu 2015 – 2019
Prezes: Marcin Grubek
Wiceprezes: 
Skarbnik: Marek Śliwiński
Członek zarządu: Tomasz Matuszewski
Członek zarządu: Walery Rum
Sztab szkoleniowy.
Pierwszy trener: Mariusz Misiura
Asystent trenera: Artur Januszewski
Asystent trenera: Tomasz Matuszewski
Trener bramkarzy: Piotr Misztal
Trener przygotowania fizycznego: Mateusz Surowiec
Fizjoterapeuta: Krystian Mucha
Zawodnicy.
W latach 2006-2008 w Zniczu występował Robert Lewandowski.
Wychowankami klubu są: Radosław Majewski, Jacek Gmoch i Dominika Grabowska
Aktualny skład.
 

</doc>
<doc id="1470337" url="https://pl.wikipedia.org/wiki?curid=1470337" title="Znicz Pruszków (koszykówka)">
Znicz Pruszków (koszykówka)

Znicz Basket Pruszków - polski klub koszykarski z siedzibą w Pruszkowie, powołany w 1923 roku.
Historia.
Od roku 1932 koszykarze z Pruszkowa uczestniczą w turniejach o puchar WRSKO i rozgrywają spotkania towarzyskie. Wtedy też w pruszkowskim Zniczu grał w koszykówkę późniejszy reprezentant Polski Jan Radziszewski. Po wojnie w roku 1945 sekcja koszykówki była obok piłki nożnej pierwszą z reaktywowanych, a drużynę zgłoszono do rozgrywek A-klasy. Po roku występów w A-klasie w 1947 r. Znicz awansował do I ligi. W sezonie 1947/48 czołowym graczem, a jednocześnie trenerem był Mieczysław Duda, późniejszy olimpijczyk oraz drugi reprezentant Polski Stanisław Kozłowski. Kłopoty finansowe spowodowały, że klub wycofano z tych rozgrywek. W latach 1948-1951 koszykarze kontynuują rozgrywki w A-klasie. W roku 1951 powstaje SKS MKS Pruszków, koszykarze Znicza przechodzą do MKS, a sekcja zostaje rozwiązana. Dopiero w sezonie 1976/77 po pertraktacjach z AZS-SKS Pruszków i SKS-MKS Pruszków do Znicza powracają męska i żeńska sekcje koszykówki. Koszykarze na przemian walczą w lidze międzywojewódzkiej i II lidze, natomiast koszykarki walczą w II lidze, a w roku 1982 zdobywają awans do I ligi gdzie występowały dwa sezony. Jedyna jak dotąd reprezentantka Polski z Pruszkowa jest Ewa Kalińska. Koniec lat 80. to zmierzch koszykówki w Zniczu. Inny klub z Pruszkowa w roku 1989 zaczyna marsz ku I lidze. MKS MOS Pruszków po czterech sezonach gry na zapleczu Ekstraklasy zdobywa awans do I ligi. Zespół z Pruszkowa występował w Ekstraklasie przez 10 lat od 1993 do 2003 roku. Dwukrotnie zdobył mistrzostwo Polski w 1995 i 1997 roku. W 1998 roku zespół zdobył 2 miejsce natomiast brązowe medale zdobyli w 2000 roku. W 2003 roku zespół ogłosił upadłość. Przez 2 lata 2003-2005 zespół był sekcją koszykarską MKS ZNICZ. W 2005 roku powstał Znicz Basket Pruszków.
Zespół Znicz Basket Pruszków występuje na zapleczu Ekstraklasy, czyli I lidze od 2005 roku. W sezonie 2005/2006 zespół którego celem było wejście do Ekstraklasy musiał walczyć przed spadkiem i ostatecznie po wygraniu w Play-out z Siarką Tarnobrzeg zajął 11 miejsce. W tym sezonie pruszkowski zespół występował również w Pucharze Polski. Po dwóch porażkach z grająca w Ekstraklasie Polonią Warszawa zespół zakończył występ w tych rozgrywkach na 1/16. Po serii niepowodzeń z posady trenera został zwolniony Krzysztof Żolik jego następcą został Jacek Gembal, który z zespołem Pruszkowskim wywalczył mistrzostwo Polski w 1995 roku. Ten sam trener poprowadził zespół w sezonie 2006/2007. Znicz Basket Pruszków zakończył ten sezon na 5 miejscu przegrywają walkę play-off po zaciętej walce 3-2 z Basketem Kwidzyn, który awansował do Ekstraklasy. W sezonie 2007/2008 zespół występował pod nazwą BT Wózki Pruszków i zajął 12 miejsce w tabeli I ligi.
Zawodnicy.
Obcokrajowcy.
¹ – 

</doc>
<doc id="1470338" url="https://pl.wikipedia.org/wiki?curid=1470338" title="Ptasznik z Alcatraz">
Ptasznik z Alcatraz

Ptasznik z Alcatraz (oryg. "Birdman of Alcatraz") – film z 1962 roku w reżyserii Johna Frankenheimera powstały na podstawie książki Thomasa E. Gaddisa. Film opowiada fikcyjną wersję życia więźnia Roberta Strouda, znanego pod pseudonimem "Ptasznik z Alcatraz".
Robert Stroud nigdy nie zobaczył filmu.

</doc>
<doc id="1470340" url="https://pl.wikipedia.org/wiki?curid=1470340" title="Znicz Pruszków">
Znicz Pruszków



</doc>
<doc id="1470345" url="https://pl.wikipedia.org/wiki?curid=1470345" title="Z dalekiego kraju">
Z dalekiego kraju

Z dalekiego kraju (ang. "From a far country: Pope John Paul II", wł. "Da un paese lontano (Giovanni Paolo II)") – film biograficzny w reżyserii Krzysztofa Zanussiego z 1981 roku.
Fabuła.
Film przedstawia historię życia Karola Wojtyły. Losy przyszłego papieża zarysowane są na tle burzliwych i tragicznych wydarzeń XX wieku, jakie były udziałem Polski i Polaków. Akcja rozpoczyna się w 1926 roku, gdy młody Wojtyła uczestniczy w drodze krzyżowej w Kalwarii Zebrzydowskiej. Kilka lat później nazistowskie Niemcy napadają na Polskę. Karol Wojtyła szuka schronienia w domu kardynała Sapiehy.

</doc>
<doc id="1470347" url="https://pl.wikipedia.org/wiki?curid=1470347" title="Roman Włodek (1873–1915)">
Roman Włodek (1873–1915)

Roman Prawdzic-Włodek (ur. 1873, zm. 13 czerwca 1915 pod Rokitną) – podporucznik kawalerii Legionów Polskich.
Życiorys.
Ostatni potomek starodawnej polskiej rodziny herbu Prawdzic, wychowany w Warszawie, zamieszkał w Galicji. Po ukończeniu studiów prawniczych pracował jako sędzia we Lwowie. Na kilka lat przed wojną nabył razem z przyjacielem z dzieciństwa Stanisławem Sokołowskim majątek w Jeklowcach na Węgrzech.
Był oficerem C. K. Armii awansując na porucznika kawalerii w rezerwie z dniem 1 stycznia 1909. Był przydzielony do 1 pułku ułanów. Po wybuchu I wojny światowej udał się niezwłocznie do Krakowa, do formujących się Legionów. Tutaj zaciągnął się do kawalerii. Przydzielony został do 2 szwadronu Zbigniewa Dunin-Wąsowicza, który później rozwinął się w 2 pułk Ułanów Legionowych. Brał udział w walkach w Karpatach. Dowodził IV plutonem szwadronu. Odznaczył się w walkach pod Cucyłowem i Kirlibabą gdzie uległ ciężkiemu przeziębieniu i został skierowany do szpitala do Wiednia. Pomimo propozycji pracy w Komendzie Legionów i możliwości awansu powrócił do swojego szwadronu. Przez kilka dni w zastępstwie nieobecnego rotmistrza Zbigniewa Dunin-Wąsowicza był komendantem dywizjonu i dowodził w walkach pod Studzianką. W czasie szarży pod Rokitną jechał tuż za rotmistrzem Zbigniewem Dunin-Wąsowiczem. Po jego upadku i śmierci prowadził szarżę szwadronu dalej. Wkrótce padł śmiertelnie raniony w usta.
Został pochowany w zbiorowej mogile rokitniańczyków na Cmentarzu Rakowickim w Krakowie (grobowiec zbiorowy rokitniańczyków – kwatera "67"). Ich uroczysty pogrzeb w Krakowie odbył się 25 lutego 1923.
Pośmiertnie został odznaczony Krzyżem Srebrnym Orderu Virtuti Militari nr 5483 (1922) i Krzyżem Niepodległości (1938).
W 1915 w Wiedniu został wybity medal upamiętniający szarżę pod Rokitną, zaprojektowany przez Jana Raszkę, na którego awersie widnieją popiersia poległych tam rtm. Zbigniewa Wąsowicza, por. Kisielnickiego i por. Włodka.

</doc>
<doc id="1470350" url="https://pl.wikipedia.org/wiki?curid=1470350" title="Dot.com">
Dot.com



</doc>
<doc id="1470351" url="https://pl.wikipedia.org/wiki?curid=1470351" title="Wacław Iwaszkiewicz (oficer)">
Wacław Iwaszkiewicz (oficer)

Wacław Iwaszkiewicz (ur. 3 grudnia 1894 w Wilnie, zm. 1940 w Katyniu – podpułkownik piechoty Wojska Polskiego, ofiara zbrodni katyńskiej.
Życiorys.
Wacław Iwaszkiewicz urodził się 3 grudnia 1894 roku w Wilnie, w rodzinie Jana i Marii z Leszczewskich.
Powołany do armii rosyjskiej w 1915 r. Walczył na froncie, awansował do stopnia podkapitana. W 1917 r. służył w polskim pułku strzeleckim im. Bartosza Głowackiego. Pułk ten zabezpieczał skarby narodu polskiego, m.in. obraz Bitwa pod Grunwaldem. Był żołnierzem I Korpusu Polskiego w Rosji. Śledzony przez WCzK w kwietniu 1918 został aresztowany i uwięziony na Łubiance. Po powrocie do kraju w 1919 r. wstąpił do WP i w szeregach 41 pułku piechoty walczył z bolszewikami pod Suwałkami, Sejnami, Lidą, Mińskiem, na Wołyniu, pod Kijowem.
W dniu 3 maja 1922 r. został zweryfikowany w stopniu kapitana ze starszeństwem z dniem 1 czerwca 1919 r. W 1924 r. zajmował 1052. lokatę w korpusie oficerów piechoty. W tym samym roku pełnił służbę w Komendzie Obszaru Warownego „Wilno” na stanowisku oficera sztabowego, pozostając oficerem nadetatowym 41 pp w Suwałkach. W dniu 18 lutego 1928 r. awansował do stopnia majora ze starszeństwem z dniem 1 stycznia 1928 roku i 168. lokatą w korpusie oficerów piechoty. 26 kwietnia 1928 roku został przeniesiony do 17 pułku piechoty w Rzeszowie na stanowisko oficera sztabowego pułku. W grudniu 1932 roku został przeniesiony do 13 pułku piechoty w Pułtusku na stanowisko kwatermistrza. 19 marca 1939 r. awansował do stopnia podpułkownika.
Podczas kampanii wrześniowej dowodził III batalionem 3 pułku Strzelców Podhalańskich. W czasie walk dostał się do niewoli radzieckiej. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od dnia 28 lipca 2000 roku spoczywa na Polskim Cmentarzu Wojennym w Katyniu.
W dniu 5 października 2007 roku minister obrony narodowej mianował go pośmiertnie do stopnia pułkownika. Awans został ogłoszony w dniu 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1470355" url="https://pl.wikipedia.org/wiki?curid=1470355" title="Puchar Świata w skokach narciarskich w Park City">
Puchar Świata w skokach narciarskich w Park City

Puchar Świata w skokach narciarskich w Park City został po raz pierwszy rozegrany w sezonie 2000/2001, w ramach próby przedolimpijskiej. Konkurs drużynowy zakończył się zwycięstwem reprezentacji Japonii. Indywidualnie triumfował Adam Małysz, który, pod nieobecność Martina Schmitta, objął przodownictwo w klasyfikacji Pucharu Świata. Na Utah Olympic Park, w ramach zmagań o Kryształową Kulę, skoczkowie narciarscy zawitali do tej pory jeszcze jeden raz. Konkurs zakończył się wygraną Japończyka, Noriakiego Kasai. Drugie zawody, z powodu zbyt silnie wiejącego wiatru, zostały odwołane. Dzień przed zmaganiami groźny upadek podczas treningu miał Adam Małysz. Polak na kilkadziesiąt sekund stracił przytomność, jednak ostatecznie skończyło się tylko na otarciach i obiciach. 

</doc>
<doc id="1470357" url="https://pl.wikipedia.org/wiki?curid=1470357" title="Telewizja Lubin">
Telewizja Lubin

Telewizja Lubin (TVL, TVLubin) – lokalna stacja telewizyjna, nadająca swój program na terenie Lubina. Właścicielem i koncesjonariuszem stacji była spółka MEDIA WM. Od 1 listopada 2011 roku, telewizja przestała nadawać. Ostatnim prezesem telewizji był Jerzy Gierłachowski. 
Ramówka.
Telewizja emitowała serwisy informacyjne, rozmowy z ważnymi dla regionu osobami (Wydarzenia, Ludzie, Opinie czy Kurier Powiatowy), audycje sportowe ("Nasze Zagłębie") i relacje z meczów (Studio Kibica), programy kulturalne ("Trochę Kultury"), muzyczne ("Muzykomaniek") czy kulinarne. Na początku lat dziewięćdziesiątych stacja nawiązała współpracę z Wielką Orkiestrą Świątecznej Pomocy. Co roku w siedzibie telewizji odbywały się świąteczne akcje Orkiestry dla dzieci z Lubina. Warto dodać, że w programie kulturalnym Telewizji Lubin, "Trochę kultury" wywiadów udzielali m.in. Michał Bajor, Mariusz Kałamaga, Cezary Żak czy Artur Barciś. 
Nasze Zagłębie.
W ramówce znajdował się magazyn sportowy "Nasze Zagłębie", prowadzony początkowo z byłym rzecznikiem prasowym piłkarskiego klubu Zagłębie Lubin. W późniejszym czasie koncepcja programu zmieniła się i do redakcji zapraszano ówcześnie grających piłkarzy Zagłębia (Michał Stasiak, Bartosz Rymaniak czy Mate Lacić). Ukazywały się tam również wywiady z osobami powiązanymi w przeszłości z klubem.

</doc>
<doc id="1470359" url="https://pl.wikipedia.org/wiki?curid=1470359" title="Puchar Świata w skokach narciarskich w Salt Lake City">
Puchar Świata w skokach narciarskich w Salt Lake City



</doc>
<doc id="1470360" url="https://pl.wikipedia.org/wiki?curid=1470360" title="I Am (album Monrose)">
I Am (album Monrose)

I Am – trzeci album studyjny niemieckiego girlsbandu Monrose. W Polsce został wydany 26 września 2008. Pierwszym singlem został „Strike the Match”, a drugim „Hit ’N’ Run”. Trzeci singiel to: „Why Not Us”.

</doc>
<doc id="1470375" url="https://pl.wikipedia.org/wiki?curid=1470375" title="Max Holzman">
Max Holzman

Max Holzman (lit. "Maksas Holcmanas"; ur. 7 października 1889 w Obornikach, zm. w lipcu 1941 w Kownie) – niemiecki i litewski przedsiębiorca, właściciel kowieńskiej księgarni Pribačis, szef wydawnictwa o tej samej nazwie, mąż Heleny Holzman. 
Życiorys.
Urodził się w rodzinie ziemiańskiej w Wielkopolsce, jego ojciec był pruskim sędzią okręgowym. W czasie I wojny światowej walczył na froncie wschodnim, przebywał m.in. w okupowanym przez Niemców Kownie, gdzie zapoznał się z jego żydowską kulturą. Po osiedleniu się w stolicy Litwy otworzył przy Al. Wolności 78 filię należącej do jego rodziny wrocławskiej księgarni Priebatsch, w której sprzedawano literaturę francuską, angielską i niemiecką. Zajmował się również wydawaniem podręczników do nauki języka niemieckiego i francuskiego dla szkół litewskich. W 1940 roku przedsiębiorstwo Holzmana upaństwowiły władze radzieckie, a on sam znalazł się na liście do wywózki na Sybir, jednak w wyniku wkroczenia wojsk niemieckich do Kowna udało mu się jej uniknąć. Pod koniec czerwca 1941 został aresztowany przez Niemców i zamordowany najprawdopodobniej w jednym z fortów kowieńskiej twierdzy.

</doc>
<doc id="1470379" url="https://pl.wikipedia.org/wiki?curid=1470379" title="Strelicja królewska">
Strelicja królewska

Strelicja królewska ("Strelitzia reginae" Ait.) – gatunek dużej, ozdobnej rośliny z rodziny strelicjowatych, o oryginalnej, grzbiecistej budowie i kontrastowych kolorach kwiatów: pomarańczowym i niebieskim, przypominających ubarwienie ptaków rajskich, stąd wzięła się jej angielska nazwa – "Bird of Paradise". Pochodzi z Południowej Afryki, gdzie występuje nad brzegami rzek i na obszarach przybrzeżnych. Strelicja swą botaniczną nazwę otrzymała na cześć Charlotty Mecklenburg-Strelitz, żony króla Wielkiej Brytanii Jerzego III.
Biologia.
Bylina. Kwitnie od lutego do końca wiosny, w sprzyjających warunkach od września do końca kwietnia. Jej kwiaty wydzielają nektar, którym żywią się ptaki nektarniki, np. cukrzyki afrykańskie, dokonując jednocześnie aktu zapylania.
Zastosowanie.
W krajach o ciepłym klimacie (np. Wyspy Kanaryjskie) używa się jej do dekoracji nie tylko ogrodów, ale również poboczy dróg i skwerów. Jako roślina doniczkowa najczęściej sprzedawana jest jej odmiana 'Humilis', osiągająca najwyżej metr wysokości. 'Mandelas Gold' ma dwubarwne, żółtopomarańczowe i purpurowoniebieskie kwiatostany.
Uprawa.
W klimacie umiarkowanym roślinę tę można uprawiać tylko w doniczkach jako roślinę pokojową. Najlepszy termin siewu – od lutego do października. W czasie wegetacji wymaga systematycznego dokarmiania. Latem może stać w ogrodzie w miejscu zacisznym i słonecznym. Zimą najkorzystniejsza temperatura to około 10 °C i maksymalna ilość światła.
Obecność w kulturze.
Filatelistyka.
Poczta Polska wyemitowała 15 maja 1968 r. znaczek pocztowy przedstawiający sterlicję królewską o nominale 30 gr, w serii "Kwiaty". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r.

</doc>
<doc id="1470382" url="https://pl.wikipedia.org/wiki?curid=1470382" title="Zbigniew Lubicz-Miszewski">
Zbigniew Lubicz-Miszewski

Zbigniew Lubicz-Miszewski (ur. 14 kwietnia 1945 we Lwowie) – polski artysta plastyk, grafik, twórca ekslibrisów, ilustrator książek, członek wrocławskiej grupy grafików „Rys”. . Od 1947 roku mieszka w Trzebnicy k. Wrocławia.
Nauka i praca.
W 1964 otrzymał świadectwo maturalne w Liceum Ogólnokształcącym w Trzebnicy. Jest absolwentem Wydziału Malarstwa i Grafiki Państwowej Wyższej Szkoły Sztuk Plastycznych we Wrocławiu (1969), którą ukończył z wyróżnieniem. Kształcił się pod kierunkiem prof. Stanisława Dawskiego, prof. Zbigniewa Karpińskiego i prof. Alfonsa Mazurkiewicza. Po studiach zaczął uprawiać grafikę artystyczną i użytkową. W latach 1969–1971 był plastykiem w Trzebnickim Ośrodku Kultury, później w latach 1971–1973 konserwatorem zabytków przy Panoramie Racławickiej we Wrocławiu, plastykiem w Domu Związków Twórczych (Wrocław), w latach 1972–1991 dekoratorem w PSS „Społem” o/Północ (Wrocław), a w latach 1991–2014 prowadził agencję reklamową „Lumix”. Od 1992 jest kustoszem Muzeum Regionalnego w Trzebnicy, a od 1997 roku Prezesem Towarzystwa Miłośników Ziemi Trzebnickiej. Odznaczony Złotym Krzyżem Zasługi.
Osiągnięcia twórcze.
Wykonał ok. 300 ekslibrisów. Członek Wrocławskiej Grupy Grafików „RYS”, Wrocławskiego Towarzystwa Przyjaciół Sztuk Pięknych. W 1993 ukazał się jego album grafik (w większości ekslibrisów) pt. „Duchem skrzydła Ojczyzny rozwinę” z towarzyszącymi im tekstami Juliusza Słowackiego, w wyborze Leopolda Wróblewskiego, a w 1994 ukazały się jego „Ekslibrisy Trzebnickie”, dopełnione wierszami o Trzebnicy, z których dwa są jego autorstwa. Jest współorganizatorem wystaw organizowanych w ramach Tygodnia Kultury Chrześcijańskiej: „Kręgi” (1993), „Kult św. Jadwigi” (1993), „Kalejdoskop Art” (1994), „Papież Pielgrzym” (1995), „Ks. Dziekan Wawrzyniec Bochenek – dokumenty i fotografie” (1996), „Święta Jadwiga – życie i kult.” (1997), „Kult św. Jadwigi – Kościoły pod wezwaniem św. Jadwigi na świecie” (2000), „Książę Henryk Brodaty w dokumentach – 800-lecie rozpoczęcia rządów” (2001), „800. rocznica klasztoru cysterek w Trzebnicy” – oryginalne dokumenty związane z fundacją klasztoru – (2002), „Dwudziestopięciolecie pontyfikatu Jana Pawła II – 1978 – 2003”– 2003, „780-lecie nadania praw miejskich Trzebnicy na prawie polskim przez księcia Henryka Brodatego (1 maja 1224)” – Trzebnica: dokumenty – fotografie – 2004, „Bulle papieskie, dokumenty Kurii Rzymskiej dotyczące Śląska” – 2005, „Skarby Ziemi Trzebnickiej” – grafiki, ekslibrisy – Zbigniewa Lubicz – Miszewskiego i medale, płaskorzeźby, statuetki, malarstwo – Lucyny Lubicz – Miszewskiej – 2006 i rzeźbę sakralną znakomitego rzeźbiarza z Trzebnicy – Krzysztofa Lewczaka. Również w 2006 zrealizował dwie wystawy – w Muzeum Regionalnym w Trzebnicy – prezentował „Skarby Ziemi Trzebnickiej” – z okazji 300-lecia śmierci M.L.Ł. Willmanna – wystawę zdjęć 22 obrazów z bazyliki, pokazał Tumbę grobową feldmarszałka hrabiego Melchiora von Hatzfeldta (zdjęcia), Małe Muzeum Ludowe u Kowalskich w Marcinowie (zdjęcia) oraz publikacje TMZT – Brzaski, monografia Trzebnicy, tomiki wierszy, mapy i plany, przewodniki. W Trzebnickim Zespole Kultury – w 2006 r. zorganizował wystawę „Skarby Ziemi Trzebnickiej” – „120 lat kolejki normalnotorowej”, „Ziemia Trzebnicka w malarstwie rysunku, grafice, fotografii i wierszach”.
Ekslibrisy wykonywał w technice linorytu i cynkotypii. Od kilkunastu lat nie tworzy już znaków książkowych. Zainteresował się ekslibrisem pod wpływem Janusza Halickiego.

</doc>
<doc id="1470388" url="https://pl.wikipedia.org/wiki?curid=1470388" title="Julio Jiménez (kolarz)">
Julio Jiménez (kolarz)

Julio Jiménez Muñoz (ur. 28 października 1934 w Ávili, zm. 8 czerwca 2022 tamże) – hiszpański kolarz szosowy, trzykrotny zdobywca tytułu najlepszego górala w Tour de France i Vuelta a España.
Jiménez znany był ze świetnej jazdy w górach. W czasie swojej kariery wygrał 12 etapów Grand Tourów, w tym 5 podczas Tour de France.

</doc>
<doc id="1470389" url="https://pl.wikipedia.org/wiki?curid=1470389" title="Eugenijus Maldeikis">
Eugenijus Maldeikis

Eugenijus Maldeikis (ur. 27 sierpnia 1958 w Traszkunach) – litewski polityk, ekonomista, minister gospodarki w latach 1999 i 2000–2001, poseł na Sejm i do Parlamentu Europejskiego.
Życiorys.
W 1976 podjął studia na wydziale ekonomiki przemysłu Uniwersytetu Wileńskiego, a trzy lata później studia w zakresie ekonomii politycznej na wydziale ekonomicznym Moskiewskiego Uniwersytetu Państwowego, które ukończył w 1982. Pięć lat później na tej samej uczelni obronił doktorat. Odbył szereg staży i szkoleń zagranicznych.
Od 1988 był wykładowcą w Litewskiej Akademii Weterynaryjnej, a w latach 1990–1991 pracownikiem naukowym Instytutu Ekonomicznego Litewskiej Akademii Nauk. Od 1991 zajmował stanowisko szefa wydziału ds. strategii i reform gospodarczych w litewskim Ministerstwie Gospodarki, a od 1992 kierował Centrum Badań Ekonomicznych. W latach 1996–1999 stał na czele zarządu „Turto bankas”. Jest autorem prac i artykułów naukowych z dziedziny ekonomii.
W latach 1993–1997 był członkiem Litewskiej Partii Socjaldemokratycznej.
1 lipca 1999 objął stanowisko ministra gospodarki w rządzie Rolandasa Paksasa, które utrzymał do dymisji gabinetu w październiku tego samego roku. Po odejściu z pracy w rządzie, powrócił do sektora prywatnego jako prezes litewskiej filii Deloitte &amp; Touche. Jednocześnie wraz z Rolandasem Paksasem znalazł się w szeregach Litewskiego Związku Liberałów, z ramienia którego w marcu 2000 został wybrany do Rady Miejskiej Wilna, a w październiku tego samego roku w wyborach parlamentarnych zdobył mandat posła na Sejm. Wkrótce potem ponownie objął kierownictwo resortu gospodarki, wchodząc w skład kolejnego rządu pod kierunkiem Rolandasa Paksasa.
Po dymisji rządu w 2001 przeszedł do tworzonej przez Paksasa Partii Liberalno-Demokratycznej. W latach 2002–2003 stał na czele frakcji sejmowej tego ugrupowania. W 2002 został ponownie wybrany na radnego Wilna.
W 2004 bez powodzenia kandydował do Parlamentu Europejskiego (w tymże roku od maja do lipca był europosłem V kadencji w ramach delegacji krajowej), po czym powrócił do pracy jako wykładowca akademicki m.in. na Uniwersytecie Michała Römera. Objął również kierownictwo holdingu medialnego „Balto media”.
W 2006, po śmierci europosła Rolandasa Pavilionisa, objął wakujący mandat w PE, przystępując do frakcji Unii na rzecz Europy Narodów. W 2009 był kandydatem Partii Demokracji Obywatelskiej w wyborach do Parlamentu Europejskiego.
Mąż ekonomistki i polityk Aušry Maldeikienė, ojciec polityka Matasa Maldeikisa.

</doc>
<doc id="1470403" url="https://pl.wikipedia.org/wiki?curid=1470403" title="Awangarda (galeria sztuki)">
Awangarda (galeria sztuki)

Awangarda – wrocławska galeria sztuki użytkowana przez BWA Wrocław.
Galeria została założona w 1962 roku i jest częścią pięciu galerii sztuki współczesnej Biura Wystaw Artystycznych we Wrocławiu. Znajduje się w centrum Wrocławia przy ulicy Wita Stwosza 32 i posiada ponad 1000 metrów kwadratowych powierzchni wystawienniczej. Galeria powstała na miejscu dawnego pałacu Hatzfeldów, a jej projekt wykonał Małachowicz, który opracowując plany uwzględnił ocalałe ruiny zamku. Dziś wejście do galerii jest częścią ocalałych sklepień sieni z zabytkowymi kolumnami pochodzącymi z wcześniejszej siedziby Piastów.
Galeria Awangarda skupia się na prezentacji współczesnej sztuki polskiej i światowej. W jej murach organizowane są Międzynarodowe Triennale Rysunku, imprezę zapoczątkowaną w 1968 roku z inicjatywy Andrzeja Willa. Przez lata w cyklicznej imprezie wzięli udział artyści z całego świata m.in.: Christo, Milan Kniźak, Hermann Nitsch, Zbigniew Dłubak. Jako jedyna galeria w Polsce pokazuje unikatowe szkło artystyczne, studyjne i użytkowe oraz ceramikę.
"Awangarda" współpracuje z wrocławska uczelnią ASP, z którą organizuje cykliczną imprezę Krajową Wystawę Młodych im. Eugeniusza Gepperta oraz wystawy autorskie i dyplomowe. W budynku galerii organizowane są wystawy problemowe m.in.: "Polska Abstrakcja Analityczna"', historyczne "Plakat Wrocławski 1968-1993", "W kręgu Galerii" "Pod Moną Lizą" oraz cykle wykładów ("Zjawiska i tendencje w sztuce Wrocławia ostatnich 45 lat") i wystawy fotograficzne ("Fotografowie z Pragi").
Od 1999 roku działa przy galerii otwarta pracownia "Studio BWA".
Wraz z innymi instytucjami – Muzeum Narodowym i Fundacja WRO organizuje ekspozycje i wystawy klasyków sztuki światowej. Gościła dzieła Lucio Fontana, Gunter Uecker, Eric Andersen.
Galeria "Awangarda" jest również wydawnictwem oraz zajmuje się działalnością edukacyjną.
Dworzec Główny.
Galeria działa tymczasowo na dworcu, w przyszłości otrzyma lokal na Księcia Witolda.

</doc>
<doc id="1470409" url="https://pl.wikipedia.org/wiki?curid=1470409" title="Rave (muzyka)">
Rave (muzyka)

Rave – gatunek muzyczny będący klasyczną odmianą muzyki hardcore, popularny na przełomie lat 80. i 90. (często razem miksowane przez DJ-ów) na zachodzie Europy. W stosunku do wczesnych gatunków jak techno czy house charakteryzował się mocniejszym brzmieniem, szybszym tempem i bardziej mrocznym klimatem. Duży wpływ miał na to syntezator basowy Roland TB-303 i technika samplingu.

</doc>
<doc id="1470411" url="https://pl.wikipedia.org/wiki?curid=1470411" title="Fábio Assunção">
Fábio Assunção

Fábio Assunção, właściwie Fábio Assunção Pinto (ur. 10 sierpnia 1971 roku w São Paulo, w Brazylii) – brazylijski aktor telewizyjny i filmowy.
Życiorys.
Wczesne lata.
Jako chłopiec marzył o zawodzie lekarza, zanim zafascynowała go gra na fortepianie. Przez dwa i pół roku uczęszczał na lekcje gry na gitarze klasycznej, śpiewu i chóru. Mając zaledwie piętnaście lat występował z zespołem o nazwie Delta T. Podczas nauki w kolegium, jednocześnie uczęszczał na kurs teatralny Fundação das Artes w São Caetano do Sul. 
Kariera.
Zadebiutował na szklanym ekranie w telenoweli TV Globo "Cóż my, my źli" ("Meu Bem, Meu Mal", 1990) jako Marco Antonio Venturini. Od tamtej pory zagrał w kilkunastu serialach, z których polscy widzowie obejrzeli "Po prostu miłość" i "Dziedziczną nienawiść". Zagrał też w kilku filmach, m.in. "Primo Brasilio" oraz ekranizacjach dwóch powieści o przygodach detektywa Belliniego. Za rolę w telenoweli "Celebridade" (2003) otrzymał nagrodę Contigo (najważniejszą w brazylijskim przemyśle telewizyjnym). Był też do niej nominowany w dwóch kategoriach (najlepszy aktor i najlepsza romantyczna para, wraz z Heleną Ranaldi) za rolę w serialu Coracao de Estudiante (2002). Nominację dla najbardziej romantycznej pary otrzymał też wraz z Alessandrą Negrini za duet, jaki stworzyli w Dusznym raju.
Życie prywatne.
W sierpniu 2002 roku poślubił modelkę i producentkę mody Priscilę Borgonovirok później urodził się syn Joao (ur. 21 stycznia 2003). Małżeństwo zakończyło się separacją w roku 2004 (dzień po niej Fabio wytatuował sobie imię syna) i rozwodem w 2005 roku. Przyczyną separacji była Karina Tavares, córka Luisa Felipe Tavaresa, który w roku 1966 był najmłodszym (16-letnim) brazylijskim uczestnikiem tenisowego Pucharu Davisa, a dziś jest właścicielem największej w Ameryce Łacińskiej firmy marketingu sportowego. Romans zaczął się w 2004, w połowie 2007 paparazzi przyłapali Fabia z Gabrielą Clayton, 20-letnią (a więc młodszą od aktora o lat 16) studentką na kolacji w japońskiej restauracji i w nocnym klubie. „Karina i ja postanowiliśmy, że żyjemy w związku otwartym” – oświadczył Fabio prasie.

</doc>
<doc id="1470416" url="https://pl.wikipedia.org/wiki?curid=1470416" title="Polifosforan">
Polifosforan



</doc>
<doc id="1470436" url="https://pl.wikipedia.org/wiki?curid=1470436" title="Knorr">
Knorr

Knorr – marka produktów spożywczych należąca do Unilever. Jej założycielem był niemiecki przedsiębiorca Carl Heinrich Knorr.

</doc>
<doc id="1470437" url="https://pl.wikipedia.org/wiki?curid=1470437" title="Boboty">
Boboty

Boboty (1085 m) – masyw górski w tzw. krywańskiej części Małej Fatry w Centralnych Karpatach Zachodnich na Słowacji.
Położenie.
Boboty leżą na samym północnym skraju Małej Fatry. Mają postać krótkiego (ok. 2,5 km) wału górskiego, rozciągniętego w osi wschód-zachód. Od zachodu ogranicza go przełomowy odcinek doliny Vrátňanki, nazywany Cieśniawami (słow. "Tiesňavy"), natomiast od wschodu – siodło przełęczy Vrchpodžiar (745 m), przez którą Boboty łączą się z masywem Wielkiego Rozsutca. Boboty zamykają od północy część Doliny Wratnej, zwaną Nową Doliną, oddzielając ją od położonej na północ doliny Białego Potoku (słow. "Biely potok").
Geologia – morfologia.
Cały masyw Bobotów, podobnie jak inne masywy północnych obrzeży Małej Fatry (np. Wielki i Mały Rozsutec od wschodu czy Sokolie od zachodu) jest zbudowany w większości z dolomitów tzw. serii choczańskiej. Północne i południowe stoki masywu w górnych partiach są bardzo strome, w dolnych – nieco łagodniejsze. Z dolomitowego budulca w długotrwałym procesie erozji powstały charakterystyczne, głęboko modelowane formy skalne w postaci skalnych murów, turni porozdzielanych stromymi żlebkami itp. Utwory te występują wzdłuż grzbietu, który miejscami przybiera formy zbliżone do skalnej grani, a także w zachodniej części masywu, jednak są o wiele mniej widoczne niż na sąsiednim Rozsutcu czy wznoszącym się po drugiej stronie Cieśniaw Sokolim. Pod grzbietem Bobotów, na wysokości 1070 m n.p.m., znajduje się "Jaskyňa v Ďurkových skalách", długa na 10 m.
Przyroda ożywiona.
Boboty prawie w całości porośnięte są lasami bukowo-jodłowymi ze znacznym udziałem świerka. Jedynie na północnych stokach, opadających ku dolinie Białego Potoku, znajduje się kilka polan. Na płytszych glebach pojawia się modrzew europejski, a na skalnych półkach nad Dierami reliktowa sosna. W partiach szczytowych spotkamy krzaki kosodrzewiny, a na skalnych urwiskach krzewiaste formy jarząbu mącznego. Podszczytowe formacje skalne, wystawione ku południowi, są siedliskiem wielu gatunków roślin ciepłolubnych.
Cały masyw Bobotów (poza najniższą częścią północnych podnóży) znajduje się na terenie Parku Narodowego Mała Fatra. Górne partie masywu objęte są utworzonym w 1967 r. rezerwatem przyrody Tiesňavy.
Turystyka.
Boboty udostępnia tylko jeden znakowany szlak turystyczny. Zielone znaki wiodą wzdłuż grzbietu od Cieśniaw przez szczyt po przełęcz Vrchpodžiar:
W kilku miejscach z wychodni skalnych w grani grzbietowej (poza tym całkowicie zalesionej) roztaczają się interesujące widoki na otoczenie Doliny Wratnej z Wielkim Rozsutcem, Stohem i Wielkim Krywaniem Fatrzańskim. Z zielonego szlaku na odcinku podejściowym z Cieśniaw piękne widoki na formacje skalne masywu Sokolia.
U południowych podnóży masywu znajduje się hotel „Boboty” – w latach 70. i 80. XX w. najbardziej luksusowa baza noclegowa w Dolinie Wratnej, z restauracją, kawiarnią, winiarnią i krytą pływalnią (na początku I dekady bieżącego wieku gruntownie odremontowany). Poniżej hotelu, niedaleko przystanku autobusowego Vratná – Novy Dvor znajduje się siedziba Horskiej Služby na rejon Małej Fatry.
Na polanach u północnych jak i u południowych podnóży Bobotów – dwa niewielkie ośrodki narciarskie, każdy z kilkoma krótkimi wyciągami narciarskimi.

</doc>
<doc id="1470443" url="https://pl.wikipedia.org/wiki?curid=1470443" title="Alicja Napiórkowska">
Alicja Napiórkowska

Alicja Napiórkowska, właśc. Wiktoria Alicja Napiórkowska z Wysznackich (ur. 24 grudnia 1894 w Łodzi, zm. 30 stycznia 1982 tamże) – polska nauczycielka, radna Rady Miejskiej w Łodzi, organizatorka kompletów tajnego nauczania podczas okupacji hitlerowskiej, działaczka oświatowa i społeczna.
Życiorys.
Była córką Władysława Wysznackiego (1850–1907), urzędnika miejskiego, i Antoniny Wysznackiej z Bajerów (1857–1916), właścicielki pensji dla dziewcząt. Uczyła się w łódzkim Gimnazjum Zofii Pętkowskiej i Wiktorii Macińskiej, które ukończyła w 1911. Następny rok spędziła u rodziny na Kaukazie w Mineralnych Wodach.
14 lutego 1920 zawarła związek małżeński (świadkami byli Stefan Kopciński i Leon Starkiewicz) z Aleksandrem Napiórkowskim (1890–1920), działaczem PPS, posłem na Sejm Ustawodawczy, uczestnikiem wojny polsko-bolszewickiej w 1920. Z tego małżeństwa urodziła się córka – Aleksandra Przełęcka (1920–2005), profesor biochemii PAN – żona prof. Mariana Przełęckiego.
Została pochowana na Starym Cmentarzu w Łodzi, w grobie męża Aleksandra Napiórkowskiego. Niektóre pamiątki i zapiski Alicji Napiórkowskiej przechowywane są w Muzeum Oświaty w Łodzi.
Działalność pedagogiczna.
Pracę pedagogiczną rozpoczęła w Łodzi w 1916, w okresie międzywojennym kierowała Szkołą Podstawową nr 85 w Łodzi, przy ul. Suwalskiej 16. Przez wiele lat prowadziła bibliotekę PPS im. Aleksandra Napiórkowskiego w łódzkiej dzielnicy Górna. W latach 1923–1927 była radną Rady Miejskiej w Łodzi (m.in. wraz ze Stefanem Kopcińskim); wchodziła w skład Delegacji Wydziału Oświaty i Kultury.
W okresie okupacji hitlerowskiej prowadziła przez 5 lat tajne nauczanie dzieci i młodzieży w zakresie szkoły podstawowej i średniej, a także osób dorosłych. Zajmowała się kolportażem informacji i podziemnych gazetek. Po wojnie Komisja Weryfikacyjna uznała lata okupacji hitlerowskiej za okres "przymusowej bezczynności nauczyciela" i dopiero w 1947 zaliczyła jako czas pracy pedagogicznej w podwójnym wymiarze.
Po II wojnie światowej kierowała Miejską Szkołą Powszechną dla Dorosłych nr 5 i Szkołą Podstawową nr 132 w Łodzi, przy ul. Wierzbowej 37/39. W 1950 po upaństwowieniu szkół miejskich władze oświatowe usunęły Napiórkowską ze stanowiska kierownika szkoły. Prawdziwą przyczyną była odmowa ze strony Napiórkowskiej usunięcia inskrypcji z grobu jej męża – Aleksandra Napiórkowskiego, która brzmiała: "broniąc Ojczyzny przed najazdem bolszewickim poległ zaszczytnie w szarży ułańskiej pod Ciechanowem 18 VIII 1920 r." Napiórkowska prowadziła działalność w Związku Nauczycielstwa Polskiego: zorganizowała i kierowała pierwszą w Polsce Sekcją Bibliotekarską ZNP, wchodziła w skład Zarządu Głównego Sekcji. Wypowiadała się w sprawie upamiętnienia tajnego nauczania podczas okupacji hitlerowskiej.
Rodzina.
Napiórkowska miała liczne rodzeństwo, jej braćmi byli m.in.:

</doc>
<doc id="1470445" url="https://pl.wikipedia.org/wiki?curid=1470445" title="Lista jednokierunkowa">
Lista jednokierunkowa



</doc>
<doc id="1470446" url="https://pl.wikipedia.org/wiki?curid=1470446" title="Lista dwukierunkowa">
Lista dwukierunkowa



</doc>
<doc id="1470447" url="https://pl.wikipedia.org/wiki?curid=1470447" title="Corno Nero (Alpy Pennińskie)">
Corno Nero (Alpy Pennińskie)

Corno Nero (niem. "Schwarzhorn") – szczyt w masywie Monte Rosa w Alpach Pennieńskich. Leży w północnych Włoszech na granicy regionów Dolina Aosty i Piemont w pobliżu granicy ze Szwajcarią. Jest to charakterystyczny skalny wierzchołek, pięknie położony na południe od Ludwigshöhe.
Pierwszego wejścia dokonali Marco Maglionini, Albert de Rothschild, Eduard Cupelin, Peter Knubel i Nikolaus Knubel 18 sierpnia 1873 r.
Droga.
Na szczyt można dojść ze schroniska Capana Margherita (4554 m), Rifugio Citta di Mantova (3498 m), Capanna Gnifetti (3611 m) oraz Bivacco Felice Giordano (4167 m).
Trudności.
Droga technicznie oceniana jest na stopień PD (PD = fr. peu difficile – nieco trudny). Podejście strome, ale niedługą ścianą północno-zachodnią lub skalną granią południowo-zachodnią na wierzchołek. Śnieg, nachylenie 45 stopni oraz górna część skalista sprawia, że jest to bardzo ciekawy wierzchołek.

</doc>
<doc id="1470448" url="https://pl.wikipedia.org/wiki?curid=1470448" title="Lista cykliczna">
Lista cykliczna



</doc>
<doc id="1470450" url="https://pl.wikipedia.org/wiki?curid=1470450" title="Ohel w Bobowej">
Ohel w Bobowej

Ohel w Bobowej – znajduje się na miejscowym kirkucie i kryje szczątki Salomona Halberstama i jego zięcia Chaima Jakuba z Bobowej. Obiekt jest celem pielgrzymek chasydów z całego świata.

</doc>
<doc id="1470453" url="https://pl.wikipedia.org/wiki?curid=1470453" title="In My Arms">
In My Arms

„In My Arms” - singel australijskiej piosenkarki Kylie Minogue, pochodzi z albumu X (z 2007 roku). Utwór napisali Kylie Minogue, Paul Harris, Julian Peake, Richard Stannard i Adam Wiles.

</doc>
<doc id="1470455" url="https://pl.wikipedia.org/wiki?curid=1470455" title="Stanisław Mrowiński">
Stanisław Mrowiński

Stanisław Mrowiński (ur. 17 marca 1928 w Starołęce, zm. 30 września 1997 w Poznaniu) – polski grafik, rysownik, karykaturzysta, ilustrator, malarz, scenograf, kolekcjoner, rzeźbiarz, projektant ekslibrisów, znaczków, fresków, szyldów, dyplomów, logo oraz przez wiele lat wystroju stoisk na Międzynarodowych Targach Poznańskich, eksperymentował w zakresie rzeźby. Zbierał dzieła sztuki, książki, płyty gramofonowe, znaczki pocztowe, okazy i trofea przyrodnicze. Autor trzech tek ekslibrisowych.
Nauka i praca.
Został pochowany na cmentarzu Miłostowo w Poznaniu w alei zasłużonych.
Ekslibris.
Pierwszy ekslibris wykonał jeszcze w czasach studiów, w 1949 r. Na tym poprzestał na lata. Do ekslibrisu powrócił dopiero w 1951 roku i wykonywał je do 1997 roku. Pełna lista opus zamyka się liczbą 338 znaków książkowych. Miał bardzo indywidualne podejście do ekslibrisu. Uważał, że musi on trafić wyłącznie do książek, stąd większość jego ekslibrisów nie jest znana. Wykonywał je na zlecenie bibliofilów oraz dla przyjaciół, głównie poznaniaków. Nie tworzył dla kolekcjonerów i kolekcji. Był przeciwnikiem udostępniania ekslibrisów kolekcjonerom. Nigdy nie powstał publiczny spis jego prac. Nie dbał o popularność jako ekslibrisista. Znaki książkowe wykonywał piórkiem, tuszem i ołówkiem, a następnie powielał je w cynkotypii kreskowej, rzadziej siatkowej. Od 1967 r. zaczął stosować litografię. Innych technik nie wykorzystywał w tej pracy. Jego ekslibrisy są dzisiaj dużą rzadkością.

</doc>
<doc id="1470457" url="https://pl.wikipedia.org/wiki?curid=1470457" title="Hromové">
Hromové

Hromové (1636 m) – wysoki, choć niezbyt wybitny szczyt w tzw. krywańskiej części Małej Fatry w Centralnych Karpatach Zachodnich na Słowacji.
Szczyt Hromovégo znajduje się w głównej grani krywańskiej Małej Fatry, ok. 800 m na północny wschód od szczytu Chleba. Od sąsiedniego na północny wschód wierzchołka Sten oddzielony jest płytką przełęczą Sedlo za Hromovým. Hromové stanowi lokalne spiętrzenie wąskiego w tym miejscu grzbietu, opadającego stromymi stokami na obie strony: na północny zachód – ku Starej Dolinie (odnoga Doliny Vrátnej, a na południowy wschód – ku Dolinie Szutowskiej (słow. Šútovská dolina). Stoki opadające ku Dolinie Wratnej są strome i lawiniaste. Wchodzą w skład obszaru ochrony ścisłej o nazwie rezerwat przyrody Chleb.
Hromové wznosi się ponad górną granicę lasu. Grzbiet, pokryty w większości górskimi łąkami, obfituje w doskonałe widoki na otoczenie Doliny Vratnej i sąsiednie grupy górskie. Na południowo-wschodnich stokach Hromovégo znajdują się tzw. Mojžišove pramene (pol. "Źródła Mojżesza").
Grzbietem Hromovégo biegnie czerwono znakowany szlak turystyczny, biegnący wzdłuż całego głównego grzbietu Małej Fatry. Na grzbiet, tuż na północ od szczytu, wyprowadzają żółte znaki szlaku z Chaty pod Chlebom.

</doc>
<doc id="1470458" url="https://pl.wikipedia.org/wiki?curid=1470458" title="Tadeusz Mann">
Tadeusz Mann

Tadeusz Mann (ur. 4 grudnia 1908 we Lwowie, zm. 27 listopada 1993 w Cambridge) – polski biochemik.
Był synem Wilhelma Manna i Emilii z domu Quest, a także bratankiem Józefa Manna. Jego przodkowie byli kolonistami niemieckimi pochodzącymi z Nadrenii, osiadłymi we Lwowie. Jego braćmi byli Kazimierz Mann, malarz i grafik oraz Roman Mann, scenograf filmowy i architekt. Był żonaty z Cecylią Lutwak. Stryj Wojciecha Manna.
Działalność zawodowa.
Ukończył studia na Wydziale Lekarskim Uniwersytetu Jana Kazimierza we Lwowie z tytułem lekarza medycyny w 1931. Stypendysta Fundacji Rockefellera, Cambridge (1935), doktor filozofii (Ph. D. University of Cambridge, 1937), doktor habilitowany z zakresu biochemii (Lwów, 1938), doctor of science (Sc. D. – University of Cambridge, 1950), członek Królewskiego Towarzystwa Nauk (F.R.S. – Fellow of the Royal Society, 1951), University Reader in Physiology of Animal Reproduction (Cambridge, 1953-1967), dyrektor A.R.C. Unit of Reproductive Physiology and Biochemistry Cambridge 1954-1976, profesor Uniwersytetu Cambridge (1967-1976), visiting professor Uniwersytetu Stanowego Floryda (1962-1963) oraz Uniwersytetu w Waszyngtonie (1967-1968 i 1978-1982), visiting scientist at the National Institute of Health w Bethesda (1978-1982), członek zagraniczny L’Academie Royale de Medicine de Belgique (1965), Polskiej Akademii Nauk (1980), Polskiej Akademii Umiejętności (1993).

</doc>
<doc id="1470463" url="https://pl.wikipedia.org/wiki?curid=1470463" title="Ohel cadyków Rabinowiczów w Radomsku">
Ohel cadyków Rabinowiczów w Radomsku

Ohel cadyków Rabinowiczów w Radomsku – grobowiec cadyków radomszczańskich i ich rodzin znajdujący się na cmentarzu żydowskim w Radomsku. Jest budowlą murowaną, tynkowaną, nakrytą dachem czterospadowym. Wnętrze podzielone jest na trzy pomieszczenia:
W ohelu spoczywają następujące osoby:
Oprócz wyżej wymienionych w obiekcie pochowane są: żona i córka Abrahama Isachara oraz żona Mojżesza Elimelecha.

</doc>
<doc id="1470469" url="https://pl.wikipedia.org/wiki?curid=1470469" title="JNI">
JNI



</doc>
<doc id="1470474" url="https://pl.wikipedia.org/wiki?curid=1470474" title="Albertas Šimėnas">
Albertas Šimėnas

Albertas Šimėnas (ur. 17 lutego 1950 we wsi Papiliai w rejonie onikszyńskim) – litewski polityk, ekonomista i matematyk, w styczniu 1991 przez kilka dni premier Litwy, w latach 1991–1992 minister gospodarki.
Życiorys.
Ukończył w 1967 szkołę średnią w Traszkunach, a w 1972 studia ekonomiczno-matematyczne na Uniwersytecie Wileńskim. W 1981 uzyskał stopień kandydata nauk ekonomicznych.
W latach 1972–1984 pracował w Instytucie Naukowo-Badawczym Ekonomiki i Planowania Gospodarki Narodowej Państwowego Komitetu Planowania Litewskiej SRR. Następnie do 1989 był wykładowcą w Wileńskim Instytucie Inżynierii Budownictwa. W 1989 został starszym pracownikiem naukowym instytutu ekonomii Litewskiej Akademii Nauk.
24 lutego 1990 wybrano go na deputowanego Rady Najwyższej Litewskiej SRR. Należał do sygnatariuszy Aktu Przywrócenia Państwa Litewskiego z 11 marca 1990.
10 stycznia 1991 po wymuszonej wzrostem cen dymisji rządu Kazimiry Prunskienė został premierem. Albertas Šimėnas zniknął jednak, gdy wojska rosyjskie wkroczyły do Wilna, otaczając część budynków administracji państwowej. W tej sytuacji Sejm 13 stycznia 1991 powierzył misję sformowania rządu Gediminasowi Vagnoriusowi. Albertas Šimėnas powrócił następnego dnia, nie kwestionował utraty stanowiska, a w nowym gabinecie od maja 1991 do grudnia 1992 zajmował urząd ministra gospodarki.
Po zakończeniu kadencji parlamentu od 1992 do 1996 pełnił funkcję zastępcy dyrektora w instytucie naukowym zajmującym się ekonomią i prywatyzacją. W 1994 powrócił do działalności politycznej, przystępując do Litewskiej Partii Chrześcijańskich Demokratów, z ramienia której dwa lata później uzyskał ponownie mandat posła na Sejm. W latach 1996–2000 pełnił funkcję przewodniczącego sejmowej komisji gospodarki, a w latach 1997–2000 wiceprzewodniczącego komisji ds. europejskich.
Bez powodzenia kandydował w wyborach parlamentarnych w 2000 i do Parlamentu Europejskiego w 2004. Wycofał się ponownie z bieżącej polityki, obejmując kierownicze stanowiska w kolejach litewskich Lietuvos geležinkeliai, gdzie od 2000 był dyrektorem ds. rozwoju, a w 2007 objął funkcję wicedyrektora generalnego. Pozostał jednocześnie członkiem chadeków, po zjednoczeniu w 2008 przystąpił do Związku Ojczyzny, z ramienia którego w tym samym roku bezskutecznie startował w wyborach parlamentarnych.

</doc>
<doc id="1470475" url="https://pl.wikipedia.org/wiki?curid=1470475" title="Albertas Simenas">
Albertas Simenas



</doc>
<doc id="1470476" url="https://pl.wikipedia.org/wiki?curid=1470476" title="Renato Rossini">
Renato Rossini

Renato Rossini, właśc. Renato Aldo Rossini Valenzuela (ur. 24 października 1970 roku w Limie, w Peru) – peruwiański aktor telewizyjny.
Życiorys.
Mając dwadzieścia lat zapoczątkował swoją ekranową karierę występem we włoskim telefilmie "Magia" ("Il Mago", 1990) u boku Anthony’ego Quinna i Alessio Boni. Potem znalazł się w obsadzie peruwiańskiej telenoweli "Malicia" (1995) z Santiago Magillem i Christianem Meierem, z którym rok później wystąpił w peruwiańskich telenowelach: "Obsesja" ("Obsesión", 1996) i "Noc" ("La Noche", 1996). W telenoweli "Cud miłości" ("Milagros", 2000) pojawił się jako próżny macho 'Juanito'. W telenoweli "Soledad" (2001) zagrał czarny charakter jako Koki Bustamante.
W dniu 27 grudnia 1996 roku poślubił Claudię. Mają syna Renato (ur. 1999). Związany był z Yulissą (2000–2001), aktorką Andreą Montenegro (związek skończył się w 2002 roku; Andrea znalazła się w szpitalu psychiatrycznym po nieudanej próbie samobójczej) i Kolumbijką Alexandrą Rodriguez (2006–2008). Wraz z japońskim partnerem jest współwłaścicielem firmy sprowadzającej do Peru części samochodowe.

</doc>
<doc id="1470479" url="https://pl.wikipedia.org/wiki?curid=1470479" title="Roman Mann">
Roman Mann

Roman Wilhelm Mann (ur. 19 października 1911 we Lwowie, zm. 11 marca 1960 w Zakopanem) – polski scenograf filmowy, architekt, malarz, rysownik i pedagog.
Życiorys.
Roman Mann urodził się 19 października 1911 we Lwowie. Był synem Wilhelma Manna i Emilii z domu Quest. Jego przodkowie byli kolonistami niemieckimi pochodzącymi z Nadrenii, osiadłymi we Lwowie. Był bratankiem Józefa Manna, bratem Kazimierza (1910–1975), malarza i grafika oraz Tadeusza (1908–1994), naukowca i lekarza, stryjem dziennikarza i satyryka Wojciecha Manna.
Z żoną Lidwiną z Müllerów, kostiumolożką filmową, miał dwóch synów - Marka (1942), malarza i grafika oraz Pawła (1945), archeologa i filmowca.
Zginął w wypadku 11 marca 1960 w Zakopanem.
Ma swoją gwiazdę w Alei Gwiazd w Łodzi.
Twórczość.
W latach 1930–1935 studiował architekturę na Politechnice Lwowskiej i przygotowywał scenografię do wystaw. W 1938 kontynuował studia z architektury wnętrz i scenografii w Kunstgewerbeschule w Wiedniu. W tym też roku zaprojektował hotel Zdrojowy w Krynicy wraz z wystrojem wnętrz. W latach 1939–1944 był wykładowcą w Szkole Przemysłu Artystycznego we Lwowie; a od 1945 do 1946 kierownikiem pracowni kowalsko-ślusarskiej w Państwowej Szkole Przemysłu Drzewnego w Zakopanem. W latach 1946–1948 pracował w Biurze Budowlanym Przemysłu Węglowego w Katowicach; w 1946 zaprojektował przebudowę budynku Teatru Zagłębia w Sosnowcu. W późniejszych latach zatwierdzał projekty konserwatorsko-architektoniczne dla diecezji łódzkiej. Zaprojektował również kościół w Zgierzu i elewację do Filharmonii Łódzkiej (niezrealizowana) oraz wnętrze Sali Malinowa w łódzkim Hotelu Grand. Od 1951 do 1956 był profesorem Zakładu Architektury Wnętrz i Projektowania oraz Architektury Okolicznościowej w PWSSP w Łodzi, a w latach 1953–1955 dziekanem Wydziału Architektury Wnętrz. W latach 1947–1960 był scenografem początkowo w Przedsiębiorstwie Państwowym Film Polski, a później w Zespołach Realizatorów Filmowych w Łodzi.
Scenografie do filmów.
Wykonał projekty scenograficzne do filmów:

</doc>
<doc id="1470485" url="https://pl.wikipedia.org/wiki?curid=1470485" title="Radomsk">
Radomsk

Radomsk – dynastia chasydzka założona w 1843 roku w Radomsku przez miejscowego rabina Salomona Rabinowicza. Po jego śmierci funkcje cadyka pełnili: Abraham Isachar (1866–1892) i Ezechiel Rabinowicz (1892–1910). Cadycy i członkowie ich rodzin spoczywają w okazałym ohelu na cmentarzu żydowskim w Radomsku.

</doc>
<doc id="1470488" url="https://pl.wikipedia.org/wiki?curid=1470488" title="Kombiwan">
Kombiwan



</doc>
<doc id="1470489" url="https://pl.wikipedia.org/wiki?curid=1470489" title="Álvaro Pereira">
Álvaro Pereira

Álvaro Daniel Pereira Barragán (wym. ; ur. 28 listopada 1985 w Montevideo) – urugwajski piłkarz występujący na pozycji lewego obrońcy lub pomocnika. Obecnie jest zawodnikiem Getafe CF.
Kariera klubowa.
Zawodową karierę rozpoczynał w klubie Miramar Misiones. Spędził tam dwa sezony, w ciągu których zagrał 32 razy i zdobył jedną bramkę.
Quilmes.
W 2005 roku przeszedł do argentyńskiego Quilmes Atlético Club. W argentyńskiej Primera División zadebiutował 5 października 2005 w przegranym 1:2 meczu z Rosario Central. W pierwszym sezonie w barwach Quilmes rozegrał pięć ligowych spotkań, ale od początku następnych rozgrywek stał się podstawowym graczem swojego klubu. Na koniec sezonu 2006/2007 zajął z zespołem 20. miejsce w lidze i spadł z nim do drugiej ligi. Wówczas zdecydował się na odejście z klubu. W barwach Quilmes zagrał w 34 ligowych meczach.
Argentinos Juniors.
Jego nową drużyną został Argentinos Juniors grający w pierwszej lidze. Kwota transferu wyniosła ok. 200.000 euro. Od czasu debiutu był tam podstawowym graczem. 22 września 2007 strzelił hat-tricka w meczu z Newell's Old Boys. 31 maja 2008 zdobył dwie bramki w spotkaniu z Lanusem. W sezonie rozegrał tam 35 ligowych spotkań i strzelił 11 goli. Natomiast w lidze zajął z klubem 5. miejsce w Torneo Apertura i 8. w Torneo Clausura.
CFR Cluj.
W 2008 roku odszedł do rumuńskiego CFR Cluj za 2,5 mln euro. Pierwszy mecz dla nowego klubu rozegrał 27 lipca 2008 r. w ligowym starciu z CS Otopeni. 10 kwietnia 2009 r. w meczu z Glorią Bistrica zdobył pierwszego gola dla Klużu, a także zaliczył asystę. W siedmiogrodzkim zespole występował przez rok, w ciągu którego zagrał w 29 meczach i strzelił jedną bramkę w lidze rumuńskiej. W tym czasie zdobył z klubem również Puchar Rumunii, a także zadebiutował w Lidze Mistrzów.
FC Porto.
4 lipca 2009 za 4,5 miliona euro przeszedł do portugalskiego FC Porto, które wykupiło 80% praw do piłkarza. Na Estadio do Dragao miał zastąpić sprzedanego do Olympique Lyon Aly'ego Cissokho. Debiut "El Palito" miał miejsce w meczu o Superpuchar Portugalii 2009 z Paços de Ferreira rozegrany 9 sierpnia. Tydzień później, także w meczu z tym samym przeciwnikiem, wystąpił po raz pierwszy w lidze portugalskiej. 3 stycznia 2010 trzykrotnie asystował przy bramkach kolegów w meczu z CD Nacional. Pierwszą bramkę zdobył 21 lutego 2010 r. w wygranym 5:1 spotkaniu ze Sportingiem Braga. Latem 2011 r. po zdobyciu przez "Smoki" Pucharu UEFA odrzucili oni ofertę Chelsea F.C. za Urugwajczyka. 3 października FC Porto podpisało z Pereirą nowy kontrakt mający obowiązywać do 2016 r. Zawarta w nim klauzula odejścia wyniosła 25,7 mln funtów. W barwach "Dragões" rozegrał 72 spotkania ligowe i zdobył 2 gole (drugie trafienie w meczu z Uniao Leirą 12 lutego 2012).
Inter Mediolan.
Pod koniec sierpnia 2012 r. przeniósł się za 10 mln euro do Interu Mediolan. Kwota transferu może ulec zwiększeniu w przypadku zrealizowania określonych celów. Kontrakt wiąże go z "Nerazzurrimi" do czerwca 2016 r i pozwala mu na zarobki 1,7 mln euro rocznie. Pierwszy mecz w nowych barwach przypadł 2 września 2012 r. w ligowej potyczce z Romą. 26 września 2012 r. zdobył debiutancką bramkę dla Interu w starciu z Chievo Werona (2:0).
Kariera reprezentacyjna.
W reprezentacji Urugwaju zadebiutował 19 listopada 2008 r. w bezbramkowo zremisowanym towarzyskim meczu z Francją. Pierwszą bramkę dla reprezentacji strzelił w meczu z Libią. Był powoływany do kadry na mecze eliminacji Mistrzostw Świata 2010. Po tych eliminacjach, które Urugwaj przeszedł po barażach z Kostaryką został powołany do kadry na mundial. Podczas Mistrzostw Świata zdobył, w doliczonym czasie gry, w meczu z RPA, bramkę ustalającą wynik spotkania na 3-0 dla Urugwaju. W 2011 r. wziął udział w turnieju Copa America jako gracz wyjściowej jedenastki Urugwaju, który wygrał po raz 15 te rozgrywki, a sam Pereira przyczynił się do sukcesu dwoma trafieniami w fazie grupowej.
Styl gry.
Alvaro Pereira wyróżnia się szybkością. Jestem graczem występującym na lewej stronie boiska. Może grać na lewej obronie, lewej pomocy lub jako skrzydłowy. Jako jego zalety wymienia się: przechwytywanie piłki, drybling, podania, dośrodkowania. Zarzuca się mu jednak: zbyt długie utrzymywanie się przy piłce, słabe wślizgi oraz braki w koncentracji. Lubi rozgrywać piłkę po ziemi, preferuje dłuższe podania.
Życie prywatne.
Ma dwójkę dzieci: Mattea i Lucia.
Statystyki.
Reprezentacyjne.
Bramki

</doc>
<doc id="1470492" url="https://pl.wikipedia.org/wiki?curid=1470492" title="Strelitzia reginae">
Strelitzia reginae



</doc>
<doc id="1470494" url="https://pl.wikipedia.org/wiki?curid=1470494" title="Salomon Rabinowicz">
Salomon Rabinowicz

Salomon Rabinowicz (ur. 1803, zm. 16 marca 1866 w Radomsku) – rabin, założyciel i pierwszy cadyk chasydzkiej dynastii Radomsk.
Wychował się w rodzinie chasydzkiej. Studiował w jesziwie w Piotrkowie Trybunalskim. Od wczesnej młodości był zwolennikiem Meira z Opatowa. W marcu 1834 roku przybył z Włoszczowy do Radomska, gdzie objął urząd rabina, a w 1843 roku założył dynastię chasydzką. Był autorem wydanego pośmiertnie dzieła "Tiferet Szlomo" (hebr. "Piękno Salomona"; 1867–1869). Zajmował się również komponowaniem muzyki chasydzkiej. Był jednym z najpopularniejszych cadyków w centralnej Polsce.
Był żonaty z Gitel, którą dożyła 92 lat. Miał trzech synów i trzy córki, z których jedna zmarła w dzieciństwie. Jest pochowany – wraz z rodziną – w ohelu na cmentarzu żydowskim w Radomsku. Jego następcą został najmłodszy syn Abraham Isachar Dow Rabinowicz.

</doc>
<doc id="1470498" url="https://pl.wikipedia.org/wiki?curid=1470498" title="Ultrametamorfizm">
Ultrametamorfizm

Ultrametamorfizm jest procesem intensywnego metamorfizmu regionalnego zachodzącym na pograniczu magmatyzmu i wyżejległej strefy objętej metamorfizmem katazonalnym. Proces ten prowadzi do upłynnienia łatwo topliwych składników skały i powstania wtórnego stopu magmowego zwanego migmą w jej litych pozostałościach. Stop ten może krystalizować na miejscu lub może być wyciskany przez panujące ciśnienie w wyższe poziomy skorupy ziemskiej. Uważa się, że ultrametamorfizm zachodzi najczęściej na znacznych głębokościach (kilka do kilkudziesięciu kilometrów) w przedziale temperaturowym ok. 600-700 oC i przy ciśnieniu około 0,5-0,8 GPa. Nierzadko procesom ultrametamorficznym towarzyszy aktywna działalność wody oraz innych rozpuszczonych w niej substancji mineralnych (których "de facto" obecność powoduje obniżenie temperatury topnienia skał). najpowszechniejszym przykładem ultrametamorfizmu jest "migmatyzacja" oraz jej produkt → migmatyt.

</doc>
<doc id="1470501" url="https://pl.wikipedia.org/wiki?curid=1470501" title="Attack &amp; Release">
Attack &amp; Release

Attack &amp; Release – piąty album studyjny amerykańskiego duetu The Black Keys. Muzycy po raz pierwszy zdecydowali się na zatrudnienie profesjonalnego producenta – przy nagraniach pracował Brian Burton (pseud. Danger Mouse). Współpraca z nim zaowocowała utworami o bogatszej aranżacji. Nagrania obfitują w niespodzianki, np. niespotykane wcześniej w twórczości duetu dźwięki fletu ("Same Old Thing"), użyty automat perkusyjny ("Remember When (Side A)"), stała obecność gitary basowej. W "Things Ain't Like They Used to Be" gościnnie śpiewa Jessica Lea Mayfield. Duży udział w powstaniu płyty miał również wujek perkusisty grupy, multiinstrumentalista Ralph Carney. Dotychczasowy styl The Black Keys reprezentuje głównie "I Got Mine".
Na koncertach członkowie grupy wykonują materiał "Attack &amp; Release" w uproszczonej aranżacji, wykorzystując gitarę elektryczną, zestaw perkusyjny oraz, rzadziej, elektryczny fortepian.

</doc>
<doc id="1470502" url="https://pl.wikipedia.org/wiki?curid=1470502" title="Friends of the Western Buddhist Order">
Friends of the Western Buddhist Order



</doc>
<doc id="1470505" url="https://pl.wikipedia.org/wiki?curid=1470505" title="Sangharakshita">
Sangharakshita

Sangharakshita, właściwie Dennis Philip Edward Lingwood (ur. 26 sierpnia 1925 w Londynie, zm. 30 października 2018 w Hereford) – Anglik, który spędził szesnaście lat w Indiach jako mnich buddyjski. W 1967 powołał do istnienia międzynarodowy uniwersalny ruch buddyjski o nazwie Wspólnota Buddyjska Triratna, organizujący naukę medytacji buddyjskich, kursy odosobnienia czy wykłady naukowe. Ruch ten w latach siedemdziesiątych rozrósł się i stał się jednym z czołowych ruchów buddyjskich na Zachodzie. Posiadał około osiemdziesięciu ośrodków w ponad dwudziestu krajach, m.in. w Anglii, Indiach, Australii czy Nowej Zelandii.

</doc>
<doc id="1470506" url="https://pl.wikipedia.org/wiki?curid=1470506" title="Panna de Scudery">
Panna de Scudery

Panna de Scudery (niem. Das Fräulein von Scuderi) – nowela autorstwa E.T.A. Hoffmanna, która ukazała się w latach 1819/21. Opowiada ona o tajemniczej serii morderstw w Paryżu w XVII wieku, o wyjaśnienie której stara się pisarka Madeleine de Scudéry (1607–1701). Dzieło jest uważane za pierwszą niemiecką nowelę kryminalną.
Fabuła.
Akcja książki umiejscowiona jest w Paryżu w roku 1680. 73-letnia panna de Scudery jest poważaną pisarką, zna też osobiście króla Ludwika XIV. W tym czasie w Paryżu ma miejsce seria morderstw, a ofiary uśmiercane są poprzez pchnięcie sztyletem prosto w serce. Wszystkie morderstwa są popełniane według tej samej zasady. Ofiarami są zawsze mężczyźni pochodzenia szlacheckiego, będący w drodze do ich ukochanych i podążający z prezentem w postaci biżuterii. We wszystkich przypadkach klejnoty znikają bez śladu. Mieszkańcy żądają więc interwencji i znalezienia mordercy. W rozmowie z królem panna de Scudery wypowiada następujące słowa:
"Un amant qui craint les voleurs, n’ est point digne d’ amour."
To przekonuje króla, który postanawia nie zaostrzać dochodzenia. 
Na początku opowiadania pewien mężczyzna przynosi pani de Scudery pudełko z klejnotem i listem. W nim szajka morderców dziękuje kobiecie, która nie poparła mobilizacji sił policji. Panna de Scudery jest przerażona i prosi pomocników króla o pomoc. Ci dowiadują się, że biżuteria pochodzi od René Cardillaca, szanowanego paryskiego złotnika. Pewnego dnia jadąc powozem przez Paryż, panna de Scudery spotyka człowieka, który przyniósł jej „ów podarunek”, i który dostarcza pisarce kartkę z wiadomością. Zostaje ona wezwana do oddania biżuterii w przeciągu dwóch dni Cardillacowi, w innym razie jej życie będzie zagrożone. Kobieta przynosi ją jednak dopiero po 3 dniach, odkrywając po przybyciu na miejsce jego zwłoki. Również on został zamordowany sztyletem prosto w serce. Jego uczeń Olivier Brusson, którego przyjaciółką była Madelon, córka Cardillaca, zostaje aresztowany. 
Panna de Scudery przyjmuje Madelon i po rozmowie z nią nabiera pewności, że Olivier jest niewinny. Postanawia mu pomóc i odwiedza go w więzieniu. Przerażona orientuje się, że to właśnie on jest człowiekiem, który przyniósł jej biżuterię oraz wiadomość i ponownie zaczyna wątpić w jego niewinność. Oliver chce jednak zeznawać tylko w obecności de Scudery. W trakcie rozmowy wychodzi na jaw, że jest synem byłej wychowanki panny de Scudery. Oświadcza, że mordercą był nieżyjący już Cardillac, który nie umiał rozstać się ze swoją biżuterią. Przyznaje, że widział na własne oczy, jak Cardillac popełnia morderstwo, ponieważ obawiał się jednak, że może to zaszkodzić Madelon, nie zawiadamiał policji. Przy kolejnej próbie zabójstwa Cardillac zostaje jednak zabity przez pewnego oficera, który uciekł, nie chcąc być uwikłany w całą serię morderstw. Olivier sam przyniósł ciało Cardillaca do domu, przez co podejrzenia skierowały się w jego stronę. 
Po tym, jak oficer zgłosił się do panny de Scudery, ma ona nadzieję na szczęśliwe zamknięcie sprawy. Postępowanie wymaga czasu, ale ostatecznie znajduje szczęśliwy finał. Olivier i Madelon pobierają się, muszą jednak opuścić Paryż i przenoszą się do Genewy.
Okoliczności powstania.
Nowela "Panna de Scudery" należy do zbioru dzieł opublikowanych w 4 tomach w latach 1819–21 w Berlinie pod nazwą „Bracia Serafiońscy”. W dniu św. Serafiona 14 grudnia 1818 Hoffmann oraz jego przyjaciele spotkali się ponownie po dłuższej przerwie (Adalbert von Chamisso wrócił do ojczyzny po 3-letniej podróży). M.in. to wydarzenie zainspirowało Hoffmanna do stworzenia i zatytułowania zbioru. Bracia Serafiońscy prezentują sobie wzajemnie różne historie. Wydarzenia z książki wiążą się z faktami historycznymi, o których pisał Voltaire w swoim dziele pt: "Siècle de Louis XIV", jak i Johann Christoph Wagenseil w jego "Kronice miasta Norymberga". Inspiracją do napisania książki były także przypadki Madame de Brinvilliers i Catherine Monvoisin ze zbioru o nazwie "Pitaval", który Hoffmann jako prawnik naturalnie znał.
Syndrom Cardillaca.
Artysta, aby mógł się utrzymać ze swoich dzieł, musi być zdolny rozstać się z nimi, co często przychodzi mu z trudem, gdyż stanowią one część jego tożsamości. Tak właśnie Cardillac nie potrafił zaakceptować faktu, że ktoś pokazywał się z jego dziełem i z tego powodu mordował kupców, aby odebrać swoje klejnoty. Niektórzy artyści prowadzili starannie listy nabywców, okazjonalnie także zawierając umowy z prawami do odkupienia dzieła.
Arnulf Rainer na przykład zachowywał sobie prawo do odszukania i modyfikacji sprzedanych już eksponatów. W tym kontekście i w powiązaniu z książką Hoffmanna mówi się o syndromie Cardillaca. 

</doc>
<doc id="1470508" url="https://pl.wikipedia.org/wiki?curid=1470508" title="Ewangeliczny Kościół Reformowany we Wrocławiu">
Ewangeliczny Kościół Reformowany we Wrocławiu

Ewangeliczny Kościół Reformowany we Wrocławiu – zbór Ewangelicznego Kościoła Reformowanego działający we Wrocławiu.
Historia.
Zbór powstał w 1995 roku jako grupa misyjna przy Kościele Chrześcijan Baptystów we Wrocławiu. Od 2000 roku funkcjonuje poza ramami KChB jako Ewangeliczny Kościół Reformowany. W maju 2004 roku wszedł w przymierze z Ewangelicznym Zborem Reformowanym w Poznaniu, ustanawiając tym samym Konfederację Kościołów Reformowanych w Polsce. Od roku 2006, należy do międzynarodowej denominacji Communion of Evangelical Reformed Churches (CREC).
Nabożeństwa odbywają się w każdą niedzielę o godzinie 11.00 przy ul. Partyzantów 60 (wejście przez bramę od ulicy Waryńskiego).

</doc>
<doc id="1470511" url="https://pl.wikipedia.org/wiki?curid=1470511" title="Zbór Ewangelicznego Kościoła Reformowanego we Wrocławiu">
Zbór Ewangelicznego Kościoła Reformowanego we Wrocławiu



</doc>
<doc id="1470521" url="https://pl.wikipedia.org/wiki?curid=1470521" title="Ewangeliczny Zbór Reformowany w Poznaniu">
Ewangeliczny Zbór Reformowany w Poznaniu

Ewangeliczny Zbór Reformowany w Poznaniu – zbór, działający w Poznaniu.
Historia.
Zbór powstał w 1997 roku. W maju 2004 roku wszedł w przymierze z Ewangelicznym Kościołem Reformowanym we Wrocławiu, ustanawiając tym samym Konfederację Kościołów Reformowanych w Polsce. W 2006 roku przystąpił do Communion of Reformed Evangelical Churches. Nabożeństwa odbywają się w każdą niedziele o godzinie 10:00. Pastorami zboru są Andrzej Polaszek i dr Bogumił Jarmulak.

</doc>
<doc id="1470522" url="https://pl.wikipedia.org/wiki?curid=1470522" title="Gustavo Oberman">
Gustavo Oberman

Gustavo Andrés Oberman (ur. 25 marca 1985 w Quilmes) – argentyński piłkarz występujący na pozycji pomocnika. Obecnie jest zawodnikiem klubu Argentinos Juniors, do którego jest wypożyczony z CFR Cluj.
Kariera klubowa.
Oberman zawodową karierę rozpoczynał w klubie Argentinos Juniors. W argentyńskiej Primera División zadebiutował 13 sierpnia 2004 w przegranym 0:1 meczu z Racing Club. Od czasu debiutu był podstawowym graczem Argentinos Juniors. 16 października 2004 w wygranym 1:0 pojedynku z San Lorenzo strzelił pierwszego gola w trakcie gry w Primera División Argentina.
W lipcu 2005 odszedł do innego pierwszoligowca - River Plate. Pierwszy ligowy występ w jego barwach zanotował 14 sierpnia 2005 przeciwko Gimnasia y Esgrima Jujuy (0:0). W River Plate pełnił rolę rezerwowego i po jednym sezonie spędzonym w jego barwach, powrócił do Argentinos Juniors. W styczniu 2007 został stamtąd wypożyczony do hiszpańskiego CD Castellón. W Segunda División zadebiutował 11 lutego 2007 w przegranym 0:2 spotkaniu z CD Tenerife. W Castellón grał przez półtora roku, jednak nie został wykupiony przez ten zespół z Argentinos Juniors.
Latem 2008 roku przeszedł do rumuńskiego CFR Cluj. Grał tam przez pół roku, a w styczniu 2009 na zasadzie wypożycznia przeszedł do hiszpańskiego klubu Córdoba CF. Tam zadebiutował 14 lutego 2009 w wygranym 2:0 meczu z Sevilla Atlético. Następnie Oberman został wypożyczony do Argentinos Juniors.
Kariera reprezentacyjna.
Oberman jest byłym młodzieżowym reprezentantem Argentyny. W 2005 roku wraz z kadrą U-20 uczestniczył w Mistrzostwach Świata U-20, które zostały wygrany przez Argentynę.
Życie prywatne.
Gustavo Oberman jest synem Enrique Pablo Obermana, byłego reprezentanta Argentyny.

</doc>
<doc id="1470524" url="https://pl.wikipedia.org/wiki?curid=1470524" title="Genua. Włoskie lato">
Genua. Włoskie lato

Genua ("Genova") – brytyjsko-włoski dramat filmowy z 2008 roku w reżyserii Michaela Winterbottoma.
Fabuła.
Po tragicznej śmierci żony Joe (Colin Firth) wraz z córkami, Kelly (Willa Holland) i Mary (Perla Haney-Jardine) postanawia rozpocząć nowe życie, przeprowadzając się do włoskiego słonecznego miasta Genui. Dla podziwianego przez młode studentki Joe, coraz bardziej podoba się praca wykładowcy uniwersyteckiego. Piękna nastolatka Kelly przeżywa pierwszą miłość. Dziewczyna jest zakochana w chłopaku, którego poznała na plaży. Jedenastoletnia Mary próbuje się odnaleźć w nowym otoczeniu. Przechadzając się po ulicach Genui zauważa ducha swojej zmarłej matki, który wciąż za nią podąża.

</doc>
<doc id="1470525" url="https://pl.wikipedia.org/wiki?curid=1470525" title="Sundbybergs centrum">
Sundbybergs centrum

Sundbybergs centrum – skalna stacja sztokholmskiego metra, położona w gminie Sundbyberg, w dzielnicy Centrala Sundbyberg. Na niebieskiej linii T10, istnieje tutaj możliwość przesiadki do Pendeltågu (kolej miejska). Dziennie korzysta z niej około 11 200 osób.
Leży na głębokości 26 m, posiada dwie hale biletowe. Wyjścia zlokalizowano na stacji Pendeltågu, przy Järnvägsgatan i Landsvägen oraz Stationsgatan 6C. Stację otwarto 19 sierpnia 1985 jako 97. w systemie, posiada jeden peron z dwoma krawędziami.
Na stacji znajdują się prace Larsa Kleena, Michaela Söderlundha i Petera Tillberga wykonane w 1985. Są to m.in. 6 rzeźb wykonanych w różnych technikach i z różnych materiałów przedstawiające historię i przyszłość budynków Sundbybergu. W łączniku między krawędziami w dwóch kierunkach wisi drewniany szkielet łodzi.
Otoczenie.
W pobliżu stacji znajdują się:

</doc>
<doc id="1470529" url="https://pl.wikipedia.org/wiki?curid=1470529" title="Live Gothic">
Live Gothic

Live Gothic – album koncertowy szwedzkiego zespołu metalowego Therion. Został nagrany w warszawskim klubie Stodoła w lutym 2007 roku. Premiera odbyła się 25 lipca 2008 roku.
Płyta pierwsza.
"Czas: 68 min"
Płyta druga.
"Czas: 51 min"

</doc>
<doc id="1470530" url="https://pl.wikipedia.org/wiki?curid=1470530" title="Washington Mutual">
Washington Mutual

Washington Mutual (WaMu) – upadły w 2008 roku amerykański holding finansowy i właściciel największego w Stanach Zjednoczonych towarzystwa finansowego przyjmującego depozyty i udzielającego kredytów hipotecznych, z siedzibą w Seattle. Wbrew nazwie, od wejścia na giełdę nowojorską w 1983 nie był już towarzystwem wzajemnym, lecz spółką akcyjną. Na skutek kryzysu finansowego w USA w 2008 postawiony w stan upadłości i sprzedany nowojorskiemu bankowi JP Morgan Chase.
Założony 25 września 1899, krótko po wielkim pożarze Seattle, jako Washington National Building Loan and Investment Association. Od 1908 zwany Washington Savings and Loan Association, a od 1930 (gdy kupił swą pierwszą spółkę zależną) – Washington Mutual Savings Bank. Przez większość historii WaMu jego slogan reklamowy brzmiał "Przyjaciel rodziny", a w ostatnich latach – "Prostsza bankowość, więcej uśmiechów". Od chwili wejścia na giełdę do 1989 wartość jego akcji podwoiła się. W październiku 2005 za 6,5 mld dolarów przejął Providian, jednego z głównych operatorów kart kredytowych w USA. W marcu 2006 przeniósł się do nowej siedziby, wieżowca WaMu Center, w śródmieściu Seattle. W szczytowym okresie rozwoju zatrudniał 49 400 osób.
Zakupy Washington Mutual po wejściu na giełdę:
25 września 2008, w 119. rocznicę powstania banku, rządowa agencja kontrolna Departamentu Skarbu OTS ogłosiła zamknięcie banku i przekazanie jego majątku syndykowi FDIC, który wkrótce większość jego należności i zobowiązań sprzedał za 1,9 mld dolarów bankowi JP Morgan Chase. Przejęcie WaMu, szóstego pod względem wielkości banku w USA, jest największym bankructwem banku w historii tego kraju, znacznie większym niż największe dotąd bankructwo banku Continental Illinois w 1984 r. Według raportu WaMu za 2007 bank wart był 327,9 mld dolarów, jednak cena jego akcji spadła z 45$ w 2007 do 16 centów 25 września 2008.

</doc>
<doc id="1470531" url="https://pl.wikipedia.org/wiki?curid=1470531" title="Koń skalny">
Koń skalny

Koń skalny – odcinek trasy wspinaczkowej w postaci bardzo wąskiej grani. Jest najczęściej pokonywany okrakiem.
Koń skalny znajduje się np. w Tatrach na północno-wschodniej grani Lodowego Szczytu. Jest to Lodowy Koń na wysokości 2585 metrów. Konia skalnego ma też grań Żabiego Konia w głównej grani Tatr. Te odcinki grani z koniami są dostępne dla taterników, nie prowadzą tędy jednak szlaki turystyczne. W dostępnych turystycznie miejscach Tatr skalnego konia można zobaczyć na szlaku turystycznym w słowackich Rohaczach (tzw. Rohacki Koń). Aby jednak turyści nie musieli pokonywać go okrakiem nad przepaścią, zamontowane zostały na jego łatwiejszej do przejścia stronie łańcuchy.
Podobny do konia skalnego jest utworzony ze śniegu koń śnieżny.

</doc>
<doc id="1470538" url="https://pl.wikipedia.org/wiki?curid=1470538" title="Puchar Świata w skokach narciarskich w Lillehammer">
Puchar Świata w skokach narciarskich w Lillehammer

Puchar Świata w skokach narciarskich w Lillehammer – zawody w skokach narciarskich, przeprowadzane w ramach Pucharu Świata w skokach narciarskich (z przerwami) od sezonu 1983/1984. Pierwszym gospodarzem była skocznia Balbergbakken, natomiast od 1993 areną zmagań jest obiekt Lysgårdsbakken w Lillehammer.
Historia.
Inauguracyjne zawody w 1984 roku wygrał reprezentant Czechosłowacji Pavel Ploc. Następne zawody odbyły się w sezonie 1992/1993 w ramach próby przedolimpijskiej. W tamtych zawodach triumfował zawodnik gospodarzy, późniejszy mistrz olimpijski, Espen Bredesen. Dwa lata później na Lysgårdsbakken swój marsz po pięć zwycięstw w konkursach Pucharu Świata z rzędu rozpoczął Andreas Goldberger (Austria). Zawody w Lillehammer rozpoczynały sezon 1995/96. W obydwu konkursach triumfowali Finowie - najpierw Mika Laitinen, a później Janne Ahonen. Początek sezonu 1996/97 to wygrane Niemca Dietera Thomy i Norwega Kristiana Brendena. Thoma powtórzył swój wyczyn rok później, a drugi konkurs zakończył się zwycięstwem Jani Soininena z Finlandii. Sezon 1998/99 był ostatnim, kiedy to nad jeziorem Mjøsa rozpoczynano Puchar Świata w skokach narciarskich. Oba konkursy zakończyły się triumfem Martina Schmitta. Potem Lillehammer zniknęło na sześć lat z kalendarza zmagań o Kryształową Kulę. W 2000 roku zaplanowane zawody na Lysgårdsbakken zostały, z powodu braku śniegu, przeniesione do Kuopio. Skoczkowie narciarscy zawitali tu ponownie na konkursie w ramach Pucharu Świata dopiero w sezonie 2003/04. Od tego momentu marcowe zawody na Lysgårdsbakken były rozgrywane w ramach Turnieju Nordyckiego. W 2004 roku triumfował reprezentant gospodarzy, Roar Ljøkelsøy, ustanawiając nowy rekord obiektu - 136,5 m. Rok później konkurs zakończył się pomyślnie dla Finów - wygrał Matti Hautamäki, a Janne Ahonen, który ustanowił nowy rekord skoczni - 137 m, zapewnił sobie Kryształową Kulę, drugą z rzędu w swojej karierze. W sezonie 2005/06 w Lillehammer rozegrano aż trzy konkursy. Grudniowe zawody, przeniesione z Trondheim z powodu braku śniegu, zakończyły się triumfami Szwajcara Andreasa Küttela i Czecha Jakuba Jandy. Konkurs w ramach Turnieju Nordyckiego to zwycięstwo mistrza olimpijskiego z Turynu, Thomasa Morgensterna. W grudniu 2006 zawody z Trondheim z powodu braku śniegu ponownie przeniesiono na Lysgårdsbakken. W konkursach zwyciężali Simon Ammann ze Szwajcarii i Gregor Schlierenzauer z Austrii. W kwalifikacjach do drugiego konkursu nowy rekord obiektu ustanowił Adam Małysz - 142 m. Konkurs Turnieju Nordyckiego z powodu zbyt silnie wiejącego wiatru przeniesiono do Oslo. Sezon 2007/08 to ponowny triumf Gregora Schlierenzauera. Austriak ustanowił także nowy rekord obiektu - 143 m. W grudniu 2009 zawody z Trondheim ponownie przeniesiono do Lillehammer. Przyczyną były tym razem problemy techniczne ze skocznią Granåsen. Konkurs, który odbył się 5 grudnia 2009, zakończył się zwycięstwem Gregora Schlierenzauera. Dzień później zwyciężył Simon Ammann ustanawiając nowy rekord skoczni - 146 metrów. Tego samego dnia Gregor Schlierenzauer skoczył 150,5 m, ale nie ustał skoku i zajął czwarte miejsce. W konkursie Pucharu Świata rozegranym 12 marca 2010 w ramach Turnieju Nordyckiego zwyciężył Simon Ammann wyprzedzając Gregora Schlierenzauera i Adama Małysza. Był to jak dotąd ostatni marcowy konkurs Pucharu Świata w Lillehammer. Od sezonu 2010/2011 decyzją Norweskiego Związku Narciarskiego, konkursy są rozgrywane co roku na początku sezonu.. Kolejne zawody Pucharu Świata w Lillehammer odbyły się 3 i 4 grudnia 2011. Po raz pierwszy został wtedy rozegrany konkurs Pucharu Świata kobiet w skokach narciarskich. Zwycięzcą obu konkursów został Andreas Kofler a wśród kobiet Sarah Hendrickson.
W sezonie 2012/2013 zawody w Lillehammer pierwszy raz od 14 lat rozpoczęły rywalizację w Pucharze Świata. Po raz pierwszy w historii PŚ odbył się mieszany konkurs drużynowy kobiet i mężczyzn. W sezonie 2013/2014 ponownie rozegrano konkurs mieszany, który wygrała reprezentacja Japonii. W konkursach indywidualnych zwycięstwa odnieśli Gregor Schlierenzauer i Severin Freund. W sezonie 2014/2015 triumfowali Gregor Schlierenzauer i Roman Koudelka. Drugi konkurs z powodu niekorzystnych warunków atmosferycznych został skrócony do jednej serii. W sezonie 2015/2016 planowano organizację konkursów na dużym obiekcie, lecz z powodów niesprzyjających warunków atmosferycznych organizatorzy postanowili przenieść zawody na normalną skocznię HS 100, a w nich zwyciężyli Freund oraz Kenneth Gangnes.
Od sezonu 2016/2017 zawody w Lillehammer są częścią turnieju Raw Air rozgrywanego wśród mężczyzn (w 2017 rozegrano tylko kwalifikacje, w 2018 zaś kwalifikacje i konkurs), natomiast od sezonu 2018/2019 są częścią tego samego turnieju rozgrywanego wśród kobiet.

</doc>
<doc id="1470543" url="https://pl.wikipedia.org/wiki?curid=1470543" title="Embraer EMB 312 Tucano">
Embraer EMB 312 Tucano

Embraer EMB 312 Tucano – samolot treningowy brazylijskiej firmy Embraer. Samolot zdobył dużą popularność na całym świecie. W 1996 roku oblatano nowy model Embraer EMB 314 Super Tucano.
Wojskowi operatorzy.
Short Tucano:

</doc>
<doc id="1470553" url="https://pl.wikipedia.org/wiki?curid=1470553" title="Gonzalo Rodríguez (kierowca)">
Gonzalo Rodríguez (kierowca)

Gonzalo "Gonchi" Rodríguez (ur. 22 stycznia 1972 roku w Montevideo, zm. 11 września 1999 roku w Monterey) – urugwajski kierowca wyścigowy.
Kariera.
We wczesnych latach kariery ścigał się w Brytyjskiej Formule Renault 2.0 i Brytyjskiej Formule 3. W sezonach 1997–1999 startował w Międzynarodowej Formule 3000. W 1998 roku wygrał dwa wyścigi i zajął trzecie miejsce w klasyfikacji sezonu. W 1999 roku wygrał jeden wyścig i przed ostatnim wyścigiem sezonu zajmował drugie miejsce w klasyfikacji.
W trakcie sezonu 1999 dostał możliwość startu w wyścigu w Detroit, jednej z rund serii CART w zespole Penske Racing. Zajął w nim 12. miejsce zdobywając punkt.
Ponowną okazję startu dostał we wrześniu, na torze Laguna Seca. Jednak podczas treningów przed wyścigiem w jego samochodzie uszkodzeniu uległ przegrzany układ hamulcowy i Gonzalo wypadł z toru przy prędkości przekraczającej 200 km/h uderzając w betonową barierę. Siła uderzenia była tak duża, że samochód przekoziołkował nad ogrodzeniem i wylądował do góry kołami po drugiej stronie bariery ochronnej. Śmierć Rodrígueza była natychmiastowa, a jej przyczyną było pęknięcie czaszki spowodowane przez silne uderzenie w barierę.
Ostatni wyścig sezonu 1999 Formuły 3000 odbył się już po śmierci Urugwajczyka. Wygrał go Jason Watt i wyprzedził Rodrígueza w klasyfikacji końcowej co oznaczało, że ponownie zajął on trzecie miejsce w klasyfikacji końcowej mistrzostw – tym razem pośmiertnie.

</doc>
<doc id="1470555" url="https://pl.wikipedia.org/wiki?curid=1470555" title="Gintaras Furmanavičius">
Gintaras Furmanavičius

Gintaras Jonas Furmanavičius (ur. 5 lipca 1961 w Kownie) – litewski inżynier, przedsiębiorca, polityk, w latach 2004–2006 minister spraw wewnętrznych.
Życiorys.
W 1984 ukończył studia inżynierskie w zakresie budownictwa lądowego na Wydziale Budownictwa Kowieńskiego Instytutu Politechnicznego. W 1997 ukończył studia w zakresie przedsiębiorczości i zarządzania na Uniwersytecie Witolda Wielkiego w Kownie.
Od 1984 pracował jako inżynier w przedsiębiorstwie projektowym "Kauno komprojektas". W latach 1991–1992 był dyrektorem handlowym w spółce "Tricon", a od 1992 do 1996 dyrektorem generalnym spółki "Žemprojektas". Od 1997 pracował jako konsultant w Centrum Nauczania Biznesu Uniwersytetu Technicznego w Kownie, a w latach 1998–1999 jako dyrektor ds. marketingu w Centrum Koszykówki Arvydasa Sabonisa. Od 1999 do 2004 pełnił funkcję dyrektora departamentu komunikacji społecznej w spółce telekomunikacyjnej "Lietuvos telekomas".
Działalność polityczną rozpoczął w 2003, przystępując do Partii Pracy. W 2004 kandydował do Sejmu, jednak nie został wybrany. 7 grudnia 2004 otrzymał nominację na stanowisko ministra spraw wewnętrznych w rządzie Algirdasa Brazauskasa. Funkcję tę stracił po wyjściu Partii Pracy z koalicji rządowej i dymisji rządu w lipcu 2006.
Kierował sztabem wyborczym Partii Pracy w wyborach samorządowych w 2007. Jednocześnie został wybrany radnym Rady Miejskiej w Kownie. W lutym 2008 został dyrektorem w spółce "Tecos". W wyborach parlamentarnych w tym samym roku bez powodzenia ubiegał się o mandat poselski z ramienia DP.

</doc>
<doc id="1470556" url="https://pl.wikipedia.org/wiki?curid=1470556" title="Corrêa">
Corrêa

Carlos Corrêa, właśc. Carlos Rodrigues Corrêa (ur. 29 grudnia 1980 w Limeira w stanie São Paulo) - brazylijski piłkarz występujący na pozycji pomocnika.
Kariera piłkarska.
Kariera klubowa.
Po kilku lat występów w lokalnych klubach, w 2003 roku 23-letni Carlos Corrêa został sprowadzony do klubu SE Palmeiras (z klubu São Bento). W ciągu trzech lat został liderem klubu, w którym występował głównie w środku boiska oraz niekiedy na prawej stronie.
W 2006 roku za 4 miliony euro kupiony do Dynamo Kijów. Bardzo szybko stał się jednym z głównych pomocników Dynama. Słynie z dokładnych podań oraz dobrze "czyta" grę.
W końcu sierpnia 2009 został wypożyczony na rok do Atletico Mineiro. W następnym sezonie 2010/11 został wypożyczony na rok do CR Flamengo. Latem 2011 powrócił do Dynama. W czerwcu 2012 opuścił kijowski klub.

</doc>
<doc id="1470557" url="https://pl.wikipedia.org/wiki?curid=1470557" title="HP 3PAR">
HP 3PAR

3PAR Inc. – amerykański producent systemów pamięci masowej oraz oprogramowania służących do zarządzania pamięcią masową. Centrala firmy znajduje się we Fremont, Kalifornia, USA. 3PAR produkuje produkty klasy enterprise pamięci masowych, włączając w to macierze dyskowe i oprogramowanie zarządzające dla tych produktów.
Sztandarowy produkt firmy 3PAR, serwer pamięci masowej InServ, służy jako podstawa dla budowy wielu data center. Istnieje kilka wersji serwera InServ - seria S (S400 oraz S800) oraz seria T, która konkuruje bezpośrednio z high-endowymi, monolitycznymi macierzami takimi jak EMC DMX oraz HDS USPV; oraz modele serii F (F200 oraz F300 - następcy serii E), konkurenci macierzy EMC CX, IBM DS5000 lub HP EVA (rynek midrange). We wszystkich tych macierzach firmy 3PAR znajduje się system operacyjny InFormOS.
We wrześniu 2010 roku firma została przejęta przez Hewlett-Packard za 2,35 mld dolarów.

</doc>
<doc id="1470560" url="https://pl.wikipedia.org/wiki?curid=1470560" title="Sojusz francusko-rosyjski">
Sojusz francusko-rosyjski

Sojusz francusko-rosyjski, zwany dwuporozumieniem – tajny sojusz pomiędzy Republiką (III) Francuską a Imperium Rosyjskim, który został zawarty w 1892 roku (sojusz polityczny wszedł w życie w 1894) i przetrwał aż do roku 1917. Miał osłabić pozycję Cesarstwa Niemieckiego, które stanowiło największe zagrożenie dla obu krajów ze względu na chęć dominacji w Europie.
Historia.
Między dotychczasowymi sojusznikami Niemcami i Rosją pojawił się rozłam, głównie z powodu utrudnień w udzieleniu Rosji niemieckiej pożyczki.
W 1882 roku Królestwo Włoch, Cesarstwo Niemieckie oraz Austro-Węgry podpisały trójprzymierze, które sprawiło, że Rosja znalazła się w sąsiedztwie potencjalnie wrogiego sobie sojuszu wojskowego (szczególne zagrożenie stanowiły Niemcy), natomiast Francja przeżywała dyplomatyczną izolację po klęsce w wojnie francusko-pruskiej (1870-1871), a jej pozycja na arenie międzynarodowej znacząco spadła. Zarówno Rosja jak i Francja uważały trójprzymierze za zagrożenie wojskowe oraz ekonomiczne, a ponadto – co bardzo istotne – nie istniały między tymi państwami sprzeczności co do pożądanych stref wpływów. W związku z tym, mimo politycznych różnic (Francja była republiką, a Rosja monarchią i samodzierżawiem), stosunki pomiędzy obydwoma krajami po roku 1882 gwałtownie się polepszyły.
 w zamian za przekazanie wojsku rosyjskiemu wiedzy związanej z techniką wojskową. Wzrastał eksport kapitału francuskiego do Rosji. W 1891 roku Marine nationale odwiedziła port w Kronsztadzie, gdzie została ciepło przywitana przez cesarza Aleksandra III. Wówczas po raz pierwszy w Rosji zabrzmiała "Marsylianka", która przed 1891 rokiem była pieśnią zakazaną, a jej wykonywanie było przestępstwem. Z kolei strona francuska wysłuchała hymnu Imperium Rosyjskiego "Boże, zachowaj Cara!", który w republikańskiej i laickiej Francji był symbolem nieakceptowalnego monarchizmu.
Nowy cesarz niemiecki Wilhelm II po dymisji Kanclerza Rzeszy (cesarstwa) Otto von Bismarcka (20 marca 1890) obrał nowy kierunek swojej polityki zagranicznej. Tajny traktat reasekuracyjny, podpisany pomiędzy Niemcami a Rosją, kończył się w 1890 roku. Mimo żądań Rosji, aby traktat został ponownie renegocjowany, Cesarstwo Niemieckie nie wyraziło na to zgody.
Francuscy dyplomaci wkładali wiele wysiłku, aby Francja ponownie stała się europejskim mocarstwem. W 1890 roku Francuzi wysłali do Rosji generała Raoula de Boisdeffre'a, który rozpoczął rozmowy na temat możliwości współpracy wojskowej między tymi krajami. Taka współpraca była dla Rosjan korzystna, ponieważ od dawna próbowali uzyskać dostęp z Morza Czarnego do Morza Śródziemnego przez Dardanele i Bosfor. Po przegranej wojnie krymskiej (1853–1856) i niekorzystnych postanowieniach traktatu paryskiego (1856) liczyli, że uda się to osiągnąć dzięki pomocy Francji. Oprócz tego Rosja była w sporze z Wielką Brytanią dotyczącym Persji (Wielka Gra). Francja chciała odzyskać utraconą w wojnie francusko-pruskiej Alzację i Lotaryngię, Rosja chciała uzyskać swobodny dostęp do Morza Śródziemnego.
W sytuacji, kiedy Rosję przestały dotyczyć zobowiązania wobec Niemiec, Francja (od czasu wojny francusko-pruskiej przeciwnik Niemiec) 17 sierpnia 1892 roku podpisała z nią sojusz wojskowy. Sojusz francusko-rosyjski miał obowiązywać tak długo, jak istniało trójprzymierze. Niemcy znalazły się w niekorzystnym położeniu pomiędzy tymi dwoma krajami. Konwencja ustalała też liczbę wojsk, która miała zostać wprowadzona do walki: 700–800 tys. żołnierzy przez Rosję i 1,3 mln żołnierzy przez Francję. Była to tylko umowa sztabów wojskowych, czyli istniało niebezpieczeństwo jej niewykonania. Rosja w tym czasie wciąż próbowała uzyskać dostęp do niemieckiego rynku finansowego. Ponieważ go nie otrzymała, zdecydowała się na pełny sojusz z Francją (wojskowy i polityczny). Na przełomie 1893 i 1894 konwencję wojskową podpisali ministrowie spraw zagranicznych obu krajów i nabrała ona charakteru międzypaństwowego. Dodatkowo dzięki niej w następnych latach nastąpiła wzajemna wymiana osiągnięć kultury i sztuki.
Porozumienie francusko-rosyjskie, a następnie angielsko-francuskie (tzw. entente cordiale) i angielsko-rosyjskie doprowadziły do powstania trójporozumienia, w skład którego wchodziła Francja, Rosja oraz Wielka Brytania.
W celu ułatwienia współpracy wojsk RF i IR, tuż przed wybuchem I wojny światowej Rosjanie wybudowali w Bobrujsku potężną radiostację, a Francuzi stację odbiorczą na wieży Eiffla.

</doc>
<doc id="1470561" url="https://pl.wikipedia.org/wiki?curid=1470561" title="AccuPoint">
AccuPoint



</doc>
<doc id="1470562" url="https://pl.wikipedia.org/wiki?curid=1470562" title="TrackStick">
TrackStick



</doc>
<doc id="1470564" url="https://pl.wikipedia.org/wiki?curid=1470564" title="Pointstick">
Pointstick



</doc>
<doc id="1470565" url="https://pl.wikipedia.org/wiki?curid=1470565" title="Touchstick">
Touchstick



</doc>
<doc id="1470567" url="https://pl.wikipedia.org/wiki?curid=1470567" title="Jeremiah Brown Howell">
Jeremiah Brown Howell

Jeremiah Brown Howell (ur. 28 sierpnia 1771 roku – zm. 5 lutego 1822 roku) – amerykański prawnik i polityk związany z Partią Demokratyczno-Republikańską.
W 1811 roku został wybrany przedstawicielem stanu Rhode Island w Senacie Stanów Zjednoczonych. Funkcję tę piastował do 1817 roku.
Jego ojciec, David Howell, uczestniczył w Kongresie Kontynentalnym

</doc>
<doc id="1470568" url="https://pl.wikipedia.org/wiki?curid=1470568" title="Paradiso (stacja metra)">
Paradiso (stacja metra)

Paradiso – stacja turyńskiego metra położona w miejscowości Collegno w aglomeracji Turynu na zachód od miasta pod Corso Francia. Stacja wyposażona jest w automaty biletowe oraz jest przystosowana do potrzeb osób niepełnosprawnych. Na powierzchni znajdują się przystanki autobusowe linii 33 i 36.

</doc>
<doc id="1470569" url="https://pl.wikipedia.org/wiki?curid=1470569" title="Carl Großmann">
Carl Großmann

Carl Friedrich Wilhelm Großmann (ur. 13 grudnia 1863 w Neuruppin – zm. 5 lipca 1922 w Berlinie) – niemiecki seryjny morderca.
Życiorys.
O jego wczesnym życiu wiadomo tylko tyle, że był wielokrotnie podejrzany o molestowania seksualne dzieci. Nie został jednak za te czyny nigdy skazany.
W sierpniu 1921 roku Carl Großmann został aresztowany w swoim mieszkaniu w Berlinie, po tym jak sąsiedzi słyszeli kobiece krzyki w jego mieszkaniu. Gdy na miejsce przybyła policja, znalazła leżące na łóżku zwłoki młodej kobiety. Großmann został oskarżony o morderstwo. Według jego sąsiadów do feralnego mieszkania weszło wiele więcej kobiet, ale nie widzieli, żeby później którakolwiek z niego wychodziła. Podczas śledztwa wyszło na jaw, że Großmann w czasie I wojny światowej handlował mięsem niewiadomego pochodzenia. Podejrzewano, że mięsem były pozostałości jego ofiar, a ich kości zostały przez Großmanna wyrzucone do pobliskiej rzeki. W jego mieszkaniu znaleziono dowody świadczące, że zamordowano tam w przeciągu ostatnich tygodni jeszcze co najmniej trzy osoby. Śledczy podejrzewali, że Großmann zamordował naprawdę 26 kobiet, a ich ciała poćwiartował i sprzedał na targu w postaci mięsa.
Mimo podejrzeń policji, Großmann został uznany za winnego tylko ostatniego morderstwa i skazany na karę śmierci. W lipcu 1922 roku Großmann powiesił się w swojej celi, oczekując na wykonanie wyroku. Ile osób naprawdę zamordował, nie wiadomo do dziś.

</doc>
<doc id="1470570" url="https://pl.wikipedia.org/wiki?curid=1470570" title="Frostland Tapes">
Frostland Tapes

Frostland Tapes to kompilacyjna płyta norweskiego zespołu Darkthrone, wydana w 2008 roku, dokumentująca deathmetalowy rozdział w historii grupy przypadający na lata 1988 – 1991. W skład wydawnictwa weszły nagrania z czterech dem, koncert z Danii z 1991 roku oraz pochodzące z tego samego roku nagranie demo niewydanego albumu "Goatlord" (tym razem jest to wersja oryginalna, niezawierająca śpiewu).

</doc>
<doc id="1470573" url="https://pl.wikipedia.org/wiki?curid=1470573" title="Romeo Dallaire">
Romeo Dallaire



</doc>
<doc id="1470574" url="https://pl.wikipedia.org/wiki?curid=1470574" title="Marcin Ossoliński">
Marcin Ossoliński

Marcin Ossoliński herbu Topór (zm. 1580) – rotmistrz królewski (1570) starosta krzeczowski (1576), chorąży krakowski.
Syn Hieronima (zm. ok. 1576) – kasztelana sandomierskiego i Katarzyny Zborowskiej. Miał sześciu braci i siostrę Zofię.
W 1575 roku podpisał elekcję Maksymiliana II Habsburga. Po śmierci ojca w 1576 r., został dziedzicem części Ossolina, Bolesławia, Tarnogrodu i Wykowa. 
Był rotmistrzem wojsk Stefana Batorego w wojnach o Gdańsk w 1577 r. i Moskwą w l. 1558–1570. 
I tak jak jego brat Jan Zbigniew Ossoliński – sekretarz królewski - podczas wojny moskiewskiej, prawdopodobnie wystawił własny poczet i walczył pod Połockiem, Wielkimi Łukami, i Pskowem.
Mąż od 1575 r. Jadwigi Herburt, z którą miał sześcioro dzieci; Feliksa, Jana, Szymona, Kacpra, Jadwigę i Elżbietę.

</doc>
<doc id="1470577" url="https://pl.wikipedia.org/wiki?curid=1470577" title="Marche (stacja metra w Turynie)">
Marche (stacja metra w Turynie)

Marche M1 – stacja turyńskiego metra na zachodnim przedmieściu Turynu w dzielnicy mieszkaniowej. Pierwsza stacja – licząc od Fermi – znajdująca się na terenie Turynu. Marche wybudowano pod Corso Francia. Na powierzchni kursuje autobus linii 36, który dociera do Rivoli.

</doc>
<doc id="1470578" url="https://pl.wikipedia.org/wiki?curid=1470578" title="Judith Arndt">
Judith Arndt

Judith Arndt (ur. 23 lipca 1976 w Königs Wusterhausen) − niemiecka kolarka szosowa i torowa, trzykrotna medalistka olimpijska, wielokrotna medalistka torowych i szosowych mistrzostw świata, a także zdobywczyni Pucharu Świata w kolarstwie szosowym.
Kariera.
Pierwszy sukces w karierze Judith Arndt osiągnęła w 1994 roku, kiedy zdobyła srebrny medal w indywidualnym wyścigu na dochodzenie podczas torowych mistrzostw świata juniorów. Na rozgrywanych dwa lata później igrzyskach olimpijskich w Atlancie zdobyła brązowy medal w tej samej konkurencji, przegrywając tylko z Włoszką Antonellą Bellutti i Francuzką Marion Clignet. Kolejne dwa medale zdobyła w 1997 roku: brązowy w indywidualnej jeździe na czas podczas szosowych mistrzostw świata w San Sebastián oraz złoty na dochodzenie podczas torowych mistrzostw świata w Perth. W trzech kolejnych latach zdobyła trzy medale w indywidualnym wyścigu na dochodzenie: brązowy na MŚ w Bordeaux (1998) i srebrne na MŚ w Berlinie (1999) oraz MŚ w Manchesterze (2000), a także dwa srebrne w wyścigu punktowym w 1999 i 2000 roku. W 2000 roku wystąpiła także na igrzyskach olimpijskich w Sydney, gdzie była czwarta w wyścigu punktowym, szósta na dochodzenie oraz siódma w indywidualnej jeździe na czas. Od tej pory startowała głównie na szosie, zdobywając sześć medali w indywidualnej jeździe na czas: złote na MŚ w Kopenhadze (2011) i MŚ w Valkenburgu (2012), srebrne na MŚ w Hamilton (2003), MŚ w Weronie (2004) i MŚ w Geelong (2010) oraz brązowy podczas MŚ w Varese (2008). Zdobyła także srebrny medal w drużynowej jeździe na czas w 2012 roku oraz dwa medale w wyścigu ze startu wspólnego: złoty w 2004 roku i brązowy w 2008 roku. Wywalczyła także dwa srebrne medale olimpijskie: w wyścigu ze startu wspólnego na igrzyskach w Atenach oraz w indywidualnej jeździe na czas igrzyskach w Londynie. W sezonie 2008 zwyciężyła w klasyfikacji generalnej Pucharu Świata w kolarstwie szosowym, a w sezonie 2012 była druga za Holenderką Marianne Vos. Jest również wielokrotną mistrzynią Niemiec (5-krotnie na torze, 7-krotnie na szosie).
Prywatnie, od 1996 roku, związana z inną niemiecką kolarką - Petrą Rossner.

</doc>
<doc id="1470587" url="https://pl.wikipedia.org/wiki?curid=1470587" title="Judyta turyńska">
Judyta turyńska

Judyta turyńska (ur. po 1135, zm. 9 września po 1174) – druga żona Władysława II Przemyślidy, a od roku 1158 druga – po Świętosławie Swatawie – królowa czeska.
Była córką Ludwika I, landgrafa turyńskiego. Jej siostra Cecylia poślubiła księcia Oldrzycha. W 1153 Judyta została wydana za Władysława II, trzy lata wcześniej owdowiałego. Dwa lata później przyszedł na świat syn Przemysł Ottokar I, pierwszy w dynastii, który otrzymał imię legendarnego jej założyciela Przemysła Oracza. W dalszych latach urodzili się:
Po wyniesieniu Władysława do godności króla Czech przez cesarza Fryderyka I Barbarossę na sejmie w Ratyzbonie 11 stycznia 1158 roku musiało dojść – wzorem dziadka – do kościelnej uroczystości w Pradze, podczas której koronowano oboje małżonków, łącząc obrzęd z unkcją.
Po abdykacji męża (1172) i interwencji cesarza sprzeciwiającego się następstwu Fryderyka Judyta udzieliła Władysławowi schronienia w rodowych dobrach w Turyngii. Po jego rychłej śmierci (1174) zapewne powróciła do Czech i osiadła w klasztorze w Cieplicach, którego była fundatorką i gdzie została pochowana. Jej szczątki odkryto podczas prac archeologicznych w romańskiej bazylice i poddano badaniom antropologicznym.

</doc>
<doc id="1470589" url="https://pl.wikipedia.org/wiki?curid=1470589" title="Śródmieście (Lublin)">
Śródmieście (Lublin)

Śródmieście – dzielnica Lublina położona w ścisłym centrum miasta.
Geografia.
Dzielnica położona jest w środkowo-północnej części Lublina, nad Bystrzycą i Czechówką, będącą jej dopływem.
Główne ulice stanowią: 
Oprócz właściwego Śródmieścia w skład dzielnicy administracyjnej Śródmieście wchodzą także inne dzielnice: północna część Podzamcza (dawniej dzielnica żydowska Lublina), Czwartek (na którym stoi kościół św. Mikołaja), Lemszczyzna, Bielszczyzna, Czechówka Dolna, a także część Starego Miasta.
Urbanistyka.
Na terenie lubelskiego Śródmieścia znajduje się szereg zabytków, budynków użyteczności publicznej, obiektów sakralnych, dawne główne ulice miasta (Krakowskie Przedmieście, Lubartowska i Zamojska), liczne place (m.in. plac Litewski, plac Władysława Łokietka, plac Wolności).
Administracja.
Granice dzielnic administracyjnych Śródmieścia określa statut dzielnicy uchwalony 19 lutego 2009. Granice Śródmieścia tworzą:
Śródmieście ma powierzchnię 3,77 km2. Według stanu na 30 czerwca 2018 na pobyt stały w Śródmieściu było zarejestrowanych 19 013 osób.

</doc>
<doc id="1470590" url="https://pl.wikipedia.org/wiki?curid=1470590" title="Virgilijus Bulovas">
Virgilijus Bulovas

Virgilijus Vladislovas Bulovas (ur. 6 listopada 1939 w Kownie) – litewski inżynier, polityk, dyplomata, minister spraw wewnętrznych w latach 1996 i 2003–2004.
Życiorys.
W 1960 ukończył studia na wydziale elektrotechnicznym Kowieńskiego Instytutu Politechnicznego). W latach 1975–1976 odbywał staż na Uniwersytecie Pensylwanii i Uniwersytecie Kalifornijskim. W 1993 Litewska Rada Naukowa nostryfikowała jego dyplom doktora nauk technicznych.
Po ukończeniu studiów pozostał na macierzystej uczelni jako pracownik naukowy i dydaktyczny. W latach 1960–1975 pełnił kolejno funkcje: asystenta, starszego wykładowcy i prodziekana wydziału automatyki i technik obliczeniowych. Od 1976 pracował na stanowisku docenta. W latach 1988–1992 był dziekanem wydziału podnoszenia kwalifikacji.
W 1992 został wybrany posłem na Sejm jako kandydat Litewskiej Demokratycznej Partii Pracy. W 1993 stał na czele delegacji Republiki Litewskiej ds. negocjacji z Federacją Rosyjską, a w latach 1994–1995 kierował grupą roboczą ds. negocjacji z krajami Wspólnoty Niepodległych Państw. W 1993 otrzymał rangę ambasadora nadzwyczajnego i pełnomocnego.
23 lutego 1996 został mianowany na stanowisko ministra spraw wewnętrznych. Funkcję pełnił do 4 grudnia 1996. 10 lutego 1997 objął funkcję doradcy ministra spraw zagranicznych. W latach 1997–2001 był ambasadorem Republiki Litewskiej w Kazachstanie.
W 2001 powrócił do pracy w resorcie spraw wewnętrznych, obejmując stanowisko wiceministra. Od maja 2002 do maja 2003 był sekretarzem ministerstwa, a 12 maja 2003 otrzymał nominację na stanowisko ministra, które zajmował do 14 grudnia 2004. Później pełnił funkcję wiceministra, a następnie doradcy ministra spraw wewnętrznych.

</doc>
<doc id="1470591" url="https://pl.wikipedia.org/wiki?curid=1470591" title="AIG Japan Open Tennis Championships 2008 (kobiety)">
AIG Japan Open Tennis Championships 2008 (kobiety)

Tenisowy turniej WTA AIG Japan Open Tennis Championships 2008 odbył się od 29 września do 5 października 2008 w Tokio na kortach twardych, z pulą nagród 175 tysięcy dolarów.

</doc>
<doc id="1470592" url="https://pl.wikipedia.org/wiki?curid=1470592" title="Piazza Massaua">
Piazza Massaua

Piazza Massaua – owalny plac znajdujący się na zachodnich obrzeżach Turynu. Plac przecina ze wschodu na zachód Corso Francia. Węzeł komunikacyjny – znajduje się tutaj stacja metra Massaua oraz liczne przystanki autobusowe.

</doc>
<doc id="1470593" url="https://pl.wikipedia.org/wiki?curid=1470593" title="Massaua (stacja metra)">
Massaua (stacja metra)

Massaua – stacja turyńskiego metra na zachodnim przedmieściu Turynu w dzielnicy mieszkaniowej. Stacja powstała pod Piazza Massaua i właśnie temu placu zawdzięcza swoją nazwę. Na powierzchni znajdują się przystanki linii komunikacji naziemnej: 28, 32, 36, 40 i 62.

</doc>
<doc id="1470596" url="https://pl.wikipedia.org/wiki?curid=1470596" title="Koskullskulle">
Koskullskulle

Koskullskulle (kolokw. "Kullen") – miejscowość w północnej Szwecji, w Laponii. Leży w gminie Gällivare, w regionie Norrbotten i liczy 899 mieszkańców . Koskullskulle leży 5 km na północny wschód od Malmberget.
Nazwa wsi (po polsku "Wzgórze Koskulla") pochodzi od Georga Adolfa Koskulla, gubernatora regionu Norrbotten w latach 1816-1821.
Pomiędzy Koskullskullem a Tjautjasem znajduje się "Djävulsklyftan" ("Diabelska Przepaść") – dwukilometrowy kanion o pionowych, 30 m wysokich ścianach. Szerokość kanionu wynosi 50-100 m. W języku potocznym kanion nazywany jest "Cmentarzem Reniferów", od licznych wypadków tych zwierząt, które tu powpadały podczas poszukiwania pokarmu.

</doc>
<doc id="1470600" url="https://pl.wikipedia.org/wiki?curid=1470600" title="Zapowiedź apelacji">
Zapowiedź apelacji

Zapowiedź apelacji – pozaustawowe, lecz powszechnie używane (zwłaszcza przez adwokatów) określenie pisemnego wniosku o sporządzenie uzasadnienia wyroku i doręczenie wyroku wraz z uzasadnieniem (w postępowaniu karnym) i żądania sporządzenia uzasadnienia (w postępowaniu cywilnym). Taki wniosek lub żądanie z reguły poprzedza zainicjowanie procedury apelacyjnej.
Podmioty uprawnione.
Wniosek (żądanie) może złożyć strona postępowania, a w jej imieniu – pełnomocnik. W postępowaniu karnym – również obrońca (w imieniu oskarżonego), podmiot zobowiązany do zwrotu korzyści, uzyskanej w warunkach art. 52 k.k., a w wypadku wyroku warunkowo umarzającego postępowanie wydanego na posiedzeniu także pokrzywdzony.
W postępowaniu karnym, w razie stwierdzenia, że wniosek został złożony przez osobę nieuprawnioną prezes sądu wyda zarządzenie o odmowie przyjęcia tego wniosku. Na zarządzenie to służy zażalenie.
Wymogi formalne pisma.
Wniosek (żądanie) musi spełniać ogólne wymogi pisma procesowego, tzn. zawierać oznaczenie sądu, do którego jest skierowane, sprawy, której dotyczy, oznaczenie i adres podmiotu wnoszącego, treść wniosku (nie ma potrzeby uzasadniać go w jakikolwiek sposób), datę a także podpis sporządzającego wniosek (żądanie).
Termin.
Wniosek (żądanie) musi zostać złożony w terminie zawitym 7 dni od ogłoszenia wyroku. Jednakże w postępowaniu karnym dla oskarżonego pozbawionego wolności, który nie był obecny przy ogłoszeniu wyroku i nie miał obrońcy, bieg tego terminu rozpoczyna się od dnia doręczenia mu tego wyroku. W postępowaniu cywilnym analogicznie regulacja ma zastosowanie do strony, która ze względu na pozbawienie wolności nie była obecna przy ogłoszeniu wyroku i nie miała pełnomocnika.
W postępowaniu karnym, w razie stwierdzenia, że wniosek został złożony po terminie, prezes sądu wyda zarządzenie o odmowie przyjęcia tego wniosku. Na zarządzenie to służy zażalenie. W postępowaniu cywilnym żądanie spóźnione sąd odrzuca na posiedzeniu niejawnym.
Droga alternatywna.
Złożenie wniosku (żądania) nie jest obowiązkowe. W postępowaniu karnym podmiot uprawniony może w terminie do złożenia wniosku od razu wnieść apelację (aczkolwiek w praktyce jest to rzadkie). W takim wypadku powstają wszystkie skutki złożenia wniosku, a dodatkowo w ciągu 14 dni od sporządzenia uzasadnienia możliwe jest uzupełnienie apelacji. W postępowaniu cywilnym apelację można wnieść w ciągu 14 dni od upływu terminu do złożenia żądania.

</doc>
<doc id="1470602" url="https://pl.wikipedia.org/wiki?curid=1470602" title="Premier Liha">
Premier Liha



</doc>
<doc id="1470603" url="https://pl.wikipedia.org/wiki?curid=1470603" title="Anna Mikołajczyk-Niewiedział">
Anna Mikołajczyk-Niewiedział

Anna Mikołajczyk-Niewiedział (ur. 29 stycznia 1972 w Lidzbarku Warmińskim) – polska śpiewaczka, sopranistka. Zdobywczyni 7 Fryderyków.
Życiorys.
Absolwentka Akademii Muzycznej im. Fryderyka Chopina w Warszawie, w klasie śpiewu Małgorzaty Marczewskiej.
Wykonawczyni muzyki oratoryjno-kantatowej, a także pieśni, muzyki dawnej i współczesnej.
Dokonała wielu nagrań, a w 2007 roku ukazała się jej pierwsza solowa płyta zawierająca dwa cykle pieśni Karola Szymanowskiego – "Rymy dziecięce op. 49" oraz "Pieśni księżniczki z bajki op. 33". Śpiewaczce podczas realizacji nagrania towarzyszył pianista Edward Wolanin.
Wzięła udział jako solistka w nagraniach muzyki dawnej z zespołem Ars Nova: "Muzyka Polskiego Średniowiecza" (Travers, 2006), "Muzyka Polskiego Renesansu" (Travers, 2007), "O cudownych uzdrowieniach" (Travers, 2007), "Bogurodzica" (DUX, Czas Kultury, Tonpress, 1997).
Odtwórczyni roli tytułowej w spektaklu "Madame Curie" (2011, reż. Marek Weiss, muz. Elżbieta Sikora, libretto Agata Miklaszewska).

</doc>
<doc id="1470606" url="https://pl.wikipedia.org/wiki?curid=1470606" title="Pozzo Strada">
Pozzo Strada

Pozzo Strada M1 – stacja turyńskiego metra na zachodnim obrzeżu śródmieścia Turynu. Przystanek ulokowany jest pod Corso Francia.

</doc>
<doc id="1470609" url="https://pl.wikipedia.org/wiki?curid=1470609" title="Zorro (telenowela)">
Zorro (telenowela)

Zorro (org. "Zorro: la espada y la rosa") – kolumbijsko-amerykański serial przygodowy. Wyprodukowany przez Telemundo i RTI w 2007 roku, w Polsce emitowany przez stację TV Puls od 1 września 2008 roku do 19 lutego 2009 roku. Całość liczy 122 odcinki. Tytułową rolę zagrał peruwiański aktor i piosenkarz Christian Meier, znany wcześniej z telenoweli "Luz María".
Rozgłos zagraniczny i wielka porażka.
Była to pierwsza w historii, hiszpańskojęzyczna telewizyjna adaptacja przygód Zorra. W przeciwieństwie do poprzednich wersji. Producenci kolumbijskiej wersji "Zorro" odcięli się od sprawdzonych, uznawanych już za tradycyjne, elementów wersji oryginalnej. Wątki przygodowe w filmie zostały zepchnięte na drugi plan, ustępując miejsca melodramatycznym, miłosnym rozterkom głównych bohaterów. Była to najdroższa telenowela jaką nakręcono w 2007 roku w Kolumbii i jedna z najkosztowniejszych w całej Ameryce Łacińskiej. Jej premiera odbyła się w styczniu 2007 roku. Serial ściągnął przed telewizory olbrzymią liczbę 655 tysięcy widzów. Sukces był jednak krótkotrwały, bo już od końca marca stacje telewizyjne zaczynały odnotowywać drastyczny spadek oglądalności telenoweli. Przez całą resztę emisji serial osiągał ledwie 7% udział w publiczność oglądających telenowele. Również na gali Premios India Catalina (kolumbijski odpowiednik "Telekamer") nie udało mu się odnieść sukcesu. Na osiem nominacji produkcja zdobyła tylko jedną nagrodę, przegrywając z Pura sangre, która zdobyła ich aż cztery. Mimo tych niepowodzeń telenowela zyskała spory rozgłos za granicą, było to spowodowane głównie "nadmuchaną promocją", w której przekoloryzowano i zawyżano rzeczywisty poziom serialu. Reklama jednak opłaciła się a telenowela została sprzedana do ponad 90 krajów świata, jednak we wszystkich jej emisja nie odbiła się większym echem a samą produkcję okrzyknięto komercyjną klapą.

</doc>
<doc id="1470610" url="https://pl.wikipedia.org/wiki?curid=1470610" title="Puoltikasvaara">
Puoltikasvaara

Puoltikasvaara – miejscowość w północnej Szwecji, w Laponii. Leży w gminie Gällivare, w regionie Norrbotten i liczy 181 mieszkańców . Puoltikasvaara leży pomiędzy Kiruną a Gällivare, nad jeziorem Soutujärvi.

</doc>
<doc id="1470618" url="https://pl.wikipedia.org/wiki?curid=1470618" title="Rynek w Sztokholmie">
Rynek w Sztokholmie

Rynek w Sztokholmie () – centralny punkt sztokholmskiej dzielnicy Gamla stan. 
We wczesnym średniowieczu znajdowało się na nim targowisko i studnia oraz odbywały się na nim zebrania rajców miejskich i wiece mieszkańców. Na rynku były ustawione także dyby i pręgierz zwany kåken po raz pierwszy wspomniany w związku z tzw. "morderstwem Käpplinge" (Käpplingemorden) w pierwszej połowie XV wieku. Pierwotnie pręgierz znajdował się na szczycie muru więzienia, a następnie podczas prac budowlanych związanych z budynkiem Giełdy Szwedzkiej został przeniesiony na plac Norrmalmstorg w 1771 roku.
Swój dawny wygląd rynek zachował na zachodniej pierzei, gdzie stoją m.in. czerwona kamienica Schantza i wąska kamienica Sefridta (obie z ok. 1650). Reprezentacyjny charakter zyskał dopiero po wybudowaniu giełdy.
Historia.
W listopadzie 1520 roku na rynku miała miejsce krwawa łaźnia sztokholmska, podczas której zginęło, z rozkazu króla Danii Christiana II, osiemdziesięciu dwóch szlachciców.
Architektura.
Budynek Akademii Szwedzkiej.
Na placu znajduje się XVIII-wieczny budynek będący siedzibą Akademii Szwedzkiej, która co roku ogłasza nazwiska laureatów nagrody Nobla. W budynku znajduje się również Sztokholmska Giełda Papierów Wartościowych (Börshuset), a na parterze Muzeum Nobla i biblioteka Nobla.
Budynek został zaprojektowany przez Erika Palmstedta i zbudowany w latach 1773–1776.
Kościół św. Mikołaja w Sztokholmie.
Na Rynku znajduje się najstarsza świątynia Sztokholmu – kościół św. Mikołaja (szw. Storkyrkan), pochodzący z XII wieku, pierwotnie budowany w kształcie bazyliki. W nim koronowano królów Szwecji. W świątyni znajduje się rzeźba Bernta Notkego przedstawiająca św. Jerzego w walce ze smokiem.
Grillska Huset.
Jest to budynek, którego obecna fasada pochodzi z XVIII wieku, a pozostała część z okresu średniowiecza. Kształt nadano mu w 1649 roku, a ostatecznie podczas remontów w 1750 i 1914 roku. W kamienicy znajdują się barokowe dekoracje, a na parterze kawiarnia z tarasem "Grillska Caféet". Nazwa budynku pochodzi z XVII wieku.

</doc>
<doc id="1470620" url="https://pl.wikipedia.org/wiki?curid=1470620" title="Betão (ur. 1983)">
Betão (ur. 1983)

Betão, właśc. Ebert William Amâncio (ur. 11 listopada 1983 w São Paulo) – brazylijski piłkarz występujący na pozycji obrońcy.
Kariera klubowa.
Betão jest wychowankiem klubu Corinthians Paulista, występował w rozgrywkach Copa Libertadores. Na początku 2008 roku podpisał kontrakt z klubem Santos FC w którym rozegrał 5 meczów.
Latem 2008 roku za 1,6 miliona euro kupiony do Dynamo Kijów. Od pierwszych meczów został głównym piłkarzem linii obrony Dynama. 15 stycznia 2013 roku został wypożyczony do francuskiego Evian Thonon Gaillard FC. W sierpniu 2013 jako wolny agent przeszedł do Ponte Preta Campinas. Na początku stycznia 2015 powrócił do Dynama Kijów, ale nie rozegrał żadnego meczu i po wygaśnięciu kontraktu 30 czerwca 2015 opuścił ukraiński klub, a już 4 lipca ponownie został piłkarzem Evian Thonon Gaillard FC.

</doc>
<doc id="1470622" url="https://pl.wikipedia.org/wiki?curid=1470622" title="Betão">
Betão



</doc>
<doc id="1470636" url="https://pl.wikipedia.org/wiki?curid=1470636" title="Droga wojewódzka nr 280">
Droga wojewódzka nr 280

Droga wojewódzka nr 280 (DW280) – droga wojewódzka leżąca w zachodniej Polsce. Arteria łączy centrum Zielonej Góry z Czerwieńskiem i Brodami. W Brodach znajduje się przeprawa promowa przez rzekę Odrę.
Historia numeracji i kategorii.
Nieznana jest historia numeracji trasy przed 1986 rokiem – na ówcześnie wydawanych mapach i atlasach samochodowych droga była oznaczana jako lokalna („droga inna”); w niektórych wydaniach brakowało fragmentów przebiegu.
Aktualny numer wprowadzono 14 lutego 1986 r., na mocy uchwały Rady Ministrów z 2 grudnia 1985 r.
W latach 1985–1998 posiadała kategorię drogi krajowej. Od 1 stycznia 1999 r. jest drogą wojewódzką.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
We wcześniejszych latach na całej długości drogi największy dopuszczalny nacisk na pojedynczą oś wynosił 8 ton.

</doc>
<doc id="1470638" url="https://pl.wikipedia.org/wiki?curid=1470638" title="Lista szczytów Karkonoszy">
Lista szczytów Karkonoszy

Szczyty Karkonoszy obejmujące: Śląski Grzbiet, Czarny Grzbiet, Kowarski Grzbiet, Lasocki Grzbiet, które wchodzą w skład Głównego Grzbietu Karkonoszy, Karkonoski Padół Śródgórski, Pogórze Karkonoskie po stronie polskiej i Czeski Grzbiet oraz Grzbiety Południowe (Kozí hřbety, Vilémovská hornatina, Vlčí hřbet, Žalský hřbet, Růžohorská hornatina i Černohorská hornatina), po stronie czeskiej.

</doc>
<doc id="1470639" url="https://pl.wikipedia.org/wiki?curid=1470639" title="Solna strand">
Solna strand

Solna strand (do 18 sierpnia 2014 Vreten) – skalna stacja sztokholmskiego metra, położona w gminie Solna, w dzielnicy Huvudsta. Na niebieskiej linii T10. Dziennie korzysta z niej około 2900 osób.
Stacja położona jest na osiedlu Solna strand. W przeszłości dominowała tutaj zabudowa przemysłowa i biurowa. Do 2011 składy metra nie zatrzymywały się na stacji we wczesnych godzinach porannych i w nocy, w weekendy stacja pracowała tylko 8 godzin.
Osiedle przemianowano na początku XXI wieku z nazwy "Vretens industriområde". Stacja metra pozostała pod dotychczasową nazwą. W 2013 rozpoczęto procedurę zmiany nazwy stacji metra, oficjalnie od 18 sierpnia 2014 funkcjonuje stacja "Solna strand". Cały proces zmiany nazewnictwa szacowano na 3,7 miliona koron, a wymiana map systemu itp. została połączona z przedłużeniem Tvärbany.
Stacja leży na głębokości 28 m, prostopadle pod Vretenvägen, wyjście zlokalizowano na rogu Korta gatan i Torggatan. Stację otwarto 19 sierpnia 1985 jako 96. w systemie, posiada jeden peron z dwoma krawędziami.
Zobaczyć można tutaj prace Takashi Narahy zatytułowane "Himmelen av kub" (pol. "Kostki nieba"), są to niebieskie sześciany z chmurami wystające ze ścian i podłogi peronu. Przed wejściem znajduje się czarna kostka.

</doc>
<doc id="1470640" url="https://pl.wikipedia.org/wiki?curid=1470640" title="Debussy">
Debussy



</doc>
<doc id="1470644" url="https://pl.wikipedia.org/wiki?curid=1470644" title="Fraktura (film)">
Fraktura (film)

Fraktura – albański film fabularny z roku 1983 w reżyserii Piro Milkaniego, na motywach powieści Flamura Topiego "Iliri dhe Turi".
Opis fabuły.
Gazi jest małym chłopcem, który codziennie idąc do szkoły, mija pomnik stojący w parku miejskim. Dzieci nazywają postać stojącą na pomniku Ilirem. Pewnego dnia pomnik zostaje uszkodzony, a Gazi przeżywa dramat, którego nie są w stanie zrozumieć ani jego rodzice, ani dziadek.
Pomnik eksponowany w filmie wykonał Mumtaz Dhrami.

</doc>
<doc id="1470645" url="https://pl.wikipedia.org/wiki?curid=1470645" title="Ebert William Amancio">
Ebert William Amancio



</doc>
<doc id="1470646" url="https://pl.wikipedia.org/wiki?curid=1470646" title="Hromove">
Hromove



</doc>
<doc id="1470647" url="https://pl.wikipedia.org/wiki?curid=1470647" title="Kazimieras Garšva">
Kazimieras Garšva

Kazimieras Garšva (ur. 11 listopada 1950 w Linkowie) – litewski językoznawca, przewodniczący nacjonalistycznego stowarzyszenia „Vilnija”.
W latach 1968–1973 studiował literaturę i filologię litewską na Wileńskim Uniwersytecie Państwowym, naukę kontynuował na Uniwersytecie im. Łomonosowa (1973–1976). W 1973 roku podjął pracę w Instytucie Języka Litewskiego.
W 1977 roku obronił dysertację na temat samogłosek w języku litewskim (). W 1993 roku uzyskał habilitację.
Jest autorem ponad 100 publikacji naukowych i 5 książek oraz współautorem „Gramatyki współczesnej języka litewskiego”. Zajmuje się badaniem dialektów języka litewskiego oraz jego historią, fonetyką i zagadnieniami etymologii.
Stoi na czele radykalnej antypolskiej organizacji „Vilnija”, broniącej rzekomo zagrożonej litewskości Litwy Wschodniej. Stowarzyszenie wsławiło się m.in. żądaniem delegalizacji Akcji Wyborczej Polaków na Litwie za działania sprzeczne z konstytucją, dyskryminację języka litewskiego w samorządach Wileńszczyzny oraz rozniecanie waśni narodowych.
Nagrodzony Krzyżem Oficerskim Orderu „Za Zasługi dla Litwy”

</doc>
<doc id="1470648" url="https://pl.wikipedia.org/wiki?curid=1470648" title="Fabio Assuncao">
Fabio Assuncao



</doc>
<doc id="1470656" url="https://pl.wikipedia.org/wiki?curid=1470656" title="Kazimieras Garsva">
Kazimieras Garsva



</doc>
<doc id="1470661" url="https://pl.wikipedia.org/wiki?curid=1470661" title="Puchar Świata w skokach narciarskich w Hakubie">
Puchar Świata w skokach narciarskich w Hakubie

Puchar Świata w skokach narciarskich w Hakubie po raz pierwszy rozegrano w sezonie 1996/97 w ramach próby przedolimpijskiej. Impreza nie zaczęła się pomyślnie dla organizatorów. Konkurs na skoczni K-90 został odwołany. Dzień później, na dużym obiekcie triumfował Adam Małysz. Hakuba wróciła do kalendarza Pucharu Świata w sezonie 1999/00. W rywalizacji drużynowej najlepsi okazali się Finowie. Indywidualny konkurs zakończył się zwycięstwem Jani Soininena. Rok później triumfował Niemiec Martin Schmitt. W pierwszej serii upadek miał lider Pucharu Świata, Adam Małysz. Polak stracił po tym konkursie przodownictwo w klasyfikacji. Odzyskał je trzy dni później, w Sapporo. Konkurs w sezonie 2001/02 był popisem Austriaków, którzy jako jedyni wysłali do Japonii, na ostatnie zawody przed Igrzyskami Olimpijskimi, najsilniejszą reprezentację. Na Skoczni Olimpijskiej w Hakubie triumfował Andreas Widhölzl. W 2003 roku sensacyjnym zwycięzcą konkursu w Hakubie został wówczas młody austriacki skoczek Christian Nagiller. Podczas - dotychczas ostatnich - zawodów Pucharu Świata w Hakubie w sezonie 2003/04 silne opady śniegu spowodowały przeniesienie ich na następny dzień. Zakończyły się one wygraną fina, Matti Hautamäkiego.

</doc>
<doc id="1470663" url="https://pl.wikipedia.org/wiki?curid=1470663" title="Emma Lazarus">
Emma Lazarus

Emma Lazarus (ur. 22 lipca 1849 w Nowym Jorku, zm. 19 listopada 1887 tamże) – amerykańska poetka pochodzenia żydowskiego.
Życiorys.
Emma Lazarus przyszła na świat jako jedno z siedmiu dzieci Mosesa (Mojżesza) i Esther (Estery) Lazarusów. Ojciec poetki wywodził się z dobrze zadomowionego w Stanach Zjednoczonych rodu o sefardyjskich, portugalskich korzeniach. Rodzice byli dość zamożni, ponieważ czerpali dochody z intratnej produkcji cukru. Stan majątkowy rodziny pozwolił na gruntowne wykształcenie potomstwa i umożliwił młodej Emmie rozpoczęcie mało konkretnej kariery literackiej. Osiągnięcie statusu intelektualistki było w drugiej połowie XIX wieku trudne dla każdej kobiety, bez względu na pochodzenie narodowe i wyznawaną religię. W konserwatywnym społeczeństwie amerykańskim droga kobiety do niezależności była wręcz trudniejsza niż w Europie. Rodzice poetki sprzyjali jej literackim skłonnościom. W roku 1866 opublikowany został jej debiutancki tomik zatytułowany "Poems and Translations Written Between the Ages of Fourteen and Seventeen". Po dwóch latach poetka zdecydowała się wysłać go Ralphowi Waldo Emersonowi, który dostrzegł w nim oznaki autentycznego talentu poetyckiego. Wsparcie Emersona niewątpliwie pomogło początkującej poetce wejść do świata literackiego. W późniejszych latach Emma Lazarus spotkała się z innymi cenionymi przedstawicielami poezji i prozy anglojęzycznej, Robertem Browningiem, Williamem Morrisem i Henrym Jamesem. W 1871 roku poetka wydała tom "Admetus and Other Poems". Trzy lata później opublikowała powieść "Alide: An Episode in Goethe’s Life". Równocześnie Emma Lazarus otwarcie wypowiadała się przeciwko antysemityzmowi i prześladowaniom, zwłaszcza w carskiej Rosji. Organizowała też pomoc dla żydowskich uchodźców, tłumnie przybywających zza Atlantyku. Umarła w wieku 38 lat na chorobę Hodgkina.
Tożsamość.
Podobnie jak wielu Amerykanów, Emma Lazarus miała podwójną tożsamość narodową i kulturową. Będąc wykształconą Amerykanką, myślącą i piszącą po angielsku, świadomie zwróciła się ku dziedzictwu swojego narodu, stając się tym samym rzeczniczką nowoczesnego syjonizmu na długo przed powstaniem państwa Izrael.
Twórczość.
Emma Lazarus była autorką między innymi cyklu lirycznego "Epoki", dramatu "The Spagnoletto" i tragedii "The Dance to Death", opowiadającej o prześladowaniu Żydów w średniowiecznych Niemczech. Tę ostatnią sztukę zadedykowała brytyjskiej pisarce George Eliot, dziękując jej za powieść "Daniel Deronda", istotną dla żydowskiego odrodzenia narodowego. Ważnym polem działalności literackiej Emmy Lazarus była translacja. Tłumaczyła poezję Heinricha Heinego jak również lirykę średniowiecznych żydowskich poetów z terenu Hiszpanii.
Jest autorką sonetu "The New Colossus" (1883), który w 1903 został wygrawerowany na płycie z brązu i umieszczony wewnątrz Statuy Wolności. Kamila Sławińska trafnie zauważa, że utwór ten najpełniej wyraża ideę Ameryki jako nowej ojczyzny dla wszystkich jej szukających. Był wykorzystywany przez przeciwników polityki antyimigracyjnej gabinetu Donalda Trumpa. Cytat z wiersza pojawia się na transparentach noszonych przez demonstrantów.
Twórczość poetycka Emmy Lazarus charakteryzuje się dyscypliną formalną i melodyjnym, eufonicznym brzmieniem. Poetka stosuje regularne strofy znane z tradycji poezji angielskiej, w tym sekstynę, strofę królewską, oktawę i decymę, jak również wiersz biały.
Upamiętnienie.
Na cześć poetki Richard Watson Gilder napisał sonet.
Przekłady.
Polskie tłumaczenia wierszy Emmy Lazarus znalazły się w internetowej Antologii poezji angielskiej.

</doc>
<doc id="1470666" url="https://pl.wikipedia.org/wiki?curid=1470666" title="EU II">
EU II



</doc>
<doc id="1470669" url="https://pl.wikipedia.org/wiki?curid=1470669" title="Huvudsta">
Huvudsta

Huvudsta - skalna stacja sztokholmskiego metra, położona w gminie Solna, w dzielnicy Huvudsta. Na niebieskiej linii T10. Dziennie korzysta z niej około 3 500 osób. Wejście zaprojektował Yorgo Turac w 1998, wewnątrz można zobaczyć prace Pera Holmberga.
Leży na głębokości 25 m pod Huvudsta centrum, wyjście znajduje się przy Storgatan. Stację otwarto 19 sierpnia 1985 jako 95. w systemie, posiada jeden peron z dwoma krawędziami.
Otoczenie.
W pobliżu stacji znajdują się:

</doc>
<doc id="1470671" url="https://pl.wikipedia.org/wiki?curid=1470671" title="Shinobi">
Shinobi

Shinobi – japoński film ninjutsu z 2005 roku, wyreżyserowany przez Tena Shimoyama i napisany przez Kenya Hirata. Film jest adaptacją powieści "The Kouga Ninja Scrolls" pisarza Futaro Yamada, która opowiada o walce pomiędzy dwoma rodami ninja, Iga i Kouga oraz nieszczęśliwej miłości pomiędzy Kogą Gennosuke (Kouga) i Oboro (Iga). Piosenka przewodnia z filmu, Heaven Ayumi Hamasaki znalazła się na 1. miejscu list przebojów. Film zdobył dwie statuetki (dla "Najlepszego aktora" i "Nowej aktorki") na "Kinema Junpo Awards" i "Yokohama Festival" w 2006 roku.
6 lutego 2007 Funimation Entertainment wydało film w Stanach Zjednoczonych. Dwupłytowe DVD zawiera dodatkowo zwiastuny filmowe i materiały tekstowe. W Polsce specjalna premiera DVD odbyła się 20 listopada 2006.
Tak samo jak w serii manga i anime zatytułowanej "Basilisk" opartej na tej samej książce, imiona bohaterów zostały niezmienione. Jednak same ich charaktery są zupełnie inne w porównaniu do oryginału i serii manga/anime.
Opis fabuły.
Japonia, 1614 rok (okres Sengoku). Gennosuke (ród Koga) i Oboro (ród Iga) są w sobie zakochani. Kiedy się poznali, nie wiedzieli kim są, jednak od kiedy się dowiedzieli, spotykają się potajemnie. Pochodzą bowiem z dwóch odległych, ukrytych w górach wsi, które rywalizują ze sobą. Przez 400 lat rody szkoliły wojowników ninja na mistrzów tajemniczych mocy i sztuk zwanych "shinobi". Od wielu lat wiąże je jednak umowa, która zabrania im używać tych sztuk walki przeciwko sobie.
Ieyasu, pierwszy siogun z rodu Tokugawa, któremu ostatecznie udało się zjednoczyć Japonię chce, po długich czasach wojny, zaprowadzić całkowity pokój i utrzymać kraj w jedności. Dlatego stara się zdusić w zarodku wszelkie potencjalne źródła konfliktu. A takim może być nienawiść, jaką żywią do siebie przedstawiciele dwóch klanów wojowników, którą mogą, do własnych celów, wykorzystać jego przeciwnicy. By temu zapobiec, siogun knuje podstępny plan ostatecznego pozbycia się zwaśnionych rodzin organizując krwawe zawody. Z jego rozkazu zostaje wybranych po pięciu wojowników z każdego klanu, którzy będą ze sobą walczyć i z których ma wyjść żywo tylko jeden wojownik. Od tego, kto zwycięży i dotrze do zamku Sunpu, zależy, który z synów sioguna zostanie jego następcą. Na czele wojowników Iga staje Oboro, a Koga Gennosuke, następcy przywódców obu wsi.
W wyniku intrygi Ieyasu miłość kochanków zostaje wystawiona na ciężką próbę.
Wojownicy.
Lista pięciu najlepszych wojowników z klanu Iga i Kouga.
Kouga
Iga

</doc>
<doc id="1470672" url="https://pl.wikipedia.org/wiki?curid=1470672" title="Aleksander Popławski">
Aleksander Popławski

Aleksander Popławski, lit. Aleksander Poplavski (ur. 26 lutego 1955 w Wilnie, zm. 31 maja 2019) – litewski lekarz, polityk i przedsiębiorca narodowości polskiej, w latach 2000–2004 poseł na Sejm Republiki Litewskiej.
Życiorys.
Ukończywszy w 1973 szkołę średnią nr 19 w Wilnie, podjął studia na wydziale medycznym Wileńskiego Uniwersytetu Państwowego. W 1979 uzyskał dyplom lekarza, po czym skierowano go do pracy w Szyłokarczmie, gdzie kierował lokalną stacją sanitarno-epidemiologiczną. Po powrocie do Wilna od 1987 pracował jako lekarz w związkach zawodowych, później przeniósł się do centrum higieny, z którym związany był do 1993.
Po ogłoszeniu przez Litwę niepodległości rozpoczął działalność w biznesie, zakładając w 1993 firmę Alvoda. Dwa lata później otworzył w Wilnie kawiarnię Alina, a w 1998 restaurację Pylimėlis, której prowadzenie przejęła później jego żona.
Pod koniec lat 90. związał się z powstałym właśnie Nowym Związkiem (Socjalliberałami), z ramienia którego kandydował w wyborach 2000 w okręgu jednomandatowym Wilno-Troki. Uzyskawszy mandat poselski, wszedł w skład frakcji Nowego Związku, stał na czele sekcji polskiej tej partii. Od 2001 pozostawał posłem niezrzeszonym.
Od 2000 do 2003 zasiadał w radzie miejskiej Wilna. W 2003 wstąpił do Partii Liberalno-Demokratycznej. W wyborach parlamentarnych w 2004 bez powodzenia ubiegał się o reelekcję jako kandydat niezależny.

</doc>
<doc id="1470674" url="https://pl.wikipedia.org/wiki?curid=1470674" title="Stanisław Bohusz">
Stanisław Bohusz

Stanisław Wołodymyrowycz Bohusz, ukr. Станiслав Володимирович Богуш (ur. 25 października 1983 w Zaporożu, Ukraińska SRR) – ukraiński piłkarz, grający na pozycji bramkarza.
Kariera piłkarska.
Kariera klubowa.
Jest wychowankiem szkoły piłkarskiej SDJuSzOR Metałurh (trenerzy – Eduard Tymoszenko, Wałentyn Hryshyn). Występował w klubach Metałurh Zaporoże oraz Metałurh-2 Zaporoże. W Wyższej Lidze debiutował 14 marca 2004 roku w meczu z Dnipro Dniepropietrowsk (0:0).
Od sierpnia 2008 roku jest bramkarzem klubu Dynamo Kijów. W pierwszych że meczach wykazał się dobrą postawą i zajął miejsce podstawowego bramkarza, które do tej pory wiele lat należało do Szowkowskiego. Potem w marcu 2010 przeniósł operację, po czym długo rehabilitował się. Latem 2013 został wolnym agentem. W połowie października 2013 podpisał kontrakt z Arsenałem Kijów. Po rozformowaniu Arsenału, 29 stycznia 2014 podpisał 1,5-letni kontrakt z Worskłą Połtawa. W maju 2016 po wygaśnięciu kontraktu opuścił połtawski klub.
Kariera reprezentacyjna.
Występował w reprezentacjach juniorskich i młodzieżowych Ukrainy. W reprezentacji U-19 rozegrał 5 meczów (4 gole), a w U-21 – 3 mecze (1 gol). 19 listopada 2008 debiutował w bramce reprezentacji Ukrainy w spotkaniu towarzyskim z Norwegią, wygranym 1:0.

</doc>
<doc id="1470678" url="https://pl.wikipedia.org/wiki?curid=1470678" title="Česlovas Blažys">
Česlovas Blažys

Česlovas Kazimieras Blažys (ur. 18 sierpnia 1943 w Kibartach) – litewski oficer policji, urzędnik państwowy, minister spraw wewnętrznych w latach 1999–2000.
Życiorys.
W latach 1965–1970 studiował na Wydziale Prawa Uniwersytetu Wileńskiego, a w latach 1977–1980 w Akademii MSW ZSRR.
W 1967 rozpoczął pracę w milicji. Do 1977 pracował jako inspektor i starszy inspektor śledczy. W latach 1981–1989 był szefem rejonowego wydziału spraw wewnętrznych w Wilnie. Od 1989 był zastępcą naczelnika służby profilaktyki Ministerstwa Spraw Wewnętrznych.
W latach 1990–1991 kierował wydziałem na Litewskiej Akademii Policyjnej. Od 1991 pełnił funkcję naczelnego komisarza zarządu policji samorządowej w departamencie policji w MSW. W latach 1993–1995 był dyrektorem departamentu migracji przy Rządzie Republiki Litewskiej.
Od 1995 do 1997 pracował jako dyrektor generalny w spółce "Gelvora".
W latach 1997–1999 sprawował urząd naczelnego komisarza policji wileńskiej. Od 10 czerwca 1999 do 9 listopada 2000 był ministrem spraw wewnętrznych. Do 2008 przewodniczył Państwowej Komisji Kontroli Gier.

</doc>
<doc id="1470679" url="https://pl.wikipedia.org/wiki?curid=1470679" title="PSL-PO">
PSL-PO



</doc>
<doc id="1470681" url="https://pl.wikipedia.org/wiki?curid=1470681" title="Bazyli Ustrzycki (1715–1751)">
Bazyli Ustrzycki (1715–1751)

Bazyli Ustrzycki herbu Przestrzał, (ur. w 1715, zm. w 2 września 1751) 
– stolnik żydaczowski (1729-1735), stolnik przemyski (1746-1751), kasztelan przemyski (1746-1751), poseł do Stambułu z Krzysztofem Popielem (w 1748).
W młodości walczył w chorągwi króla polskiego Augusta II Mocnego. Był posłem ziemi przemyskiej na sejm 1730 roku.
Pierwszą żoną była Miączyńska cześnikówna bracławska, a drugą (od 1735 r.) Katarzyna Zielonka - też cześnikówna bracławska.
Córką Bazylego i Katarzyny Zielonki była; Apolonia Ustrzycka h. Przestrzał (ur. 17 stycznia 1736, zm. 1814), którą poślubił w 1749 r. gen. książę Antoni Lubomirski h. Szreniawa - właściciel Boguchwały, Przeworska. Drugim jej mężem został (21 stycznia 1751), książę Kazimierz Poniatowski h. Ciołek (1721-1800), generał wojska koronnego, książę nadany (1764), podkomorzy wielki koronny. 
Bazyli Ustrzycki kupił Lutowiska i przekazał je w posagu córce Mariannie Ustrzyckiej - zamężnej z Szymonem Urbańskim – łowczym kamienieckim.

</doc>
<doc id="1470685" url="https://pl.wikipedia.org/wiki?curid=1470685" title="Kamienica Baryczkowska w Warszawie">
Kamienica Baryczkowska w Warszawie

Kamienica Baryczkowska – kamienica wzniesiona ok. 1440, znajdująca się przy Rynku Starego Miasta nr 32 w Warszawie .
Opis.
Na początku XV wieku kamienica znajdowała się w posiadaniu Anny, żony Piotra Pielgrzyma, wójta dziedzicznego Starej Warszawy. Następnie właścicielem był Andrzej Pielgrzym-Górczewski, który był synem Anny i Piotra.
Górczewscy byli właścicielami kamienicy do 1501 r. Następnie przeszła ona w posiadanie burmistrzowskiej rodziny Landekerów. Na początku XVI wieku odziedziczył ją Jerzy Baryczka (rajca). Własnością tej rodziny była do 1683 r. Wielokrotnie przebudowywana (m.in. w 1509 r., przed 1562 r. – podzielono i sklepiono piwnice oraz wydzielono sklep). Wówczas kamienica była najprawdopodobniej trzykondygnacyjna.
Na początku XVI wieku na tyłach działki powstał murowany budynek gospodarczy.
W latach 1629–1633 kamienica przeszła gruntowną przebudowę. Właścicielem jej był Wojciech Baryczka. Najprawdopodobniej wówczas dobudowano kolejną kondygnację, dodano w fasadzie portal, dekoracje sklepień w przyziemiu, obramienia okien oraz attykę. Wojciech Baryczka nadał budynkowi charakter późnorenesansowy.
Kolejnym właścicielem kamienicy była ormiańska rodzina kupiecka Minasowiczów (1683–1808). Pod koniec XVIII wieku w budynku znajdowała się fabryka skór Cadra.
W 1851 r. obiekt przeznaczono do rozbiórki. W 1852 r. kamienica została wyremontowana przez Leona Żakowskiego (budowniczy i współwłaściciel).
Kolejnym posiadaczem nieruchomości była m.in. rodzina Szancerów (1888–1910), w 1911 kamienica została sprzedana przez Helenę z Szancerów Szteinbergod Towarzystwu Opieki nad Zabytkami Przeszłości.
W 1912 r. budynek został odrestaurowany pod nadzorem Władysława Marconiego, Czesława Przybylskiego, Teofila Wiśniewskiego i Jarosława Wojciechowskiego. Odsłonięto polichromowane belki stropowe, malowany fryz podstropowy (druga połowa XVII wieku). W 1917 r. wykończono sale posiedzeń według projektu Zdzisława Kalinowskiego, Zygmunta Kamińskiego i Jarosława Wojciechowskiego. W 1928 r. Stanisław Kazimierz Ostrowski wykonał polichromię fasady.
W 1937 r. budynek przeszedł w ręce Gminy m.st. Warszawy. Zaplanowano w nim umieścić Muzeum Dawnej Warszawy.
Prace adaptacyjne rozpoczęto w 1938 r. Zajęli się nimi:
W 1944 r. kamienica została spalona. Po II wojnie światowej zachowały się piwnice, mury wraz z attyką, sklepienia parteru oraz fragmenty detali fasady. Odbudowa jej przebiegła dwuetapowo: 1947–1950 i 1952−1953. Prace wykończeniowe trwały do 1957 r. Odbywały się one według projektu Stanisława Żaryna.
W 1965 roku kamienica została wpisana do rejestru zabytków. Obecnie znajduje się w niej Muzeum Warszawy oraz Archiwum Państwowe m.st. Warszawy (ul. Krzywe Koło 7).
W czasie remontu kamienic na stronie Dekerta zakończonego w 2016, kolor elewacji kamienicy uległ zmianie z jaskrawozielonego na oliwkowoszary.

</doc>
<doc id="1470687" url="https://pl.wikipedia.org/wiki?curid=1470687" title="Kazimierz Chrzanowski (autor)">
Kazimierz Chrzanowski (autor)

Kazimierz Rodryg Chrzanowski (ur. 13 stycznia 1897 w Warszawie, zm. 27 czerwca 1982 w Puławach) – polski aktor teatralny i autor tekstów.
Życiorys.
Był synem Jana Chrzanowskiego i Antoniny z Dobrowolskich. Po zdaniu egzaminu aktorskiego Związku Artystów Scen Polskich w 1920 rozpoczął występy w teatrach dramatycznych, operetkowych i rewiowych, między innymi w Warszawie i we Lwowie. W 1932 był aktorem warszawskich teatrów Kameleon i Nowy Ananas. Pracował również jako sekretarz teatru Wielka Rewia. Był autorem tekstu do walczyka ludowego "Nie trać nadziei", którego wykonywał m.in. Tadeusz Faliszewski. W okresie II wojny światowej występował w działających na terenie Generalnego Gubernatorstwa jawnych teatrach. Po wojnie przez krótki czas pracował w łódzkim teatrze Gong, a w latach 1947–1958 kolejno w warszawskich teatrach: Teatrze Objazdowym, Wróbelek Warszawski, Teatrze Domu Wojska Polskiego i Teatrze Ziemi Mazowieckiej. W 1959 grał na deskach Teatru im. Juliusza Słowackiego w Krakowie, zaś w sezonie 1960–1961 w Operetce Śląskiej w Gliwicach. 
W maju 1965 przeszedł na emeryturę, lecz nadal okazjonalnie grywał w warszawskim Teatrze Współczesnym i Ateneum. Pojawiał się też w epizodycznych rolach w spektaklach telewizyjnych, m.in. jako szef w restauracji w "Kompozycji na cztery ręce" i lokaj w "Królu".

</doc>
<doc id="1470688" url="https://pl.wikipedia.org/wiki?curid=1470688" title="Tyflosolis">
Tyflosolis

Tyflosolis (łac. "typhlosolis") – podłużny fałd jelita występujący u wielu gatunków glebowych skąposzczetów od strony grzbietowej jelita środkowego. Służy zwiększeniu powierzchni wchłaniania pokarmu.
W żołądkach mięczaków są to orzęsione fałdy sortujące pobrany pokarm.

</doc>
<doc id="1470689" url="https://pl.wikipedia.org/wiki?curid=1470689" title="Domknięcie (programowanie)">
Domknięcie (programowanie)

Domknięcie – w metodach realizacji języków programowania jest to obiekt wiążący funkcję lub referencję do funkcji oraz środowisko mające wpływ na tę funkcję w momencie jej definiowania. Środowisko przechowuje wszystkie nielokalne obiekty wykorzystywane przez funkcję. Realizacja domknięcia jest zdeterminowana przez język, jak również przez kompilator.
Domknięcia występują głównie w językach funkcyjnych, w których funkcje mogą zwracać inne funkcje (tzw. funkcje wyższego rzędu), wykorzystujące zmienne utworzone lokalnie. Aby funkcje tego typu były możliwe, muszą one być typem pierwszoklasowym.
Przykład.
Przykład domknięcia w języku Python:
def mnozenie_przez(mnoznik):
 def domnoz(mnozna):
 # funkcja wykorzystuje dwie zmienne:
 # mnozna – dostępną dla użytkownika
 # mnoznik – zdefiniowaną tylko wewnątrz funkcji 'mnozenie_przez'
 return mnozna * mnoznik
 return domnoz
iloczyn_5_przez = mnozenie_przez(5)
print(iloczyn_5_przez(12)) # zostanie wypisane 12*5, czyli 60
funkcja iloczyn_5_przez oprócz argumentu formalnego mnozna ma dostęp (poprzez domknięcie) do kopii wartości mnoznik przekazanej w wywołaniu funkcji mnozenie_przez (w tym przykładzie mnoznik to liczba 5). Poniżej ten sam przykład w języku JavaScript:
function mnozenie_przez(x) {
 return function(y) {
 return x * y;
var iloczyn_5_przez = mnozenie_przez(5);
console.log(iloczyn_5_przez(12)); // 60

</doc>
<doc id="1470690" url="https://pl.wikipedia.org/wiki?curid=1470690" title="Matcha">
Matcha

 – japońska, sproszkowana zielona herbata, używana w ceremonii picia herbaty cha-no-yu (dosł. „gorąca woda na herbatę”) oraz jako dodatek do potraw, np. makaronu soba, ciastek, lodów.
Matcha dotarła do Japonii z Chin dzięki buddyjskim mnichom i jest używana do tradycyjnej ceremonii herbacianej od XII wieku.
Matcha produkowana jest z liści krzewów specjalnie ocienianych matami, czym różni się od gatunków przeznaczonych do wytwarzania np. sencha, która rośnie w pełnym słońcu. Co najmniej dwa, trzy tygodnie przed zbiorami krzewy są osłaniane przed słońcem, przez co ich wzrost jest spowolniony. Liście nabierają wówczas bladego odcienia zieleni i wytwarzają aminokwasy, dzięki którym herbata jest słodsza i bardziej aromatyczna. Zebrane liście są suszone i następnie ścierane na proszek.
Według takiej procedury, opracowanej w okresie Azuchi-Momoyama (1568–1603), powstają: "tencha" (碾茶), z której robi się "matcha", i rafinowana, wysokiej jakości, również zielona herbata, "gyokuro" (玉露).
W zależności od jakości liści i procesu produkcji sproszkowana matcha dzielona jest na dwa rodzaje: ceremonialny i kulinarny. Herbata przeznaczona do tradycyjnej ceremonii, przygotowana z bardzo młodych liści, jest najwyższej jakości.

</doc>
<doc id="1470692" url="https://pl.wikipedia.org/wiki?curid=1470692" title="HMAS Yarra (U77)">
HMAS Yarra (U77)



</doc>
<doc id="1470694" url="https://pl.wikipedia.org/wiki?curid=1470694" title="Głosowanie jawne">
Głosowanie jawne

Głosowanie jawne – w głosowaniu jawnym osoby kandydujące na dane stanowisko znają sposób, w jaki głosuje osoba wybierająca: np. publiczne wypowiedzenie się na temat swojego wyboru bądź podniesienie ręki za lub przeciw.

</doc>
<doc id="1470696" url="https://pl.wikipedia.org/wiki?curid=1470696" title="Vytautas Markevičius">
Vytautas Markevičius

Vytautas Markevičius (ur. 4 stycznia 1962 we wsi Milvyda w rejonie orańskim) – litewski prawnik, adwokat, polityk, minister spraw wewnętrznych w latach 2000–2001, minister sprawiedliwości w latach 2001–2004.
Życiorys.
W 1985 ukończył studia na Wydziale Prawa Uniwersytetu Wileńskiego. Po ukończeniu studiów pracował w prokuraturze miejskiej w Wilnie. W 1991 objął stanowisko kierownika wydziału ochrony prawa w administracji Rządu Republiki Litewskiej. W latach 1993–1994 był prawnikiem litewsko-duńskiej spółki Clan-Balt. W 1995 podjął praktykę w zawodzie zawód adwokata.
W latach 1999–2000 pełnił funkcję wiceministra, a od 9 listopada 2000 ministra spraw wewnętrznych w gabinecie Rolandasa Paksasa (z rekomendacji Nowego Związku). Od 12 lipca 2001 do 14 grudnia 2004 był ministrem sprawiedliwości w rządzie Algirdasa Brazauskasa.
W 2005 powrócił do zawodu adwokata, w 2006 został partnerem w kancelarii prawniczej „Markevičius, Gerasičkinas ir partneriai”.

</doc>
<doc id="1470697" url="https://pl.wikipedia.org/wiki?curid=1470697" title="Mała Hagia Sophia">
Mała Hagia Sophia

Mała Hagia Sophia, dawniej: "Mała Hagia Sofia", "Kościół Świętych Sergiusza i Bakchusa" (tr. "Küçük Ayasofya Camii", starogr.: ) – kościół wybudowany w Konstantynopolu za panowania cesarza Justyniana I. W pierwszej połowie VI wieku zamieniony w meczet, jego turecka nazwa dosłownie znaczy "mała Hagia Sofia".
Ten bizantyjski budynek, wybudowany na planie centralnym, wzniesiono w VI wieku. Według niektórych był to model dla, wzniesionego nieco później, kościoła Mądrości Bożej – głównej świątyni Cesarstwa Bizantyjskiego. Jest to jeden z najważniejszych wczesnobizantyjskich budynków w dzisiejszym Stambule.
Lokalizacja.
Kościół wybudowano w samym sercu dawnego Konstantynopola, niedaleko Propontydy. Położony był on tuż przy pałacu cesarskim, odrobinę na południe od hipodromu. Obecnie dzielnica ta nosi nazwę "Eminönü".
Historia.
Legenda.
Według późniejszej legendy, za panowania cesarza Justyna I, jego siostrzeniec Justynian został oskarżony o spiskowanie przeciwko cesarzowi, a następnie skazany na śmierć. Jednakże we śnie ukazali się cesarzowi dwaj święci: św. Sergiusz i św. Bakchus, zapewniając go o niewinności Justyniana. W rezultacie przyszły cesarz został uwolniony i przywrócony do godności cezara. Z wdzięczności Justynian ślubował, że gdy zostanie cesarzem poświęci tym dwóm świętym kościół.
Budowa.
Budowa kościoła rozpoczęła się w roku 527 i trwała do roku 536. Decyzja o jego powstaniu była jedną z pierwszych jakie podjął Justynian I. Świątynia ta powstała niewiele wcześniej od słynnego kościoła Mądrości Bożej, który wzniesiono między rokiem 532, a 537. Była ona położona na granicy pierwszej i trzeciej dzielnicy (łac. "regio") Konstantynopola. Kościół wybudowano pomiędzy tzw. pałacem Hormizdasa (mieszkał tam Justynian zanim wstąpił na tron), a kościołem świętych: Piotra i Pawła. W owym czasie oba kościoły dzieliły wspólny narteks, atrium i propyleje. Nowy kościół stał się centrum tego kompleksu, którego część dotrwała do naszych czasów, leżąc na południe od północnej ściany jednego z pozostałych dwóch gmachów. Kościół ten był jednym z najważniejszych budynków sakralnych Konstantynopola. Niedługo po jego ukończeniu w jego okolicy powstał klasztor pod tym samym wezwaniem.
Ze względu na duże zewnętrzne podobieństwo do Kościoła Mądrości Bożej, uważa się, iż budynek ten został zaprojektowany przez tych samych architektów: Izydora z Miletu i Antemiusza z Tralles, a jego konstrukcja była swoistą "próbą generalną" przed budową "Wielkiego Kościoła". Jednakże pod względem architektonicznym kościół Sergiusza i Bakchusa bardzo się od niego różni. Z tego też względu opinia jakoby był on miniaturą Kościoła Mądrości Bożej poddana została szerokiej krytyce.
Dalsze dzieje.
W latach 536–537 pobliski pałac Hormizdasa przekształcił się w monofizycki klasztor. Uciekając przed prześladowaniami wyznawcy tej sekty, pochodzący ze wschodnich prowincji cesarstwa, znajdowali tu schronienie, które zapewniała im cesarzowa Teodora.
Aż do 1453 roku kościół ten był nieprzerwanie elementem klasztoru. W roku 551 Papież Wigiliusz, który kilka lat wcześniej został wezwany do Konstantynopola przez Justyniana, znalazł w kościele azyl przed cesarskimi żołnierzami, którzy chcieli go schwytać. Zdarzenie to wywołało później w mieście zamieszki. W okresie Ikonoklazmu klasztor Sergiusza i Bakchusa stał się jednym z centrów tego ruchu w Konstantynopolu. Między innymi propagator tego ruchu Jan Grammatikos, późniejszy Ekumeniczny Patriarcha Jan VII Gramatyk, był tutaj od ok. 815-837 igumenem i w tym czasie przesłuchiwał i reedukował w kościele przeciwników tej doktryny (m.in Platona z Sakudion, Teodora Studytę, Teofana Wyznawcę, etc). W kościele znajdowały się relikwie jego patronów – głowy świętych Sergiusza i Bakchusa. Świątynia została odnowiona za panowania cesarza Bazylego I ok. roku 867.
Po Upadku Konstantynopola w roku 1453, kościół pozostawał w pierwotnym użyciu aż do panowania Bejzyda II. Wtedy to właśnie (pomiędzy rokiem 1506 a 1513) został on zamieniony w meczet przez Hüseyin Ağa, zwierzchnika Czarnych Eunuchów, którzy byli odźwiernym Bramy Błogości (osm. "Bab-ı-Saadet") w pałacu Topkapı. Dodano wtedy do istniejącej konstrukcji portyk oraz medresę.
W roku 1740 wielki wezyr Hacı Ahmet Pasza odnowił świątynię i dobudował do niej Abdest. Zniszczenia spowodowane przez trzęsienia ziemi z lat 1648 i 1763 zostały usunięte w 1831, za panowania sułtana Mahmuda II. W 1762 dobudowano minaret. Został on zniszczony w 1940. Odbudowano go ponownie w 1956.
W ostatnich latach dokonano gruntownego remontu świątyni. Zakończył się on we wrześniu 2006.
Architektura.
Zewnętrze.
Zewnętrzne mury świątyni wykonano według typowej dla tego okresu techniki, wykorzystującej cegły zanurzone w grubej warstwie zaprawy. Ściany wzmocnione są łańcuchami, wykonanymi z małych kamiennych bloków.
Budynek, którego centralny plan był świadomie odwzorowany w bazylice San Vitale w Rawennie, ma kształt ośmioboku wpisanego w nieregularny czworokąt. Jest on zwieńczony kopułą stojącą na ośmiu wielokątnych kolumnach.
Narteks położony jest po zachodniej stronie, naprzeciw Antechoiru. Wiele rozwiązań z tego kościoła zastosowano później w Kościele Mądrości Bożej.
Z przodu świątyni znajduje się portyk, który zastąpił znajdujące się tu wcześniej atrium.
Wnętrze.
Wewnątrz kościoła znajduje się dwukondygnacyjna perystaza, która biegnie po północnej, zachodniej i południowej stronie świątyni. Pokryta jest ona inskrypcją dedykowaną cesarzowi Justynianowi I, jego żonie Teodorze, oraz Świętemu Sergiuszowi, patronowi rzymskiej armii. Z nieznanych przyczyn inskrypcja nie wymienia Świętego Bakchusa. Niższa kondygnacja składa się z 16 kolumn, natomiast wyższa ma ich 18. Na wielu z kapiteli tych kolumn wciąż są wyryte monogramy Justyniana i Teodory.
Niestety nic nie dochowało się z oryginalnego wyposażenia kościoła. Według źródeł był on wewnątrz pokryty mozaikami oraz różnokolorowym marmurem. Po zamianie na meczet okna i wejście zostało zmodyfikowane, podniesiono poziom podłogi, a ściany pokryto tynkiem.
Otoczenie.
Niedaleko budynku znajduje się mały cmentarz, na którym spoczywa między innymi Hüseyin Ağa, odpowiedzialny za przekształcenie kościoła w meczet.

</doc>
<doc id="1470699" url="https://pl.wikipedia.org/wiki?curid=1470699" title="Gediminas Cerniauskas">
Gediminas Cerniauskas



</doc>
<doc id="1470702" url="https://pl.wikipedia.org/wiki?curid=1470702" title="Leopold Brodziński">
Leopold Brodziński

Leopold Brodziński (również Leopold Orwicz-Brodziński), właśc. Leopold Trzebuchowski (ur. 12 listopada 1894 w Warszawie, zm. 1942 w KL Auschwitz) – polski autor tekstów, aktor i dziennikarz. 
Życiorys.
Syn Łukasza Trzebuchowskiego i Marii z Brodzińskich. Studiował w Szkole Aplikacyjnej w Warszawie, po jej ukończeniu debiutował na deskach Teatru Letniego w warszawskim Ogrodzie Saskim. Podczas sezonu 1915/1916 grał równolegle w Teatrze Artystycznym i Teatrze Polskie Miniatury, a także nadal w Teatrze Letnim. Od 13 listopada 1915 do 8 maja 1916 był kierownikiem artystycznym zespołu Towarzystwa Dramatycznego, następnie założył grupę aktorską „Niezależni”. Po dwóch latach powrócił do gry na scenach teatrów Miraż i Qui Pro Quo, jednak wkrótce przystąpił do objazdowego Teatru Żołnierskiego. W międzyczasie redagował i wydawał „Przegląd Teatralny”, ale wydawnictwo to nie przyjęło się i wkrótce Leopold Brodziński zaprzestał jego publikacji. Od października 1919 przez kwartał był dyrektorem Teatru Dramatycznego w Warszawie, od tego czasu sporadycznie pojawiał się w stałej obsadzie scen warszawskich. Od 1924 przez rok redagował „Przegląd Teatralny i Filmowy”. W 1929 podczas pobytu w Paryżu przystąpił na jeden sezon do zespołu polskich aktorów kierowanych przez Karola Bendę. W 1930 powrócił do kraju, dwa lata później na krótki okres objął stanowisko dyrektora Teatru Nowości. Założyciel i od 3 września 1932 dyrektor . Podczas sezonu 1938/1939 pracował w charakterze referenta prasowego Teatru Kameralnego w Warszawie, gdzie angażował się do ról epizodycznych. Był członkiem Związku Dziennikarzy i Sprawozdawców Filmowych. 
Leopold Brodziński poza pracą aktorską i dziennikarską zajmował się również tłumaczeniem sztuk teatralnych i librett operetkowych. Współautor operetek: "Jacht miłości", "Miłość i złoto", "Na fali eteru". Był również autorem sztuk teatralnych m.in. "Ironia losu" (1913) i "Miłość i zazdrość" (1926). Ponadto był również sekretarzem Poli Negri. Pracował z Julianem Krzewińskim. 
Od 1931 był mężem Zofii Ginter. 
Aresztowanego na początku 1942 Leopolda Brodzińskiego Niemcy uwięzili w KL Auschwitz, gdzie został zamordowany.

</doc>
<doc id="1470703" url="https://pl.wikipedia.org/wiki?curid=1470703" title="Julian Krzewiński">
Julian Krzewiński

Julian Krzewiński, właśc. Julian Piotr Maszyński (ur. 3 października 1882 w Warszawie, zm. 4 marca 1943 tamże) – polski aktor, śpiewak (tenor), autor tekstów, powieściopisarz. 
Życiorys.
Urodził się w rodzinie kompozytora Piotra Maszyńskiego, jego brat Mariusz był aktorem, a siostry Stanisława i Halina malarkami. Studiował na Wydziale Filozoficznym Uniwersytetu Jagiellońskiego, do grona jego wykładowców należała m.in. Gabriela Zapolska. Po ukończeniu nauki wyjechał do Brazylii, gdzie był artystą cyrkowym. Nie trwało to długo, powrócił do ojczyzny i otrzymał angaż w operetce lwowskiej.
Od 1909 osiadł w Warszawie, gdzie występował w Teatrze Nowości. Występy tam okazały się wielkim sukcesem i utorowały Krzewińskiemu drogę do pozycji czołowego śpiewaka teatru. Występował również w Teatrze Wielkim. Od 1912 był aktorem teatru Bagatela, a od 1913 grał w teatrze rewiowym „Argus”. Występował również w takich teatrach jak: „Reduta”, Teatr Mały, Teatr Letni, Teatr Polski, „Wesoły Wieczór”, „Małe Qui Pro Quo”.
W 1911 po raz pierwszy zagrał w filmie, był to "Skandal z ulicy Szopena". W tym samym roku grał też w dwóch innych filmach, w "Koszu primadonny" i "Dniu kwiatka". Ogółem zagrał w ponad trzydziestu produkcjach. Wraz z Antonim Fertnerem i Wincentym Rapackim w 1911 roku założył spółkę filmową.
W 1913 powstała pierwsza jego operetka.
Gra aktorska była dodatkowym zajęciem Juliana Krzewińskiego, przede wszystkim był on mistrzem pióra. Tworzył scenariusze, libretta operetkowe i pisał piosenki. Najsłynniejsze z nich to "Bal na Gnojnej", "Bal u starego Joska", "Już młodość uleciała!", "Piosenka Caton". Ułożył też polski tekst do walca Johanna Straussa syna "Nad pięknym modrym Dunajem".
Jego bliskim współpracownikiem był Leopold Brodziński. Był także reżyserem teatralnym, napisał ponad 20 powieści i książek dla dzieci. Był współautorem scenariusza operetki filmowej "Każdemu wolno kochać".
21 października 1933 obchodził jubileusz trzydziestolecia pracy artystycznej.
W czasie wojny polsko-bolszewickiej był żołnierzem 54 pułku piechoty, w którym wystawił ponad 500 przedstawień dla wojska. Został odznaczony Krzyżem Walecznych. Należy zauważyć, że Julian Krzewiński był żołnierzem, który walczył w obu wojnach światowych. Podczas II wojny światowej pracował jako kelner.
Zmarł 4 marca 1943 i spoczął na cmentarzu Powązkowskim w Warszawie (kwatera 320-4-14).

</doc>
<doc id="1470706" url="https://pl.wikipedia.org/wiki?curid=1470706" title="Witold Charatonik">
Witold Charatonik

Witold Charatonik (ur. 15 stycznia 1966 we Wrocławiu) – polski matematyk zajmujący się logiką w informatyce; profesor Uniwersytetu Wrocławskiego oraz prodziekan ds. dydaktyki informatyki Wydziału Matematyki i Informatyki w latach 2005–2008. Pracownik Instytutu Informatyki im. Maxa Plancka w Saarbrücken w latach 1997–2002.
Życiorys.
Obronił pracę doktorską "Więzy mnogościowe w pewnych teoriach równościowych" (1995) w Instytucie Matematycznym PAN oraz habilitacyjną "Więzy mnogościowe" (2003) na Uniwersytecie Wrocławskim.
29 czerwca 2012 odebrał nominację profesorską.

</doc>
<doc id="1470708" url="https://pl.wikipedia.org/wiki?curid=1470708" title="Aleksander Jellin">
Aleksander Jellin

Aleksander Jan Jellin (ur. 6 lutego 1904 w Warszawie, zm. ok. 1994 w Australii) – autor tekstów, kompozytor. Pseudonim Olga Org, Yelly.
Syn Norberta i Eweliny ze Zdrojów. Ukończył Szkołę Zgromadzenia Kupców w Warszawie i Wyższą Szkołę Dziennikarską w Warszawie. W 1920 służył ochotniczo w wojsku polskim. Od 1930 był dziennikarzem „Ilustrowanego Kuriera Codziennego”. Był dyrektorem wydawnictwa nutowego "Nowa Scena".

</doc>
<doc id="1470712" url="https://pl.wikipedia.org/wiki?curid=1470712" title="Zygmunt Mackiewicz (polityk)">
Zygmunt Mackiewicz (polityk)

Zygmunt Mackiewicz, lit. Zygmunt Mackevič (ur. 29 lutego 1944 w Ochotnikach w powiecie wileńskim) – litewski histolog i polityk polskiej narodowości, poseł na Sejm Republiki Litewskiej (1996–2000).
Życiorys.
Ukończył szkołę średnią w Niemenczynie i technikum rolnicze w Bujwidziszkach. Pracował jako nauczyciel w szkole rolniczej w Wilnie, studiując jednocześnie w instytucie weterynaryjnym w Witebsku. W 1972 podjął pracę jako wykładowca w katedrze histologii wydziału biologii Akademii Weterynaryjnej w Moskwie, gdzie napisał dysertację. W 1991 uzyskał stopień naukowy doktora habilitowanego w instytucie morfologii człowieka Akademii Nauk Medycznych ZSRR.
Od 1975 do 1980 pracował w laboratorium chirurgicznym wydziału medycyny Uniwersytetu Wileńskiego, gdzie nauczał histologii. Od 1980 stał na czele laboratorium patomorfologicznego instytutu medycyny klinicznej i eksperymentalnej. W latach 80. odbył staże m.in. na Uniwersytecie Katolickim w Lowanium, uczelniach w Manchesterze, Oksfordzie i Cambridge, później (1995) również w Krakowie. Od 1982 do 1990 pełnił funkcję przewodniczącego litewskiego towarzystwa patologicznego. W 1993 za swoje publikacje otrzymał nagrodę przyznaną przez George'a Sorosa.
Przystąpił do Związku Polaków na Litwie, kierował Instytutem Kultury Polskiej w Wilnie, zaangażował się również w działalność niepodległościową po stronie Sąjūdisu, wchodząc w skład niepodległościowego Sejmu Sąjūdisu. Członek litewskiego związku szlachty oraz Polskiego Towarzystwa Naukowego na Obczyźnie.
W latach 1981–1990 był członkiem KPZR, na początku lat 90. uzyskał bilet Związku Ojczyzny. W 1996 wybrano go do Sejmu z 27. miejsca listy krajowej konserwatystów, mandat sprawował do 2000.
W 2010 został kierownikiem Zakładu Histologii i Embriologii Uniwersytetu Medycznego w Białymstoku, w którym wcześniej był wykładowcą.

</doc>
<doc id="1470715" url="https://pl.wikipedia.org/wiki?curid=1470715" title="Nilivaara">
Nilivaara

Nilivaara – miejscowość w północnej Szwecji, na wschodnich krańcach Laponii. Leży w gminie Gällivare, w regionie Norrbotten i liczy 193 mieszkańców . Nilivaara jest położona przy małej drodze (865), między Gällivare (55 km) a Pajalą.
Wieś powstała na początku XIX wieku. Nazwa Nilivaara znaczy "Góra Chałupnicza" i została ustalona w 1838 roku od myśliwskich chałup w tych terenach, gdzie przetrzymywano ustrzelone ptaki. Nilivaara stanowi odrębną parafię z 550 wiernymi. W dalszym ciągu mieszkańcy Nilivaary posługują się językiem meänkieli, odmianą języka fińskiego.
Wieś leży na wzgórzu na wschód od "Vettasjoki". Znajduje się tu szkoła, kiosk i kościół (sklep spożywczy i pocztę zlikwidowano). Głównym atutuem wsi są jej walory przyrodnicze oraz obfitujące w ryby cieki wodne, co m.in. przyciąga wędkarzy. Lasy bogate są w jeżyny, borówki i jagody.

</doc>
<doc id="1470721" url="https://pl.wikipedia.org/wiki?curid=1470721" title="Ornithosuchia">
Ornithosuchia



</doc>
<doc id="1470722" url="https://pl.wikipedia.org/wiki?curid=1470722" title="Zenon Friedwald">
Zenon Friedwald

Zenon Ludwig Friedwald, ps. „Ludwik Fox”, „Zenon Frivald-Vardan”, „Wardan” (ur. 17 kwietnia 1906 we Lwowie, zm. 3 grudnia 1976 w Tel Awiwie) – polski autor tekstów i wykonawca pochodzenia żydowskiego.
Życiorys.
Napisał teksty piosenek „To ostatnia niedziela”, „Zakochany księżyc”, polskie wersje światowych przebojów (m.in. „Cheek to Cheek” do muzyki Irvinga Berlina) oraz inne utwory, które śpiewali: Adam Aston, Andrzej Bogucki, Chór Juranda, Tadeusz Faliszewski, Mieczysław Fogg, Wiera Gran.
Z wykształcenia był chemikiem, absolwentem uczelni we francuskiej Tuluzie, ale nigdy nie pracował w zawodzie. W 1932 we Lwowie prowadził teatrzyk rewiowy „Ósma Pięć”, gdzie wystawił swój pierwszy program pod tytułem „To z bocianem – to nieprawda”. Po jego sukcesie Hilary Tempel, dyrektor wytwórni Syrena Rekord zaproponował mu prowadzenie w Warszawie wydawnictwa nutowego „Nowa Scena”, którym kierował w latach 1935–1939. Równocześnie pracował w Ministerstwie Spraw Wojskowych, gdzie realizował nagrania propagandowo-wojskowe dla Wojskowego Instytutu Naukowo-Oświatowego (W.I.N.O.). We wrześniu 1939 ewakuowany z pracownikami Ministerstwa Spraw Wojskowych do Rumunii, skąd przez Grecję i Turcję dotarł do Palestyny. W 1941 założył w Tel Awiwie polskojęzyczny teatr literacko-artystyczny, a w 1943 satyryczny teatr hebrajski „Li-La-Lo”. Po wojnie pozostał w Izraelu. W 1950 utworzył Israel Publisher Agency oraz zalążek stowarzyszenia izraelskich kompozytorów i autorów „Iscam”. Prowadził też wytwórnię płyt gramofonowych.

</doc>
<doc id="1470731" url="https://pl.wikipedia.org/wiki?curid=1470731" title="Velociraptor mongoliensis">
Velociraptor mongoliensis



</doc>
<doc id="1470733" url="https://pl.wikipedia.org/wiki?curid=1470733" title="Kota Mruczysława poglądy na życie">
Kota Mruczysława poglądy na życie

Kota Mruczysława poglądy na życie (obok fragmentów biografii kapelmistrza Jana Kreislera przypadkiem na strzępach makulatury zachowanych), "Lebens-Ansichten des Katers Murr nebst fragmentarischer Biographie des Kapellmeisters Johannes Kreisler in zufälligen Makulaturblättern" – jest satyryczną powieścią E.T.A. Hoffmanna. Ukazała się w dwóch tomach, kolejno w 1819 i 1821 roku. Planowany przez autora tom trzeci nigdy się nie ukazał.
Opis fabuły.
Powieść składa się z dwóch – z początku pozornie nie związanych ze sobą – historii.
Z jednej strony opisane jest życie Kota Mruczysława. Wykształcony i posiadający zdolność abstrakcyjnego myślenia kot jawi się jako narrator i spisujący swoją własną historię w tekście. Tekst ten oprócz chronologicznego przedstawienia jego życia począwszy od narodzin aż po moment jego zapisu, zawiera również liczne, wyczerpujące komentarze i refleksje na temat „wykształcenia czytelnika”. Powieść porusza w sposób krytyczny problem ówczesnej trywializacji idei kształcenia. Mruczysław wychodzi z założenia, że ma gotową i skuteczną receptę na to „jak wykształcić się na wielkiego kota”.
W książce sparodiowane są motywy i elementy powieści (niem. "Bildungsroman"), w której czytelnik obserwuje rozwój poszczególnych figur od początku utworu, aż po jego zakończenie. Mruczysław przeżywa pouczającą młodzieńczą przyjaźń (do pudla Ponto), lecz także miłość formującą osobowość (do kotki Miesmies) oraz próbuje swoich sił w pijatykach, w pojedynkach honorowych stylizuje się na odważnego kocura, jak i jawi się jako godny kompan „wyższej kultury (tej psiej) i świata”. Ostatecznie kształci się autodydaktyczne na „Homme de lettres”.
Hoffmann wykorzystuje to do odskoków w kierunku różnych prądów i form literackich minionych lat.
Z drugiej strony tekst zawiera urywki właśnie zapisanej biografii kapelmistrza Jana Kreislera. Ze słowa wstępnego czytelnik może wywnioskować, że niezdarny kot Mruczysław postrzępił ową książkę. Kartek używał jako podkładki, bądź jako bibuły i pozostawił je jeszcze w manuskrypcie. Przez nieuwagę Wydawcy i błąd zecera, wydrukowano także te strony.
W tych fragmentach opisany jest los muzyka, którego postać odzwierciedla upadek społeczny, co widać na dworze księcia, który podobnie jak protagonista jest figurą „łamliwą”, gdyż utrzymuje on swój dwór i apanaże dla pozorów. Kreisler wpada między dwie kobiety, które reprezentują prawdziwą miłość i płonącą namiętność. Zawodzi on jednak nie ze względu na ową antymonię, lecz z powodu przymusów społecznych.
Struktura.
Już sam tytuł wskazuje na arabeskowy styl obu historii i jawi się jako zasada towarzysząca budowie powieści. Przedstawienie autobiografii Mruczysława, która jest kompletna, przedstawiona w chronologicznym porządku i logicznie następujących po sobie epizodach, stoi w sprzeczności do romantycznego sposobu jej pisania, która jest przekazywana w sposób niekompletny i nieuporządkowany. Różnice odzwierciedlają się także w odniesieniu do struktury przestrzennej, która w wypadku obu części różni się. Podczas gdy losy Mruczysława zajmują 1/3 tekstu, to zagmatwana historia kapelmistrza Jana Kreislera zajmuje pozostałe 2/3 tekstu. Mimo takiego podziału cześć związana z Kreislerem jest mało przejrzysta, podczas gdy elementy składające się na opis "Kota Mruczysława poglądów na życie", poprzez liczne odniesienia, zazębiają się.
Figury.
Kot Mruczysław.
Poprzez kota stylizującego się na pisarza, E.T.A. Hoffmann kontynuuje tradycję poezji zwierzęcej. Zalicza się tu motywy zwierząt mówiących i postępujących jak ludzie, podobnie jak ma to miejsce w bajkach u Ezopa czy Lafontaine’a i w niektórych tekstach średniowiecznych. Sam Mruczysław określa figurę bajkową „Kota w butach” jako swojego przodka. Bajka znana jest poprzez sztukę teatralną o tej samej nazwie autorstwa Ludwika Tiecka (1797), jak i wydanej w roku 1812 książki "Kot w butach" braci Grimm. Motyw mówiącego kota był kontynuowany również przez Gottfrieda Kellera w dziele pt. "Kotek Lusterko "(niem. "Spiegel, das Kätzchen") oraz przez Waltera Moersa w "Kocie alchemika" (niem. "Der Schrecksenmeister").
Kot Mruczysław miał również swój fizyczny odpowiednik. Hoffmann opiekował się kotem o imieniu Mruczysław, który zdechł 30 grudnia 1820 roku, tuż po ukończeniu drugiego tomu. Hoffmann dał wyraz swojemu smutkowi w notatkach i nekrologu.
Kapelmistrz Jan Kreisler.
Nazwisko to było początkowo używane przez Hoffmana jako pseudonim. Tak podpisywał muzyczne recenzje w gazecie „Leipziger Allgemeinen Zeitung”, z którą był związany od 1809 roku. Czytelnikom Hoffmana postać kapelmistrza Jana Kreislera była znana z opowiadania "Kreisleriana", wydanego w zbiorze "Obrazki fantastyczne w stylu Callota"”. Sławny stał się jednak dopiero wraz z kotem Mruczysławem.
Hoffmannowski Kreisler stał się inspiracją dla cyklu 8 utworów fortepianowych Roberta Schumanna "Kreisleriana" z 1838 roku, które zalicza się do klasyki. Oddają one w aforystycznym stylu zachowanie osobnika stworzonego przez Hoffmanna.
Także 20-letni Johannes Brahms stworzył utwór w stylu bazującym na hoffmannowskiej fikcyjnej figurze o tytule "Kreisler jun".
Wydawca E.T.A. Hoffmann.
Powieść zaczyna się fikcją wydawniczą, która jako jedna z form romantycznych jest ciągle podchwytywana i rozszerzana. Literacka technika, w myśl której autor podaje się tylko za wydawcę, była znana wcześniej, rzadko jednak stosowana. Przykładami są tu praktyki Laurence Sterne’a w "Podróży sentymentalnej "(ang. "A Sentimental Journey") lub w dziele Clemensa Brentano zatytułowanym "Godwi".
Niektórzy krytycy brali niektórych ówczesnych fikcyjnych edytorów tekstów za autorów, jak to miało miejsce w przypadku Wielanda uznanego za twórcę książki "Geschichte des Fräuleins von Sternheim" czy też Schlegela łączonego z dziełem "Florentin", podczas gdy prawdziwi autorzy tych utworów to kolejno Sophie von La Roche i Dorothea Veit. Fikcja wydawnicza w przypadku Kota Mruczysława cechuje się jednak całkowitym brakiem wiarygodności. Obok faktu, że autor przedstawia się jako zwierzę, tekst jest pełen wydrukowanych rzekomo przez pomyłkę fragmentów znieważających czytelnika.
Gatunek.
"Kota Mruczysława poglądy na życie" łączą się z tradycją powieści humorystycznych. Książka nacechowana jest więc takimi elementami jak ironia, satyra, czy parodia.
Satyra.
Przeważa ona w książce, pełnej odniesień do przemysłu związanego ze sztuką, do nauki, do społeczeństwa mieszczańskiego aż po bieżącą politykę. Już w słowie wstępnym Hoffmann podaje się za wydawcę, który poznał osobiście Kota Mruczysława i znalazł w nim „mężczyznę” o łagodnym i miłym usposobieniu. Już tutaj – gdzie następuje słowo wstępne kota, po którym pisze wydawca – Hoffmann stwarza sytuację satyryczną: Mało, że przedłożone są zapiski kota, które znajdują wydawcę, to sam kot jest określany jako „mężczyzna o łagodnym i miłym usposobieniu”.
Ironia.
We fragmentach tekstu można znaleźć też ataki na społeczeństwo, skierowane są one jednak bardziej przeciw szlacheckiemu usposobieniu, a więc także przeciw obyczajom panującym na dworze księcia Irenäusa. Szczególnie te elementy są ironiczne. Kreisler, który cierpi z powodu profanacji świata mieszczańskiego, określanego mianem Filistynów, musi posługiwać się tą formą z powodu różnicy poziomów między rzeczywistością a ideałem sztuki.
Chociaż "Kota Mruczysława poglądy na życie" ujrzały światło dzienne dopiero w 20 latach XIX wieku, powieść jest związana z tradycją wczesnego romantyzmu, z którą Hoffmann miał kontakt, i może być interpretowana za pomocą teorii Schlegela ("Universalpoesie"), gdzie kategoria ironii gra decydującą rolę.
Parodia.
Cała książka jest parodią różnych rodzajów powieści (np. powieści artystycznej), obejmuje ona również niektóre części powieści społecznej. Inne badania wykazują, że przynajmniej biografia Kota Mruczysława jest kpiną z mieszczańskiej idei kształcenia i myśli geniuszu klasyki. Powieść artystyczna kapelmistrza jednak nie zyskuje i nie jest w żadnym wypadku w stanie rozwinąć atmosfery powagi.
Cytaty i ich funkcje.
Budową dzieło Hoffmanna przypomina książkę Goethego "Lata nauki Wilhelma Meistra", ale też utwór "Leben und Meinungen des Herrn Magisters Sebaldus Nothanker" Friedricha Nicolai. Powieść zawiera liczne literackie aluzje, gdyż zarówno Kot Mruczysław, jak i Kreisler stylizują się w swoich zapiskach na osoby nad wyraz wykształcone. W badaniach zaleca się traktowanie i ocenę cytatów filozoficznych i literackich tak samo, gdyż pochodzą one nie od figur literackich, tylko od samego Hoffmanna, któremu oczywiście należy przypisać owo szczególne wykształcenie. Wskazane jest jednak, aby nie uwzględniać szczegółowej charakterystyki postaci. Chodzi tu szczególnie o ironiczną stylizację kota, cechującego się próżnością i marzycielstwem, który wprawdzie zna cytaty poetów, ale używa ich w takim kontekście i w tak niezręczny sposób, że odsłania swoje negatywne strony. Właśnie intencją Hoffmanna jest przekaz o treści, że przesadny i fałszywy entuzjazm od razu artystą nie czyni. Jest to jeden z tematów, który został opracowany w książce "Piaskun" z 1816 roku.

</doc>
<doc id="1470737" url="https://pl.wikipedia.org/wiki?curid=1470737" title="Stadion Szachtar w Doniecku">
Stadion Szachtar w Doniecku

Stadion Szachtar (ukr. "Стадіон «Шахтар»") – stadion sportowy w Doniecku na Ukrainie.
Swoje mecze, do czasu wybudowania nowego stadionu Szachtara – Donbass Arena, rozgrywał na nim klub piłkarski Szachtar Donieck. Również gospodarzem stadionu był inny klub z Doniecka – Metałurh. Wcześniej nazywał się Centralny Stadion Szachtar.

</doc>
<doc id="1470739" url="https://pl.wikipedia.org/wiki?curid=1470739" title="Kamienica Bentkowskiego w Warszawie">
Kamienica Bentkowskiego w Warszawie

Kamienica Bentkowskiego w Warszawie, Warszawski Dom Ekonomisty – klasycystyczna, trzykondygnacyjna kamienica wzniesiona ok. 1820–1822 r. znajdująca się przy ul. Nowy Świat nr 49 w Warszawie. Projekt budynku wykonał Hilary Szpilowski dla Feliksa Bentkowskiego (prof. Uniwersytetu Warszawskiego, dziekana Wydziału Nauk i Sztuk Pięknych). Budynek wraz z ogrodem został wpisany do rejestru zabytków.
W drugiej połowie XIX wieku w kamienicy mieszkał Adam Zelt (rzeźbiarz). Budynek został przebudowany w XIX wieku i na początku XX wieku. Następnie uległ spaleniu podczas II wojny światowej (1939) i został częściowo wyburzony. W latach 1947–1949 odbudowany według projektu Zygmunta Stępińskiego i Mieczysława Kuzmy.
Kamienica zbudowana jest na planie prostokąta. W środkowej części fasady znajdują się cztery doryckie półkolumny. Jest to budynek 11-osiowy, 2-traktowy, z balkonem na pierwszym piętrze (znajdującym się nad bramą).
Obecnie w kamienicy Bentkowskiego znajduje się siedziba Polskiego Towarzystwa Ekonomicznego. W 2008 r. PTE poczyniło przygotowania zmierzające do renowacji elewacji i remontu dachu budynku. Wymieniono m.in. piony instalacji elektrycznej, przeprowadzono renowację żyrandoli oraz kinkietów znajdujących się w sali im. E. Lipińskiego.

</doc>
<doc id="1470741" url="https://pl.wikipedia.org/wiki?curid=1470741" title="Port morski Dziwnów">
Port morski Dziwnów

Port morski Dziwnów – port morski nad Morzem Bałtyckim, na mierzei cieśniny Dziwny, w woj. zachodniopomorskim. 
Ruch graniczny odbywa się poprzez morskie przejście graniczne Dziwnów.
Położenie.
Port rybacki położony jest na długiej mierzei, pomiędzy cieśniną Dziwną i brzegiem Bałtyku a Zalewem Kamieńskim.
Port morski został formalnie ustanowiony w 1963 roku.
W granicach administracyjnych portu znajduje się akwatorium o powierzchni 0,5025 km².
Warunki nawigacyjne.
Maksymalna prędkość prądu w ujściu Dziwny wynosi około trzech węzłów, a średnia około jednego węzła. Kierunek prądu ulega często zmianom w zależności od kierunku i siły wiatru.
W porcie Dziwnów obowiązują następujące zasady ruchu statków:
Ruch statków przez cieśninę związany jest z przepłynięciem przez most zwodzony. Dwa brzegi Dziwny spina most drogowy włączony do drogi wojewódzkiej nr 102, znajdujący się 350 m na wschód od Basenu Zimowego. Zwodzone przęsło mostu, umiejscowione w pobliżu zachodniego brzegu rzeki, jest otwierane o każdej parzystej godzinie doby, jeśli są jednostki, które zgłosiły zamiar przejścia.
Szerokość pasa żeglownego pomiędzy filarami przęsła zwodzonego wynosi 9,8 m (przy szerokości pomiędzy filarami 14,4 m). Prześwit pionowy po zamknięciu mostu wynosi 2,2 m. Maksymalny kąt podnoszenia przęsła od położenia poziomego wynosi 75°.
Infrastruktura.
Wejście do portu od strony morza osłaniają dwa falochrony – wschodni o długości 356 m i zachodni o długości 342 m. Głębokość na wysokości głowic falochronów wynosi 3,0 m; w osi kanału (z umocnionymi brzegami) – 4,0 m, a przy zakręcie – 4,5 m.
Funkcje nabrzeży:

</doc>
<doc id="1470742" url="https://pl.wikipedia.org/wiki?curid=1470742" title="Hakkas">
Hakkas

Hakkas – miejscowość (tätort) w Szwecji, w regionie administracyjnym ("län") Norrbotten, w gminie Gällivare.
Według danych Szwedzkiego Urzędu Statystycznego liczba ludności wyniosła: 374 (31 grudnia 2015), 356 (31 grudnia 2018) i 360 (31 grudnia 2019).
Nazwa wsi pochodzi od wyrazu "haka", co znaczy "zagroda", od dawnego podziału tych terenów na zagrody. Główną atrakcją wsi jest wodospad "Hakkas". Funkcjonuje tu leśne schronisko o nazwie "Hotell Hilton" oraz sklep spożywczy, stacja benzynowa, szkoła, przedszkole, kawiarnia i łaźnia. Przez Hakkas prowadzą różne szlaki turystyczne i narciarskie. Mieszkańcy wsi trudnią się w przetwórstwie drzewnym bądź dojeżdżają do pracy w Gällivare.

</doc>
<doc id="1470743" url="https://pl.wikipedia.org/wiki?curid=1470743" title="Edwin Geist">
Edwin Geist

Edwin Ernst Moritz Geist (ur. 31 lipca 1902 w Berlinie, zm. 10 grudnia 1942 w Kownie) – niemiecki dziennikarz, kompozytor i dyrygent, pracownik litewskiego radia, zamordowany przez Niemców w kowieńskim getcie.
W 1937 Izba Muzyki Rzeszy odebrała mu prawo do wykonywania zawodu ze względu na żydowskie pochodzenie. Po roku wyemigrował do Kowna, gdzie poślubił litewską pianistkę Lidę Bagrianski. W 1941 został zamknięty wraz z żoną w kowieńskim getcie, dopiero na wiosnę przyszłego roku udało mu się z niego wydostać, w sierpniu dołączyła do niego małżonka. W 1943 Geist został aresztowany i zabity przez Gestapo.
Utwory Geista zostały spopularyzowane w latach siedemdziesiątych XX wieku przez litewskiego dyrygenta Juozasa Domarkasa, później rękopisy z jego nutami znaleziono również w archiwum muzycznym Biblioteki Narodowej w Berlinie.
W 2002 Rosyjski Teatr Dramatyczny na Pohulance wystawił sztukę "Powrót Dionizosa" według Geista, a pięć lat później Niemieckie Forum Kultury Europy Środkowej i Wschodniej wydało płytę CD "Edwin Geist. Muzyka kameralna i pieśni".

</doc>
<doc id="1470746" url="https://pl.wikipedia.org/wiki?curid=1470746" title="Tjautjas">
Tjautjas

Tjautjas (także "Tjautjasjaur", "Tjautjasjaure" lub "Čavččas") – miejscowość w północnej Szwecji, w Laponii. Leży w gminie Gällivare, w regionie Norrbotten i liczy 216 mieszkańców . Tjautjas leży 30 km na północ od Gällivare/Malmberget.
Nazwa Tjautjas znaczy w języku lapońskim "Jezioro Jesienne". Ta stuletnia wieś leży na obszarze 9 niskich wzgórz morenowych o kształcie płaskowyżów, otoczonych zbiornikami wodnymi.
Pomiędzy Koskullskullem a Tjautjasem znajduje się "Djävulsklyftan" ("Diabelska Przepaść") – dwukilometrowy kanion o pionowych, 30 m wysokich ścianach. Szerokość kanionu wynosi 50-100 m. W języku potocznym kanion nazywany jest "Cmentarzem Reniferów", od licznych wypadków tych zwierząt, które tu powpadały podczas poszukiwania pokarmu.

</doc>
<doc id="1470750" url="https://pl.wikipedia.org/wiki?curid=1470750" title="Hipoteza konwergencji">
Hipoteza konwergencji



</doc>
<doc id="1470751" url="https://pl.wikipedia.org/wiki?curid=1470751" title="UNOMUR">
UNOMUR

Misja Obserwacyjna Organizacji Narodów Zjednoczonych w Ugandzie i Rwandzie (ang. "United Nations Observer Mission Uganda-Rwanda" - UNOMUR) - misja obserwacyjna ONZ w Ugandzie i Rwandzie z siedzibą w Kabale. Trwała od czerwca 1993 r. do września 1994 r. Została ustanowiona rezolucją S/RES/846 Rady Bezpieczeństwa ONZ z 22 czerwca 1993 r. . Jej zadaniem było monitorowanie ok. 310 kilometrowej granicy rwandyjsko-ugandyjskiej, w celu zapobiegnięcia nielegalnemu przerzutowi broni do Rwandy ogarniętej wojną domową.
Personel.
Międzynarodową misją wojskową, liczącą 81 żołnierzy, dowodzili:
Oprócz sił wojskowych, w skład misji obserwacyjnej wchodzili także pracownicy cywilni, zarówno z zagranicy jak i z Ugandy i Rwandy.
W misji wojskowej uczestniczyli żołnierze z dziesięciu krajów. Brały w niej udział:
Żołnierze mieli za zadanie patrolowanie dróg na granicy, oraz do 100 km w głąb terytorium Ugandy. Kontrole miały za zadanie wykrywanie nielegalnego przemytu broni oraz wszelkich środków, które mogłyby mieć militarne przeznaczenie.
Podczas misji nikt z jej pracowników nie zginął.
Rezolucja nr 846.
Oprócz ustanowienia sił pokojowych, Rada Bezpieczeństwa w swojej rezolucji wzywała także obie strony konfliktu - rząd Rwandy oraz Rwandyjski Front Patriotyczny, do przestrzegania międzynarodowego prawa humanitarnego oraz do wstrzymania się od wszelkich posunięć, które mogłyby nasilić napięcie w kraju. Nakłaniała także do szybkiego osiągnięcia porozumienia.
ONZ wyraziła również uznanie Organizacji Jedności Afryki i rządowi Tanzanii, za ich wysiłki na rzecz politycznych rozwiązań konfliktu w Rwandzie.
W rezolucji podkreślono także, jak ważne są trwające właśnie negocjacje w Aruszy, prowadzone pomiędzy rządem a Rwandyjskim Frontem Patriotycznym (zakończyły się one podpisaniem, jak się później okazało - nietrwałego, porozumienia z 4 sierpnia 1993).
Znaczenie misji.
Uganda, wbrew rezolucji Rady Bezpieczeństwa, nie pozwoliła na swobodne wykonywanie swojego mandatu siłom ONZowskim. Gdy do Kabale przybył dowódca sił pokojowych, gen. Roméo Dallaire, został on przez oficera łącznikowego ze strony ugandyjskiej Narodowej Armii Oporu (NRA) poinformowany, iż musi on informować stronę ugandyjską o planowanych patrolach na co najmniej dwanaście godzin wcześniej. Otrzymał on także żądanie, by wszystkie patrole UNOMUR poruszały się pod eskortą NRA. W myśl rezolucji proklamującej UNOMUR, jej patrole miały mieć możliwość kontrolowania pojazdów poruszających się w obrębie 100 km od granicy z Rwandą. Dzięki temu, mieli oni mieć możliwość kontroli także w Mbararze - dużym mieście będącym węzłem komunikacyjnym. Jednak i w tym przypadku NRA starała się ograniczyć możliwości sił międzynarodowych, zmniejszając obszar kontroli sił UNOMUR do 20 km od granicy (nie obejmujący już Mbarary).
Dallaire zauważył:
Roméo Dallaire został jednak wkrótce mianowany dowódcą sił pokojowych w utworzonej właśnie misji UNAMIR i przeniósł się do Rwandy. Niedługo później misja UNOMUR została włączona do UNAMIR.

</doc>
<doc id="1470753" url="https://pl.wikipedia.org/wiki?curid=1470753" title="Misja Organizacji Narodów Zjednoczonych do spraw Pomocy Rwandzie">
Misja Organizacji Narodów Zjednoczonych do spraw Pomocy Rwandzie



</doc>
<doc id="1470754" url="https://pl.wikipedia.org/wiki?curid=1470754" title="Misja Obserwacyjna Organizacji Narodów Zjednoczonych w Ugandzie i Rwandzie">
Misja Obserwacyjna Organizacji Narodów Zjednoczonych w Ugandzie i Rwandzie



</doc>
<doc id="1470755" url="https://pl.wikipedia.org/wiki?curid=1470755" title="Syndrom chorych budynków">
Syndrom chorych budynków



</doc>
<doc id="1470756" url="https://pl.wikipedia.org/wiki?curid=1470756" title="John Crompton Weems">
John Crompton Weems

John Crompton Weems (ur. 1778, zm. 20 stycznia 1862) – amerykański polityk i plantator.
W latach 1826–1829 był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1470757" url="https://pl.wikipedia.org/wiki?curid=1470757" title="John Weems">
John Weems



</doc>
<doc id="1470758" url="https://pl.wikipedia.org/wiki?curid=1470758" title="John Carlyle Herbert">
John Carlyle Herbert

John Carlyle Herbert (ur. 16 sierpnia 1775, zm. 1 września 1846) – amerykański prawnik i polityk związany z Partią Federalistyczną.
W latach 1815–1819 przez dwie dwuletnie kadencje Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1470759" url="https://pl.wikipedia.org/wiki?curid=1470759" title="John Herbert">
John Herbert

Imię i nazwisko John Herbert nosili lub noszą m.in.:

</doc>
<doc id="1470760" url="https://pl.wikipedia.org/wiki?curid=1470760" title="Mount Compass">
Mount Compass

Mount Compass – miejscowość w stanie Australia Południowa położona na półwyspie Fleurieu'ego ok. 50 km na południe od Adelaide.
Nazwa miasta pochodzi z 1840, kiedy to George Gawler zgubił w tamtych okolicach kompas.

</doc>
<doc id="1470761" url="https://pl.wikipedia.org/wiki?curid=1470761" title="Kompas">
Kompas



</doc>
<doc id="1470762" url="https://pl.wikipedia.org/wiki?curid=1470762" title="Kamienica Bornbachowska w Warszawie">
Kamienica Bornbachowska w Warszawie

Kamienica Bornbachowska (Burbachowska), Winklerowska, Stary Konwikt – czterokondygnacyjna, trzytraktowa narożna kamienica o trójspadowym dachu znajdująca się przy Rynku Starego Miasta nr 2 w Warszawie (róg ul. Celnej).
Obecnie w kamienicy znajduje się Staromiejski Dom Kultury.
Historia.
Kamienica została wzniesiona w drugiej połowie XV wieku.
W latach 1449-1650 znajdowała się w posiadaniu patrycjuszowskiej rodziny Burbachów. W 1607 r. uległa spaleniu. Odbudowana w 1626 r. Nadano jej wówczas styl barokowy. Kamienica otrzymała cztery kondygnacje, pośrodku wąską sień, trzy trakty, trzyosiową fasadę oraz wykusz przy elewacji bocznej.
W drugiej połowie XVII wieku właścicielami jej byli m.in. Jabska i Podgórski. W pierwszej połowie XVIII wieku znalazła się w rękach rodziny Winklerów, przed 1752 r. przeszła w posiadanie Macieja Grabowskiego (podskarbi wielki koronny), a w latach 1748–1773 jezuitów litewskich. W 1752 r. została przebudowana (powstał wówczas konwikt jezuicki i szkoła Roberta, w której uczył A. Magier). Nadbudowano i ujednolicono elewację boczną.
W latach 1780–1794 znalazła się w posiadaniu Franciszka Barssa (palestrant), następnie Tomasza Langnera, w latach 1876–1878 była własnością rodziny Drożdżyńskich (Drożdżewskich), a 1887–1915 Stanisława Kurczyńskiego. Od 1928 r. znajdował się w niej Policyjny Dom Zdrowia. Również w 1928 r. na budynku znalazła się polichromia autorstwa Leonarda Pękalskiego. Od 1930 r. kamienica należała do Stowarzyszenia Polski Dom Zdrowia.
Podczas II wojny światowej kamienica została spalona i zburzona.
Zachowały się piwnice, fragment ściany oraz węgary portalu głównego. W latach 1952–1953 budynek został odbudowany według projektu Anny Boyé Guerquin. Odtworzono bryłę budynku, bezstylowe elewacje i na nowo zaprojektowano wnętrza.

</doc>
<doc id="1470764" url="https://pl.wikipedia.org/wiki?curid=1470764" title="Cape Coral">
Cape Coral

Cape Coral – miasto w Stanach Zjednoczonych, w stanie Floryda, w hrabstwie Lee, nad Zatoką Meksykańską. Według spisu w 2020 roku liczy 194 tys. mieszkańców. Obszar metropolitalny Cape Coral-Fort Myers liczy 788 tys. mieszkańców i jest szóstą co do wielkości aglomeracją Florydy.
Historia.
Teren miasta aż do lat 60 XX wieku był niezamieszkałym bagnem położonym na poziomie morza, naturalnie pełniącym funkcję przeciwpowodziowe i chroniącym już istniejący Fort Myers i dalszy głąb lądu.
Założycielami i projektantami miejscowości byli kontrowersyjni przedsiębiorcy Jack i Leonard Rosen. Budowa Cape Coral rozpoczęła się od osuszenia bagna i wykopania gęstej sieci kanałów przeciwpowodziowych, która w następnych dekadach osiągnęła łączną długość ponad 640 kilometrów. Pierwotny charakter terenu został zupełnie zatracony, co przyniosło później wysokie koszta w postaci notorycznie powtarzających się problemów hydrologicznych, jednych z najbardziej ekstremalnych wśród wszystkich zamieszkałych miejsc na całym świecie - Cape Coral do dziś zmaga się z naprzemiennymi suszami i powodziami, których gwałtowność wzmaga się wraz z globalnych ociepleniem.
Pierwsza fala mieszkańców osiedliła się zachęcona kampanią marketingową z udziałem celebrytów takich jak Bob Hope czy Anita Bryant, niektóre działki zostały rozdane jako nagrody np.: w teleturnieju The Price is Right.
Miasto pierwotnie nie posiadało scentralizowanej sieci wodociągowej. 29 października 2018 roku oddano do użytku nową oczyszczalnię wody zdolną przefiltrowywać prawie 19 milionów litrów wody. Koszt budowy wyniósł 75,4 milionów dolarów.
Gospodarka.
Ludność miasta w dużej części składa się z emerytów, co sprawia znaczne problemy w rozszerzaniu planów zagospodarowania przestrzennego poza dominujący charakter mieszkalny czy podnoszenie względnie i tak niskich w skali kraju podatków.
Religia.
W 2010 roku, w aglomeracji działa wiele związków wyznaniowych, a do największych należą: Kościół katolicki (100,3 tys. członków), Południowa Konwencja Baptystów (24,5 tys.), Zbory Boże (20,4 tys.), lokalne bezdenominacyjne kościoły ewangelikalne (18,7 tys.) i Zjednoczony Kościół Metodystyczny (14,1 tys.).
Społeczność muzułmańska szacowana jest na 5,6 tys. osób, a mormońska na ponad 3 tys. osób. Szkoły buddyjskie Therawada i Wadżrajana obejmują razem blisko 2 tys. osób. Jest także 1,5 tys. wyznawców judaizmu, oraz 10 zborów świadków Jehowy.

</doc>
<doc id="1470769" url="https://pl.wikipedia.org/wiki?curid=1470769" title="Mąkosza">
Mąkosza

Mąkosza – polskie nazwisko, w Polsce nosi je mniej niż 300 osób.
Osoby noszące to nazwisko:

</doc>
<doc id="1470771" url="https://pl.wikipedia.org/wiki?curid=1470771" title="Krwawiący Kansas">
Krwawiący Kansas

Krwawiący Kansas () – seria gwałtownych starć pomiędzy przeciwnikami niewolnictwa, zwanymi "freesoilerami" i jego zwolennikami, znanymi jako „łotry pogranicza” do jakich dochodziło na Terytorium Kansas i zachodnich obrzeżach stanu Missouri w latach 1854–1858. Do tych incydentów zaczęło dochodzić, gdy ważyły się losy Kansas, czy wstępując do Unii stanie się stanem wolnym, czy też niewolniczym. Termin „Bleeding Kansas” pochodzi z artykułu współczesnego wydarzeniom dziennikarza Horace’a Greeleya z gazety "New York Tribune".
Wydarzenia "„Bleeding Kansas”" bezpośrednio poprzedzały wybuch wojny secesyjnej w Ameryce.
Przyczyny.
Ustawa o Kansas i Nebrasce z roku 1854 pozwoliła utworzyć Terytorium, ale jednocześnie dała powody do rozpoczęcia rywalizacji Północy i Południa, a wkrótce walki partyzanckiej obu stron. Akt ten unieważniał dokument zwany Kompromisem Missouri i zastępował go terminem „władza ludu”; zaproponowany został przez senatora Stephena Douglasa, przewodniczącego senackiej komisji ds. terytoriów. Termin ten odwoływał się do konstytucji, zgodnie z którą nie rząd, a społeczeństwo jest rzeczywistym władcą, a wyborcy decydują o wszystkim poprzez wybranych przez siebie przedstawicieli. Zamiarem Douglasa było przeforsowanie zasady, zgodnie z którą niewolnictwo – powszechne na Południu – mogłoby być wprowadzane na zachodzie i północy Stanów Zjednoczonych. Doktryna, zwana na Terytorium Kansas „nielegalnowładztwem”. zakładała, że sprawa zaprowadzenia niewolnictwa na terytoriach Kansas i Nebraska będzie oddana pod głosowanie mieszkańców. Początkowo w stanach niewolniczych uważano, że Terytorium Kansas jest położone zbyt daleko na północy, by chcieli się tam osiedlać właściciele niewolników. Jednak wschodnia część Kansas wzdłuż Missouri okazała się tak samo zdatna do uprawiania rolnictwa opartego na niewolnictwie, jak tzw. „black belt” w Missouri.
Osadnictwo i tworzenie władz lokalnych w Kansas stało się przyczyną walki politycznej wykraczającej daleko poza kwestię granic. Było po temu kilka przyczyn. Missouri, stan niewolniczy, jak żaden inny graniczył ze stanami wolnymi: Illinois na wschodzie i Iową na północy. Na większości obszaru Missouri nie było niewolników, a ich właściciele stanowili nieznaczny odsetek populacji stanu. Gdyby Kansas wszedł do Unii jako stan wolny, Missouri miałoby przeciwników z trzech stron, a tym samym ucieczki niewolników zdarzałyby się znacznie częściej. To właściciele niewolników w Missouri postrzegali jako rzeczywiste zagrożenie.
W Senacie każdy stan ma dwa fotele senatorskie. Delikatny balans istniał w tamtych czasach pomiędzy liczbą senatorów z wolnych i niewolniczych stanów, tak więc każdy nowy senator z jednej lub drugiej strony mógł zachwiać istniejące status quo.
Zetknięcie Południa z Północą.
Pierwsza zorganizowana fala osadników przybyła na Terytorium Kansas z sąsiedniego Missouri; z oczywistych przyczyn oznaczało to ekspansję niewolnictwa. Pierwsze osady powstały w Leavenworth i Atchison. W tym samym czasie kilka organizacji abolicjonistycznych z Północy – wśród których najbardziej znana była New England Emigrant Aid Company – zaczęły zbierać chętnych do osiedlenia się w Kansas i zagłosowania w przyszłym referendum przeciw niewolnictwu. Na skutek ich działania na Terytorium osiedliło się kilka tysięcy przybyszów z północy, którzy założyli osiedla Topeka, Manhattan i Lawrence. Kaznodzieja-abolicjonista Henry Ward Beecher zebrał fundusze na uzbrojenie osadników w karabiny Sharpsa, najlepszą broń strzelecką w tamtych czasach, która wkrótce zyskała miano "„Biblii Beechera”". Do lata 1855 roku około 1200 uzbrojonych i gotowych do walki przybyszów z Nowej Anglii zamieszkało na Terytorium.
Wśród Południowców pojawiła się pogłoska, że 30 000 ludzi z Północy opanowało Kansas, nic więc dziwnego, że w listopadzie 1854 roku tysiące zbrojnych „łotrów pogranicza”. głównie z Missouri, przekroczyło granicę z zamiarem pokrzyżowania planów freesoilerów podczas wyboru jedynego delegata Terytorium do Kongresu. Mniej niż połowa głosów oddana została przez zarejestrowanych wyborców, a w jednym przypadku zaledwie 20 spośród 600 głosujących miało do tego prawo. Zwolennicy niewolnictwa wygrali wybory. Podczas gdy Kansas posiadało w danym momencie około 2900 zarejestrowanych wyborców, z których nie wszyscy głosowali, w wyborach brało udział ponad 8000 osób. Łotry pogranicza powtórzyli bezkarnie swą akcję 30 marca 1855 roku, podczas wyborów pierwszej legislatury terytorialnej, przeforsowując elekcję zwolenników niewolnictwa. Legislatura ta zebrała się 2 lipca 1855 roku w Pawnee, ale już po tygodniu przeniosła się do Shawnee Mission na granicy Missouri, gdzie natychmiast przystąpiono do prac legislacyjnych aprobujących niewolnictwo na Terytorium Kansas. To spowodowało wybuch otwartego konfliktu.
Otwarty konflikt.
W sierpniu 1855 grupa freesoilerów postanowiła doprowadzić do odrzucenia proniewolniczych ustaw przeforsowanych przez legislaturę terytorialną. Spotkanie zaowocowało spisaniem tzw. "„Topeka Constitution”" i utworzeniem gabinetu cieni. Jednakże inny odłam tego samego ruchu podszedł do sprawy bardziej zdecydowanie. W październiku słynny abolicjonista John Brown przybył do Kansas, by zwalczać niewolnictwo siłą. W listopadzie rozpoczęła się prawie bezkrwawa „wojna nad Wakarusą”. W swym liście do Kongresu z 24 stycznia 1856 roku prezydent Franklin Pierce oznajmił, że gabinet cieni z Topeka to „rewolta” przeciw prawnie uznanym przywódcom.
21 maja 1856 roku spore ugrupowanie łotrów pogranicza napadło ponownie na siedzibę freesoilerów w Lawrence, gdzie zburzyli budynek Free State Hotel, zniszczyli dwie maszyny drukarskie i złupili domy mieszkańców. Następnego dnia kongresmen Preston Brooks z Karoliny Południowej zaatakował brutalnie senatora Charlesa Sumnera z Massachusetts na sali posiedzeń Senatu, co miało być odpowiedzią na mowę Sumnera krytykującego Południowców za falę przemocy w Kansas. Sumner został pobity tak dotliwie, że nie wrócił do swego biura w Senacie przed upływem trzech lat. Te działania Południowców skłoniły Johna Browna do kolejnego wtargnięcia na Terytorium Kansas i zaatakowania proniewolniczego osiedla nad Potokiem Pottawatomie. Grupa, w której było trzech synów Browna, wyciągnęła pięciu zwolenników niewolnictwa z domów i zamordowała przy użyciu noży i tasaków. Kilka dni później – 3 czerwca – Brown schwytał przyszłego konfederackiego pułkownika Henry’ego C. Pate’a wraz z 22 innymi zwolennikami niewolnictwa w starciu znanym jako bitwa pod Black Jack.
W roku 1856 oficjalna stolica Terytorium została przeniesiona do Lecompton, miasta odległego o zaledwie 19 km od Lawrence. W kwietniu 3-osobowa komisja śledcza Kongresu przybyła do Lecompton, by bliżej przyjrzeć się konfliktowi. Zgodnie z jej raportem wybory zostały zafałszowane przez łotrów pogranicza. Tymczasem prezydent zlekceważył ów raport i uznał, że proniewolnicza legislatura jest pełnoprawnym rządem w Kansas. Idąc za ciosem, 4 lipca 1856 Pierce wysłał wojsko do Topeki z zadaniem rozpędzenia zaplanowanego zebrania gabinetu cieni, ostatecznie jednak, w maju 1858 roku Kongres przyjął ustawę uznającą Kansas za stan wolny.
W sierpniu armia zwolenników niewolnictwa z Południa ruszyła na Kansas. Jednocześnie Brown wraz z grupą zwolenników starł się z oddziałem 400 zwolenników niewolnictwa w tzw. „bitwie pod Osawatomie”. Walki trwały przez następne dwa miesiące dopóki Brown nie opuścił Kansas, a nowy terytorialny gubernator, John W. Geary, wezwał obie strony do zawarcia pokoju. Pokój – trudny dla obu stron – był nieustannie łamany przez dwa kolejne lata. Ostatnim większym starciem była masakra w Marais des Cygnes w roku 1858, kiedy to łotry pogranicza zabiły pięciu freesoilerów.
W sumie około 56 osób zginęło w okresie znanym jako "„Bleeding Kansas”" nim walki całkowicie ustały w roku 1859. Jednakże po wybuchu wojny secesyjnej w roku 1861, na granicy pomiędzy Kansas i Missouri rozpoczęła się zaciekła wojna partyzancka.
Wojna konstytucyjna.
Niejako na uboczu walki partyzanckiej trwała walka o konstytucję, jaka miałaby być właściwą dla stanu Kansas. Powstało kilka projektów ustaw zasadniczych, jak np. konstytucja z Topeka z roku 1855, na podstawie której powstał wzmiankowany „gabinet cieni”.
W roku 1857 zebrała się konstytuanta przyszłego stanu Kansas, która była autorem tzw. "„konstytucji z Lecompton”", dokumentu zdecydowanie proniewolniczego. Abolicjoniści zbojkotowali głosowanie nad ratyfikacją ustawy, która odmawiała im prawa do występowania przeciwko niewolnictwu. "„Lecompton Constitution”" została zaakceptowana przez prezydenta Jamesa Buchanana, który nawoływał do jej przyjęcia. Kongres odpowiedział odmownie i nakazał następne wybory. Te z kolei zostały zbojkotowane przez zwolenników niewolnictwa, co pozwoliło jego przeciwnikom wygrać i ogłosić nieważność dokumentu. W rezultacie „Lecompton Constitution” została obalona na podstawie niemożności stwierdzenia, czy była zgodna z wolą większości wyborców.
W połowie roku 1859 uchwalona została kolejna ustawa, tzw. "„Wyandotte Constitution”"; ten dokument reprezentował punkt widzenia abolicjonistów. Została przyjęta przez wyborców stosunkiem głosów 2:1 i Kansas został przyjęty do Unii jako stan wolny 29 stycznia 1861 roku.

</doc>
<doc id="1470778" url="https://pl.wikipedia.org/wiki?curid=1470778" title="Potiomkin (pancernik)">
Potiomkin (pancernik)



</doc>
<doc id="1470781" url="https://pl.wikipedia.org/wiki?curid=1470781" title="Klasztor Trójcy Świętej">
Klasztor Trójcy Świętej

Klasztor Trójcy Świętej (gr. Μονή Αγίας Τριάδος = "Moni Ajias Triados") – średniowieczny monastyr w greckich Meteorach.
Historia.
Zgodnie z tradycją został on początkowo wybudowany w 1438 przez mnicha Dometiusza. Gromadzenie materiałów do budowy miało trwać prawie siedemdziesiąt lat, a sama budowa – osiemnaście. Jednakże z pisma wodza Symeona Uresi-Paleologa wynika, że monaster Trójcy Świętej już w 1362 był zorganizowanym zespołem klasztornym. 
Klasztor został splądrowany podczas okupacji niemieckiej w czasie II wojny światowej. Biblioteka (ze 120 manuskryptami oraz osobistymi zbiorami cennych książek podarowanych przez biskupa Stagi, Paischiosa) oraz skarbiec (z cennymi sprzętami liturgicznymi i kodeksami) zostały zdziesiątkowane, a utracone skarby bezpowrotnie stracone. Święte ikony przeniesiono wówczas do klasztoru Warłama, a manuskrypty do "Ajos Stefanos".
Dawniej w klasztorze przebywało dziesięciu mnichów, w czerwcu 2008 – trzech. 
Zabytki.
Główna świątynia klasztorna (katolikon) wybudowana została w 1476 na planie równobocznego krzyża zwieńczonego kopułą. Ozdobiona jest freskami pochodzącymi z 1741, nawiązującymi stylowo do późnobizantyjskiej epoki malarskiej, wykonanymi przez dwóch braci – prezbiterów Antoniego i Mikołaja. W kopule umieszczony jest Chrystus Pantokrator w otoczeniu czterech ewangelistów, z których święty Łukasz przedstawiony jest jako rysujący ikonę Matki Boskiej. Absydę katolikonu zdobią okna triforia otoczone dekoracją z ceglanych „zębów” z monogramami Chrystusa i krzyżami. Wewnątrz nawy stoi nowy, rzeźbiony, złocisty ikonostas. Stary ikonostas wraz z cennymi ikonami ("Chrystus" z 1662 i "Maria Panna" z 1718) został skradziony w 1979. Zachowały się natomiast ikony Trójcy Świętej i Chrystusa ubranego w strój tesalski. Przedsionek świątyni (narteks) o wypukłej kopule, wybudowano w 1689, a ozdobiono malowidłami w roku 1692.
W kompleksie znajduje się mała, okrągła kaplica pod wezwaniem św. Jana Chrzciciela, wyciosana w skale, ozdobiona freskami w 1682. Powstała najprawdopodobniej na miejscu wcześniejszej pustelni. 
Poza tym zespół klasztorny obejmuje także: refektarz, cele mnichów, pokoje gościnne, pomieszczenia służbowe i gospodarcze.

</doc>
<doc id="1470782" url="https://pl.wikipedia.org/wiki?curid=1470782" title="NGC 1794">
NGC 1794



</doc>
<doc id="1470788" url="https://pl.wikipedia.org/wiki?curid=1470788" title="Rino Ferrario">
Rino Ferrario

Rino Ferrario (ur. 7 grudnia 1926 w Albiate Brianza, zm. 19 września 2012 w Turynie) – włoski piłkarz występujący na pozycji pomocnika.
Podczas kariery grał w takich klubach jak A.C. Arezzo, AS Lucchese-Libertas, Juventus F.C., Inter Mediolan, Triestina Calcio oraz Torino FC. Razem z reprezentacją Włoch brał udział w mistrzostwach świata 1954.

</doc>
<doc id="1470797" url="https://pl.wikipedia.org/wiki?curid=1470797" title="Wyścig Dookoła Danii">
Wyścig Dookoła Danii



</doc>
<doc id="1470798" url="https://pl.wikipedia.org/wiki?curid=1470798" title="Tour du Danemark">
Tour du Danemark



</doc>
<doc id="1470803" url="https://pl.wikipedia.org/wiki?curid=1470803" title="Klasztor Świętego Stefana (Meteory)">
Klasztor Świętego Stefana (Meteory)

Klasztor Świętego Stefana (gr. Μονή Αγίου Στεφάνου = "Moni Ajiu Stefanu") – monastyr wchodzący w skład zespołu klasztorów w greckich Meteorach.
Klasztor św. Stefana Pierwszego Męczennika jest jednym z dwóch żeńskich klasztorów w Meteorach. Skała, na której stoi klasztor, oddzielona jest od masywu głęboką przepaścią, nad którą przerzucono stały most. Dawniej był tutaj most zwodzony, dzięki czemu wejście do tego klasztoru było znacznie łatwiejsze niż do innych. 
Historia.
Pierwszy klasztor założono prawdopodobnie w 1192. Fundatorami i głównymi organizatorami obecnego klasztoru byli: ówczesny archimandryta – syn władcy serbskiego i księżniczki bizantyjskiej – św. Antoni (I połowa XV w.) oraz św. Filoteusz, który w 1545 rozbudował stary katolikon św. Stefana, dodał szereg budynków mieszkalnych (z celami dla mnichów) i gospodarczych. W 1798 wzniesiono katolikon św. Charalambosa. Pierwsza połowa XX w. była dla monastyru okresem upadku. W czasie II wojny światowej został zbombardowany przez hitlerowców. W 1961 przejęły go siostry zakonne, które zadbały o ocalałe dziedzictwo. W 2008 klasztor zamieszkiwało dwadzieścia osiem zakonnic, które zajęły się m.in. rejestracją i konserwacją zdeponowanych tu starych ksiąg z kilku klasztorów oraz prowadzą sklepik z pamiątkami i dewocjonaliami. 
W 1333 klasztor gościł cesarza bizantyjskiego Andronika Paleologa. Wizyta wywarła na nim na tyle głębokie wrażenie, że hojnie obdarował klasztor. Innym darczyńcą był władca Wołoszczyzny Jan Vladislavos, który zapisał klasztorowi grunty w swoim kraju oraz cenne relikwie Jana Chrzciciela i Krzyża Świętego.
Zabytki.
Najstarszym budynkiem zespołu klasztornego jest główna świątynia klasztoru (katolikon) pod wezwaniem św. Stefana Pierwszego Męczennika w południowo-wschodniej części zabudowań. Czworokątny, kryty drewnianym stropem kościółek z XIV lub XV w. (przebudowany w 1545) jest jednonawową bazyliką z narteksem. Wnętrze zdobią malowidła z początku XVI wieku, przedstawiające sceny z życia Chrystusa, Bogurodzicy i wizerunki licznych świętych. Malowidła te bardzo ucierpiały podczas II wojny światowej, kiedy nieznani sprawcy zniszczyli ich twarze, a szczególnie oczy. Dziś są odnowione. Na uwagę zasługują wizerunki Matki Bożej "Platythera" i "Komunia Apostołów" w sanktuarium, dwadzieścia cztery sceny z życia Marii Panny w nawie oraz "Zaśnięcie Bogurodzicy" i postacie świętych, założycieli klasztoru, Antoniego i Filoteusza, w narteksie.
Okazały nowy katkolikon pod wezwaniem św. Charalambosa wzniesiono w stylu zabudowań Świętej Góry Athos w 1798. Jest to krzyżowo-kopułowa świątynia z absydą i dwoma aneksami, przedsionkiem, nawą główną, obejściem, a jej kopuła główna spoczywa na czterech filarach. Charakterystyczną cechą wyróżniającą budowlę spośród innych meteorskich monastyrów są wysokie, wysmukłe kopuły (z wąziutkimi oknami w gładkim tamburze): główna nad nawą i dwie boczne ponad aneksami absydy. Podczas II wojny światowej budowla została zniszczona. W 1972 katolikon odbudowano i pokryto nowymi tynkami. Współczesne malowidła we wnętrzu, dzieło Vlassiosa Tsotsonisa, nawiązują stylem do szkoły kreteńskiej, dominującej w Meteorach. Najcenniejszym elementem wystroju kościoła jest bogato rzeźbiony drewniany ikonostas z 1814, zaliczany do najpiękniejszych w Grecji, który zdobi kunsztowna plątanina motywów roślinnych, zwierzęcych i antropoidalnych. Równie bogato rzeźbiony baldachim nad sanktuarium kryje najcenniejszą relikwię monastyru – czaszkę św. Charalambosa.
Stary refektarz obok kaplicy św. Szczepana przeznaczono na muzeum. Ekspozycja prezentuje cenne manuskrypty-kodeksy, późnobizantyjskie ikony, wyszywane złotem szaty liturgiczne, rzeźby, wyroby ze srebra oraz bogato zdobione meble kościelne z hebanu i kości słoniowej.
Z platformy widokowej przy klasztorze rozciąga się widok na równinę tesalską i góry Pindos.

</doc>
<doc id="1470804" url="https://pl.wikipedia.org/wiki?curid=1470804" title="Aromobates nocturnus">
Aromobates nocturnus

Aromobates nocturnus — gatunek płaza z rodziny Aromobatidae.
Występowanie.
Można go spotkać tylko w 1 miejscu: w pobliżu Agua de Obispo w stanie Trujillo w Wenezueli (jest to endemit). Zamieszkuje tropikalny las deszczowy w pobliżu strumieni.
Status.
Jest bardzo rzadki, a jego liczebność prawdopodobnie spada. Pomimo starań udało się go znaleźć tylko raz, gdy został opisany (1991 rok). Największe zagrożenie stanowi dla niego zniszczenie środowiska naturalnego związane głównie z rozwojem rolnictwa.

</doc>
<doc id="1470806" url="https://pl.wikipedia.org/wiki?curid=1470806" title="Peter Vagenas">
Peter Vagenas

Panayiotis Alexiou "Peter" Vagenas (ur. 6 lutego 1978 w Pasadenie) - amerykański piłkarz, grający na pozycji pomocnika. W latach 2000-2008 związany z klubem Los Angeles Galaxy.
W 1996 roku Vagenas grał dla młodzieżowego klubu UCLA Bruins. Występował tam przez trzy lata, do 1999 i miał na swoim koncie 82 występy i 15 bramek. W wieku 22 lat (2000) Vagenas rozpoczął zawodową karierę podpisując kontrakt z Los Angeles Galaxy. W barwach Galaxy rozegrał tam 183 meczów i zdobył 14 goli.
Vagenas brał udział na Letnich Igrzyskach Olimpijskich w 2000 roku, gdzie zdobył trzy bramki. 25 października 2000 roku Vagenas zadebiutował w piłkarskiej reprezentacji USA w meczu przeciwko reprezentacji Meksyku. Późniejsza kontuzje uniemożliwiły mu dalsze występy w reprezentacji i jego licznik zatrzymał się na trzech występach.

</doc>
<doc id="1470809" url="https://pl.wikipedia.org/wiki?curid=1470809" title="Erythrolamprus atraventer">
Erythrolamprus atraventer

Erythrolamprus atraventer – gatunek węża z rodziny połozowatych (Colubridae). 
Występowanie.
Można go spotkać jedynie w 3 miejscach w Brazylii. Jego ograniczony zasięg występowania jest rozczłonkowany na skutek rolnictwa i urbanizacji
Siedlisko tego węża to lasy deszczowe.
Status.
Zaklasyfikowany jako wrażliwy. Jego liczebność maleje.

</doc>
<doc id="1470812" url="https://pl.wikipedia.org/wiki?curid=1470812" title="Marianne Vos">
Marianne Vos

Marianne Vos (ur. 13 maja 1987 w ’s-Hertogenbosch) – holenderska kolarka szosowa, torowa i przełajowa, dwukrotna złota medalistka olimpijska, dwukrotna medalistka mistrzostw świata w kolarstwie torowym, wielokrotna medalistka mistrzostw świata w kolarstwie szosowym i kolarstwie przełajowym oraz pięciokrotna zdobywczyni Pucharu Świata w kolarstwie szosowym.
Kariera.
Pierwszy sukces w karierze Marianne Vos odniosła w 2004 roku, kiedy zdobyła złoty medal w wyścigu ze startu wspólnego podczas szosowych mistrzostw świata juniorów. W sezonie 2003/2004 była druga w klasyfikacji generalnej Pucharu Świata w kolarstwie przełajowym, przegrywając tylko z Niemką Hanką Kupfernagel. Już dwa lata później zdobyła złoty medal w kategorii elite podczas przełajowych mistrzostw świata w Zeddam oraz zwyciężyła w wyścigu ze startu wspólnego na szosowych mistrzostwach świata w Salzburgu. W sezonie 2007 zwyciężyła w klasyfikacji generalnej Pucharu Świata kobiet w kolarstwie szosowym oraz zajęła drugie miejsce w wyścigu ze startu wspólnego na mistrzostwach świata w Stuttgarcie. Kolejne cztery medale zdobyła w 2008 roku: srebrny na przełajowych mistrzostwach świata w Treviso, srebrny ze startu wspólnego na mistrzostwach świata w Varese, złoty w wyścigu punktowym na igrzyskach olimpijskich w Pekinie oraz kolejny złoty w tej samej konkurencji podczas torowych mistrzostw świata w Manchesterze. Dzięki temu została pierwszą w historii kolarką, która zdobyła złote medale na igrzyskach olimpijskich, a także na szosowych, torowych oraz przełajowych mistrzostwach świata. W sezonie 2008 była także trzecia w szosowym PŚ, ulegając jedynie Niemce Judith Arndt oraz swej rodaczce Suzanne de Goede.
W latach 2009–2013 każdego roku zdobywała przynajmniej dwa medale. W kolarstwie przełajowym zwyciężyła na pięciu kolejnych edycjach, równocześnie zdobywając medale w szosowym wyścigu ze startu wspólnego: srebrne na MŚ w Mendrisio (2009), MŚ w Geelong (2010) i MŚ w Kopenhadze (2011) oraz złote na MŚ w Valkenburgu (2012) i MŚ we Florencji (2013). Ponadto w 2012 roku była najlepsza w tej samej konkurencji podczas igrzysk olimpijskich w Londynie, a rok wcześniej zwyciężyła w scratchu na torowych mistrzostwach świata w Apeldoorn. W 2013 roku w barwach teamu Rabobank-Liv/giant zdobyła srebrny medal w drużynowej jeździe na czas. Ponadto w sezonach 2009, 2010, 2012 i 2013 ponownie zwyciężała w klasyfikacji generalnej szosowego PŚ, a w sezonie 2011 była druga. W przełajowym Pucharze Świata była druga w sezonach 2003/2004 (za Niemką Hanką Kupfernagel), 2009/2010 i 2011/2012 (za swą rodaczką Daphny van den Brand) oraz trzecia w sezonach 2010/2011 i 2013/2014.

</doc>
<doc id="1470813" url="https://pl.wikipedia.org/wiki?curid=1470813" title="Erythrolamprus cursor">
Erythrolamprus cursor

Erythrolamprus cursor – gatunek węża z rodziny połozowatych (Colubridae). 
Występowanie.
Martynika
Siedlisko tego węża to lasy deszczowe.
Status.
W 1994 uznany za zagrożonego. Obecnie krytycznie zagrożony.

</doc>
<doc id="1470814" url="https://pl.wikipedia.org/wiki?curid=1470814" title="Erythrolamprus ornatus">
Erythrolamprus ornatus

Erythrolamprus ornatus – gatunek węża z rodziny połozowatych (Colubridae). 
Występowanie.
Występuje endemicznie na Saint Lucia.
Status.
Zagrożony od 1994.

</doc>
<doc id="1470816" url="https://pl.wikipedia.org/wiki?curid=1470816" title="Morteza Mahjoob">
Morteza Mahjoob

Morteza Mahjoob (ur. 20 marca 1980 w Teheranie) – irański szachista, arcymistrz od 2007 roku.
Kariera szachowa.
Do ścisłej czołówki irańskich szachistów należy od pierwszych lat XXI wieku. W latach 2000–2006 czterokrotnie wystąpił na szachowych olimpiadach, w 2001 r. – na drużynowych mistrzostwach świata, natomiast pomiędzy 2003 a 2008 r. – trzykrotnie na drużynowych mistrzostwach Azji, na których zdobył dwa srebrne medale za wyniki indywidualne oraz jeden brązowy – wraz z zespołem. W 2003 r. zwyciężył w rozegranym w Dubaju turnieju strefowym, dzięki czemu zdobył awans do pucharowego turnieju o mistrzostwo świata, który odbył się w 2004 r. w Trypolisie. W I rundzie tych rozgrywek uległ (po dogrywce) Zurabowi Azmaiparaszwili. W 2005 r. zdobył w Teheranie złoty medal indywidualnych mistrzostw kraju, natomiast w 2006 r. – medal srebrny.
Normy na tytuł arcymistrza zdobył kołowym turnieju w Mariańskich Łaźniach (2006), II m. za Bartłomiejem Heberlą, na olimpiadzie w Turynie (2006) oraz w otwartym turnieju w Ahwazie (2007, dz. I m. wspólnie z Ehsanem Ghaemem Maghamim i Tigranem Kotanjanem). Do innych jego sukcesów należą: I m. w Szardży (2003), dz. I m. w Adenie (2005, wspólnie m.in. z Mohamedem Tissirem, Giorgi Bagaturowem i Slimem Belkhodją) oraz I m. w Urmii (2007).
Najwyższy ranking w dotychczasowej karierze osiągnął 1 lipca 2010 r., z wynikiem 2546 punktów zajmował wówczas 3. miejsce (za Ehsanem Ghaemem Maghamim i Elshanem Moradiabadim) wśród irańskich szachistów.
W dniach 13–14 sierpnia 2009 r. Morteza Mahjoob pobił rekord świata w pod względem największej jednoczesnej liczby partii w seansie symultanicznym. W czasie ponad 18 godzin rozegrał 500 pojedynków, z których 397 wygrał, 90 zremisował, a 13 przegrał. Rekord ten został pobity w październiku 2010 r. przez izraelskiego arcymistrza Alika Gershona.

</doc>
<doc id="1470817" url="https://pl.wikipedia.org/wiki?curid=1470817" title="Gubernia Wileńska">
Gubernia Wileńska



</doc>
<doc id="1470819" url="https://pl.wikipedia.org/wiki?curid=1470819" title="Gubernia Grodzińska">
Gubernia Grodzińska



</doc>
<doc id="1470820" url="https://pl.wikipedia.org/wiki?curid=1470820" title="Gubernia Mińska">
Gubernia Mińska



</doc>
<doc id="1470822" url="https://pl.wikipedia.org/wiki?curid=1470822" title="Erythrolamprus perfuscus">
Erythrolamprus perfuscus

Erythrolamprus perfuscus – gatunek węża z rodziny połozowatych (Colubridae).
Występowanie.
Barbados to jedyne na świecie miejsce życia tego zwierzęcia w naturze.
Status.
Zagrożony od 1994.

</doc>
<doc id="1470825" url="https://pl.wikipedia.org/wiki?curid=1470825" title="Krzysztof Mikulski">
Krzysztof Mikulski

Krzysztof Jan Mikulski (ur. 22 czerwca 1960 w Lidzbarku Warmińskim) − polski historyk, profesor nauk humanistycznych, profesor zwyczajny Uniwersytetu Mikołaja Kopernika w Toruniu i w Instytucie Historii im. Tadeusza Manteuffla Polskiej Akademii Nauk.
Życiorys.
Uczęszczał do Liceum Ogólnokształcącego im. Kazimierza Jagiellończyka w Lidzbarku Warmińskim. W roku szkolnym 1977/1978 dotarł do finału Ogólnopolskiej Olimpiady Historycznej. Po ukończeniu liceum w 1978 podjął studia z historii i archiwistyki na Uniwersytecie Mikołaja Kopernika w Toruniu. Studia ukończył w 1982, pisząc pracę magisterską pod kierunkiem Jacka Staszewskiego.
W latach 1982−1984 pracował jako redaktor gazety zakładowej w Zakładach Włókien Chemicznych Elana. W 1984 został zatrudniony jako asystent w Zakładzie Historii Powszechnej i Polski XVI−XVIII w. Uniwersytetu Mikołaja Kopernika.
Stopień doktora nauk humanistycznych w zakresie historii uzyskał na Wydziale Humanistycznym UMK w 1992. Tematem jego pracy doktorskiej było "Osadnictwo wiejskie województwa pomorskiego od połowy XVI do końca XVII wieku", a promotorem Stefan Cackowski. Stopień doktora habilitowanego nauk humanistycznych w zakresie historii uzyskał na tym samym wydziale w 2000 na podstawie dorobku naukowego i rozprawy "Przestrzeń i społeczeństwo Torunia od końca XIV do początku XVIII wieku". 18 kwietnia 2005 otrzymał tytuł profesora nauk humanistycznych.
W latach 1998−2000 pełnił funkcję zastępca dyrektora Instytutu Historii i Archiwistyki UMK, od 2003 do 2006 kierował tym instytutem. W latach 2003–2013 był prezesem Polskiego Towarzystwa Historycznego, następnie wiceprezesem i ponownie od 2015 roku prezesem.
30 kwietnia 2009 został powołany przez Ministra Kultury i Dziedzictwa Narodowego na członka pierwszej kadencji (2009−2013) Rady Muzeum II Wojny Światowej w Gdańsku.
W 2012 został przewodniczącym Komitetu Nauk Historycznych PAN. Został wybrany na członka Komitetu Nauk Historycznych PAN na kadencję 2020–2023.
W lutym 2017 został wybrany na przewodniczącego Sekcji I – Nauk Humanistycznych i Społecznych Centralnej Komisji do Spraw Stopni i Tytułów.
W 2016 otrzymał Srebrny Krzyż Zasługi.

</doc>
<doc id="1470828" url="https://pl.wikipedia.org/wiki?curid=1470828" title="Liophis">
Liophis



</doc>
<doc id="1470829" url="https://pl.wikipedia.org/wiki?curid=1470829" title="Chołmsk">
Chołmsk

Chołmsk (ros. "Холмск", jap. "Maoka") – miasto we wschodniej części Rosji (obwód sachaliński, wyspa Sachalin). Założone w 1870, jako placówka wojskowa. W latach 1905-1945 należało do Japonii. Liczy ok. 35 tys. mieszkańców.

</doc>
<doc id="1470830" url="https://pl.wikipedia.org/wiki?curid=1470830" title="Henryk Trzonek">
Henryk Trzonek

Henryk Trzonek (ur. 29 października 1912 w Łodzi, zm. 3 grudnia 1943 w Warszawie) – polski altowiolista, aktywny przed II wojną światową i w okresie okupacji hitlerowskiej.
Początkowo uczył się gry na skrzypcach w łódzkim konserwatorium, prowadzonym przez Helenę Kijeńską-Dobkiewiczową. Dalsze studia kontynuował w konserwatorium warszawskim, w klasie altówki u prof. Mieczysława Szaleskiego. Przed wojną pracował w Orkiestrze Polskiego Radia pod dyrekcją Grzegorza Fitelberga oraz w Kwartecie Smyczkowym Polskiego Radia. Podczas okupacji był członkiem Kwartetu Smyczkowego Eugenii Umińskiej w składzie: Eugenia Umińska – I skrzypce, Roman Padlewski – II skrzypce, Henryk Trzonek – altówka, Kazimierz Wiłkomirski – wiolonczela. Zachowała się wzmianka o prawykonaniu przez ten zespół "II Kwartetu smyczkowego" Grażyny Bacewicz, w kawiarni prof. Bolesława Woytowicza, w dniu 21 maja 1943. Henryk Trzonek występował również w orkiestrze symfonicznej w kawiarni Lardellego oraz w Kawiarni "Gastronomia" – wraz z żoną Haliną Kowalską, która była wiolonczelistką. Był zaprzyjaźniony z Romanem Padlewskim, z którym występował na tajnych koncertach i poprzez niego miał związki z konspiracją.
16 listopada 1943 Henryk Trzonek został aresztowany i uwięziony na Pawiaku, a 3 grudnia 1943 rozstrzelany w grupie stu więźniów Pawiaka w ulicznej egzekucji przy ul. Puławskiej 21/23 w Warszawie. Nie powiodła się próba wykupienia go z rąk Gestapo przez tajny związek muzyków, w co zaangażowany był m.in. Jerzy Waldorff.
Halina Kowalska-Trzonkowa, była pochodzenia żydowskiego. Z tego powodu musiała się ukrywać wraz z córką Lucyną (później również wiolonczelistką) m.in. u Kazimierza Wiłkomirskiego i Eugenii Umińskiej. W styczniu 1944 urodziła (po śmierci męża) córkę – Henrykę Trzonek, która jest skrzypaczką i kontynuuje muzyczną tradycję rodzinną. W latach 1974 – 2009 była pierwszą skrzypaczką "Das Radio – Sinfonie-Orchester Frankfurt". Obecnie występuje jako solistka.
O Henryku Trzonku zachowały się wspomnienia m.in. takich osób, jak: Jarosław Iwaszkiewicz, red. Jerzy Waldorff, prof. Kazimierz Wiłkomirski.

</doc>
<doc id="1470831" url="https://pl.wikipedia.org/wiki?curid=1470831" title="Amber Neben">
Amber Neben

Amber Neben (ur. 18 lutego 1975 w Irvine) – amerykańska kolarka szosowa, trzykrotna mistrzyni świata.
Kariera.
Na zawodowstwo przeszła w 2002 roku. Największy sukces w karierze osiągnęła w 2008 roku, kiedy zdobyła złoty medal w indywidualnej jeździe na czas na mistrzostwach świata w Varese. W zawodach tych wyprzedziła bezpośrednio Christiane Soeder z Austrii oraz Niemkę Judith Arndt. W tym samym roku zajęła 33. miejsce ze startu wspólnego podczas igrzysk olimpijskich w Pekinie. Na rozgrywanych rok wcześniej mistrzostwach świata w Stuttgarcie była czwarta w indywidualnej jeździe na czas, a na mistrzostwach świata w Valkenburgu w 2012 roku była czwarta w wyścigu ze startu wspólnego. Na igrzyskach w Londynie w 2012 roku była siódma w indywidualnej jeździe na czas, a wyścig ze startu wspólnego ukończyła na 36. pozycji. Zdobyła ponadto cztery medale na mistrzostwach panamerykańskich, w tym złote w indywidualnej jeździe na czas w latach 2006 i 2012. Ponadto w 2002 roku zwyciężyła w czeskim wyścigu Gracia Orlová, rok później w kanadyjskim Le Tour du Grand Montréal, w 2005 i 2006 roku we francuskim Tour de l'Aude Cycliste Féminin, w 2007 roku Route de France féminine, a w latach 2011 i 2012 Chrono des Herbiers. W 2008 roku była druga w klasyfikacji generalnej Giro d'Italia Femminile. Wielokrotnie zdobywała medale mistrzostw USA, w tym dwa złote.

</doc>
<doc id="1470832" url="https://pl.wikipedia.org/wiki?curid=1470832" title="Avernus">
Avernus



</doc>
<doc id="1470834" url="https://pl.wikipedia.org/wiki?curid=1470834" title="Canale 5">
Canale 5

Canale 5 – włoska stacja telewizyjna, sieci Mediaset. Jest to pierwsza komercyjna stacja powstała we Włoszech (rozpoczęła nadawanie w 1978 roku pod nazwą TeleMilano 58). Od 1980 roku funkcjonuje pod obecną nazwą. 

</doc>
<doc id="1470836" url="https://pl.wikipedia.org/wiki?curid=1470836" title="Leszek Pliniewicz">
Leszek Pliniewicz

Leszek Pliniewicz (ur. 1947 w Bystrzycy Kłodzkiej) – artysta plastyk, malarz, rzeźbiarz, grafik, twórca ekslibrisów, zamieszkały w Głogowie, członek Wrocławskiej Grupy Grafików „RYS” i Związku Polskich Artystów Plastyków.
Życiorys.
W 1970 ukończył studia w Państwowej Wyższej Szkoły Sztuk Plastycznych we Wrocławiu na Wydziale Malarstwa, Grafiki i Rzeźby. W latach 90. wraz z żoną Gabrielą prowadził w Oławie „Galeryę Pod Kokotem”. Ekslibrisy wykonywał w latach 70. i 80. XX wieku – dokładna liczba jego dzieł nie jest znana. Ekslibrisy wykonywał w technice linorytu, drzeworytu i suchej igły. Autor ekslibrisów m.in. Towarzystwa Miłośników Ziemi Ślężańskiej i wielu osób prywatnych.

</doc>
<doc id="1470840" url="https://pl.wikipedia.org/wiki?curid=1470840" title="Teatr Dramatyczny im. Józefa Piłsudskiego w Białymstoku">
Teatr Dramatyczny im. Józefa Piłsudskiego w Białymstoku



</doc>
<doc id="1470842" url="https://pl.wikipedia.org/wiki?curid=1470842" title="Beatrycze Sabaudzka (1198–1266)">
Beatrycze Sabaudzka (1198–1266)

Beatrycze sabaudzka (ur. 1198, zm. 1266 w Les Échelles) – córka Tomasza I, hrabiego Sabaudii i Małgorzaty z Genewy. Siostra trzech kolejno po sobie rządzących hrabiów Sabaudii: Amadeusza IV, Piotra II i Filipa I.
Życiorys.
5 czerwca 1219 roku poślubiła Rajmunda Berengara IV, hrabiego Prowansji. Rajmund i Beatrycze mieli cztery córki (dwaj synowie urodzili się martwi) - wszystkie poślubiły królów:
Była ona sprytną i piękną kobietą, którą Mateusz z Paryża opisywał jako drugą Niobe. Beatrycze Sabaudzka była protektorką zakonu Szpitalników, którym w 1260 przekazała zamek w Échelles.

</doc>
<doc id="1470844" url="https://pl.wikipedia.org/wiki?curid=1470844" title="John Lang">
John Lang

John Lang (ur. 19 grudnia 1816 w Sydney, zm. 20 sierpnia 1864) – australijski prawnik, pisarz i poeta. Uważany jest za pierwszego rodowitego australijskiego pisarza.
Ukończył szkołę średnią w Sydney, następnie studiował prawo w Camridge, w 1838 został adwokatem ("barrister") i powrócił do Australii. W 1842 wyjechał do Indii gdzie pracował jako adwokat i dziennikarz, w 1845 założył gazetę w mieście Meerut. W tym czasie napisał także kilka powieści które ukazały się w odcinkach w dziennikach i tygodnikach indyjskich, a następnie już jako książki "The Wetherbys and Too Clever by Half" (1853), "Too Much Alike" (1854), "The Forger's Wife" (1855), "Captain Macdonald" (1856), "Will He Marry Her" (1858), "The Ex-Wife" (1858), "My Friend's Wife" (1859), "The Secret Police" (1859) oraz "Botany Bay; or True Stories of the Early Days of Australia" (1859).

</doc>
<doc id="1470845" url="https://pl.wikipedia.org/wiki?curid=1470845" title="Monarch">
Monarch



</doc>
<doc id="1470850" url="https://pl.wikipedia.org/wiki?curid=1470850" title="Christiane Soeder">
Christiane Soeder

Christiane Soeder (ur. 15 stycznia 1975 w Remscheid, RFN) – niemiecka kolarka szosowa reprezentująca Austrię, dwukrotna medalistka mistrzostw świata.
Kariera.
Na zawodowstwo przeszła w 2005 roku. Największy sukces w karierze osiągnęła w 2008 roku, kiedy zdobyła srebrny medal w indywidualnej jeździe na czas na mistrzostwach świata w Varese. W zawodach tych wyprzedziła ją jedynie Amerykanka Amber Neben, a trzecie miejsce zajęła Niemka Judith Arndt. Na rozgrywanych rok wcześniej mistrzostwach świata w Stuttgarcie była trzecia w wyścigu ze startu wspólnego, przegrywając tylko z Niemką Hanką Kupfernagel i Kristin Armstrong z USA. W 2004 roku wystartowała w wyścigu ze startu wspólnego na igrzyskach olimpijskich w Atenach, kończąc rywalizację na 24. pozycji. Cztery lata później, podczas igrzysk w Pekinie była czwarta w tej samej konkurencji, a w indywidualnej jeździe na czas była siódma. Ponadto w 2008 roku zwyciężyła we francuskim wyścigu Grande Boucle Féminine Internationale, a w latach 2008-09 w Grand Prix de Suisse. Jest także wielokrotną mistrzynią Austrii.
Z wykształcenia jest lekarką i mieszka w Wiedniu. Mierzy 160 cm wzrostu i waży 52 kg.

</doc>
<doc id="1470851" url="https://pl.wikipedia.org/wiki?curid=1470851" title="Napęd parowy">
Napęd parowy



</doc>
<doc id="1470854" url="https://pl.wikipedia.org/wiki?curid=1470854" title="Film katastroficzny">
Film katastroficzny

Film katastroficzny – gatunek filmu na temat trwającej lub mającej nastąpić katastrofy (takiej jak pożar, zatonięcie okrętu lub rozbicie się samolotu czy też kolizja z asteroidą) lub klęski żywiołowej spowodowanej np. trzęsieniem ziemi, wybuchem wulkanu, zejściem lawiny albo gwałtownymi zjawiskami pogodowymi, takimi jak huragan, tornado, burza, powódź, gradobicie, itp.
Wątki katastroficzne w filmach są niemal tak stare jak historia samego filmu. Jednym z wcześniejszych filmów tego gatunku jest "Fire!" (1901) Jamesa Williamsona. Największy rozkwit gatunku przypada na lata 70. XX wieku, gdy powstały takie filmy jak "Port lotniczy" (1970), "Tragedia „Posejdona”" (1972), "Trzęsienie ziemi" (1974) i "Płonący wieżowiec" (1974).

</doc>
<doc id="1470855" url="https://pl.wikipedia.org/wiki?curid=1470855" title="Jezioro Dubie">
Jezioro Dubie

Jezioro Dubie – jezioro na Pojezierzu Ińskim, położone w woj. zachodniopomorskim, w powiecie łobeskim, w gminie Węgorzyno. Powierzchnia zwierciadła wody wynosi 12,33 ha.
Zbiornik w typologii rybackiej jest jeziorem linowo-szczupakowym. Administratorem wód Jeziora Dubiego jest Regionalny Zarząd Gospodarki Wodnej w Szczecinie. 
Jezioro znajduje się w zlewni rzeki Brzeźnickiej Węgorzy.
Ok. 0,3 km na południowy zachód od jeziora leży wieś Ginawa.
W 1955 roku zmieniono urzędowo niemiecką nazwę jeziora – "Düpten-See", na polską nazwę – "Jezioro Dupite". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła nazwę Jezioro Dubie.

</doc>
<doc id="1470858" url="https://pl.wikipedia.org/wiki?curid=1470858" title="Cezary Galek">
Cezary Galek

Cezary Galek (ur. 1962 w Zielonej Górze) – polski dziennikarz i reportażysta radiowy, na stałe związany z Regionalną Rozgłośnią Polskiego Radia „Radio Zachód” w Zielonej Górze. 
Absolwent Akademii Muzycznej w Poznaniu i wydziału dziennikarstwa Uniwersytetu Warszawskiego. Komponuje i wykonuje muzykę do swoich audycji, które też sam realizuje. Autor kreuje wszystkie etapy powstawania dzieła radiowego.
Rozpoczynał jako dziennikarz informacyjny, reporter publicysta. Dziś przygotowuje reportaże i radiowe formy dokumentalne. Kierował też blokami programowymi i redakcjami, a obecnie jest szefem Redakcji Reportażu Radia Zachód.
Laureat ponad 60 nagród dziennikarskich (niektórych wielokrotnie) w tym Grand Press, Premios Ondas, Nagrody im. Melchiora Wańkowicza, Nagrody Krajowej Rady Radiofonii i Telewizji, Polsko-Niemieckiej Nagrody Dziennikarzy, Nagrody Marszałka Senatu RP, Stowarzyszenia Dziennikarzy Polskich. Był nominowany do nagród Prix Europa oraz Parlamentu Europejskiego. Reportaże Cezarego Galka reprezentowały też polską radiofonię podczas prestiżowych International Feature Conference w Sinai i Londynie. 
Pomysłodawca i inicjator organizacji przez „Radio Zachód” Ogólnopolskich Warsztatów Reporterów Radiowych oraz konkursu medialnego „Wspólna Europa”. Jest wieloletnim współpracownikiem Studia Reportażu i Dokumentu Polskiego Radia, oraz jurorem w konkursach radiowych (w tym Krajowej Rady Radiofonii i Telewizji).
Odznaczony srebrnym i złotym krzyżem zasługi oraz odznaczeniem „Zasłużony dla Kultury Polskiej”.  

</doc>
<doc id="1470866" url="https://pl.wikipedia.org/wiki?curid=1470866" title="Jackowo Dworskie (przystanek kolejowy)">
Jackowo Dworskie (przystanek kolejowy)

Jackowo Dworskie – przystanek kolejowy na trasie Nasielsk - Ciechanów, 6 km od Nasielska w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1470867" url="https://pl.wikipedia.org/wiki?curid=1470867" title="Czesław Rodziewicz">
Czesław Rodziewicz

Czesław Rodziewicz (ur. 6 czerwca 1922 w Wilnie, zm. 11 stycznia 2013 we Wrocławiu) – pedagog, hafciarz, poeta, kolekcjoner, grafik, malarz, twórca ekslibrisów, członek wrocławskiej grupy grafików „Rys”, od 1973 Towarzystwa Miłośników Wrocławia i Towarzystwa Przyjaciół Sztuk Pięknych we Wrocławiu. Współzałożyciel Koła Miłośników Ekslibrisu we Wrocławiu (1980). Inicjator haftu wrocławskiego, honorowy członek i aktywny uczestnik Stowarzyszenia Twórców i Animatorów Kultury, twórca kompozycji obrazkowych z liści – liściaków. Sam siebie określał, jako twórcę sztuki pogodnej.
Życiorys.
Do 1944 r. mieszkał w Wilnie, gdzie ukończył szkoły niższe. W 1944 r. opuścił miasto jako ochotnik Wojska Polskiego. Od 1947 r. mieszkał we Wrocławiu. W latach 1966–1973 współorganizował i był wicekomandorem Ogólnopolskiego Rajdu Motorowo-Samochodowego Spółdzielni Transportowych Kraków – Frombork. We Wrocławiu pracował przez wiele lat jako instruktor terapii zajęciowej w Domu Pomocy Społecznej dla Dorosłych. Przez wiele lat współpracował z Wrocławskim Tygodnikiem Katolickim i Kurierem Polskim. W 1980 r. wraz z Romualdem M. Łuczyńskim i Mieczysławem Mazurkiewiczem powołał do życia Koło Miłośników Ekslibrisu we Wrocławiu
Osiągnięcia twórcze.
Pierwszy ekslibris wykonał w 1949 roku pod kierunkiem prof. Stanisława Dawskiego. Wykonał ponad 800 znaków książkowych. Ekslibrisy wykonywał w technikach: linoryt, offset, akwaforta, cynkotypia, kserokopia. Wydał dwie teki ekslibrisowe: „Iluzjoniści w ekslibrisach Czesława Rodziewicza” (Łódź 1980, nakład 25 egz.) i „Motywy ślężańskie w ekslibrisie Czesława Rodziewicza” (Sobótka 1980, nakład 600 egz.). Przez wiele lat zajmował się tworzeniem obrazów wyklejanych z liści („liściaki”), prowadził także liczne kursy i warsztaty dla młodzieży i nauczycieli z zakresu haftu, malarstwa i „liściaków”. W latach 1996–1997 wydawał własnym sumptem pierwsze tomiki swojej poezji.
Wystawy.
Brał udział w ponad stu wystawach ekslibrisu w Polsce, Belgii, Holandii, Danii, Francji, Niemczech, Włoszech, USA, Estonii, Gruzji i na Litwie.

</doc>
<doc id="1470870" url="https://pl.wikipedia.org/wiki?curid=1470870" title="Dubie (jezioro na Równinie Drawskiej)">
Dubie (jezioro na Równinie Drawskiej)

Dubie (także "Adamowo") – jezioro wytopiskowe znajdujące się na terenie Równiny Drawskiej, najgłębsze jezioro Puszczy Drawskiej. Jezioro znajduje się w całości w granicach administracyjnych miasta Drawno.
Przed II wojną światową jezioro posiadało dwie niemieckie nazwy "Großer See" lub "Düpsee". W 1949 roku zmieniono urzędowo nazwy kilku jezior połączonych wokół miasta na jedno jezioro "Drawno". W 2006 roku Komisja Nazw Miejscowości i Obiektów Fizjograficznych w wykazie hydronimów przedstawiła dla akwenu na południe od miasta Drawna nazwę "Dubie".

</doc>
<doc id="1470875" url="https://pl.wikipedia.org/wiki?curid=1470875" title="Stary Cmentarz Ewangelicki w Bielsku-Białej">
Stary Cmentarz Ewangelicki w Bielsku-Białej

Stary Cmentarz Ewangelicki w Bielsku-Białej – nieczynny cmentarz ewangelicki znajdujący się w Bielsku-Białej, przy ulicy Andrzeja Frycza-Modrzewskiego na tak zwanym Bielskim Syjonie.
Został założony w lutym 1833 na nieruchomości ofiarowanej przez mydlarza Gottlieba Klimkego. Decyzję o jego budowie przyspieszyła epidemia cholery, która nawiedziła Bielsko w 1831. Wcześniej zarówno ewangelicy, jak i katolicy byli chowani na wspólnym cmentarzu przy kościele Świętej Trójcy. W latach 60. XIX wieku został znacznie powiększony w kierunku wschodnim. W 1911 otwarto Nowy Cmentarz Ewangelicki przy ulicy Listopadowej, jednak pochówków na starym cmentarzu dokonywano aż do czasów II wojny światowej. Prawdopodobnie później zakopywano tutaj nielegalnie również ofiary Urzędu Bezpieczeństwa. Po 1945 cmentarz był regularnie niszczony, a komunistyczne władze domagały się nawet usunięcia niemieckojęzycznych nagrobków. Potomkowie pochowanych na cmentarzu osób, aby uratować nagrobki musieli je zdewastować, np. poprzez zamalowanie farbą, skucie starych napisów lub przewrócenie nagrobka napisami do ziemi. Nieliczne z nich po 1989 zostały odrestaurowane przez miasto.
Cmentarz składa się z siedmiu sektorów. Prowadzi na niego neogotycka brama z trzema arkadami, zbudowana w 1863. Najstarszy zachowany nagrobek pochodzi z 1857. Najbardziej reprezentacyjną częścią nekropolii jest, prowadząca z południa na północ, Aleja Zasłużonych, przy której miejsce spoczynku znaleźli najbogatsi i najbardziej zasłużeni mieszkańcy miasta.
Na Starym Cmentarzu ewangelickim w Bielsku-Białej spoczywają m.in.:
Nieczynna od ponad 70 lat nekropolia stanowi enklawę dzikiej przyrody w centrum miasta. Rosną tutaj pomnikowe drzewa oplecione przez bluszcze i inne pnącza. Nagrobki, mury i cmentarne alejki obrośnięte są licznymi gatunkami roślin. Jest to również oaza dla ptaków (szczególnie w okresie lęgowym) i małych ssaków.

</doc>
<doc id="1470876" url="https://pl.wikipedia.org/wiki?curid=1470876" title="Stary cmentarz ewangelicki w Bielsku-Białej">
Stary cmentarz ewangelicki w Bielsku-Białej



</doc>
<doc id="1470877" url="https://pl.wikipedia.org/wiki?curid=1470877" title="Trele morele">
Trele morele



</doc>
<doc id="1470878" url="https://pl.wikipedia.org/wiki?curid=1470878" title="No to gramy!">
No to gramy!



</doc>
<doc id="1470881" url="https://pl.wikipedia.org/wiki?curid=1470881" title="Salon gier">
Salon gier



</doc>
<doc id="1470882" url="https://pl.wikipedia.org/wiki?curid=1470882" title="Szybka forsa">
Szybka forsa



</doc>
<doc id="1470885" url="https://pl.wikipedia.org/wiki?curid=1470885" title="Brama Krakowska w Warszawie">
Brama Krakowska w Warszawie

Brama Krakowska, Wieża Dworzan (także Brama Przedmieścia, Brama Czerska, Brama Bernardynów) – brama, która znajdowała się w murach miejskich Warszawy, przy Zamku Królewskim na obecnym placu Zamkowym. Rozebrana w 1818 roku.
Historia.
Pierwotnie w miejscu późniejszej Bramy Krakowskiej wzniesiono tzw. Wieżę Dworzan z bramą przy wylocie ulicy Bernardyńskiej, obecnej południowej pierzei placu Zamkowego. Bliżej w kierunku zamku i Wieży Grodzkiej znajdowała się starsza, kwadratowa wieża, tzw. "Wieża Księcia Janusza Starszego". Wieża Dworzan stała od strony wjazdu od Ujazdowa i Czerska, wcześniejszych siedzib książąt mazowieckich, stąd znana jest także pod nazwą "Brama Czerska".
Wieża Dworzan zbudowana została w czasie pierwszej fazy budowy murów miejskich przed rokiem 1339 (odcinek od dzisiejszego placu Zamkowego do Wąskiego Dunaju). W pierwszej ćwierci XV wieku wzniesiono na odcinku tej wieży drugi ciąg murów, w tym czasie powstał też murowany gotycki most na przedbramiu, jedyny zachowany fragment dawnej bramy (zrekonstruowany w latach 80. XX wieku).
W latach 1643–1644 wzniesiono przy niej Kolumnę Zygmunta. Brama ta odegrała pewną militarną rolę w czasie potopu szwedzkiego w trakcie kolejnych szturmów miasta. W trakcie drugiej okupacji, do której doszło po bitwie trzydniowej, została wysadzona przez Szwedów.
W 1694 brama została przebudowana w stylu barokowym (m.in. podwyższono ją o jedno piętro) i stopniowo zrosła się z sąsiednimi kamienicami. Zasypano także fosę i most gotycki. Plac przed bramą nosił nazwę Czerskie Przedmieście, a od XV wieku Bernardyńskie Przedmieście, gdy powstał kościół św. Anny wraz z klasztorem bernardynów. Od XVI wieku plac ten znany jest jako Krakowskie Przedmieście.
Brama została rozebrana w roku 1818.
Na fundamenty Bramy Krakowskiej z zasypaną fosą i mostkiem gotyckim napotkano w trakcie budowy Trasy W-Z. Później zrekonstruowano na poziomie ulic przebieg średniowiecznych murów obronnych. Zarys bramy został uwidoczniony na bruku, podobnie jak i muru pomiędzy zamkiem a bramą (bez wieży przy zamku i baszty w zewnętrznej linii murów).

</doc>
<doc id="1470886" url="https://pl.wikipedia.org/wiki?curid=1470886" title="Juozas Bernatonis">
Juozas Bernatonis

Juozas Bernatonis (ur. 8 września 1953 w Kownie) – litewski polityk, dyplomata, minister spraw wewnętrznych w latach 2001–2003, minister sprawiedliwości od 2012 do 2016.
Życiorys.
W 1976 ukończył studia na Wydziale Technologii Chemicznej Kowieńskiego Instytutu Politechnicznego. W latach 1987–1990 odbył studia doktoranckie w zakresie filozofii w Wyższej Szkole Nauk Politycznych w Pradze. W 1990 uzyskał stopień doktora nauk humanistycznych. W 2002 ukończył zaoczne studia prawnicze na Uniwersytecie Wileńskim.
W latach 1976–1979 był pracownikiem naukowym w laboratorium badawczym w Kowieńskim Instytucie Politechnicznym. Od 1980 kierował wydziałem studenckim KC Komsomołu Litewskiej SRR, a od 1986 do 1987 pracował jako instruktor w wydziale nauki KC Komunistycznej Partii Litwy.
Od 1990 był członkiem Litewskiej Demokratycznej Partii Pracy, zasiadał w jej prezydium i zarządzie, a od 1997 był jej wiceprzewodniczącym. W latach 1990–1992 pełnił funkcję kierownika grupy ds. działalności parlamentarnej w sekretariacie LDDP. W 1992 był referentem frakcji parlamentarnej tego ugrupowania. W 1992 został wybrany do Sejmu z listy LDDP. W latach 1993–1996 pełnił funkcję wiceprzewodniczącego Sejmu.Od 1994 kierował grupą roboczą przy prezydencie do spraw ratyfikacji Europejskiej Konwencji Praw Człowieka. W latach 1997–1998 był doradcą ds. politycznych prezydenta Algirdasa Brazauskasa.
W 1998 wszedł do Sejmu z listy LDDP po zrzeczeniu się mandatu przez Virgilijusa Bulovasa. Objął funkcję wiceprzewodniczącego frakcji parlamentarnej LDDP. W latach 1999–2000 był wiceprzewodniczącym sejmowej komisji do spraw NATO.
W 2000 został wybrany do Sejmu jako kandydat koalicji socjaldemokratycznej (LDDP-LSDP-LRS-NDP). Od 2000 do 2001 pełnił funkcję wiceprzewodniczącego komisji prawa i praworządności. W 2001 dołączył do współtworzonej przez jego ugrupowanie Litewskiej Partii Socjaldemokratycznej, w której pełnił m.in. funkcję wiceprzewodniczącego.
12 lipca 2001 otrzymał nominację na stanowisko ministra spraw wewnętrznych w rządzie Algirdasa Brazauskasa. Pełniąc tę funkcję, oskarżył nadkomisarza policji Vytautasa Grigaravičiusa o tolerowanie bezprawnego zbierania przez funkcjonariuszy informacji o najwyższych urzędnikach państwowych. Specjalnie powołana komisja sejmowa do zbadania tej sprawy stwierdziła, że oskarżenia ministra były bezpodstawne. Juozas Bernatonis przyznał się do błędu i podał się do dymisji. Została ona przyjęta przez prezydenta Rolandasa Paksasa 28 kwietnia 2003.
W 2004 ponownie został wybrany do Sejmu, z listy koalicji Litewskiej Partii Socjaldemokratycznej i Nowego Związku. W latach 2005–2006 był doradcą premiera Algirdasa Brazauskasa ds. polityki wewnętrznej, a w 2006 głównym doradcą premiera Gediminasa Kirkilasa.
2 października 2006 został powołany na stanowisko ambasadora Litwy w Estonii, zrzekając się mandatu poselskiego. Po zakończeniu kadencji powrócił do działalności politycznej. W 2012 ponownie uzyskał mandat poselski.
13 grudnia 2012 rozpoczął urzędowanie jako minister sprawiedliwości w rządzie Algirdasa Butkevičiusa. W 2016 został wybrany do Sejmu na kolejną kadencję. 13 grudnia tegoż roku zakończył pełnienie funkcji rządowej. W październiku 2017 wystąpił z LSDP. W marcu 2018 przystąpił do nowo powołanej Litewskiej Socjaldemokratycznej Partii Pracy.

</doc>
<doc id="1470888" url="https://pl.wikipedia.org/wiki?curid=1470888" title="HMAS Swan (U 74)">
HMAS Swan (U 74)



</doc>
<doc id="1470889" url="https://pl.wikipedia.org/wiki?curid=1470889" title="Gintautas Buzinskas">
Gintautas Buzinskas



</doc>
<doc id="1470891" url="https://pl.wikipedia.org/wiki?curid=1470891" title="Vytautas Markevicius">
Vytautas Markevicius



</doc>
<doc id="1470903" url="https://pl.wikipedia.org/wiki?curid=1470903" title="Dyskografia Mandaryny">
Dyskografia Mandaryny

Dyskografia Mandaryny – polskiej piosenkarki wykonującej muzykę z pogranicza popu, dance oraz elektronicznej muzyki tanecznej, składa się z trzech albumów studyjnych, jednego minialbumu, dwóch albumów kompilacyjnych, dwunastu singli oraz jedenastu teledysków.
Wokalistka debiutowała na rynku muzycznym minialbumem "Mandaryna", dołączonym do czasopisma „Naj”. Pierwszym długogrającym albumem studyjnym piosenkarki został wydany 9 sierpnia 2004 album "Mandaryna.com", który dotarł do 8. miejsca na OLiS. Wydawnictwo uzyskało status złotej płyty. Pierwszym singlem promującym album został singel „Here I Go Again”, będący coverem utworu brytyjskiej grupy rockowej Whitesnake. Teledysk do singla uzyskał nominację w kategorii "Cytryna" za „najbardziej obciachowy wideoklip” na 13. Festiwalu Polskich Wideoklipów Yach Film. Na drugi singel wydawnictwa wybrano cover Joego Dassina „L’Été indien”, który dotarł do 5. pozycji na Codziennej Liście Przebojów Radia Bielsko.
Drugi album wokalistki zatytułowany "Mandarynkowy sen" ukazał się 22 sierpnia 2005 i w drugim tygodniu obecności na oficjalnej polskiej liście sprzedaży dotarł na jej szczyt. Album promował singel „Ev’ry Night”, który znalazł się na 1. miejscu Codziennej Listy Przebojów Radia Bielsko, 3. pozycji POPListy radia RMF FM, 43. miejscu Szczecińskiej Listy Przebojów emitowanej na falach Polskiego Radia Szczecin, a także 5. pozycji na liście "Top–15" Wietrznego Radia. Kolejnym singlem został cover utworu Bon Jovi „You Give Love a Bad Name” oraz utwór „A Spaceman Came Travelling”, wykonywany w oryginale przez Chrisa de Burgha.
W 2005 ukazał się również pierwszy album kompilacyjny wokalistki "Ev’ry Night", a rok później album "The Best Of". W 2006 piosenkarka wydała singel „Stay Together”. W 2007 ukazał się kolejny singel wokalistki zatytułowany „Heaven”.
7 sierpnia 2009 udostępniono w sprzedaży trzeci album studyjny wokalistki "AOK". Jedynym singlem promującym długogrające wydawnictwo został utwór „Good Dog, Bad Dog”. W 2011 piosenkarka wzięła gościnny udział w nagraniu utworu „Pałer of lof”, który znalazł się na debiutanckim albumie zespołu Letni, Chamski Podryw zatytułowanym "Oranżada, koleżanki, petardy".
W 2012 wokalistka opublikowała singel „Bring the Beat”. W październiku 2013 ogłosiła koniec kariery muzycznej.
W 2018 powróciła do koncertowania oraz zaprezentowała singel „Not Perfect”. W 2021 wydała utwór wspierający Strajk Kobiet, „Nie będziesz szła sama”, będący coverem piosenki „All the things she said” grupy Tatu, który nagrała z Iną i Gosią Andrzejewicz. W 2022 wydała singel „Po(między)”, do którego napisała tekst i wzięła gościnny udział w nagraniu utworu „Od nowa” formacji Anka.

</doc>
<doc id="1470906" url="https://pl.wikipedia.org/wiki?curid=1470906" title="Jerzy Różański (artysta)">
Jerzy Różański (artysta)

Jerzy Różański (ur. 17 lutego 1947 w Juszczynie k. Środy Śląskiej) – artysta-autodydakta, grafik, jeden z twórców współczesnego ekslibrisu wrocławskiego, zamieszkały we Wrocławiu, od 1978 r. członek wrocławskiej grupy "Rys".
Ukończył Technikum Mechaniczne. Grafikę zaczął uprawiać amatorsko w 1974 roku. Dzisiaj doszedł do perfekcji w wielu technikach graficznych, których uczył się sam. Jego ekslibrisy znajdują się w zbiorach prywatnych i publicznych na wszystkich kontynentach. Do I kwartału 2010 r. wykonał ponad 840 ekslibrisów. Tworzy w różnych technikach, z powodzeniem je łącząc linoryt, plastikoryt, akwaforta, akwatinta, sucha igła, mezzotinta. W 1984 r. uczestniczył w X Międzynarodowym Biennale Ekslibrisu Współczesnego w Malborku.

</doc>
<doc id="1470907" url="https://pl.wikipedia.org/wiki?curid=1470907" title="Garni">
Garni

Garni (orm. Գառնի) – wieś w Armenii, położona w prowincji Kotajk, w dolinie rzeki Azat, ok. 29 km na wschód od Erywania.
We wsi zachowało się wiele zabytkowych budowli z IX–XI w., jednak główną atrakcją turystyczną miejscowości jest twierdza Garni. Obejmuje ona cały kompleks zabudowań, z których najbardziej znanym jest zbudowana z bazaltu świątynia poświęcona bogu słońca Mitrze [I w. n.e.). Już w III w. p.n.e. istniała na tym miejscu twierdza cyklopowa, która służyła jako siedziba królewska i miejsce przebywania wojsk.

</doc>
<doc id="1470908" url="https://pl.wikipedia.org/wiki?curid=1470908" title="Arunas Kundrotas">
Arunas Kundrotas



</doc>
<doc id="1470912" url="https://pl.wikipedia.org/wiki?curid=1470912" title="Wydział Mechaniczny Uniwersytetu Technologiczno-Humanistycznego im. Kazimierza Pułaskiego w Radomiu">
Wydział Mechaniczny Uniwersytetu Technologiczno-Humanistycznego im. Kazimierza Pułaskiego w Radomiu

Wydział Mechaniczny Uniwersytetu Technologiczno-Humanistycznego im. Kazimierza Pułaskiego w Radomiu (WM) – najstarszy z 8 wydziałów Uniwersytetu Technologiczno-Humanistycznego.
Historia Wydziału.
Wydział Mechaniczny rozpoczął swoją działalność w 1950 r. w ramach jedno wydziałowej Wieczorowej Szkoły Inżynierskiej NOT w Radomiu. Na wydziale prowadzono studia z dziedzin: precyzyjnej produkcji masowej, odlewniczym i konstrukcyjnym. Wydział działał nieprzerwanie w upaństwowionej WSI w 1951 r. i przekształconej w Kielecko-Radomską Wyższą Szkołę Inżynierską w Radomiu w 1967 r. Wchodził w skład Wyższej Szkoły Inżynierskiej w Radomiu wydzielonej z KR WSI, od 1996 r. był jednym z wydziałów Politechniki Radomskiej, a obecnie (od 2012 r.) jest częścią Uniwersytetu Technologiczno-Humanistycznego. Wydział od 1993 r. ma prawo nadawania stopnia naukowego doktora nauk technicznych w zakresie budowy i eksploatacji maszyn, a od 22 grudnia 2008 r. także w zakresie mechaniki. 23 lutego 2009 r. wydział uzyskał uprawnienia do nadawania stopnia naukowego doktora habilitowanego nauk technicznych w dyscyplinie budowa i eksploatacja maszyn. 22 listopada 2012 r. Senat Uczelni podjął decyzję o likwidacji od roku akademickiego 2012/2013 kierunku studiów energetyka prowadzonych dotychczas na Wydziale. Natomiast 7 lutego 2013 r. Senat podął decyzję o uruchomieniu od roku akademickiego 2013/2014 kierunku studiów inżynieria odnawialnych źródeł energii. Wydział Mechaniczny w ciągu swojego ponad 50-letniego istnienia wypromował 38 doktorów i 4000 inżynierów mechaników.
Kadra.
Na wydziale zatrudnionych jest 23 profesorów i ok. 60 doktorów.

</doc>
<doc id="1470919" url="https://pl.wikipedia.org/wiki?curid=1470919" title="Vladimir Meciar">
Vladimir Meciar



</doc>
<doc id="1470921" url="https://pl.wikipedia.org/wiki?curid=1470921" title="Petras Vaitiekunas">
Petras Vaitiekunas



</doc>
<doc id="1470923" url="https://pl.wikipedia.org/wiki?curid=1470923" title="Kwieciński">
Kwieciński

Osoby noszące nazwisko Kwieciński:

</doc>
<doc id="1470924" url="https://pl.wikipedia.org/wiki?curid=1470924" title="Kronika królestw zachodnich">
Kronika królestw zachodnich



</doc>
<doc id="1470925" url="https://pl.wikipedia.org/wiki?curid=1470925" title="I liga brazylijska w piłce nożnej (1983)">
I liga brazylijska w piłce nożnej (1983)

Brazylia 1983
Mistrzem Brazylii został klub CR Flamengo, natomiast wicemistrzem Brazylii - klub Santos FC.
Do Copa Libertadores w roku 1984 zakwalifikowały się następujące kluby:
W 1983 roku w rozgrywkach I ligi brazylijskiej wzięło udział 44 klubów. Nikt nie spadł do drugiej ligi, a w następnym sezonie I liga liczyła 41 klubów.
Campeonato Brasileiro Série A 1983.
Uczestnicy.
W mistrzostwach Brazylii w 1983 roku wzięły udział 44 kluby, w tym najlepszy klub według rankingu CBF Santos FC, najlepszy w turnieju "Taça de Prata" w 1982 – Campo Grande Rio de Janeiro, a od drugiego etapu mistrzostw uczestniczyły 4 najlepsze kluby II ligi ("Taça de Prata") z 1983: Americano Campos, Botafogo Ribeirão Preto, Guarani FC i Uberaba. Ponadto udział wzięło 38 najlepszych klubów w mistrzostwach stanowych 1982 roku.
Stan São Paulo reprezentowało 6 klubów: Ponte Preta Campinas, Ferroviária Araraquara, Juventus São Paulo, São Paulo, SE Palmeiras i Corinthians Paulista.
Stan Rio de Janeiro reprezentowało 5 klubów: América Rio de Janeiro, Botafogo FR, CR Flamengo, CR Vasco da Gama i Fluminense FC.
Po 2 kluby reprezentowały następujące stany: stan Rio Grande do Sul – Grêmio Porto Alegre i SC Internacional, stan Bahia – EC Bahia i Galicia Salvador, stan Ceará – Ferroviário Fortaleza i Fortaleza, stan Goiás – Goiás EC i Vila Nova Goiânia, stan Minas Gerais – Clube Atlético Mineiro i Cruzeiro EC, stan Parana – Athletico Paranaense i Colorado Kurytyba, oraz stan Pernambuco – Náutico Recife i Sport Recife.
Następujące stany miały w mistrzostwach Brazylii tylko po 1 klubie: stan Alagoas – CSA Maceió, stan Amazonas – Rio Negro Manaus, Dystrykt Federalny – Brasília, stan Espírito Santo – Rio Branco Cariacica, stan Maranhão – Moto Club São Luís, stan Mato Grosso – Mixto Cuiabá, stan Mato Grosso do Sul – Comercial Campo Grande, stan Pará – Paysandu SC, stan Paraíba – Treze Campina Grande, stan Piauí – Tiradentes Teresina, stan Rio Grande do Norte – América Natal, stan Santa Catarina – Joinville oraz stan Sergipe – Sergipe Aracaju.
Format rozgrywek.
Mistrzostwa Brazylii podzielone zostały na trzy etapy, mające wyłonić najlepszą ósemkę, z której następnie systemem pucharowym wyłoniony miał być mistrz Brazylii. W pierwszym etapie 40 klubów podzielono na 8 grup - po 5 klubów w każdej grupie. Trzy najlepsze kluby w każdej grupie automatycznie awansowały do drugiego etapu. Kluby, które zajęły w swoich grupach 4. miejsce miały jeszcze szanse w barażach, gdzie do drugiego etapu awansowali zwycięzcy każdej z 4 par. Także ostatnie w tabelach kluby wzięły udział w turnieju "Taça de Prata", z którego do drugiego etapu awansowały 4 kluby. Łącznie do drugiego etapu zakwalifikowały się 32 kluby.
W drugim etapie 32 kluby podzielono na 8 grup, po 4 kluby w każdej grupie. Do trzeciego etapu awansowały po 2 najlepsze kluby z każdej grupy.
W trzecim etapie 16 klubów podzielono na 4 grupy po 4 kluby w każdej. Do ćwierćfinału awansowały 2 najlepsze kluby z każdej grupy. Ćwierćfinały, półfinały oraz finał rozegrano systemem pucharowym mecz i rewanż.
W grupach o kolejności decydowała w pierwszym rzędzie liczba zdobytych punktów, następnie liczba zwycięstw, a na końcu bilans bramkowy.
Pierwszy etap.
Baraże.
Zwycięzcy awansowali do drugiego etapu mistrzostw, natomiast przegrani zachowali jeszcze szansę w turnieju "Taça de Prata".
Taça de Prata.
W turnieju Taça de Prata do drugiej fazy mistrzostw Brazylii zakwalifikowały się następujące kluby:
Finał.
Mistrzem Brazylii w 1983 roku został klub CR Flamengo, a wicemistrzem Brazylii – Santos FC.
Końcowa klasyfikacja sezonu 1983.
W klasyfikacji nie uwzględniono wyników baraży kończących pierwszy etap mistrzostw.

</doc>
<doc id="1470927" url="https://pl.wikipedia.org/wiki?curid=1470927" title="Cmentarz żydowski w Bielsku">
Cmentarz żydowski w Bielsku



</doc>
<doc id="1470930" url="https://pl.wikipedia.org/wiki?curid=1470930" title="Apolonia Ustrzycka">
Apolonia Ustrzycka

Apolonia Ustrzycka herbu Przestrzał (17 stycznia 1736-1814) – stolnikówna, żona dwóch książąt, generałowa, posiadaczka starostwa sokalskiego w 1752 roku.
Życiorys.
Była córką Bazylego Ustrzyckiego (1715 – 2 września 1751) – posła do Turcji, stolnika przemyskiego i żydaczowskiego i cześnikówny bracławskiej – Katarzyny Zielonki.
Apolonię poślubił w 1749 r. gen. książę Antoni Lubomirski herbu Szreniawa bez Krzyża (1718-1782) syn Józefa – właściciel Boguchwały i Przeworska, który po rozwodzie wziął ślub z Zofią Krasińską w 1754 r.
Drugim mężem Apolonii Ustrzyckiej został 21 stycznia 1751 książę Kazimierz Poniatowski, herbu Ciołek, (1721-1800), generał wojska koronnego, książę nadany (1764), podkomorzy wielki koronny, który w 1765 dla Henrietty Lullier – faworyty swojego brata króla Polski Stanisława Augusta Poniatowskiego kupił posesję przy Krakowskim Przedmieściu w Warszawie, gdzie wzniósł dwupiętrową kamienicę.
Jej mąż oddawał się zabawom i hulankom, miał opinię "najlubieżniejszego człowieka".
W 1775 za pożyczone pieniądze otrzymał na własność starostwo szadowskie na Żmudzi, a latach 1772-1780 założył kompleks pałacowo-ogrodowy "Na Książęcem" w warszawskiej jurydyce Solec.
Dzieci Apolonii i księcia Kazimierza Poniatowskiego:

</doc>
<doc id="1470931" url="https://pl.wikipedia.org/wiki?curid=1470931" title="Port lotniczy Mazar-i Szarif">
Port lotniczy Mazar-i Szarif

Port lotniczy Mazar-i Szarif (IATA: MZR, ICAO: OAMS) – port lotniczy położony 9 km na wschód od Mazar-i Szarif, w Afganistanie.

</doc>
<doc id="1470934" url="https://pl.wikipedia.org/wiki?curid=1470934" title="Konklawizm">
Konklawizm

Konklawizm - odłam tradycjonalizmu katolickiego, wywodzący się z sedewakantyzmu, którego wyznawcy twierdzą, że ze względu na upadek posoborowej hierarchii mogą wybrać swego własnego papieża. 
Konklawizm częściowo przeczy sedewakantyzmowi, ponieważ ten nie uznaje w ogóle papieży po Soborze Watykańskim II. Podzielony jest na ponad 20 Kościołów z własnymi antypapieżami. 
Główne odłamy tego nurtu to:

</doc>
<doc id="1470947" url="https://pl.wikipedia.org/wiki?curid=1470947" title="Ulica Wojciecha Górskiego w Warszawie">
Ulica Wojciecha Górskiego w Warszawie

Ulica Wojciecha Górskiego – ulica w dzielnicy Śródmieście w Warszawie.
Historia.
Ulica została przeprowadzona w latach 1882–1883 przez posesję Samuela Lewentala. Od 1883 roku nosiła nazwę "ulica Hortensja", od imienia żony właściciela nieruchomości. Stanowiła przedłużenie ulicy Złotej w kierunku wschodnim. Komunikację z ul. Nowy Świat zapewniała przechodnia brama kamienicy pod numerem 41 oraz skwerek na jej podwórzu (był to wyłącznie ruch pieszy).
Pierwszym obiektem przy ulicy była siedziba Gimnazjum Wojciecha Górskiego, istniejącego pod nr 2. Gmach, którego autorami byli Artur Göbel i Józef Pius Dziekoński, otrzymał trzy piętra i był wzniesiony przy zastosowaniu dużej ilości elementów odlanych z żeliwa, nowego i modnego wówczas materiału.
W latach 80. przy ulicy wzniesiono kilka zazwyczaj trzypiętrowych kamienic, jednak wszystkie przyćmiła wybudowana w roku 1893 narożna kamienica Emila Wedla przyporządkowana numeracji ulicy Szpitalnej. 
Od 1939 roku nazwa ulicy upamiętnia zmarłego w 1935 Wojciecha Górskiego. W latach 30. pod numerem 6 ulicy mieściła się siedziba konsulatów honorowych Meksyku i Salwadoru w RP.
Ulica aż do roku 1939 zachowała typowo mieszkalny charakter, działały tu jedynie nieliczne sklepy i firmy. Rok 1939 nie przyniósł wielkich strat w zabudowie ulicy, jednak podczas powstania warszawskiego zniszczeniu uległa całą parzysta strona ulicy. Batalion Kiliński po zajęciu strategicznych pozycji utrzymał je niezdobyte aż do upadku powstania. W czasie powstania funkcjonował przy ulicy dom starców i matek z małymi dziećmi kierowany przez Annę Chmielewską.
Po wojnie odbudowano jedynie nieparzysta stronę ulicy, całkowicie pomijając dawny wystrój architektoniczny kamienic. Po roku 1945 przebito też dwie nowe przecznice: ul. Kubusia Puchatka (nie dochodzi do ulicy Górskiego, kończy się na wieży w zabudowie mieszkalnej) i Krzysztofa Kamila Baczyńskiego.
Przy ulicy znajduje się pomnik Wojciecha Górskiego ustawiony w roku 1957 na trawniku u zbiegu z ul. Juliana Tuwima. Pierwotnie stał w holu nieistniejącego budynku gimnazjum im. Wojciecha Górskiego. Autorem brązowego popiersia z 1937 odlanego w pracowni Braci Łopieńskich był Władysław Szyndler.

</doc>
<doc id="1470949" url="https://pl.wikipedia.org/wiki?curid=1470949" title="Lista postaci i kreskówek Warner Bros.">
Lista postaci i kreskówek Warner Bros.

Lista postaci i kreskówek Warner Bros.

</doc>
<doc id="1470950" url="https://pl.wikipedia.org/wiki?curid=1470950" title="Kwas dokozaheksaenowy">
Kwas dokozaheksaenowy

Kwas dokozaheksaenowy ("DHA") – organiczny związek chemiczny z grupy wielonienasyconych kwasów tłuszczowych typu ω-3 (omega-3). Należy do egzogennych kwasów tłuszczowych (NNKT). Zawiera 6 izolowanych wiązań podwójnych. DHA jest rzadko występującym składnikiem diety. Jego bogatym źródłem są algi, tłuste ryby morskie, które odżywiają się algami oraz w mniejszym stopniu jaja.
Obecność DHA w diecie wywiera korzystny wpływ na organizm. Spożywany w pokarmach powoduje zmniejszenie stężenia triacylogliceroli we krwi. Natomiast niedobór kwasu dokozaheksaenowego zmniejsza stężenie serotoniny w mózgu, a także może mieć związek z występowaniem ADHD. Istnieją przesłanki wskazujące, że niski poziom DHA w diecie przyczyniać się może do chorób układu krążenia (na przykład nadciśnienia tętniczego), układu odpornościowego i wielu zaburzeń zdrowia psychicznego. Kwas ten ma korzystny wpływ na prawidłowy rozwój układu nerwowego dziecka w II i III trymestrze ciąży, rozwój narządu wzroku.
Niedobory DHA mogą być spowodowane niewystarczającym spożyciem tłustych ryb morskich, alg i jaj. Według badań poziom DHA u wegetarian jest średnio 31% niższy od osób jedzących mięso. U wegan ten ubytek wynosi aż 59%.
Opublikowano też doniesienia o korzystnym wpływie DHA w leczeniu depresji. W badaniach klinicznych poświęconych temu zagadnieniu DHA stosowany był sam lub wraz z kwasem eikozapentaenowym (EPA), który jest substratem do jego wytwarzania w organizmie; stosowano także sam EPA. Metaanaliza z roku 2006 wykazała możliwość pewnego korzystnego działania ww. kwasów, jednak duże zróżnicowanie poszczególnych badań nie pozwoliło na wyciągnięcie konkluzji odnośnie do skuteczności takiej terapii. W kolejnym badaniu (największym spośród przeprowadzonych), którego wyniki ujawniono w roku 2007, nie stwierdzono żadnego korzystnego wpływu podawania DHA/EPA na depresję. Po publikacji wywiązała się polemika.
Trwają także badania nad leczeniem wczesnej choroby Alzheimera za pomocą kwasu dokozaheksaenowego i innych kwasów tłuszczowych omega-3.

</doc>
<doc id="1470955" url="https://pl.wikipedia.org/wiki?curid=1470955" title="Kwas cerwonowy">
Kwas cerwonowy



</doc>
<doc id="1470958" url="https://pl.wikipedia.org/wiki?curid=1470958" title="Wincenty Kwieciński (ur. 1882)">
Wincenty Kwieciński (ur. 1882)

Wincenty Kwieciński (ur. 5 listopada 1882, zm. ?) – podpułkownik dyplomowany piechoty Wojska Polskiego.
Życiorys.
W latach 1922–1923 był słuchaczem Kursu Doszkolenia Wyższej Szkoły Wojennej w Warszawie. W czasie nauki pozostawał oficerem nadetatowym 83 pułku piechoty w Kobryniu. Z dniem 15 października 1923 r., po ukończeniu kursu i otrzymaniu tytułu naukowego oficera Sztabu Generalnego, przydzielony został do Wyższej Szkoły Wojennej, w charakterze asystenta. 
31 marca 1924 r. Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego awansował go na podpułkownika ze starszeństwem z dniem 1 lipca 1923 r. i 27 lokatą w korpusie oficerów piechoty.
W 1924 r. pełnił służbę na stanowisku zastępcy dowódcy 19 pułku piechoty Odsieczy Lwowa we Lwowie.
W 1928 r. był oficerem Oddziału IV Sztabu Generalnego WP. W stan spoczynku przeniesiony przed 1932 r.
W 1934 r. pozostawał na ewidencji Powiatowej Komendy Uzupełnień Warszawa Miasto III i przydziałem do Oficerskiej Kadry Okręgowej Nr I. Był przewidziany do użycia w czasie wojny.

</doc>
<doc id="1470959" url="https://pl.wikipedia.org/wiki?curid=1470959" title="Lone Scherfig">
Lone Scherfig

Lone Scherfig (ur. 2 maja 1959 w Kopenhadze) – duńska reżyserka i scenarzystka filmowa, bliska w swej twórczości ideom manifestu Dogma 95.
Pochodzi z artystycznej rodziny. Jej ojcem był reżyser Ole Scherfig, a matką - aktorka Lise Scherfig. W 1984 ukończyła studia na Duńskiej Akademii Filmowej. Jej debiutem fabularnym był film "Urodziny Kaja" (1990). Później przez kilka lat pracowała dla radia i telewizji, reżyserując m.in. seriale. Równocześnie tworzyła filmy krótkometrażowe. W 1998 światło dzienne ujrzał jej drugi pełnometrażowy film, "Sami w domu". 
W 2000 nakręciła "Włoski dla początkujących", który okazał się jej największym jak dotąd sukcesem kasowym i artystycznym, nagrodzonym m.in. Srebrnym Niedźwiedziem na 51. MFF w Berlinie oraz Nagrodą Publiczności na Warszawskim Festiwalu Filmowym. Jej kolejnym obraz "Wilbur chce się zabić" (2002) był jej pierwszym filmem nakręconym w języku angielskim. 
Po kilku mniej udanych filmach, jak "Lepsze czasy" (2004), "Chcę do domu" (2007), odniosła ponownie sukces nominowanym do Oscara obrazem "Była sobie dziewczyna" (2009). Film ten dał początek karierze głównej aktorki Carey Mulligan.

</doc>
<doc id="1470960" url="https://pl.wikipedia.org/wiki?curid=1470960" title="AIG Japan Open Tennis Championships 2008 (mężczyźni)">
AIG Japan Open Tennis Championships 2008 (mężczyźni)

AIG Japan Open Tennis Championships 2008 – tenisowy turniej ATP z cyklu AIG Japan Open Tennis Championships rozgrywany w dniach 29 września–5 października 2008 roku w Tokio na kortach twardych o puli nagród 869 000 dolarów amerykańskich.

</doc>
<doc id="1470962" url="https://pl.wikipedia.org/wiki?curid=1470962" title="DHA">
DHA



</doc>
<doc id="1470965" url="https://pl.wikipedia.org/wiki?curid=1470965" title="Down from the Sky">
Down from the Sky

Down from the Sky – singel amerykańskiej grupy muzycznej Trivium.

</doc>
<doc id="1470975" url="https://pl.wikipedia.org/wiki?curid=1470975" title="Regina Szafraniec">
Regina Szafraniec

Regina Szafraniec (ur. ok. 1500–1501, zm. 20 maja 1526 w Krakowie) – córka króla Polski i wielkiego księcia litewskiego Zygmunta Starego i Katarzyny Telniczanki, prawdopodobnie nigdy przez niego nielegitymizowaną.
W dniu 20 października 1518 poślubiła starostę chęcińskiego Hieronima Szafrańca. Posag Reginy, wynoszący 6000 florenów, został zabezpieczony dla ich córek przez ojca, Hieronima. Ślub odbył się w katedrze na zamku wawelskim. Zmarła w wieku 25 lub 26 lat, w dniu 20 maja 1526, a dwa dni później odbył się pogrzeb. Została pochowana w jednym z ówczesnych kościołów na wzgórzu wawelskim.
Potomstwo.
Z małżeństwa z Hieronimem Szafrańcem przyszły na świat trzy córki:

</doc>
<doc id="1470977" url="https://pl.wikipedia.org/wiki?curid=1470977" title="British Rail Class 166">
British Rail Class 166

British Rail Class 166 - typ spalinowych zespołów trakcyjnych dostarczonych w latach 1992-1993 przez zakłady koncernu ABB w Yorku. Łącznie zbudowano 21 zestawów. Wszystkie eksploatuje obecnie firma First Great Western. 

</doc>
<doc id="1470979" url="https://pl.wikipedia.org/wiki?curid=1470979" title="Most Kłodny">
Most Kłodny

Most Kłodny – most nad Odrą Zachodnią w Szczecinie łączący lewobrzeżną część miasta z Łasztownią. Zniszczony w czsie II wojny światowej.
Historia.
Most Kłodny został zbudowany na przełomie XV i XVI wieku, jako przedłużenie istniejącego pierwotnie (wzmiankowanego po raz pierwszy na początku XIV wieku) pomostu portowego.
Pierwotnie Most Kłodny służył jedynie jako kładka komunikacyjna ze znajdującą się na Łasztowni rzeźnią miejską i nie nadawał się do przejazdu wozów. Pośrodku mostu znajdował się przepust dla statków.
W latach 1730–1731 most został poszerzony, co umożliwiło przewóz towarów. Liczba przęseł została zmniejszona do trzech. Środkowe przęsło posiadało odtąd zwodzoną konstrukcję, pozwalającą na ruch większych statków. W 1873 dokonano generalnego remontu mostu. W latach 1907–1909 stary most drewniany został wyburzony, zaś kilkadziesiąt metrów w dół rzeki wybudowano nowy, żelazny. Nowy most został nieco przesunięty i poszerzony, celem poprowadzenia nim torów tramwajowych ówczesnej linii nr 5.
W 1945 most został wysadzony przez wycofujące się z miasta wojska niemieckie, a jego części prawdopodobnie przewieziono do Bytowa na Kaszubach.
W miejscu dawnego Mostu Kłodnego przebiega Trasa Zamkowa.
Most w Bytowie.
W Bytowie w czasie wojny zniszczono jedno przęsło wiaduktu o konstrukcji podobnej do tej ze Szczecina. Zniszczone przęsło zastąpiono tym sprowadzonym ze Szczecina. Most Kłodny nad torami kolejowymi został ponownie zmontowany z drobnymi zmianami (zwężono tężnik wiatrowy oraz dwa łuki poprzeczne). Jeszcze obok siebie stały dwa przęsła kratownicowe: przedwojenne z Bytowa i sprowadzone ze Szczecina, co uwidaczniało różnice w ich konstrukcji. Później oryginalny, przedwojenny wiadukt został rozebrany, natomiast przęsło sprowadzone ze Szczecina pozostało.
Plany odbudowy.
Planowana jest odbudowa mostu Kłodnego w nowocześniejszej formie. Nowy most miałby mieć długość ok. 150 metrów oraz pylon podtrzymujący konstrukcję o wysokości 100 metrów z 24 stalowymi linami. Budowa mostu stanowi część projektu pt. „Modernizacja dostępu drogowego do Portu w Szczecinie: przebudowa układu komunikacyjnego w rejonie Międzyodrza”. Planowane jest również przystosowanie mostu do przejazdu tramwajów. Koszt całego przedsięwzięcia szacowany był na 350 mln złotych, a jego rozpoczęcie zaplanowano na 2023 rok.

</doc>
<doc id="1470980" url="https://pl.wikipedia.org/wiki?curid=1470980" title="Trębacz popielaty">
Trębacz popielaty

Trębacz popielaty ("Micrastur gilvicollis") – gatunek ptaka z rodziny sokołowatych (Falconidae), zamieszkujący Amerykę Południową. Nie jest zagrożony.

</doc>
<doc id="1470993" url="https://pl.wikipedia.org/wiki?curid=1470993" title="Sokół białogardły">
Sokół białogardły

Sokół białogardły ("Falco rufigularis") – gatunek ptaka z rodziny sokołowatych (Falconidae). Nie jest zagrożony wyginięciem.

</doc>
<doc id="1470995" url="https://pl.wikipedia.org/wiki?curid=1470995" title="Sopoćko">
Sopoćko

Sopoćko – polskie nazwisko, w Polsce nosi je mniej niż 200 osób.
Osoby noszące to nazwisko:

</doc>
<doc id="1470997" url="https://pl.wikipedia.org/wiki?curid=1470997" title="Stasys Šedbaras">
Stasys Šedbaras

Stasys Šedbaras (ur. 10 lutego 1958 w m. Tūjainiai w rejonie szyłelskim) – litewski prawnik, polityk i nauczyciel akademicki, deputowany, minister spraw wewnętrznych w latach 1998–1999, sędzia Sądu Konstytucyjnego.
Życiorys.
W 1981 ukończył studia na Wydziale Prawa Uniwersytetu Wileńskiego. W 2005 uzyskał stopień doktora nauk społecznych w dziedzinie prawa.
Po ukończeniu studiów pracował jako inspektor kadrowy i konsultant prawny w organizacji gospodarczej w Wilnie. W latach 1982–1987 był kolejno stażystą, pomocnikiem prokuratora i starszym pomocnikiem prokuratora w prokuraturze rejonowej w Wilnie. Od 1987 pełnił funkcję sędziego sądu rejonu wileńskiego, a od 1989 był sędzią Sądu Najwyższego Litewskiej SRR. W 1992 został mianowany na stanowisko wiceministra sprawiedliwości.
W marcu 1993 powołano go na sędziego Sądu Konstytucyjnego, w którym zasiadał do 1996. Później pełnił funkcję przewodniczącego kolegium redakcyjnego czasopisma Litewskiego Stowarzyszenia Prawników „Justitia”. W tym samym roku został wpisany na listę adwokatów. Prowadził kancelarię adwokacką w Wilnie.
W latach 1997–1998 był doradcą premiera ds. prawa państwowego i praw człowieka. 22 maja 1998 otrzymał nominację na stanowisko ministra spraw wewnętrznych z rekomendacji Związku Ojczyzny. Funkcję tę pełnił do 10 czerwca 1999. Od 1999 do 2000 był prezesem Najwyższego Sądu Administracyjnego. W 2000 został docentem w katedrze prawa administracyjnego na Uniwersytecie Michała Römera w Wilnie. Od 2006 pełnił funkcję dyrektora instytutu prawa, a później dziekana Wydziału Prawa Uniwersytetu Witolda Wielkiego w Kownie. W 2004 został przewodniczącym Litewskiego Stowarzyszenia Prawników.
W 2000 odszedł ze Związku Ojczyzny do Umiarkowanego Związku Konserwatywnego byłego premiera Gediminasa Vagnoriusa. Był wiceprzewodniczącym tego ugrupowania. W 2006 ponownie przystąpił do TS, uzyskując w wyborach samorządowych w 2007 z listy tego ugrupowania mandat w Radzie Miejskiej Wilna. W wyborach parlamentarnych w 2008 został posłem, wygrywając w okręgu Taurogi. W 2012, 2016 i 2020 uzyskiwał poselską reelekcję z listy krajowej.
W marcu 2023 odszedł z parlamentu po tym, jak Sejm wybrał go w skład Sądu Konstytucyjnego.

</doc>
<doc id="1470998" url="https://pl.wikipedia.org/wiki?curid=1470998" title="Noriaki Sugiyama">
Noriaki Sugiyama

 – japoński seiyū mający na koncie wiele ról w anime, grach wideo i filmach. Znany jest głównie jako Sasuke Uchiha w anime "Naruto" oraz Uryū Ishida w anime "Bleach". Przez fanów nazywany jest zdrobniale „Non-tan”. Jest to pseudonim nadany mu przez Junko Takeuchi w programie radiowym „O-! Naruto Nippon!” nadawanym w Japonii.
Role głosowe.
Anime.
Ważniejsze role są pogrubione
Kariera muzyczna.
Poza pracą jako aktor głosowy wydał również singiel „Fragment” jak i minialbum „On the way”. Oprócz tego nagrał piosenki dopasowane do granych przez niego postaci. Między innymi na płycie Bleach Beat Collection jako Uryuu Ishida. Wydał również płytę poświęconą postaci Shirou Emiya, w którą wcielił się w anime Fate/Stay Night. Płyta wydana została dnia 27 czerwca 2007 roku. Ponadto na płycie Naruto All Stars wykonuje piosenki „Scenario” i „Kimi monogatari” jako Uchiha Sasuke, w którego wcielił się w anime Naruto.
29 lipca 2009 roku zdobył 2. miejsce w rankingu Oricon dzięki wykonywanym przez siebie piosence „Absolutely Invicible British Gentleman”, będącej powiązaną z graną wtedy przez niego postacią Arthura Kirklanda/Anglii w anime Hetalia: Axis Powers. Dla gry Alicja w Krainie Serc wykonał piosenkę „Close Distance” jako grana przez niego postać Borys Airay. W ostatnim czasie wykonał również kilka piosenek jako William T. Spears z anime Kuroshitsuji.

</doc>
<doc id="1470999" url="https://pl.wikipedia.org/wiki?curid=1470999" title="MG13">
MG13



</doc>
<doc id="1471005" url="https://pl.wikipedia.org/wiki?curid=1471005" title="Dariusz Bogdan">
Dariusz Bogdan

Dariusz Bogdan (ur. 15 stycznia 1969 w Ełku) – polski inżynier i urzędnik państwowy, w latach 2007–2014 podsekretarz stanu w Ministerstwie Gospodarki.
Życiorys.
Ukończył studia Wydziale Mechatroniki Politechniki Warszawskiej, uzyskując tytuł zawodowy magistra inżyniera mechatroniki i informatyki. Odbył następnie studia podyplomowe w zakresie telekomunikacji, informatyki i zarządzania na Wydziale Elektroniki i Technik Informacyjnych Politechniki Warszawskiej.
W latach 1993–1999 pracował w Agencji Rynku Rolnego, początkowo jako inspektor, dochodząc do stanowiska pełnomocnika prezesa ds. informatyki. W okresie 1999–2007 pełnił funkcję dyrektora Biura Teleinformatyki ARR. Jednocześnie od 2006 był wykładowcą w Szkole Głównej Gospodarstwa Wiejskiego.
21 grudnia 2007 został podsekretarzem stanu w Ministerstwie Gospodarki. 25 czerwca 2014 złożył rezygnację z tej funkcji.
Od lipca 2014 do grudnia 2015 był wiceprezesem zarządu spółki akcyjnej Gaz-System. W lutym 2017 został prezesem zarządu Parku Naukowo-Technologicznego Polska-Wschód w Suwałkach.
Został odznaczony Srebrnym Krzyżem Zasługi (2000).

</doc>
<doc id="1471006" url="https://pl.wikipedia.org/wiki?curid=1471006" title="Ciebie Boga wysławiamy">
Ciebie Boga wysławiamy



</doc>
<doc id="1471008" url="https://pl.wikipedia.org/wiki?curid=1471008" title="Most Dworcowy w Szczecinie">
Most Dworcowy w Szczecinie

Most Dworcowy – zwodzony most drogowy na Odrze Zachodniej w Szczecinie, zniszczony w 1945 roku.
Historia.
Most, początkowo drewniany, został zbudowany w latach 1853–1854 (otwarcie 1 listopada 1854) w pobliżu nowo powstałego kolejowego dworca głównego i łączył Nowe Miasto z Kępą Parnicką. 
W latach 1898–1900 na miejscu drewnianej konstrukcji powstał nowy most, stalowo-kamienny. Jedna z jego podpór umieszczona była na niewielkiej Wyspie Przymoście. Most Dworcowy posiadał zwodzone przęsło o rozpietości 18 m umożliwiające ruch statków na Odrze. Most przyłączony był do górnej jezdni obok dworca kolejowego, a pod mostem przebiegała dolna jezdnia równoległa do Odry.
Wysadzony przez wycofujące się wojska niemieckie w 1945, nie został odbudowany. Zachowały się resztki konstrukcji na Kępie Parnickiej oraz kamienne ślady głowicy mostu na ścianie oporowej na wprost wejścia do budynku dworca. 
Wyspa Przymoście została połączona z Kępą Parnicką kładką dla pieszych przebiegającą w linii dawnego mostu.

</doc>
<doc id="1471009" url="https://pl.wikipedia.org/wiki?curid=1471009" title="DB Cargo UK">
DB Cargo UK

DB Cargo UK Ltd. (do czerwca 2009 działająca pod nazwą "English, Welsh and Scottish Railway Ltd", w skrócie EWS, a do marca 2016 jako "DB Schenker Rail (UK)") – brytyjski przewoźnik kolejowy. Spółka powstała w 1996 w wyniku prywatyzacji towarowej części państwowego giganta British Rail. Od 2007 stanowi oddział DB Cargo, towarowej części grupy Deutsche Bahn.
Przedsiębiorstwo jest obecnie największym kolejowym przewoźnikiem towarowym w Wielkiej Brytanii. Przewozi wszelkiego typu towary, we współpracy z przewoźnikami z innych państw obsługuje również wagony z towarami przybywającymi przez Eurotunel. Firma świadczy również usługi polegające na ciągnięciu wagonów przewoźników pasażerskich (jej klientami są m.in. First ScotRail i Arriva Trains Wales). Na zlecenie dworu królewskiego obsługuje również pociąg królewski. Jest też brytyjskim partnerem kolejowym firmy kurierskiej DHL. W 2005 r. jej spółka zależna Euro Cargo Rail uzyskała koncesję na realizację przewozów towarowych we Francji.
Tabor.
Przedsiębiorstwo eksploatuje wiele różnego typu wagonów, które są ciągnięte przez następujące typy lokomotyw:

</doc>
<doc id="1471014" url="https://pl.wikipedia.org/wiki?curid=1471014" title="Łotry Pogranicza">
Łotry Pogranicza



</doc>
<doc id="1471015" url="https://pl.wikipedia.org/wiki?curid=1471015" title="Bracia Serafiońscy (Berlin)">
Bracia Serafiońscy (Berlin)

Bracia Serafiońscy (Berlin) - była to nazwa berlińskiego kręgu przyjaciół pisarza E.T.A. Hoffmanna (1776–1822) z czasów epoki romantyzmu. 
Po powrocie Hoffmanna z Drezna do Berlina w roku 1814 krąg literatów spotykał się regularnie w jego mieszkaniu. Do tej grupy, oprócz Hoffmanna należało wielu członków intelektualnej elity Berlina z grona wyższych urzędników pruskich: Adelbert von Chamisso, David Ferdinand Koreff, Theodor Gottlieb von Hippel Młodszy, Julius Eduard Hitzig, Karl Wilhelm Salice-Contessa jak i Friedrich de la Motte Fouqué.
Wyprawa Adelberta von Chamisso, mająca na celu opłynięcie świata wraz z jego ekspedycją, położyła kres cotygodniowym spotkaniom. Jednak w dniu święta św. Serapiona 14 grudnia 1818 roku grupa spotkała się ponownie i uzgodniono nazwę „Bracia Serafiońscy”. 
Cyklem nowel, opowiadań i bajek z lat od 1819 do 1821 o tej samej nazwie, Hoffmann uhonorował pamięć kręgu jego przyjaciół. Zbiór był jednocześnie ukoronowaniem oraz rodzajem bilansu jego twórczości.

</doc>
<doc id="1471017" url="https://pl.wikipedia.org/wiki?curid=1471017" title="Kraska (szczyt)">
Kraska (szczyt)

Kraska (niem. "Hinterfeld-Berg") – szczyt w masywie Długoty w Górach Opawskich (, niem. "Oppagebirge"), w Sudetach Wschodnich o wysokości 391 m n.p.m. Leży w obrębie Lasu Prudnickiego. Na południowych stokach wzniesienia znajduje się kamień graniczny Królewskiego Miasta Prudnika z 1730 r.

</doc>
<doc id="1471020" url="https://pl.wikipedia.org/wiki?curid=1471020" title="Shojaat Ghane">
Shojaat Ghane

Shojaat Ghane (ur. 30 marca 1975 w Ardabilu) – irański szachista, arcymistrz od 2007 roku.
Kariera szachowa.
Od połowy lat 90. XX wieku należy do czołówki irańskich szachistów. Pomiędzy 1996 a 2004 r. pięciokrotnie wystąpił na szachowych olimpiadach, a w 2003 i 2008 r. – na drużynowych mistrzostwach Azji. Wielokrotnie startował również w finałach indywidualnych mistrzostw kraju.
Normy arcymistrzowskie wypełnił w Dupnicy (2004, dz. I m. wspólnie z Dejanem Stojanovskim), Azowie (2006, dz. I m. wspólnie z Aliją Muratoviciem) oraz w Kamieńsku (2007, I m.). W 2007 r. zwyciężył również w dwóch kolejnych turniejach rozegranych w Azowie, dzięki czemu zanotował wysokie zyski rankingowe i otrzymał tytuł arcymistrza. W 2008 r. podzielił I m. (wspólnie z Barisem Esenem) w Çanakkale.
Najwyższy ranking w dotychczasowej karierze osiągnął 1 października 2007 r., z wynikiem 2507 zajmował wówczas czwarte miejsce wśród irańskich szachistów.

</doc>
<doc id="1471021" url="https://pl.wikipedia.org/wiki?curid=1471021" title="SGA Airlines">
SGA Airlines

Siam General Aviation Company Limited (thai: บริษัท สยาม เจนเนอรัล เอวิเอชั่น จำกัด) była tajska linia lotnicza. Wcześniej działała jako ramię Nok Air pod marką Nok Mini. Firma zakończyła współpracę w marcu 2014 roku. SGA miała zostać przejęta przez Thai Air Asia, ale to się nie udało i linia przestała działać. 
Historia.
Siam General Aviation Co., Ltd., z siedzibą w Bangkoku. Rozpoczął działalność w październiku 2002 roku. Firma była również autoryzowanym centrum serwisowym dla samolotów Cessna w Tajlandii. W listopadzie 2004 r. uruchomił codzienne loty Bangkok - Hua Hin.
W 2005 r. firma rozpoczęła przyjmowanie rezerwacji internetowych, a w 2006 r. otrzymała Certyfikat Operacyjny Linii Lotniczych i rozpoczęła działalność jako regularna linia lotnicza. W lutym 2007 r. rozpoczęło świadczenie usług z drugiego węzła na międzynarodowym lotnisku Chiang Mai, obsługując trasy do Pai i Nan.
W 2014 r. SGA zakończyło współpracę z Nok Air, z dniem 30 marca tego samego roku. Jego prezes Jain Charnnarong ustąpił, powołując się na obawy zdrowotne, a rozmowy o przejęciu przez Thai Air Asia zakończyły się niepowodzeniem. Część z 7 tras obsługiwanych wcześniej pod marką Nok Mini jest obsługiwana przez Nok Air, który dysponuje flotą ATR 72-500 i Boeing 737-800. 

</doc>
<doc id="1471024" url="https://pl.wikipedia.org/wiki?curid=1471024" title="Jørgen Niclasen">
Jørgen Niclasen

Jørgen Niclasen (ur. 17 stycznia 1969 w Sørvágur) – farerski polityk, od 2019 roku wicepremier Wysp Owczych. Od 2007 roku jest przewodniczącym Farerskiej Partii Ludowej ("Fólkaflokkurin").
Od 1989 roku jest deputowanym do Parlamentu Wysp Owczych, w latach 1998–2003 pełnił funkcję ministra rybołówstwa, a od 2003 roku był 3. wiceprzewodniczącym parlamentu. Od 2008 do 2011 był ministrem spraw zagranicznych, a od 2011 do 2015 ministrem finansów.
Życiorys.
Urodził się jako syn Hervųr i Niclasa. W 1988 roku ukończył wydział matematyczno–fizyczny w Hoydalar. Od 1990 roku prowadził firmę "p/f N. Niclasen." W latach 1990–1991 był członkiem zarządu Atlantic Airways. Od 1994 do 1998 roku kierował fabryką "p/f Tomba", zajmującą się przetwórstwem ryb, w tym samym czasie, a następnie także w latach 2003–2008 roku kierował firmą handlową "Niclasen sp/f".
Kariera polityczna.
W 1989 roku wstąpił do Farerskiej Partii Ludowej. W tym samym roku został po raz pierwszy wybrany deputowanym do Logtingu. Od 1991 do 1993 roku pełnił obowiązki przewodniczącego Komisji Zdrowia Publicznego. W wyborach parlamentarnych w 1994 roku został ponownie wybrany deputowanym do Parlamentu Wysp Owczych. Od 1996 do 1998 roku był przewodniczącym Komisji Pracy, a także delegatem Wysp Owczych do Rady Nordyckiej.
14 grudnia 1998 roku został powołany w skład rządu premiera Anfinna Kallsberga na stanowisko ministra rybołówstwa, które pełnił do 14 stycznia 2003 roku. 3 września tego samego roku został wybrany 3. wiceprzewodniczącym parlamentu, był nim do 3 lutego 2004 roku. W tym samym roku został przewodniczącym Komisji Pomocy Społecznej. Został także przewodniczącym klubu parlamentarnego Farerskiej Partii Ludowej.
W 2007 roku został wybrany przewodniczącym partii ludowej. 26 września 2008 roku został ministrem spraw zagranicznych, przestał tym samym pełnić funkcję szefa klubu parlamentarnego oraz przewodniczącego Komisji Pomocy Społecznej. 14 listopada 2011 roku został ministrem finansów, stanowisko to pełnił do 15 września 2015 roku, kiedy to zastąpiła go Kristina Hafoss.
16 września 2019 roku powrócił w skład rządu na stanowisku wicepremiera i ministra finansów.

</doc>
<doc id="1471026" url="https://pl.wikipedia.org/wiki?curid=1471026" title="Plaça del Centre">
Plaça del Centre

Plaça del Centre – stacja metra w Barcelonie, na linii 3. Stacja została otwarta w 1975.

</doc>
<doc id="1471028" url="https://pl.wikipedia.org/wiki?curid=1471028" title="Sants Estació">
Sants Estació

Sants Estació – stacja metra w Barcelonie, na linii 3 i 5. Znajduje się w pobliżu dworca Barcelona Sants. Stacja została otwarta w 1969.

</doc>
<doc id="1471030" url="https://pl.wikipedia.org/wiki?curid=1471030" title="Puchar Świata w skokach narciarskich w Oberstdorfie">
Puchar Świata w skokach narciarskich w Oberstdorfie

Puchar Świata w skokach narciarskich w Oberstdorfie – zawody w skokach narciarskich, przeprowadzane w ramach Pucharu Świata w skokach narciarskich od inauguracji tej imprezy, czyli od roku 1979. Skoczkowie w konkursach rywalizują na dwóch obiektach w Oberstdorfie: Schattenbergschanze, na którym co roku rozpoczyna się Turniej Czterech Skoczni, oraz na mamuciej skoczni im. Heiniego Klopfera.
Historia.
Lata 80..
Pierwszym triumfatorem zawodów Pucharu Świata w tej bawarskiej miejscowości został reprezentant NRD, Jochen Danneberg. Rok później najlepszy w zmaganiach na Schattenbergschanze okazał się Hubert Neuper z Austrii. W sezonie 1981/82 triumfował Fin Matti Nykänen. W następnym sezonie pierwszy konkurs Turnieju Czterech Skoczni zakończył się zwycięstwem Horsta Bulaua z Kanady. Sezon 1983/84 to z kolei triumf Klausa Ostwalda, skoczka z Niemieckiej Republiki Demokratycznej. W tej samej edycji Pucharu Świata po raz pierwszy rozegrano zawody na Heini-Klopfer-Skiflugschanze. Oba konkursy zakończyły się sukcesem Matti Nykänena. W grudniu 1984 zwycięzcą zawodów na Schattenbergschanze okazał się austriacki zawodnik, Ernst Vettori. Rok później triumfował z kolei Pekka Suorsa z Finlandii, a trzecie miejsce zajął Piotr Fijas. Na pierwsze zwycięstwo norweskiego skoczka w ramach Pucharu Świata w Oberstdorfie musiano czekać do sezonu 1986/87, kiedy to najlepszy okazał się Vegard Opaas. Następny konkurs, to z kolei zwycięstwo reprezentanta Czechosłowacji, Pavla Ploca. W 1988 w konkursie Turnieju Czterech skoczni zwyciężył Dieter Thoma. Niemiec powtórzył swój wyczyn także i w następnym roku.
Lata 90..
W sezonie 1990/91 – w pierwszym, którym brała udział ekipa zjednoczonych Niemiec – w Oberstdorfie zwyciężył Jens Weißflog. Sezon 1991/92 to triumf Toni Nieminena, przyszłego mistrza olimpijskiego, oraz powrót mamuciej skoczni Im. Heiniego Klopfera do kalendarza Pucharu Świata (dwukrotna wygrana Wernera Rathmayra). W grudniu 1992 na Schattenbergschanze najlepszy był Niemiec Christof Duffner. Rok później ponownie zwyciężył zawodnik gospodarzy – Jens Weißflog. W sezonie 1994/95 triumfowali Austriacy: Reinhard Schwarzenberger na Schattenbergschanze, oraz Andreas Goldberger na Heini-Klopfer-Skiflugschanze. Drugi konkurs na mamucim obiekcie, z powodu złych warunków atmosferycznych, został odwołany. W otwierających zawodach Turnieju Czterech Skoczni w sezonie 1995/96 bezkonkurencyjny był reprezentant Finlandii, Mika Laitinen. Rok później ponownie najlepszy był Dieter Thoma. Sezon 1997/98 to wygrana Japończyka Kazuyoshi Funakiego. W tym samym sezonie na skoczni Heiniego Klopfera rozgrywano Mistrzostwa świata w lotach narciarskich (wtedy zaliczane do Pucharu Świata). Po pierwszym dniu prowadził zawodnik gospodarzy, Sven Hannawald, ale w drugim konkursie (i ostatecznie w łącznej klasyfikacji) najlepszy był Kazuyoshi Funaki. Lata 1998–2000 to zwycięstwa Martina Schmitta na Schattenbergschanze. W tym trzecim konkursie Niemiec ustanowił nowy rekord obiektu – 133,0 m, bijąc wynik Adama Małysza sprzed kilku minut o pół metra.
Lata 2000..
W 2001 Puchar Świata w skokach narciarskich powrócił na Heini-Klopfer-Skiflugschanze. Zawody zakończyły się zwycięstwami Risto Jussilainena z Finlandii, oraz Martina Schmitta. Drugie miejsce w drugim konkursie zajął Adam Małysz. W sezonie 2001/02 swój marsz po wygranie wszystkich konkursów Turnieju Czterech Skoczni rozpoczął w Oberstdorfie Sven Hannawald. Niemiec zwyciężył również w następnym roku na Schattenbergschanze. Obiekt ten został przebudowany przed sezonem 2003/04, dzięki czemu można było oddawać dłuższe skoki. Przekonał się o tym zwycięzca konkursu, norweg Sigurd Pettersen. Podczas drugiego skoku ustanowił nowy, aktualny rekord skoczni – 143,5 m. Dwa miesiące później nowy rekord, na skoczni H.Klopfera, ustanowił Roar Ljøkelsøy. Norweski skoczek, zwycięzca konkursu, oddał skok na odległość 223,0 m. Drugie zawody na mamucim obiekcie zostały, z powodu zbyt silnie wiejącego wiatru, odwołane. W grudniu 2004 na Schattenbergschanze triumfował najlepszy zawodnik w historii Turnieju Czterech Skoczni, fin Janne Ahonen, a trzecie miejsce zajął polski skoczek, Adam Małysz. Fin powtórzył swój wyczyn także rok później. Sezon 2006/07 to wygrana ówczesnego Mistrza Świata Juniorów, Austriaka Gregora Schlierenzauera. Zdobywca trzeciego miejsca, Adam Małysz triumfował na Schattenbergschanze miesiąc później. Były to pierwsze w historii Pucharu Świata zawody na tym obiekcie niezaliczane do klasyfikacji Turnieju Czterech Skoczni. Przyczyną był brak możliwości naśnieżenia zeskoku Skoczni im. Heiniego Klopfera. W tym przypadku organizatorzy przenieśli zawody na mniejszy obiekt. Drugi konkurs zakończył się triumfem Michaela Uhrmanna. W grudniu 2007 zwycięzcą zawodów został Thomas Morgenstern. Następne zawody Pucharu Świata w Oberstdorfie 29 grudnia 2008 (Turniej Czterech Skoczni na Schattenbergschanze) wygrał Simon Ammann a 14 lutego 2009 (FIS Team Tour w konkursie lotów z rekordem skoczni 225,5m na Heini-Klopfer-Skiflugschanze) wygrał Harri Olli. W konkursie drużynowym triumfowali Finowie. 29 grudnia 2009 w pierwszym konkursie 58. Turnieju Czterech Skoczni zwyciężył Andreas Kofler przed Janne Ahonenem i Thomasem Morgensternem.
Lata 2010..
30 stycznia 2010 na Heini-Klopfer-Skiflugschanze zwyciężyli Austriacy przed Norwegami i Finami. Dzień później triumfował Anders Jacobsen wyprzedzając Roberta Kranjca oraz Johana Remena Evensena. W 1. konkursie TCS 2010/11 wygrał Thomas Morgenstern, tym razem przed Finem Matti Hautamäkim i reprezentantem Austrii Manuelem Fettnerem, dla którego było to pierwsze podium w Pucharze Świata. Kolejne zawody, które odbyły się w Oberstdorfie miały miejsce 5 i 6 lutego 2011 w ramach (FIS Team Tour na Heini-Klopfer-Skiflugschanze). Konkurs indywidualny wygrał Martin Koch, przed Tomem Hilde i Gregorem Schlierenzauerem, a drugi konkurs drużynowy zakończył się zwycięstwem reprezentacji Austrii, która zajęła 1. miejsce w całym FTT. Kolejne miejsca zdobyli Norwegowie i Finowie, a Polska była 6. W sezonie 2011/2012, podczas TCS na Schattenbergschanze triumfował Gregor Schlierenzauer, natomiast w ramach FIS Team Tour, w konkursach rozgrywanych na skoczni mamuciej zwycięstwo odnieśli Martin Koch i reprezentacja Słowenii.

</doc>
<doc id="1471036" url="https://pl.wikipedia.org/wiki?curid=1471036" title="Ulica Grodzka w Warszawie">
Ulica Grodzka w Warszawie

Ulica Grodzka – ulica w Warszawie, biegnąca od ul. Wybrzeże Gdańskie do al. „Solidarności”. Została wytyczona w roku 1949 w miejscu dawnej drogi prowadzącej z dziedzińca pałacu Pod Blachą ku Wiśle.
Historia.
Ulica nawiązuje swą nazwą do istniejącej przed rokiem 1945 ulicy Grodzkiej, położonej po południowej stronie Trasy W-Z, biegnącej z placu Zamkowego ku Wiśle. W roku 1780 według projektu Dominika Merliniego powstał budynek koszar, rozbudowany dekadę później; górowały nad nimi nieistniejące dziś budynki kościoła i klasztoru bernardynek.
Północną pierzeję dawnej Grodzkiej wypełniały budynki gospodarcze pałacu Pod Blachą; wszystkie te budynki oraz kościół Bernardynek rozebrano w roku 1843. Ich miejsce zajął wiadukt Pancera, będący zjazdem z placu Zamkowego na Powiśle, po roku 1864 na most Kierbedzia. Po roku 1856 ulica otrzymała bruk i gazowe latarnie.`Na początku XX wieku Grodzką skrócono; wschodni odcinek ulicy wchłonął rynek Mariensztacki. 
W roku 1944 Niemcy spalili dawne stajnie, zaś Wiadukt Pancera wysadzili w powietrze. Mimo planów jego odbudowy, wygrała jednak koncepcja ukrytej w tunelu Trasy W-Z. Ruiny wiaduktu rozebrano, zaś ulica Grodzka zupełnie zmieniła swój przebieg – dziś jej dawnemu przebiegowi odpowiada zachodni odcinek ulicy Nowy Zjazd.

</doc>
<doc id="1471037" url="https://pl.wikipedia.org/wiki?curid=1471037" title="Litotrofy">
Litotrofy



</doc>
<doc id="1471040" url="https://pl.wikipedia.org/wiki?curid=1471040" title="Kantyk Maryi">
Kantyk Maryi



</doc>
<doc id="1471041" url="https://pl.wikipedia.org/wiki?curid=1471041" title="Kantyk NMP">
Kantyk NMP



</doc>
<doc id="1471042" url="https://pl.wikipedia.org/wiki?curid=1471042" title="Organotrof">
Organotrof



</doc>
<doc id="1471045" url="https://pl.wikipedia.org/wiki?curid=1471045" title="Józef Lubomirski (wojewoda czernihowski)">
Józef Lubomirski (wojewoda czernihowski)

Józef Lubomirski herbu Szreniawa bez Krzyża (ur. 1676 w Czernichowie, zm. 11 czerwca 1732 w Przeworsku) – właściciel Przeworska i Jarosławia, od 1720 starosta cieszkowski, od 1726 wojewoda czernihowski, senator, generał wojsk saskich i polskich.
Był synem Stanisława Herakliusza Lubomirskiego oraz jego drugiej żony Elżbiety z Denhoffów, bratem Teodora i bratem przyrodnim Elżbiety Sieniawskiej. W 1705 wysłała go siostra do Paryża celem uzupełnienia edukacji. W latach 1705–1706 uczył się on w tamtejszym kolegium jezuickim. W 1711 r. żoną jego została Katarzyna Bełżecka (zm.1713). W 1720 Józef sprzedał Michałowi Urbańskiemu dobra w Cisnej wniesione przez nią w posagu.
W 1715 drugą żoną została Teresa Mniszech herbu własnego (1690–1746). Z tego małżeństwa na świat przyszło troje dzieci. Synowie: Antoni Lubomirski – właściciel Boguchwały i Przeworska i Stanisław Lubomirski – marszałek wielki koronny oraz córka 
Anna Lubomirska (1720–1763) wydaną za mąż za Wacława Rzewuskiego hetmana wielkiego koronnego.

</doc>
<doc id="1471046" url="https://pl.wikipedia.org/wiki?curid=1471046" title="East Hartford">
East Hartford

East Hartford – miejscowość w Stanach Zjednoczonych, w stanie Connecticut, w hrabstwie Hartford.

</doc>
<doc id="1471049" url="https://pl.wikipedia.org/wiki?curid=1471049" title="Miloš Ninković">
Miloš Ninković

Miloš Ninković, cyr. Милош Нинковић (ur. 25 grudnia 1984 w Belgradzie) – serbski piłkarz, grający na pozycji pomocnika. Od 2015 roku jest zawodnikiem klubu Sydney FC.
Kariera piłkarska.
Kariera klubowa.
Miloš Ninković do 2004 roku występował w serbskim klubie FK Čukarički a później podpisał kontrakt z Dynamem Kijów, z którym odnosił największe sukcesy. 20 grudnia 2012 roku został wypożyczony do francuskiego Evian Thonon Gaillard FC. 4 lipca 2013 przeszedł do FK Crvena zvezda. 29 sierpnia 2014 powrócił do Evian Thonon Gaillard FC, podpisując kontrakt z nowym starym klubem. 16 lipca 2015 roku podpisał dwuletni kontrakt z Sydney FC. 9 maja 2017 kontrakt został przedłużony o kolejne dwa lata.
Kariera reprezentacyjna.
Miloš Ninković debiutował w reprezentacji Serbii w 2009.

</doc>
<doc id="1471052" url="https://pl.wikipedia.org/wiki?curid=1471052" title="Garnhi">
Garnhi



</doc>
<doc id="1471054" url="https://pl.wikipedia.org/wiki?curid=1471054" title="Micrastur gilvicollis">
Micrastur gilvicollis



</doc>
<doc id="1471055" url="https://pl.wikipedia.org/wiki?curid=1471055" title="Józef Lubomirski (senator)">
Józef Lubomirski (senator)



</doc>
<doc id="1471056" url="https://pl.wikipedia.org/wiki?curid=1471056" title="Falco rufigularis">
Falco rufigularis



</doc>
<doc id="1471059" url="https://pl.wikipedia.org/wiki?curid=1471059" title="Jerzy Waygart">
Jerzy Waygart

Jerzy Waygart (ur. 1951) – artysta plastyk, twórca ekslibrisów, zamieszkały we Wrocławiu, członek grupy „Rys” i Związku Polskich Artystów Plastyków.
W 1972 roku ukończył Państwowe Liceum Sztuk Plastycznych we Wrocławiu i rozpoczął studia archeologiczne na Uniwersytecie Wrocławskim. Po roku studia porzucił i zajął się pracą twórczą. Doświadczenie artystyczne zdobywał pod kierunkiem artystów plastyków Janusza Halickiego, Ryszarda Regulińskiego, Janiny Żemojtel. Następnie uzyskał certyfikat artystyczny z Ministerstwa Kultury i Sztuki i wciągnięty został na listę artystów plastyków. Grafiką zajmuje się od 1976 roku. Od 1977 r. jest członkiem wrocławskiej grupy grafików „Rys”. Pracuje w technikach metalowych: akwaforty, akwatinty, miedziorytu, suchej igły, mezzotinty. Wydaje autorskie teki grafik i ekslibrisów. W dorobku twórczym ma ponad 300 ekslibrisów i grafik, realizował projekty plakatów, okładek książkowych i płyt.
Udział w wystawach.
Wziął udział w około 250 wystawach zbiorowych, zaś wystawy indywidualne zorganizował 22-krotnie, otrzymał wiele nagród i wyróżnień. Wystawiał w Austrii, Argentynie, Bułgarii, Chinach, Chorwacji, Czechach, Danii, Estonii, Francji, Grecji, Hiszpanii, Hongkongu, Japonii, Jugosławii, Kanadzie, na Litwie, Łotwie, w Niemczech, Rumunii, Słowacji, Szwecji, Szkocji, Szwajcarii, na Tajwanie, w Turcji, USA, na Węgrzech, w Wielkiej Brytanii, we Włoszech oraz w Polsce.
Niektóre wystawy: 

</doc>
<doc id="1471061" url="https://pl.wikipedia.org/wiki?curid=1471061" title="Open de Moselle 2008">
Open de Moselle 2008

Open de Moselle 2008 – tenisowy turniej ATP z cyklu Open de Moselle rozgrywany w dniach 29 września–5 października 2008 roku w Metzu na kortach twardych w hali o puli nagród 370 000 euro.

</doc>
<doc id="1471067" url="https://pl.wikipedia.org/wiki?curid=1471067" title="Więzienie na Łukiszkach">
Więzienie na Łukiszkach

Więzienie na Łukiszkach (lit. "Lukiškių tardymo izoliatorius kalėjimas"; ros. Лукишкская тюрьма, "Łukiszkskaja tiurma") – najstarsze więzienie na Litwie, położone w śródmieściu Wilna, 300 m od zabudowań Sejmu, blisko pl. Łukiskiego, w zaułku Łukiskim 6 ("Lukiškių skersgatvis"); nazwy ul. we wcześniejszym okresie to "Московская", "Moskiewska", "Więzienna", "Kalėjimo". Jedno z najbardziej okrutnych miejsc odosobnienia Polaków w rosyjskim i radzieckim systemie represji, obok Łubianki i Lefortowa w Moskwie, Kriestów w ówczesnym Piotrogrodzie czy Brygidek we Lwowie. 
Historia.
Pierwszy obiekt więzienia wybudowano po 1837, zmodernizowano w latach 1867–1890. Rosnące szybko potrzeby zmusiły władze carskie do wybudowania w tym miejscu w latach 1901–1904 całego kompleksu obiektów łącznie na 700 osadzonych według proj. G.A. Trambickiego, wzorowanego na wybudowanym w 1884 więzieniu Kresty ("Кресты") w Petersburgu. W owym czasie to było jeden z najbardziej nowoczesnych tego typu obiektów – z własną studnią artezyjską, siecią wodociągową i kanalizacyjną, centralnym ogrzewaniem i systemem wentylacyjnym. Był wyposażony w kuchnię, piekarnię, łaźnię, pralnię, dom mieszkalny dla funkcjonariuszy. W budynku więziennym na trzech górnych piętrach (2,3,4) mieścił się też kościół katolicki, zaprojektowany w stylu romańskim. Zlokalizowany na 3 piętrze ołtarz wykonano z marmuru według proj. płk. inż. K.P. Kelczewskiego. Pomyślano również o zlokalizowaniu synagogi. W 1905 dobudowano z żółtego kamienia cerkiew prawosławną św. Mikołaja Cudotwórcy ("Šv. Mikalojus Stebukladarys/Св. Никола Чудотворец"). Całkowity koszt inwestycji zamknął się w kwocie 969 tys. rubli.
Miejsce kaźni przedstawicieli wielu narodów – Białorusinów, Litwinów, Żydów, a także tysięcy Polaków, uczestników powstań i żołnierzy AK, w którym przetrzymywano więźniów politycznych za czasów carskich, hitlerowskich (Gestapo), litewskich (Sauguma) i sowieckich (NKWD i KGB). Niejednokrotnie przebywało w nim od 2 tys. do 16 tys. osób jednocześnie.
W czerwcu 1941, pod koniec tzw. pierwszej okupacji sowieckiej, NKWD wymordowała dużą grupę więźniów. W trakcie późniejszej okupacji niemieckiej do więzienia przywożono Żydów z wileńskiego getta oraz polskich więźniów politycznych, których rozstrzeliwano w Ponarach ("Paneriai").
Od 3 marca 1942 r. w więzieniu przebywali aresztowani profesorowie Wileńskiego Seminarium Duchownego i Wydziału Teologicznego Uniwersytetu Stefana Batorego, wileńscy księża (łącznie 29-ciu kapłanów) oraz 81 kleryków. Klerycy narodowości litewskiej zostali po trzech dniach zwolnieni, pozostałych 5 maja 1942 r. wywieziono na roboty przymusowe do Niemiec. Księży profesorów 18 marca 1942 r. wywieziono do Wyłkowyszek, gdzie byli internowani w litewskim Seminarium Duchownym. Kapłani spoza Seminarium zostali w większości zwolnieni 29 marca 1942 r.
26 marca 1942 r. uwięziono około 60 wileńskich zakonników i około 230 sióstr zakonnych. Po jakimś czasie część uwięzionych zwolniono, a innych wywieziono do obozów na Litwie bądź rozesłano w głąb Litwy.
Obecnie obiekt pełni rolę aresztu i więzienia – przebywa w nim około 1100 osób, w tym po wyroku około 200 osadzonych. Zatrudnia około 250 funkcjonariuszy. Istnieją plany jego prywatyzacji i przekształcenia na hotel.
Upamiętnienie.
Martyrologia Polaków osadzanych, więzionych i mordowanych w więzieniu Łukiszki przez siepaczy carskich, sowieckich i niemieckich po 1990 została upamiętniona na Grobie Nieznanego Żołnierza w Warszawie napisem na jednej z tablic, „ŁUKISZKI 1861 – 1864, 1940 – 1945”.

</doc>
<doc id="1471069" url="https://pl.wikipedia.org/wiki?curid=1471069" title="Carly Colón">
Carly Colón

Carlos Edwin "Carly" Colón, Jr, pseud. Carlito (ur. 21 lutego 1979 w Santurce) – portorykański wrestler. Znany z występów w federacji WWE. Jego charakterystyczną cechą w ringu jest plucie kawałkami jabłka. Carlito prezentuje skoczny i techniczny styl walki. Wraz z bratem tworzył Tag Team "The Colons". Na gali The Bash razem z bratem stracił pasy Tag Team na rzecz Edge'a i Chrisa Jericho. Po długiej przerwie Carlito powrócił na Raw na Royal Rumble 2010. W maju 2010 Carlito został zwolniony z federacji z powodu zażywania niedozwolonych środków a także odmowę udziału w kuracji odwykowej.

</doc>
<doc id="1471070" url="https://pl.wikipedia.org/wiki?curid=1471070" title="Superksięga">
Superksięga

 – japoński serial animowany emitowany od 9 października 1981 do 25 marca 1982 oraz od 4 kwietnia do 26 września 1983 roku na kanale TV Tokyo.
Fabuła.
Pierwszy sezon anime rozpoczyna się w domu małego chłopca, Christophera "Chrisa" Peepera, który pewnego dnia wraz ze swoją najlepszą przyjaciółką Joyeux "Joy" Quantum czyści na strychu książki swego ojca (nieco ekscentrycznego profesora). Podczas tej czynności dzieci znajdują starą książkę, która świeci i ku ich wielkiemu zdumieniu, w żaden sposób nie da się jej otworzyć. Po chwili książka jednak otwiera się sama i ukryty w niej duch przemawia do Chrisa i Joy. Okazuje się, że dzieci trafiły na stare i wyjątkowe wydanie Biblii o nazwie Super Księga. Książka proponuje Chrisowi i Joy podróż do czasów biblijnych, obiecując przy tym, iż nic złego im się nie stanie podczas tej wyprawy. Pomimo obaw dzieci zgadzają się i trafiają do Edenu, gdzie spotykają Adama i Ewę, a także są świadkami pierwszego w dziejach świata złamania Boskich praw. W podróży tej towarzyszy im Gizmo, nakręcany robot zabawka Chrisa, który za sprawą mocy Super Księgi przenosi się wraz z dziećmi w czasie i staje się prawdziwym, żywym robotem służącym im pomocą w trudnych sytuacjach. Po powrocie do domu dzieci odkrywają, że choć spędzili dwa dni w Edenie, to w ich świecie minęło zaledwie kilka minut, a Gizmo znowu jest zabawką. Od tego czasu Chris i Joy w każdym odcinku przenoszą się w czasie za sprawą Super Księgi do różnych wydarzeń biblijnych, wyciągając z nich mądre lekcje na przyszłość, a przy okazji dobrze się bawiąc. W podróżach zawsze towarzyszy im wierny Gizmo. Przygody, które przeżywa trójka bohaterów to głównie wydarzenia ze Starego Testamentu, choć w kilku odcinkach bohaterowie poznają działalność Jezusa Chrystusa, a w ostatnim spotykają Pawła z Tarsu. Chris, Joy i Gizmo podczas swoich podróży są chronieni przez ducha Super Księgi, dzięki czemu nigdy nic złego im się nie staje. Nigdy też jednak nie mogą zmienić wydarzeń, w których biorą udział, co najwyżej przyczyniają się do ich szybszego zrealizowania.
Drugi sezon mocno zmienia fabułę serialu. Tym razem Chris i Joy są już starsi o kilka lat, a do tego schodzą na drugi plan, zaś głównymi bohaterami historii stają się młodszy brat Chrisa, Uriah "Uri" Peeper oraz Gizmo, którzy podróżują po wydarzeniach biblijnych za sprawą tej samej książki. Wszystko zaczyna się w chwili, gdy Super Księga zostaje otwarta przed włączonym komputerem. Jej moc wnika niespodziewanie do maszyny, która niedługo potem wciąga do swego wnętrza pieska Rufflesa, a także Uriego i Gizmo (który w tym sezonie jest już prawdziwym robotem zbudowanym przez brata profesora Peepera). Chris i Joy nie są w stanie pomóc przyjaciołom ani ruszyć za nimi. Mogą jedynie obserwować przez komputer ich poczynania, a także próbować ukryć przed dorosłymi nieobecność Uriego. Tymczasem Uri i Gizmo poszukują Rufflesa, podróżując poprzez różne wydarzenia biblijne, jednak dopiero w ostatnim odcinku udaje im się odnaleźć pieska i wrócić do domu. Przez ten czas przeżywają wiele niesamowitych przygód, biorąc udział w historiach ze Starego i Nowego Testamentu, ale podobnie jak Chris i Joy w pierwszym sezonie, tak Uri i Gizmo w drugim nie mają prawie żadnego wpływu na rozwój wydarzeń. Warte uwagi jest to, że w drugim sezonie pojawiają się kilka razy te same historie, które zostały ukazane w pierwszym, ale tym razem są one przedstawione znacznie dokładniej i bardziej szczegółowo.
Lista odcinków.
Seria pierwsza.
Poniżej znajduje się lista oryginalnych japońskich tytułów wraz z oficjalnymi tłumaczeniami angielskimi.
Seria druga.
Tylko angielskie tytuły, bez oryginalnych japońskich.
Wersja TV Trwam.
Wersja emitowana z angielskim dubbingiem i polskim lektorem.

</doc>
<doc id="1471075" url="https://pl.wikipedia.org/wiki?curid=1471075" title="Soranus">
Soranus

Soranus – bóg rzymski pochodzenia sabińskiego. 
Czczony był na szczycie góry Sorakte (obecnie Monte Soratte) w Etrurii. Jego kult łączono z kultem wilka, przez co utożsamiono go później z Apollem.

</doc>
<doc id="1471078" url="https://pl.wikipedia.org/wiki?curid=1471078" title="Tradycjonalizm katolicki">
Tradycjonalizm katolicki

Tradycjonalizm katolicki – termin określający nurt katolicyzmu, charakteryzujący się zamiłowaniem do starych zwyczajów Kościoła, sprzed Soboru Watykańskiego II, i pielęgnowaniem liturgii rzymskiej w jej formie nadzwyczajnej. W swojej skrajnej formie jest sprzeciwem wobec decyzji papieży z lat 60., 70. i 80. o zmianach w Kościele i przeobraża się w schizmę – separację od Kościoła katolickiego, uznawanego wówczas za „nieprawowierny”.
Tradycjonalizm wewnątrz Kościoła katolickiego.
Tradycjonalizm katolicki to treść nauczania wspólnot „tradycyjnokatolickich” (pozostających, mimo reform, w jedności z papieżem) oraz całość przyjętych w nich zasad odnoszących się do wiary, moralności, życia religijnego (m.in. praktyk liturgicznych i pobożnościowych) i funkcjonowania Kościoła (np. praktykowanie zniesionych postów).
Wybrane wspólnoty używające mszału przedsoborowego zatwierdzone przez papieża, i uznające jego zwierzchnictwo:
Do tego można wymienić Bractwo Kapłańskie Świętego Piusa X (FSSPX), które nie jest zatwierdzone przez papieża, ale uznaje go za głowę Kościoła.
Tradycjonalizm w opozycji wobec Watykanu.
Tradycjonalizm w swojej skrajnej postaci doprowadził część katolików do poglądów sedewakantystycznych, sedeprywacjonistycznych lub nawet konklawistycznych i, w konsekwencji, do zerwania łączności z Kościołem rzymskokatolickim. Ma on swoje korzenie w sprzeciwie części duchowieństwa i wiernych wobec zmian w niektórych praktykach Kościoła katolickiego, zaprowadzonych po Soborze Watykańskim II. Przedstawiciele tego nurtu krytykują w szczególności zmiany w obrzędach liturgicznych, wprowadzone po Vaticanum Secundum.
Wśród błędów Kościoła posoborowego, tradycjonaliści wskazują m.in.: uznanie przez Kościół wolności religijnej, fałszywe pojmowanie ekumenizmu (tzw. irenizm) oraz prowadzenie dialogu z religiami niechrześcijańskimi (judaizmem, islamem itd.). Według nich te działania i wynikające z nich konsekwencje doktrynalne opacznie interpretują dogmatyczną definicję Kościoła Chrystusowego oraz prymatu papieskiego.
Tradycjonaliści ci oskarżają hierarchów Kościoła o głoszenie poglądów modernistycznych, potępionych przez papieża św. Piusa X w encyklice "Pascendi Dominici Gregis" w 1907 roku, a także o liberalizowanie Kościoła Chrystusowego. Tradycjonaliści za główną lub jedyną właściwą formę Mszy św. uważają ryt rzymski w formie sprzed reform Pawła VI, twierdząc, iż posoborowa reforma liturgii sprotestantyzowała obrzędy mszy św. i usunęła z niej wiele istotnych elementów. Swoje twierdzenia w tym zakresie opierają na ocenie danej przez papieża Leona XIII w liście apostolskim "Apostolicae curae" z 13 września 1896 r., który stwierdził nieważność protestanckiej eucharystii oraz anglikańskich święceń.
Tradycjonaliści krytykują również Bractwo Kapłańskie Świętego Piusa X za, jak twierdzą, ustępliwość, niekonsekwencję i niespójność logiczno-teologiczną, gdyż uznaje ono papieża, twierdząc jednocześnie, iż ten się myli.
Wśród grup tradycjonalistycznych pozostających poza Kościołem rzymskokatolickim, warto wymienić:

</doc>
<doc id="1471080" url="https://pl.wikipedia.org/wiki?curid=1471080" title="Kurs Szkolenia Rezerw">
Kurs Szkolenia Rezerw

Kurs Szkolenia Rezerw (KSR) – system przeszkolenia wojskowego studentów i absolwentów uczelni cywilnych, który zastąpił w 2003 roku Szkoły Podchorążych Rezerwy. Obecnie zawieszony.
Kurs dla studentów trwał sześć tygodni (tylko ochotnicy) w czasie wakacyjnej przerwy międzysemestralnej, po zdaniu którego student był mianowany na stopień kaprala podchorążego i przenoszony do rezerwy. Absolwenci uczelni cywilnych, jeżeli nie odbyli służby wojskowej podczas studiów, mogli od ukończenia studiów być powołani na 3 miesięczne przeszkolenie w ciągu 12 miesięcy. Jeżeli nie byli powołani w tym czasie, było to równoznaczne z przeniesieniem do rezerwy.
KSR dla absolwentów był (podobnie jak dawna 6 miesięczna SPR) podzielony na dwie części - 6 tygodniowe szkolenie i 6 tygodniową praktykę w jednostkach wojskowych. Absolwent po zdaniu egzaminu na podoficera (po praktyce) był mianowany na stopień kaprala podchorążego i przenoszony do rezerwy.
Przy powoływaniu do służby brało się pod uwagę takie kwestie jak: potrzeby Sił Zbrojnych RP, kwalifikacje osoby po studiach, a także zaciąg na ochotnika. Przeszkolenie wojskowe studentów i absolwentów prowadziły szkoły oficerskie oraz wojskowe centra szkolenia, takie jak:
Student i absolwent ze stopniem kaprala podchorążego może być powołany na ćwiczenia rezerwy oraz na kurs oficerski dla rezerwistów (o ile ma stopień magistra). Przy powoływaniu na kursy oficerskie bierze się takie kryteria jak w/w.

</doc>
<doc id="1471083" url="https://pl.wikipedia.org/wiki?curid=1471083" title="Klasztor Chrystusa Pantokratora">
Klasztor Chrystusa Pantokratora



</doc>
<doc id="1471090" url="https://pl.wikipedia.org/wiki?curid=1471090" title="Pierwszy gabinet Henryego Pelhama">
Pierwszy gabinet Henryego Pelhama



</doc>
<doc id="1471092" url="https://pl.wikipedia.org/wiki?curid=1471092" title="Spawn (serial animowany)">
Spawn (serial animowany)

Spawn (ang.: "Todd McFarlane's Spawn") – amerykański serial dla dorosłych opowiadający o losach postaci komiksowej z wydawnictwa Image Comics stworzonej przez Todda McFarlane’a - Spawnie. Serial odziedziczył po komiksie swój mroczny klimat, brutalne sceny, wulgarne słownictwo i sceny erotyczne. Serial miał swoją światową premierę 16 maja 1997 roku.
Dane.
Tytuł oryginalny : Todd McFarlane's Spawn
Stacja telewizyjna : HBO
W oryginalnej wersji językowej głosu użyczyli :
Fabuła.
Pełne pięć lat temu zawodowy żołnierz, Al Simmons został spalony żywcem. Sprawcy nigdy nie odnaleziono. Po pięciu latach spędzonych w piekle Al powraca do świata żywych jako Spawn - demon mający ohydną, oszpeconą twarz, ale też diabelską moc. W nowym wcieleniu Al niebawem się dowiaduje, że w ciągu tych lat jego najlepszy przyjaciel, Terry Fitzgerald ożenił się z jego żoną, Wandą Blake, z którą ma córkę, Cyan. Niebawem dowiaduje się również, iż po swojej śmierci zawarł w piekle pakt z diabłem o imieniu Malebolgia, dzięki któremu stał się Spawnem. Na rozkaz Malebolgii Al ma zostać dowódcą jego piekielnej armii, która ma zaatakować świat ludzi. Lecz Al nie akceptuje rozkazów diabła i postanawia uchronić swoje rodzinne miasto i swoją rodzinę przed różnymi niebezpieczeństwami, zabić swojego mordercę oraz odzyskać swoje człowieczeństwo.
Premiera na DVD.
Od 15 lutego 2008 roku serial jest sprzedawany w Polsce na DVD. Pakiet zawiera 4 płyty : płyta 1 - sezon 1, płyta 2 - sezon 2, płyta 3 - sezon 3 i płyta 4 - materiały dodatkowe.

</doc>
<doc id="1471097" url="https://pl.wikipedia.org/wiki?curid=1471097" title="Katedra Świętych Apostołów Piotra i Pawła w Saratowie">
Katedra Świętych Apostołów Piotra i Pawła w Saratowie

Katedra Świętych Apostołów Piotra i Pawła w Saratowie (ros. Собор Святых апостолов Петра и Павла) – katedra rzymskokatolicka w Saratowie, w Rosji, główna świątynia diecezji św. Klemensa w Saratowie. Jest to nowoczesna świątynia wybudowana w latach 1995–2000.

</doc>
<doc id="1471098" url="https://pl.wikipedia.org/wiki?curid=1471098" title="Wielki Meteor">
Wielki Meteor

Wielki Meteor a. klasztor Przemienienia Pańskiego (także: "Wielki Meteoron", "Wielka Meteora", gr. Μεγάλο Μετέωρο = "Megalo Meteoro"; "Moni Megalu Meteoru") – grecki monastyr wchodzący w skład kompleksu klasztornego Meteorów.
Położenie.
Męski monastyr Wielki Meteor, a właściwie klasztor Przemienienia Pańskiego ("Metamorfosis"), stoi na najwyższej i najbardziej wysuniętej skale Meteorów, szczycie Szerokiej Skały ("Plathilithos"; 613 m n.p.m.), która od podnóża do szczytu liczy 250 m. Do klasztoru prowadzą 192 wykute w skale schody.
Znaczenie.
Jest najstarszym i najważniejszym monastyrem Meteorów. Jego przełożonemu od 1940 podlegają wszystkie pozostałe klasztory meteorskie (wcześniej podlegały przełożonemu skitu Dubiani), tutaj przechowuje się najwięcej dokumentów i relikwii.
Historia.
Sam klasztor został założony około 1340 przez św. Atanazego. Jego uczniem, następcą i współzałożycielem monastyru był św. Joazaf – wcześniej król Jan Uresis-Paleologos.
Na przełomie XX i XXI stulecia wszystkie zabudowania monastyru poddano gruntownej renowacji: zmodernizowano cele mnichów i zaplecze, zrekonstruowano dawne hospicjum i urządzono w nim muzeum sakralno-historyczne, oczyszczono freski w katolikonie.
Zabytki.
Do najważniejszych zabytków Wielkiego Meteora, które zostały udostępnione do zwiedzania, zaliczają się: wieża z balkonem, ossuarium, cerkiew Przemienienia Pańskiego i refektarz.
Oprócz powyższych obiektów na terenie monastyru znajdują się jeszcze, nie udostępnione do zwiedzania: szpital-dom starców z 1572 oraz kaplice pod wezwaniem – Matki Bożej (Bogurodzicy Meteorskiej Skały – XIV w.), św. Jana Chrzciciela (XVII w.), Świętych Konstantyna i Heleny (z 1789), św. Nektariusza.
Wieża.
Wieża wyciągowa z balkonem z 1520, na którą niegdyś mnisi byli wciągani przy pomocy sieci, aby dostać się do monastyru. Mieści się w niej obecnie muzeum, w którym są eksponowane stare naczynia i narzędzia pracy oraz stary sprzęt gospodarczy używany niegdyś w klasztorze (m.in. narzędzia do uprawy winnej latorośli i produkcji wina oraz drewnianą kilkusetlitrową cysternę na wodę).
Ossuarium.
Ossuarium (kaplica czaszek) – pomieszczenie, w którym przechowywane są kości zmarłych. We wnętrzu, na drewnianych regałach, spoczywają równo poukładane czaszki dawnych ihumenów.
Cerkiew Przemienienia Pańskiego.
Cerkiew (katolikon) pod wezwaniem Przemienienia Pańskiego pochodzi z 1388, przy czym część prezbiterium z 1545, a główna część i przedsionek z około 1552).
Cerkiew ta stanowi największą i najcenniejszą świątynię Meteorów. Została wybudowana według typu athoskiego, wzbogacona bizantyjską polichromią w 1483.
Budowla powstała w trzech fazach. Jako pierwsza powstała niewielka świątynia pod wezwaniem św. Atanazego z połowy XIV w., następnie, pod koniec tego wieku, rozbudował ją i ozdobił freskami Joazaf. Ostatnia przebudowa miała miejsce w połowie XVI w. (dodano nawę i narteks; pierwotna świątynia stała się sanktuarium). W jej wyniku świątynia uzyskała trójkonchowo-prostokątny plan z absydami po bokach nawy i dwunastokątną kopułą wspartą na czterech kolumnach.
Przestronny narteks ma cztery kolumny i sklepienie krzyżowe. Od północnej strony wzdłuż ściany biegnie kryta galeria.
Cała świątynia pokryta jest malowidłami o bogatej treści i stylistyce. Najstarsze freski (z 1483, należące do tzw. szkoły macedońskiej) widnieją na ścianach sanktuarium i w kopule, zaś malowidła w nawie i narteksie pochodzą z 1552 (szkoła kreteńska). Wśród fresków znajdują się obrazy "Bogurodzica Tronująca", "Trzej Mędrcy" i sceny Męki Chrystusa. W nawie wymalowano chyba całą historię życia Chrystusa od Narodzenia po spotkanie z Tomaszem oraz liczne postaci świętych. Najbardziej charakterystyczne i wartościowe to "Chrystus Pantokrator" w kopule głównej oraz "Przemienienie", "Wskrzeszenie Łazarza", "Wjazd do Jerozolimy", "Ostatnia Wieczerza", "Ukrzyżowanie", "Zstąpienie do Otchłani", "Zaśnięcie Matki Bożej" (w górnych partiach ścian) oraz wizerunki założycieli monastyru, świętych Atanazego i Joazafa. Narteks pokrywają sceny męczeństw oraz, na ścianie południowej, pełnowymiarowe wizerunki tych świętych, trzymających zbudowany przez siebie katolikon.
Wystroju świątyni dopełniają: rzeźbiony ikonostas z XVIII w., tron biskupi z XVII w. inkrustowany macicą perłową, bogato zdobione inkrustowane pulpity oraz ikony. Najcenniejsze ikony to: "Bogurodzica" i "Święty Mikołaj" (obie z przełomu XIV i XV w.), wizerunkiem Chrystusa i Matki Bożej z XVI w., "Matka Boska z Chrystusem" (zwana "Rodon Amaranton", Matką Boską Zielną) z 1790.
Refektarz.
Refektarz z 1557, będący salą o wymiarach 35 m × 12 m ze stropem wspartym na pięciu kolumnach i surowych kamiennych ścianach. W refektarzu obecnie jest muzeum, posiadające w swych zbiorach stare miedziane, gliniane i drewniane przybory kuchenne. Prezentowane są również długie, nakryte starymi zastawami stoły. W absydzie naprzeciw wejścia widnieje stół przeznaczony dla ihumena oraz pulpit pod Pismo Święte, czytywane przez lektora podczas posiłków. W pomieszczeniach pod refektarzem urządzono muzeum historyczne pełne dokumentalnych fotografii oraz pamiątek związanych z walkami niepodległościowymi Greków. Na tyłach refektarza, w niedawno zrekonstruowanym budynku hospicjum, działa muzeum sztuki sakralnej, zawierające ikony (w tym XIV-wieczny dyptyk przedstawiający Matkę Bolesną i Chrystusa Cierpiącego), iluminowane manuskrypty, rzeźbione krucyfiksy, relikwiarze i artystycznie haftowane całuny liturgiczne (epitafiosy, cs. "płaszczanice"). Salka na niższym poziomie, na prawo od wejścia, poświęcona jest tzw. postbizantyjskim świętym i upamiętnia męczenników wiary, czyli duchownych prawosławnych, zamęczonych przez Turków. Obok malowideł przedstawiających męczeńską śmierć znajdują się żywoty świątobliwych mężów.
Biblioteka.
Biblioteka Wielkiego Meteora zawiera 640 ręcznie pisanych kodeksów o wielkim znaczeniu literackim, złote encykliki, dokumenty patriarchów i różne pisma o dużym znaczeniu historycznym, a także rzadkie wydawnictwa (XV–XIX wiek), przenośne późnobizantyjskie ikony (XIV–XV wiek), stare rękodzieła, w tym rzeźby w drewnie, szaty haftowane złotem, utensylia.

</doc>
<doc id="1471101" url="https://pl.wikipedia.org/wiki?curid=1471101" title="Michał Mateusz Kosmowski">
Michał Mateusz Kosmowski

Michał Mateusz Kosmowski herbu Kościesza (ur. 29 września 1725 roku w Słowikowie, zm. 11 października 1804 roku w Trzemesznie) – polski duchowny rzymskokatolicki, działacz społeczny, propagator nauki i oświaty, biskup pomocniczy gnieźnieński w latach 1791–1804.
Życiorys.
Był drugim synem Adama i Kunegundy z Zawadzkich. W latach gimnazjalnych kształcił się w Kolegium jezuitów w Toruniu. Potem wstąpił do klasztoru kanoników regularnych (laterańskich) św. Augusta w Trzemesznie. Tu ukończył studia filozoficzno-teologiczne. Święcenia kapłańskie otrzymał w 1752.
Został sekretarzem opata Franciszka Łodzi-Ponińskiego, a po jego śmierci w 1761 został administratorem dóbr klasztornych i 25 sierpnia 1762 generalnym opatem. W 1790 uzyskał doktorat na wydziale teologicznym Szkoły Głównej w Krakowie.
26 września 1791 papież Pius VI mianował go biskupem pomocniczym archidiecezji gnieźnieńskiej i biskupem tytularnym Martyropolis.
Dbał o rozwój intelektualny i duchowy zakonników. 4 maja 1776 ufundował szkołę średnią w Trzemesznie, nazwaną później Akademią Trzemeszeńską. Przy szkole uruchomiono alumnat dla biedniejszej młodzieży szlacheckiej. Opracował program gospodarczy miasta. W 1765 założył folusz. Z jego fundacji powstały dwa szpitale, przebudowany został klasztor trzemeszeński i rozbudowano klasztor w Szydłowie, w okolicy Trzemeszna.
W 1791 został odznaczony Orderem Świętego Stanisława, a w 1795 pruskim Orderem Orła Czerwonego.
Zmarł 10 grudnia 1804 i został pochowany w podziemiach kościoła klasztornego w Trzemesznie.
Jego imię od 1938 nosi liceum ogólnokształcące w Trzemesznie.

</doc>
<doc id="1471102" url="https://pl.wikipedia.org/wiki?curid=1471102" title="Erik Skjoldbjærg">
Erik Skjoldbjærg

Erik Skjoldbjærg (ur. 14 grudnia 1964 w Tromsø), norweski reżyser i scenarzysta.
Debiutował w pierwszej połowie lat 90. W 1997 nakręcił "Insomnię", rozgrywający się na północy psychologiczny kryminał ze Stellanem Skarsgårdem w roli zgorzkniałego policjanta w średnim wieku. Film został dostrzeżony w Hollywood i w 2002 Christopher Nolan wyreżyserował remake zatytułowany "Bezsenność". Rok wcześniej Skjoldbjærg nakręcił w Stanach Zjednoczonych "Pokolenie P" z Christiną Ricci. Pracuje w ojczyźnie, także na potrzeby telewizji.

</doc>
<doc id="1471105" url="https://pl.wikipedia.org/wiki?curid=1471105" title="Pape Diakhaté">
Pape Diakhaté

Pape Diakhaté (ur. 21 czerwca 1984 w Dakarze) – senegalski piłkarz występujący na pozycji obrońcy w FC Lunéville.
Kariera piłkarska.
Kariera klubowa.
Pape Diakhaté wyrósł w rodzinie żandarma w rybackiej miejscowości, gdzie grał w miejscowym senegalskim klubie US Ouakam. Był 14 dzieckiem w rodzinie. W 2001 roku wyjechał do Francji, gdzie podpisał kontrakt z klubem AS Nancy, w którym występował do lata 2007 roku. Był kapitanem drużyny. Potem został kupiony do Dynamo Kijów. W styczniu 2010 został wypożyczony na pół roku do AS Saint-Étienne, a w sierpniu na rok do Olympique Lyon. Latem 2011 powrócił do Dynama, ale już 26 sierpnia 2011 przeniósł się do hiszpańskiego klubu Granada CF.
Kariera reprezentacyjna.
Pape Diakhaté od 2005 roku powoływany do reprezentacji Senegalu. Uczestniczył w finałowych rozgrywkach Pucharu Narodów Afryki 2006, gdzie zajął 4. miejsce. Ale już w finałowych rozgrywkach Pucharu Narodów Afryki 2008 Pape Diakhaté nie został powołany przez trenera Henryka Kasperczaka a reprezentacja Senegalu nie wyszła z grupy.

</doc>
<doc id="1471108" url="https://pl.wikipedia.org/wiki?curid=1471108" title="Augusta z Saksonii-Gothy">
Augusta z Saksonii-Gothy

Augusta z Saksonii-Gothy (ur. 30 listopada 1719, zm. 8 lutego 1772) – księżna Walii w latach 1736–1751, później nosiła tytuł księżnej wdowy.
Wczesne życie.
Księżniczka Augusta urodziła się w Gocie jako córka Fryderyka II i Magdaleny.
Małżeństwo.
W wieku 16 lat, nie potrafiąc powiedzieć ani jednego słowa po angielsku, wyjechała do Wielkiej Brytanii, by poślubić księcia Walii Fryderyka Ludwika. Ceremonia zaślubin miała miejsce 17 kwietnia 1736 roku w kaplicy Królewskiej w Pałacu świętego Jakuba w Londynie. Pomimo dużej różnicy wieku (Augusta była młodsza od swojego męża o 12 lat), małżeństwo wyglądało na szczęśliwe. Augusta i Fryderyk mieli dziewięcioro dzieci (ostatnie urodziło się po śmierci Fryderyka). Narodziny ich pierwszej córki, księżniczki Augusty Fryderyki, miały miejsce 31 sierpnia 1737 roku w Pałacu świętego Jakuba, gdzie Fryderyk ulokował swoją żonę, nie chcąc, by przy narodzinach córki byli obecni jego rodzice Jerzy II i królowa Karolina.
Po śmierci księcia Walii rola Augusty, jako matki następcy tronu, znacznie wzrosła. Została mianowana potencjalną regentką, co wywołało kontrowersje. Wkrótce po tym wdała się w romans z Johnem Stuartem, nauczycielem jej syna. Zmarła w wieku 52 lat na raka gardła.
Rodzina.
Miała pięciu synów i cztery córki:
Kew Gardens.
Po śmierci męża księżna Augusta powiększyła i rozbudowała Kew Gardens (Królewskie Ogrody Botaniczne w Kew). Na jej życzenie sir William Chambers wybudował wiele budowli ogrodowych, np. wybudowaną w 1761 roku chińską pagodę, która w Kew Gardens znajduje się do dziś.

</doc>
<doc id="1471111" url="https://pl.wikipedia.org/wiki?curid=1471111" title="Klasztor Warłama">
Klasztor Warłama

Klasztor Warłama (gr. Μονή Βαρλαάμ = "Moni Warlaam") – grecki monastyr wchodzący w skład zespołu klasztorów w Meteorach.
Położenie i historia.
Monastyr stoi na drugiej co do wysokości skale Meteorów (na najwyższej znajduje się Wielki Meteor), prowadzą do niego schody o około stu stopniach. Został założony w 1350 przez pustelnika Warłama (stąd nazwa), który wspiął się na wierzchołek i wybudował trzy kościółki, cele i cysternę na wodę. Po jego śmierci miejsce opustoszało na 200 lat. 
Odbudowy świątyni i klasztoru podjęli się zamożni bracia-zakonnicy Teofanis i Nektarios Apsarades z Janiny w 1517. Transport materiałów trwał podobno dwadzieścia dwa lata, a sama budowa – dwadzieścia dni. W tym czasie stanął katolikon pod wezwaniem Wszystkich Świętych, kościółek Trzech Hierarchów i wieża.
W końcu XVI i na początku XVII w. na terenie klasztoru działały renomowane pracownie kopiowania manuskryptów oraz haftu sakralnego. W początkach XIX w. zbudowano schody i drewniane mostki, które zastąpiły system drabin nad przepaściami.
Po długich latach opuszczenia i zaniedbania monastyr rozpoczął nową egzystencję w 1961, kiedy powtórnie zaludnili go mnisi, wśród których znajdowali się m.in. późniejsi hierarchowie Greckiego Kościoła Prawosławnego: metropolita Pireusu Kalinikos, metropolita Katerini Agathonikos oraz arcybiskup Aten i Grecji Christodulos. W 2008 w monastyrze mieszkało siedmiu mnichów. Podczas gruntownego remontu na przełomie XX i XXI w. rozbudowano i unowocześniono zaplecze mieszkalne oraz pracownie, a także odnowiono zabytkowe budynki. 
Niedostępny dla zwiedzających jest osobowy wagonik na linie kursujący pomiędzy garażami u podnóża skały a górną stacyjką z kapliczką.
Zabytki.
Współczesne budynki pochodzą z początku XVI wieku. 
Katolikon pod wezwaniem Wszystkich Świętych.
Główna świątynia klasztorna pod wezwaniem Wszystkich Świętych została zbudowana w 1548. Ma formę trójkonchowej budowli z dwiema kopułami nad nawą i narteksem. Dwie boczne absydy po bokach nawy przeznaczone były dla kantorów. 
We wnętrzu zwraca uwagę bogato rzeźbiony drewniany ikonostas, trony biskupa i opata oraz relikwiarz i pulpit, wszystkie ozdobione inkrustacjami z macicy perłowej i kości słoniowej. 
Odrestaurowane malowidła na ścianach datowane są na 1548 (dzieła Franko Katelano; mają one wszystkie charakterystyczne cechy malarstwa tego artysty: szczegółową opisowość i analizę historycznych faktów, wraz z żywym realizmem) i 1566 (autorstwa Jerzego i Franka Kontari). Malowidła w nawie przedstawiają Madonnę z Dzieciątkiem, Pantokratora jako Sędziego Sprawiedliwego (w kopule głównej), ewangelistów (w pendentywach), uzbrojonych świętych (w absydach po obu stronach nawy) oraz wiele scen z życia Chrystusa (w górnych partiach ścian). W narteksie przedstawiono głównie postacie świętych (Chrystus w otoczeniu aniołów i duchów niebieskich widnieje w kopule). Na zachodniej ścianie przedsionka znajduje się niecodzienne malowidło, przedstawiające pustelnika Zissisa lamentującego nad otwartym grobem ze szkieletem Aleksandra Wielkiego, stanowiące alegorię przedstawiającą nietrwałość ludzkiego żywota oraz przemijalność sławy i bogactwa.
Pozostałe zabytki.
Kaplica pod wezwaniem Trzech Hierarchów, wzniesiona w 1627, ma freski pochodzące z 1637 o charakterystycznych cechach okresu późnobizantyjskiego z pierwszej połowy XVII w.
Spośród zabudowań klasztornych na uwagę zasługują też: stary refektarz, dawne hospicjum, kaplica świętych Kosmy i Damiana, wieża wyciągowa z gankiem, kołowrotem i siecią oraz piwnica, w której stoją ogromne drewniane cysterny na wodę. 
W starym refektarzu zamienionym na muzeum zgromadzono misternie zdobione przedmioty liturgiczne, ornaty i ikony. Na uwagę zasługuje Biblia należąca niegdyś do cesarza bizantyjskiego, Konstantyna Porfirogenety, z jego własnoręcznym podpisem oraz misternie zdobiony kodeks z XI w. W sumie w klasztorze przechowywanych jest 269 kodeksów i liczne manuskrypty. 
Między katolikonem a furtą klasztorną znajduje się dawna kuchnia klasztorna, w której wnętrzu urządzono niewielką wystawę historyczną zawierającą czarno-białe fotogramy i stare przedmioty ilustrujące przeszłość Meteorów.

</doc>
<doc id="1471118" url="https://pl.wikipedia.org/wiki?curid=1471118" title="Zair">
Zair

Zair (fr. "Zaïre"), Republika Zairu (fr. "République du Zaïre") – nazwa Demokratycznej Republiki Konga pod rządami prezydenta Mobutu Sese Seko, obowiązująca od 27 października 1971 do 17 maja 1997, używana także w odniesieniu do całego okresu jego rządów w państwie, od 24 listopada 1965.
Historia.
Joseph-Désiré Mobutu (znany później jako Mobutu Sese Seko), głównodowodzący kongijskiej armii narodowej, zdobył władzę w niestabilnym politycznie kraju, niepodległym od 1960 roku, w wyniku zamachu stanu. W przeciągu kilku lat dokonał on centralizacji władzy, skupiając ją w rękach przewodzonego przez siebie Ludowego Ruchu Rewolucji ("Mouvement populaire de la Révolution"). W 1970 roku został wybrany prezydentem, jako jedyny kandydat startujący w wyborach. Rok później w kraju rozpoczęła się kampania mająca na celu stworzenie wśród obywateli poczucia jedności narodowej i pozbycia się pozostałości ery kolonialnej. Mobutu rzucił hasło: "Zair - nasz kraj, nasza rzeka, nasza waluta". W jej wyniku zmieniona została nazwa kraju (na Zair) oraz niektórych miast (m.in. stolicy z Léopoldville na Kinszasę), mieszkańcy zostali zobowiązani do zmiany imion na afrykańskie. W państwie zapanowała względna stabilność trwająca do późnych lat 70.
W 1977 i 1978 roku w prowincji Shaba (obecnie Katanga) miały miejsce dwa powstania, zorganizowane przez operujący z terytorium Angoli Narodowy Front Wyzwolenia Konga ("Front national pour la libération du Congo"), stłumione przy współudziale wojsk francuskich, belgijskich i marokańskich. W latach 80. rozpoczęła się wzmożona aktywność opozycji, m.in. Unii na rzecz Demokracji i Postępu Społecznego ("Union pour la démocratie et le progrès social"). Próby stłumienia opozycji przez Mobutu Sese Seko spotkały się z międzynarodową krytyką.
Wraz z zakończeniem zimnej wojny, nastąpił wzrost napięcia w kraju. Pozycja Mobutu Sese Seko osłabiała się w wyniku coraz liczniejszych protestów, wzmagającej się międzynarodowej krytyki wywołanej łamaniem praw człowieka oraz słabnącej gospodarki. W latach 1991 i 1993 nastąpiły protesty wojska wywołane niewypłacaniem pensji. W 1994 roku w związku z konfliktem trwającym w sąsiedniej Rwandzie do wschodniego Zairu zaczęli przybywać uchodźcy oraz bojówki Hutu.
W 1996 roku w Zairze wybuchła wojna domowa, gdy Sojusz Sił Demokratycznych na rzecz Wyzwolenia Konga ("Alliance de forces démocratiques pour la libération du Congo"), wspierany przez Rwandę i Ugandę, rozpoczął ofensywę, mającą na celu obalenie Mobutu Sese Seko. Po nieudanych negocjacjach prezydent uciekł z kraju. 17 maja 1997 władzę w państwie przejął Laurent-Désiré Kabila, zmieniając nazwę kraju na Demokratyczną Republikę Konga.

</doc>
<doc id="1471122" url="https://pl.wikipedia.org/wiki?curid=1471122" title="Anna Jagiellonka (1515–1520)">
Anna Jagiellonka (1515–1520)

Anna Jagiellonka (ur. 1 lipca 1515 w Krakowie, zm. 8 maja 1520 tamże) – królewna polska.
Była drugą córką ze związku króla Polski i wielkiego księcia litewskiego Zygmunta Starego i jego pierwszej żony Barbary Zapolya. Zmarła w wieku 5 lat i została pochowana 25 maja 1520.

</doc>
<doc id="1471124" url="https://pl.wikipedia.org/wiki?curid=1471124" title="Helena Polaczkówna">
Helena Polaczkówna

Helena Polaczkówna (ur. 24 lutego 1884 roku we Lwowie, zamordowana w 1942 roku) – polska historyk, archiwista, sfragistyk, autorytet w dziedzinie heraldyki.
Życiorys.
Absolwentka historii na Wydziale Filozoficznym Uniwersytetu Lwowskiego. Po uzyskaniu doktora, a następnie habilitacji docent nauk pomocniczych historii na Uniwersytecie Lwowskim, kustosz Archiwum Ziemskiego i członek Towarzystwa Naukowego we Lwowie. Współtwórczyni współczesnej polskiej terminologii heraldycznej, zwłaszcza języka blazonowania herbów. 8 marca 1925 została wybrana wiceprezesem Polskiego Towarzystwa Heraldycznego we Lwowie. 
Uczestniczka tajnego nauczania we Lwowie, działaczka Związku Walki Zbrojnej, aresztowana wraz z całą rodziną, zamordowana jesienią w obozie koncentracyjnym na Majdanku.

</doc>
<doc id="1471125" url="https://pl.wikipedia.org/wiki?curid=1471125" title="Grejtest Hits">
Grejtest Hits

Grejtest Hits – debiutancki album słubickiego zespołu Smagalaz, wydany w wytwórni ToSieWytnie Records 30 maja 2006. Składają się na nią utwory nagrane przez zespół w latach 2002 - 2004.

</doc>
<doc id="1471127" url="https://pl.wikipedia.org/wiki?curid=1471127" title="National Wildlife Federation">
National Wildlife Federation

 National Wildlife Federation (NWF) - największa prywatna organizacja w Stanach Zjednoczonych, zajmująca się edukacją w związku z ochroną przyrody. Jest to organizacja poparcia z ponad 5 milionami członków i zwolennikami w 48 państwowych, stowarzyszonych ze sobą organizacjach. NWF jest również "krajową siecią podobnie myślących stanów i grup terytorialnych, działających na rzecz utrzymywania w równowadze i zdroworozsądkowego rozwiązywania środowiskowych problemów, które pracują dla fauny, flory i ludzi". NWF ma roczny preliminarz wydatków wynoszący ponad $125 milionów od 2006. Jego misją jest "inspirować Amerykanów by chronili faunę i florę dla przyszłości naszych dzieci".

</doc>
<doc id="1471128" url="https://pl.wikipedia.org/wiki?curid=1471128" title="Ostronos">
Ostronos

Ostronos może oznaczać:

</doc>
<doc id="1471130" url="https://pl.wikipedia.org/wiki?curid=1471130" title="Mykwa w Birczy">
Mykwa w Birczy

Mykwa w Birczy – budynek mykwy znajdujący się w Birczy.
Mykwa została zbudowana najprawdopodobniej w XIX wieku. Jest budynkiem parterowym z poddaszem nakrytym dwuspadowym dachem. Obiekt był pierwotnie otynkowany.

</doc>
<doc id="1471134" url="https://pl.wikipedia.org/wiki?curid=1471134" title="Organotrofy">
Organotrofy



</doc>
<doc id="1471135" url="https://pl.wikipedia.org/wiki?curid=1471135" title="Litotrof">
Litotrof



</doc>
<doc id="1471136" url="https://pl.wikipedia.org/wiki?curid=1471136" title="Kazimierz Kardaszewicz">
Kazimierz Kardaszewicz

Kazimierz Kardaszewicz (ur. 31 stycznia 1855 w Ostrogu na Wołyniu, zm. 21 kwietnia 1945 w Pruszkowie) – generał brygady Wojska Polskiego, działacz niepodległościowy, lekarz medycyny.
Życiorys.
Urodził się 31 stycznia 1855 roku w Ostrogu na Wołyniu, w rodzinie Stanisława i Kamilli z Dębskich. W 1865 rozpoczął naukę w klasie pierwszej progimnazjum w Ostrogu. W 1870, po ukończeniu klasy czwartej, przeniósł się do gimnazjum klasycznego w Żytomierzu. Tam w czerwcu 1874 zdał egzamin maturalny. W czerwcu 1879 roku ukończył studia na Wydziale Lekarskim Uniwersytetu Moskiewskiego i uzyskał tytuł doktora nauk medycznych. Równocześnie z medycyną studiował języki nowożytne (angielski i włoski). Od drugiego roku pobytu w Moskwie otrzymywał stypendium rządowe, w kwocie 300 rubli miesiecznie, za które po ukończeniu studiów zobowiązany był „przesłużyć w ciągu lat sześciu na posadach cywilnych lub wojskowych”.
W sierpniu 1879 został mianowany młodszym lekarzem , który stacjonował w Kamieńcu Podolskim. W latach 1884–1886 studiował higienę w Imperatorskiej Wojskowej Akademii Medycznej w Petersburgu. Po ukończeniu studiów wrócił do macierzystego pułku, który stacjonował w Winnicy. W styczniu 1891 został przeniesiony w tym samym garnizonie na stanowisko lekarza trzech parków artylerii. W lipcu 1895 został mianowany starszym lekarzem 1 Konnego Pułku Kozaków Zabajkalskich w Nikolsku Ussuryjskim. W 1904 roku został mianowany radcą stanu.
Od 2 stycznia 1907 roku przez kolejnych dziesięć lat był naczelnym lekarzem szpitala wojskowego w Benderach, w ówczesnej guberni besarabskiej. W kwietniu 1917 roku został naczelnym lekarzem Korpusu Komunikacji Wojennych w Odessie. Był członkiem Związku Wojskowych Polaków, a od lutego do kwietnia 1918 roku szefem sanitarnym Polskich Oddziałów Wojskowych Okręgu Odeskiego. 4 maja 1918 roku został wyznaczony na stanowisko naczelnego lekarza 1 lazaretu 3 Dywizji Strzelców Polskich. W lipcu 1918 roku, po rozwiązaniu I Korpusu Polskiego, został przetransportowany do Warszawy.
21 sierpnia 1919 roku został przyjęty do Rezerwy Wojska Polskiego z byłej armii rosyjskiej w randze generała podporucznika lekarza. Szef sekcji opieki w Departamencie Sanitarnym Ministerstwa Spraw Wojskowych w Warszawie. Z dniem 31 stycznia 1924 roku został przeniesiony z rezerwy w stan spoczynku z prawem noszenia munduru. Na emeryturze mieszkał w Warszawie. Zweryfikowany w stopniu generała brygady ze starszeństwem z dniem 1 czerwca 1919 roku w korpusie generałów stanu spoczynku. Od 1925, początkowo społecznie, a w latach 1929–1938 etatowo, pracował w Bibliotece Publicznej miasta stołecznego Warszawy, gdzie zorganizował i kierował działem starodruków; organizował też dział rękopisów. Wysiedlony w 1940 roku przez Niemców osiadł w Pruszkowie, tam zmarł i został pochowany.
W 1884 roku Kazimierz Kardaszewicz zawarł związek małżeński ze „znana mu od dzieciństwa” Rozalią Zaorską (ur. 21 kwietnia 1858 w Żytomierzu), z którą miał troje dzieci: 
Twórczość.
Ogłosił kilka prac z historii i bibliografii medycyny oraz oddzielnie:

</doc>
<doc id="1471138" url="https://pl.wikipedia.org/wiki?curid=1471138" title="Święty Madron">
Święty Madron

Święty Madron żył w VI wieku w Kornwalii w okolicach dzisiejszego miasta Madron. Kaplica poświęcona temu świętemu i znajdujące się nieopodal źródełko od wielu wieków słynie z cudownych uzdrowień z bólu i chorób.
W sztuce świętego Madrona przedstawia się jako opata trzymającego zapaloną lampę. Jego święto obchodzone jest 17 maja, głównie w Kornwalii.

</doc>
<doc id="1471139" url="https://pl.wikipedia.org/wiki?curid=1471139" title="Cieplarnia (sztuka)">
Cieplarnia (sztuka)

Cieplarnia (ang. "The Hothouse") – sztuka Harolda Pintera, napisana w 1958 roku. Jest to najdłuższa spośród sztuk Pintera. Jej akcja dzieje się w tajnym instytucie badawczym, w którym pacjenci poddawani są torturom i eksperymentom medycznym. Głównymi tematami sztuki są przemoc, władza i biurokratyzm. Można ją również odczytywać jako sztukę polityczną.
Treść.
Akcja sztuki dzieje się w tajemniczym zakładzie medycznym, nadzorowanym przez bliżej niesprecyzowane Ministerstwo. Wiadomo jedynie, że pierwszy taki zakład został utworzony przez niejakiego Mike'a. Pacjenci w tym zakładzie są określani jedynie numerami, nie używa się ich imion i nazwisk. Według jednego z pracowników, Gibbsa, taką zasadę ustanowił poprzedni dyrektor instytucji. 
Akcja rozpoczyna się w dzień Bożego Narodzenia. Gibbs informuje dyrektora Roote, że pacjentka o numerze 6459 urodziła syna. Pacjentka nie chce podać personaliów ojca, twierdzi, że utrzymywała kontakty erotyczne z większością personelu. Gibbs obiecuje dyrektorowi dowiedzieć się kto spłodził dziecko. 
Tego samego dnia do zakładu wdziera się podstępem matka pacjenta 6457. Rozmawia z Lushem. Jest przekonana, że miejsce, w którym przebywa jej syn to zakład wypoczynkowy. Lush nie mówi jej, że 6457 zmarł kilka dni wcześniej. Przekonuje ją, że syn został przeniesiony do zakładu dla rekonwalescentów. Zadowolony z siebie Lush opowiada przebieg rozmowy Gibbsowi. Sugeruje też, że to Gibbs jest ojcem narodzonego w zakładzie dziecka. 
Gibbs rozmawia z nowym pracownikiem, Lambem. Lamb jest bardzo entuzjastycznie nastawiony do nowej pracy, marzy o awansie, dlatego chętnie godzi się na propozycję Gibbsa, który prosi go aby pomógł mu w eksperymentach. Gibbs i panna Cutts podłączają Lamba do przewodów elektrycznych i nakładają mu na uszy słuchawki. Poddają go elektrowstrząsom i zadają mu serię pytań dotyczących jego stanu psychicznego. Nie oczekują odpowiedzi na te pytania. 
Dyrektor Roote upija się wraz z Lushem. Lush sugeruje, że to Roote jest ojcem nowo narodzonego dziecka. Przychodzi Gibbs, który twierdzi, że udało mu się zidentyfikować ojca – ma nim być Lamb. Przychodzi Tubb i przynosi dyrektorowi prezent od niższego personelu – kaczkę. Namawia Roote'a, żeby wygłosił świąteczne przemówienie do personelu, który zgromadził się w stołówce i pacjentów, którym zamontowano głośniki przy pokojach. Roote decyduje się to zrobić później. 
Gibbs rozmawia z panną Cutts, która namawia go do zabicia dyrektora. 
Gibbs udaje się do gabinetu dyrektora, w którym wciąż przebywa Lush. Roote twierdzi, że Gibbs przyszedł go zamordować. Dochodzi do sprzeczki, wszyscy wyjmują broń. Przerywają słysząc niepokojące odgłosy z góry. Lush i Gibbs wychodzą z gabinetu, przed wyjściem Lush daje dyrektorowi prezent świąteczny – cygaro. 
Panna Cutts przychodzi do Roote'a, ubrana w szlafrok pacjentki 6459, dyrektor rozpoznaje szlafrok. Roote zapala cygaru od Lusha, cygaro wybucha. Następnie dyrektor wygłasza przemówienie świąteczne do mikrofonu. 
Słychać odgłosy otwieranych zamków, na korytarzach pojawiają się pacjenci, są podekscytowani, chichoczą. 
Gibbs znajduje się w gabinecie ministerialnym naczelnego dyrektora Lobba. Informuje go, że cały wyższy personel zakładu, oprócz niego, został w noc Bożego Narodzenia zamordowany. Sugeruje, że winien był Lamb, a przyczyną uwiedzenie przez Roote'a pacjnetki 6459 i zabicie pacjenta 6457. Lobb mianuje Gibbsa nowym dyrektorem. 
Lamb znajduje się wciąż w dźwiękoszczelnym pokoju, w którym poddano go elektrowstrząsom. Wciąż podłączony jest do aparatury. Znajduje się w stanie katatonicznym. 
Tło autobiograficzne.
W latach pięćdziesiątych Pinter zarabiał jako ochotnik do eksperymentów medycznych w szpitalu w Londynie. Nie znał celu tych eksperymentów. Ten epizod posłużył pisarzowi do stworzenia "Cieplarni".
Realizacja sceniczna.
Utwór długo nie był zrealizowany na scenie – po napisaniu go w 1958 roku Pinter uznał go za nieudany i zrezygnował z dalszych prac, rozważając jedynie wykorzystanie jego części jako słuchowiska radiowego. Po dwudziestu latach ponownie przeczytał "Cieplarnię" i uznał ją jednak za sztukę udaną. Wystawił ją na scenie we własnej adaptacji w 1980 roku w Hampstead Theatre w Londynie. Prapremiera odbyła się 24 kwietnia.

</doc>
<doc id="1471140" url="https://pl.wikipedia.org/wiki?curid=1471140" title="Pobudliwość seksualna">
Pobudliwość seksualna

Pobudliwość seksualna – termin ten ma dwa znaczenia:
Odróżnienie pojęcia potencji seksualnej od pojęcia pobudliwości seksualnej opiera się na tym, że potencja seksualna oznacza zdolności do reakcji seksualnych w ogóle, natomiast pobudliwość seksualna oznacza raczej zdolność do reakcji seksualnej pod wpływem działania bodźców zewnętrznych; w tym sensie pobudliwość seksualna byłaby raczej większą podatnością na reakcję seksualną pod wpływem działania określonych bodźców niż zdolnością do reakcji seksualnych w ogóle.
Na pobudliwość seksualną mogą wpływać środki psychotropowe, jak afrodyzjaki (dodatnio) i anafrodyzjaki (ujemnie).

</doc>
<doc id="1471145" url="https://pl.wikipedia.org/wiki?curid=1471145" title="Czarnokit">
Czarnokit



</doc>
<doc id="1471146" url="https://pl.wikipedia.org/wiki?curid=1471146" title="Opdalit">
Opdalit



</doc>
<doc id="1471148" url="https://pl.wikipedia.org/wiki?curid=1471148" title="Enderbit">
Enderbit



</doc>
<doc id="1471149" url="https://pl.wikipedia.org/wiki?curid=1471149" title="Mangeryt">
Mangeryt



</doc>
<doc id="1471150" url="https://pl.wikipedia.org/wiki?curid=1471150" title="Jotumit">
Jotumit



</doc>
<doc id="1471152" url="https://pl.wikipedia.org/wiki?curid=1471152" title="Hawelberg">
Hawelberg



</doc>
<doc id="1471154" url="https://pl.wikipedia.org/wiki?curid=1471154" title="Roberto Tricella">
Roberto Tricella

Roberto Tricella (ur. 18 marca 1959 w Cernusco sul Naviglio) – włoski piłkarz występujący na pozycji obrońcy.
W czasie kariery grał dla Interu Mediolan (1977–1979), Hellasu Werona (1979–1987), Juventusu (1987–1990), i Bologny (1990–1992). Od 1984 do 1987 rozegrał 11 meczów dla reprezentacji Włoch, był uczestnikiem Mistrzostw Świata 1986.

</doc>
<doc id="1471155" url="https://pl.wikipedia.org/wiki?curid=1471155" title="Ostronos ciernisty">
Ostronos ciernisty



</doc>
<doc id="1471156" url="https://pl.wikipedia.org/wiki?curid=1471156" title="Bitwa pod Inverurie">
Bitwa pod Inverurie

Bitwa pod Inverurie – starcie zbrojne, które miało miejsce w trakcie Drugiej Wielkiej Rebelii i zostało stoczone 23 grudnia 1745 roku pomiędzy szkockimi jakobitami a siłami wiernymi królowi Jerzemu.
Przed bitwą.
Wycofujący się na zimę na północ lord Lewis Gordon dysponował w grudniu dwoma batalionami ludzi pod Jamesem Moirem i Gordonem z Abbachy i starał się je powiększyć. Aby uniemożliwić dalszy zaciąg, John Campbell - angielski naczelny dowódca na Północy – wysłał 500 ludzi z klanu MacLeod aby pokonali lorda Gordona. Siły te wzmocnili członkowie klanów Munro i Grant (w sumie jeszcze ok. 700 ludzi).
W związku z tym, Gordon rozpoczął odwrót do Aberdeen, gdzie jego siły zostały znacznie wzmocnione. Do dwóch batalionów dołączyli ochotnicy z hrabstw Forfarshire i Kincardineshire, francuscy żołnierze, którzy właśnie wylądowali w Montrose jako posiłki dla powstańców, ok. 300 członków klanu Farquharson oraz dodatkowo otrzymano 5 dział z portu.
Bitwa.
Obawiający się jednak o swoje terytorium dowódca Grantów postanowił się wycofać z wszystkimi swoimi ludźmi (500), a dowódca klanu Munro zajął pozycje pod Oldmeldrum. Mimo to MacLeod ruszył dalej i zajął miasteczko Inverurie, 16 mil na północ od Aberdeen. Gordon, dowiedziawszy się o tym incydencie, zdecydował się wydać swojemu oponentowi bitwę.
23 grudnia siły Jakobitów opuściły Aberdeen i rozpoczęły marsz na Inverurie. Aby oszukać wroga, Gordon z głównymi siłami i artylerią przeszedł rzeczkę Don i ruszył przez miejscowość Fintray na jej lewym brzegu, natomiast Francuzi i ochotnicy poszli główną drogą na Inverurie.
Około godziny 16 Francuzi przekroczyli rzekę i zaatakowali MacLeoda od południowego zachodu. Jednocześnie Gordon przekroczył Uri płynącą w pobliżu Inverurie i rozpoczął natychmiastowy atak od wschodu. Wróg był tym manewrem kompletnie zaskoczony.
Z powodu przewagi liczebnej i taktycznej, MacLeod wycofał się do pobliskiego Eglin, a stamtąd zarządził odwrót pod osłoną nocy.
Po bitwie.
Większość ludzi MacLeoda wraz z nim samym zdołała się bezpiecznie wycofać, jednak wielu zginęło lub zostało rannych, a ok. 50 dostało się do niewoli. Wśród jeńców byli m.in.: syn przywódcy klanu Gordon z Artoch (przedstawiciele Gordonów walczyli po obydwu stronach), syn przywódcy klanu Forbes z Echt i John Chalmers – pryncypał i profesor królewskiego college’u w Aberdeen.

</doc>
<doc id="1471157" url="https://pl.wikipedia.org/wiki?curid=1471157" title="Macrognathus aculeatus">
Macrognathus aculeatus



</doc>
<doc id="1471158" url="https://pl.wikipedia.org/wiki?curid=1471158" title="Stanisław Wit-Wiliński">
Stanisław Wit-Wiliński



</doc>
<doc id="1471160" url="https://pl.wikipedia.org/wiki?curid=1471160" title="Nanyang">
Nanyang

Nanyang (chiń. 南阳; pinyin: "Nányáng") – miasto o statusie prefektury miejskiej we wschodnich Chinach, w prowincji Henan. W 2010 roku liczba mieszkańców miasta wynosiła 251 782. Prefektura miejska w 1999 roku liczyła 10 373 217 mieszkańców. Stolica rzymskokatolickiej diecezji Nanyang.
W pobliżu miasta odkryto skamieniałości jaj dinozaura.

</doc>
<doc id="1471162" url="https://pl.wikipedia.org/wiki?curid=1471162" title="Muzykanci (opowiadanie)">
Muzykanci (opowiadanie)

Muzykanci – opowiadanie grozy autorstwa Andrzeja Sapkowskiego. Opowiadanie ukazało się w antologiach:
Fabuła.
Akcja rozgrywa się w latach dziewięćdziesiątych dwudziestego wieku. Andrzej Nejman prowadzi śledztwo w sprawie dziwnych morderstw. Na miejscu zbrodni brakuje jakichkolwiek śladów, czy świadków, jedynym tropem okazuje się to, że motywem zabójstwa może być męczenie przez ofiary zwierząt. Nejman szykuje prowokację…
Historia ukazana została z perspektywy zarówno ludzi, jak i zwierząt – to właśnie one okazują się zdolne zapobiec katastrofie, jaka ma spaść na ludzi jako kara za okrucieństwo.

</doc>
<doc id="1471163" url="https://pl.wikipedia.org/wiki?curid=1471163" title="Klasztor Świętego Mikołaja Odpoczywającego">
Klasztor Świętego Mikołaja Odpoczywającego

Klasztor Świętego Mikołaja Odpoczywającego (gr. Μονή Αγίου Νικολάου Αναπαυσά = "Moni Ajiu Nikolau Anapafsa") – grecki monastyr, najmniejszy ze współcześnie działających klasztorów w Meteorach.
Położenie.
Położony jest w zachodniej części Meteorów, tuż ponad wioską Kastraki, na szczycie wąskiej 80-metrowej skały, pomiędzy ruinami monasterów św. Jana Chrzciciela i Pantokratora. Prowadzi do niego osiemdziesiąt bardzo stromych stopni. Dość trudne, strome podejście oraz maleńkie rozmiary budowli sprawiają, że należy on do rzadziej odwiedzanych przez turystów. Słynie (oprócz typowych zabytków) z niezwykłych pejzaży formacji skalnych, których widok roztacza się z jego tarasu.
Historia.
Zorganizowane życie monastyczne pojawiło się tutaj w pierwszej połowie XIV w., a klasztor istniał już pod koniec XIV w. Cerkiew św. Mikołaja została wybudowana i pokryta malowidłami w XVI w. W 1909 w klasztorze nikt nie mieszkał, a mury niszczały. W pierwszych latach II wojny światowej został uszkodzony przez niemieckie bomby. W latach sześćdziesiątych XX w. rozpoczęto renowację, ukończoną na początku XXI w. Oczyszczono wtedy freski, wzmocniono budynki oraz zbudowano kamienny chodnik, wiodący do furty klasztornej przez zarośla.
Brak jest informacji na temat, ilu mnichów zamieszkiwało klasztor w czasach świetności. Współcześnie żyje tu tylko jeden mnich – archimandryta Polikarp.
Architektura.
Jego układ architektoniczny charakteryzuje się nietypową konstrukcją. Usytuowanie na szczycie iglicy skalnej wymusiło piętrowy układ budynków, wtopionych częściowo w skałę. Na pierwszym poziomie znajduje się maleńka kaplica św. Antoniego z malowidłami z XIV w. oraz krypta, w której niegdyś przechowywano kodeksy i relikwie. Na następnym poziomie jest katolikon pod wezwaniem św. Mikołaja z malowidłami z 1527 wykonanymi przez młodego Teofanisa Strelitzasa z Krety. Jego obrazy przedstawiają rozmaite sceny biblijne (np. "Jonasz w paszczy wieloryba", "Sąd Ostateczny", "Wesele w Kanie Galilejskiej", "Modlitwę Dziewicy") i pełnopostaciowe wizerunki świętych. Do najcenniejszych malowideł należą: "Bogurodzica" (w sanktuarium), "Pantokrator" (w kopule) oraz "Zaśnięcie św. Mikołaja" i "Kuszenie Chrystusa". W niewielkim narteksie znajduje się malowidło przedstawiające Adama nadającego nazwy zwierzętom. Fresk ten pozbawiony jest bizantyjskiej powagi, a obok słonia, konia, pantery, koguta i kilku innych zwierząt widnieją baśniowe stwory w rodzaju bazyliszka. Na trzecim, ostatnim poziomie jest stary refektarz pokryty freskami, dziś zamieniony w salę przyjęć, a także ossuarium i kaplica św. Jana Chrzciciela.

</doc>
<doc id="1471170" url="https://pl.wikipedia.org/wiki?curid=1471170" title="Marcin de Porrès">
Marcin de Porrès

Marcin de Porrès OP (ur. 9 grudnia 1579 w Limie w Peru, zm. 3 listopada 1639 tamże) – święty Kościoła katolickiego, peruwiański dominikanin, brat zakonny, mistyk.
Życiorys.
Marcin był synem Jana de Porrès, zubożałego rycerza hiszpańskiego z Burgos i Anny Velazquez, wyzwolonej Afrykanki z Panamy. Rodzice żyli w konkubinacie. Dwa lata później, w 1581 r. urodziła się Marcinowi siostra Juana. Niedługo po jej urodzeniu, ojciec został służbowo przeniesiony do Guayaquil. Dzieci wychowywały się pod opieką matki. Ojciec wziął je na parę lat do siebie. Gdy miał 12 lat Marcin zaczął praktykować u cyrulika, który wykonywał też proste zabiegi medyczne i chirurgiczne. Trzy lata później piętnastoletni Marcin przyłączył się do zakonu dominikanów, na początku jako swego rodzaju wolontariusz. Z racji pochodzenia swej matki, według prawa kolonialnego nie mógł zostać przyjęty jako profes. Był człowiekiem skromnym, z pokorą i pogodą przyjmował rasistowskie reakcje niektórych swoich braci, w pierwszym okresie nazywających go czasem mianem „psa mulata” (por. "Domini canes", psy Pańskie). Po latach, być może dzięki interwencji swego ojca, dopuszczono go do złożenia ślubów zakonnych jako brat kooperator (bez sakramentu święceń), pracował jako ogrodnik, fryzjer i jałmużnik klasztoru w Limie.
Był szanowany i podziwiany przez ludzi wszystkich klas i zawodów. Członkowie jego wspólnoty nazywali Marcina „ojcem dobroczynności”. W ciągu życia doświadczał ekstaz i różnych nadprzyrodzonych darów, np. uzdrawiania. Po śmierci odnotowano liczne cuda przy jego grobie, a jego ciało ekshumowane po 25 latach okazało się nietknięte i wydawało piękny zapach.
Działalność.
Założył sierociniec w Limie. Pielęgnował chorych, opiekował się ludźmi dotkniętymi zarazą i biednymi, bez względu na ich kolor skóry. Jednak szczególnie przejmował się losem czarnych niewolników. W domu swojej siostry umieszczał chorych ubogich, których nie mógł przyjąć w klasztorze.
W kulturze.
Powstał szereg obrazów filmowych, ukazujących życie świętego:
Patronat.
Marcin de Porrès jest patronem sprawiedliwości społecznej, edukacji państwowej w Peru, peruwiańskiej telewizji publicznej, zdrowia publicznego tamże i ludzi rasy mieszanej, a także Światowych Dni Młodzieży w Panamie 2019.
Atrybuty.
Atrybutami świętego są: pies, kot, ptak, mysz jedzące razem z tego samego naczynia, miotła, krucyfiks, różaniec i serce.
Beatyfikacja i kanonizacja.
Marcin został beatyfikowany przez papieża Grzegorza XVI w 1837. Kanonizował go w 1962 roku papież Jan XXIII. Równocześnie ogłoszono go patronem zgody na tle rasowym.
Dzień obchodów.
Wspomnienie św. Marcina de Porrès w Kościele katolickim obchodzone jest w "dies natalis" (3 listopada).

</doc>
<doc id="1471174" url="https://pl.wikipedia.org/wiki?curid=1471174" title="Artem Kraweć">
Artem Kraweć

Artem Anatolijowycz Kraweć, ukr. Артем Анатолійович Кравець (ur. 3 czerwca 1989 w Dnieprodzierżyńsku, ZSRR) – ukraiński piłkarz występujący na pozycji napastnika, reprezentant Ukrainy.
Kariera piłkarska.
Kariera klubowa.
Artem Kraweć zaczął interesować piłką nożną jeszcze w rodzinnym Dnieprodzierżyńsku, później w szkole piłkarskiej Dynamo Kijów. Od sezonu 2006/07 regularnie występował w Dynamo-2 Kijów oraz młodzieżowej drużynie Dynamo Kijów. W Wyższej Lidze debiutował 17 czerwca 2007 roku w meczu ostatniej kolejki z Arsenał Kijów wychodząc na zamianę.
Z przyjściem trenera Jurija Siomina Artem Kraweć został podstawowym piłkarzem Dynamo Kijów. 2 marca 2008 roku w meczu z FK Dnipro strzelił swoją pierwszą bramkę. 25 lipca 2013 został wypożyczony do Arsenału Kijów. 29 grudnia ogłoszono o wypożyczeniu piłkarza do niemieckiego VfB Stuttgart, w którym grał do lata 2016. 30 sierpnia 2016 znów został wypożyczony, tym razem do hiszpańskiej Granady. W 2018 roku został zawodnikiem Kayserisporu. W 2020 wrócił do Dynama, a następnie trafił do Konyasporu.
Kariera reprezentacyjna.
Występował w reprezentacjach juniorskich i młodzieżowych Ukrainy. W reprezentacji U-17 rozegrał siedem meczów (1 gol), w U-19 – dziewiętnaście meczów (11 goli), a w młodzieżowej cztery mecze. 8 lutego 2011 roku debiutował w narodowej reprezentacji Ukrainy w zremisowanym 2:2 meczu towarzyskim z Rumunią.

</doc>
<doc id="1471177" url="https://pl.wikipedia.org/wiki?curid=1471177" title="Drewniak">
Drewniak

 
Osoby:

</doc>
<doc id="1471189" url="https://pl.wikipedia.org/wiki?curid=1471189" title="Kashima Stadium">
Kashima Stadium



</doc>
<doc id="1471190" url="https://pl.wikipedia.org/wiki?curid=1471190" title="Monastyr Rusanu">
Monastyr Rusanu

Monastyr Rusanu (gr. Μονή Ρουσάνου, trl. "Moni Roussanou") – grecki monastyr wchodzący w skład kompleksu klasztornego Meteorów.
Żeński monastyr Rusanu położony jest w centrum Meteorów na wysokiej skale, zajmując praktycznie całą jej niewielką powierzchnię. Aby się do niego dostać, należy przejść po kamiennych, niezbyt stromych stopniach i po dwóch solidnych mostkach nad przepaścią.
Nazwa.
Geneza jego tradycyjnej nazwy jest nieznana. Przypuszcza się, że pochodzi od imienia ascety Roussanosa, żyjącego niegdyś na skale, choć również nie jest wykluczone, że upamiętnia dwóch mnichów ruskich, którzy jakoby go wybudowali. Druga nazwa monastyru brzmi Ajia Warwara (czyli św. Barbara), a święto tej patronki (4 grudnia) jest tam obchodzone szczególnie uroczyście, chociaż główna świątynia (katolikon) poświęcona jest Przemienieniu Pańskiemu.
Historia.
Początki klasztoru są nieznane. Niepotwierdzone historycznie wzmianki mówią o 1288 jako o roku powstania. Wiadomo natomiast, że w 1529 dwaj prawosławni hieromnisi Jozafat i Maksym, pochodzący z Janiny, wspięli się na skałę, gdzie zastali ruiny klasztoru. Za zgodą władz kościelnych postawili na nich nowe budynki: katolikon i cele. Wiadomo również, że w XVI wieku w monastyrze działała pracownia przepisywania manuskryptów. W 1757 klasztor stał się schronieniem dla Greków z Trikali uciekających przed Turkami, podobnie jak w 1897, kiedy posłużył za kryjówkę dla kilku rodzin z Kalampaki prześladowanych po wojnie grecko-tureckiej. Podczas II wojny światowej monastyr został obrabowany. Z bogatej biblioteki manuskryptów zachowało się jedynie 50 sztuk przechowywanych obecnie w klasztorze Świętego Stefana.
Monastyr został ponownie otwarty w 1971. W latach 80. XX w. przeprowadzono gruntowny remont i rekonstrukcję obiektu, a w 1988 klasztor został przekazany zakonnicom. Obecnie mieszka w nim 14 sióstr (stan na 2008).
Architektura i zabytki.
Monastyr został wybudowany na planie kwadratu, a swą dzisiejszą formę przybrał w trzecim ćwierćwieczu XVI w. Zabudowania klasztorne zajmują trzy poziomy: katolikon jest na środkowym, cele, pokoje gościnne, pokój przyjęć na wyższym, natomiast na niższym poziomie znajdują się pracownie i pomieszczenia gospodarcze.
Obecna główna świątynia monasterska pod wezwaniem Przemienienia Pańskiego wybudowany w stylu typowym dla architektury Athosu, została wzniesiona w 1530 na fundamencie starszego obiektu sakralnego, który uległa samoczynnemu zniszczeniu z upływem lat. Freski z 1560 są wyrazistym przykładem późnobizantyjskiej epoki i zostały wykonane przez anonimowego artystę, prawdopodobnie ze szkoły kreteńskiej. Do najbardziej interesujących należą: "Sąd Ostateczny", sceny męczeństw w narteksie, "Zaśnięcie Matki Bożej" w nawie (niemowlę trzymane na rękach przez Chrystusa symbolizuje niewinną duszę Bogurodzicy). W katholikonie znajduje się wizerunek strusiego jaja o następującej symbolice: struś jest jedynym ptakiem, który nie wysiaduje jaj, tylko obserwuje je z daleka do momentu, kiedy wyklują się młode. Podobnie Bóg czuwa nad wiernymi, póki się nie narodzą do wiary i nie zaczną iść za nim.

</doc>
<doc id="1471191" url="https://pl.wikipedia.org/wiki?curid=1471191" title="Tashkent Open 2008">
Tashkent Open 2008

Tashkent Open 2008 – tenisowy turniej WTA z cyklu Tashkent Open rozgrywany w dniach 29 września–5 października 2008 roku w Taszkencie na kortach twardych o puli nagród 145 000 dolarów amerykańskich.

</doc>
<doc id="1471196" url="https://pl.wikipedia.org/wiki?curid=1471196" title="Miyagi Stadium">
Miyagi Stadium



</doc>
<doc id="1471199" url="https://pl.wikipedia.org/wiki?curid=1471199" title="RTR-Planeta">
RTR-Planeta



</doc>
<doc id="1471201" url="https://pl.wikipedia.org/wiki?curid=1471201" title="Ōita Stadium">
Ōita Stadium



</doc>
<doc id="1471206" url="https://pl.wikipedia.org/wiki?curid=1471206" title="Nagai Stadium">
Nagai Stadium



</doc>
<doc id="1471208" url="https://pl.wikipedia.org/wiki?curid=1471208" title="Saitama Stadium">
Saitama Stadium



</doc>
<doc id="1471214" url="https://pl.wikipedia.org/wiki?curid=1471214" title="Jaja w tropikach">
Jaja w tropikach

Jaja w tropikach ("Tropic Thunder") – amerykańska komedia sensacyjna z 2008 roku w reżyserii Bena Stillera.
Fabuła.
Pięciu gwiazdorów z różnych pokoleń kręci wspólnie film wojenny, opowiadający o dramatycznych losach grupy amerykańskich żołnierzy podczas wojny w Wietnamie. Ze względu na rozkapryszenie gwiazd i niezdolność reżysera do zapanowania nad nimi, produkcja jest mocno opóźniona, co doprowadza do wściekłości producenta. W ostatecznym przypływie desperacji reżyser postanawia wywieźć swe gwiazdy do prawdziwej wietnamskiej dżungli, tyle że naszpikowanej kamerami i ładunkami wybuchowymi do efektów pirotechnicznych. Dzięki temu mają odegrać scenariusz w naturalnych warunkach. Filmowcy nie wiedzą, że teren ten jest pod kontrolą bezwzględnego narkotykowego kartelu.

</doc>
<doc id="1471217" url="https://pl.wikipedia.org/wiki?curid=1471217" title="Tropic Thunder">
Tropic Thunder



</doc>
<doc id="1471222" url="https://pl.wikipedia.org/wiki?curid=1471222" title="Clay Weatherly">
Clay Weatherly

Clay Weatherly (ur. 1910 w Harman, Illinois, zm. 30 maja 1935 na Indianapolis Motor Speedway, Indianapolis, Indiana) – amerykański kierowca wyścigowy. Zginął podczas wyścigu Indianapolis 500 w 1935 roku.

</doc>
<doc id="1471232" url="https://pl.wikipedia.org/wiki?curid=1471232" title="Combat Integrated Releasable Armor System">
Combat Integrated Releasable Armor System

CIRAS (Combat Integrated Releasable Armor System) - modułowa kamizelka ochronna zaprojektowana przez Eagle Industries dla amerykańskich sił specjalnych. Kamizelka posiada taśmy PALS dzięki czemu jest kompatybilna z systemem MOLLE. Rozróżniamy dwie wersje: "LAND" i "MARITIME", które nieznacznie różnią się wyglądem oraz umiejscowieniem QR'a, dzięki któremu w jednej chwili operator może pozbyć się kamizelki. CIRAS posiada także wewnętrzne kieszenie na płyty balistyczne SAPI. Wersja "land" jest używana przez USMC Force Recon natomiast "maritime" przez US Navy SEALS. 
Kamizelka dostępna jest w następujących kolorach: Czarny, Johnson Khaki (MJK), Ranger Green, Olive Drab, Coyote Brown i Army Universal Camo.

</doc>
<doc id="1471233" url="https://pl.wikipedia.org/wiki?curid=1471233" title="CIRAS">
CIRAS



</doc>
<doc id="1471237" url="https://pl.wikipedia.org/wiki?curid=1471237" title="Wiesti FM">
Wiesti FM

Wiesti FM () – publiczna rozgłośnia radiowa należąca do WGTRK.
Radio „Wiesti FM” rozpoczęło nadawanie 5 lutego 2008 roku z Moskwy, na częstotliwości 97,6 MHz. Grupa docelowa „Wiesti FM” to głównie mężczyźni po 35. roku życia, o średnim dochodzie i najczęściej o średnim wykształceniu. Dyrektorem stacji jest Dmitrij Miednikow.

</doc>
<doc id="1471239" url="https://pl.wikipedia.org/wiki?curid=1471239" title="Bitwa nad rzeką Jarmuk">
Bitwa nad rzeką Jarmuk

Bitwa nad rzeką Jarmuk – starcie zbrojne, które miało miejsce 20 sierpnia 636 r. w trakcie wojen bizantyjsko-arabskich.
W roku 634 wódz arabski zwany Mieczem Boga - Chalid Ibn al-Walid na czele 800 ludzi wyruszył z Al-Hiry i pokonując pustynię wkroczył do Suwy, zajmując pozycje na tyłach armii bizantyjskiej. Dnia 30 lipca 634 pokonał siły przeciwnika w okolicy Adżnadajn. Rok później 635 wzmocniona posiłkami armia arabska zajęła po sześciomiesięcznym oblężeniu Damaszek. Pod koniec roku 635 armia Chalida w sile 25 000 ludzi skierowała się na południe w kierunku doliny rzeki Jarmuk, gdzie spotkała się z 50 000 armią bizantyjską księcia Teodora. Przez kilka miesięcy obie strony toczyły ze sobą nieustanne potyczki. Sytuacja zmieniła się, gdy dotarła druga armia bizantyjska prowadzona przez księcia Armenii Wahana. W jej składzie znalazło się 12 tysięcy Arabów z plemienia Banu Ghassan. 
Bitwa rozpoczęła się 15 sierpnia 636 roku, ale dopiero 20 sierpnia doszło do decydującego starcia. Tego dnia rozpętała się burza piaskowa. Chalid zdecydował się skierować zmasowany atak kawalerii przeciwko jeździe bizantyjskiej, by po wyeliminowaniu jej z pola bitwy móc oflankować piechotę, stanowiącą trzon wrogiej armii. Atak Arabów zakończył się pogromem sił bizantyjskich oraz wspierających ich Ormian. W trakcie bitwy korpus arabski przeszedł na stronę wroga. Bizantyjczycy rzucili się do ucieczki, tracąc podczas odwrotu wielu ludzi, ponieważ Chalid wysłał część swojej armii, by zajęła most na Wadi al-Ruqqad, jedyną drogę ucieczki dla żołnierzy Herakliusza. John Bagot Glubb pisze:
Inne źródła wskazują jednak, że wielu żołnierzom udało się ujść z masakry. Wśród nich wymieniani są dowódcy armii bizantyjskiej - Niketas, syn generała Szarbaraza oraz Jabalah ibn al-Aiham, dowódca chrześcijańskich Arabów w bitwie. Śmierć poniósł natomiast książę Teodor Trityrios i książę Wahan.
W wyniku bitwy Syria dostała się pod panowanie arabskie. Była to ostatnia bitwa z wykorzystaniem ciężkozbrojnej piechoty legionowej, po tej bitwie już jej nie używano.

</doc>
<doc id="1471243" url="https://pl.wikipedia.org/wiki?curid=1471243" title="Marian Malinowski (polityk)">
Marian Malinowski (polityk)

Marian Malinowski, ps. „Wojtek” (ur. 1 maja 1876 w Kielcach, zm. 7 marca 1948 w Radomiu) – działacz socjalistyczny i niepodległościowy. Członek Organizacji Bojowej PPS. Aresztowany i skazany przez władze carskie. Minister w Tymczasowym Rządzie Ludowym Republiki Polskiej Ignacego Daszyńskiego i rządzie Jędrzeja Moraczewskiego. Poseł na Sejm Ustawodawczy oraz I, II i III kadencji, a także senator IV kadencji w II RP.
Życiorys.
Ukończył dwuklasową szkołę miejską w Radomiu, czteroklasową niedzielną szkołę rzemieślniczą w Warszawie. Od 1896 członek PPS. Od 1902 przewodniczący Radomskiego Komitetu PPS, a następnie wraz z Ignacym Boernerem, członek Okręgowego Komitetu Robotniczego PPS w Radomiu.
Po zbrojnej manifestacji z 24 na 25 grudnia 1904 aresztowany i więziony trzy miesiące. Od maja 1905 kierował Organizacją Bojową PPS w Radomiu. Uczestnik kilku zamachów bombowych.
Ponownie aresztowany 31 grudnia 1905 i przez rok więziony w Radomiu, Sandomierzu i w Warszawie. Zesłany do Pinegi za Archangielskiem, skąd zbiegł po dziesięciu dniach.
Po powrocie opowiedział się za PPS – Frakcją Rewolucyjną. Następnie został „okręgowcem” w Zagłębiu Dąbrowskim. Aresztowany 1 listopada 1907 w Łodzi pod nazwiskiem "Bolesław Janowski". 13 lipca 1908 został skazany pod fałszywym nazwiskiem przez sąd wojskowy w Warszawie na 6 lat katorgi, więziony w Warszawie i Smoleńsku, w 1913 przeniesiony na bezterminowe zesłanie do guberni irkuckiej, skąd zbiegł w maju 1914 do Krakowa.
W trakcie wojny żołnierz Legionów Polskich i POW. Od 1918 w Pogotowiu Bojowym PPS (m.in. organizator zamachu na szefa niemieckiej policji politycznej Ericha Schultzego).
W Tymczasowym Rządzie Ludowym Republiki Polskiej Ignacego Daszyńskiego pełnił funkcję ministra robót publicznych, a w rządzie Jędrzeja Moraczewskiego ministra bez teki.
Był posłem na Sejm od 1919 do 1928 z listy PPS. Jako jeden z 10 posłów na Sejm Ustawodawczy z województwa lubelskiego, był członkiem Wojewódzkiego Komitetu Obrony Narodowej w Lublinie w 1920 roku. W 1928 wystąpił z PPS i przystąpił do PPS dawnej Frakcji Rewolucyjnej. Od 1931 przeszedł do Bezpartyjnego Bloku Współpracy z Rządem.
Od 1930 do 1935 był posłem z ramienia BBWR, a od 1935 senatorem (wybranym z ramienia BBWR).
Od 1929 zasiadał w Centrali Zjednoczenia Klasowych Związków Zawodowych, a od 1931 w prorządowym Związku Związków Zawodowych, pełnił funkcję prezesów Zarządu Głównego Związku Zawodowego Robotników Przemysłu Drzewnego w Polsce i Związku Zawodowego Robotników Przemysłu Włókienniczego w Polsce.
We wrześniu 1939 przedostał się do Rumunii, gdzie internowany przebywał całą wojnę m.in. w obozie dla internowanych w Vălenii de Munte. W 1945 powrócił do Radomia i tu ukrywał się pod nazwiskiem "Ogodziński". Zmarł w 1948 pod własnym nazwiskiem. Pochowany na cmentarzu rzymskokatolickim przy parafii pw. św. Wacława w Radomiu (15a/30/19, grób 7496).
Odznaczony Krzyżem Srebrnym Orderu Virtuti Militari (1933) i Krzyżem Niepodległości z Mieczami (1931).

</doc>
<doc id="1471245" url="https://pl.wikipedia.org/wiki?curid=1471245" title="Nikkaluokta">
Nikkaluokta

Nikkaluokta (daw. "Nikkolahti") – miejscowość w północnej Szwecji, w Laponii. Leży w gminie Gällivare, w regionie Norrbotten i jest zamieszkiwana przez około 10 rodzin.
Wieś powstała około 1911 roku, po zasiedleniu się tu czterech rodzin: Sarri, Haugli, Rikko i Inga. Nikkaluokta ma peryferyjne położenie, z dala od ośrodków miejskich, na pograniczu zasięgu dwóch wsi lapońskich, "Laevas" i "Girjas". Odległość do siedziby gminy, Gällivare, wynosi aż 187 km, choć bliżej jest do Kiruny, 66 km (do lotniska w Kirunie 75 km). Wieś jest końcową miejscowością na drodze górskiej. Tu ma swoje źródło rzeka Kalixälven.
Nikkaluokta jest miejscem wypadowym w masyw Kebnekaise, najwyższej góry Szwecji. Wędrówka szlakiem turystcznym "Kungsleden" z Nikkaluokty do schroniska górskiego u stóp Kebnekaise (19 km) zajmuje około 4-5 godzin; przelot śmigłowcem trwa około 6 minut. Turystyka stanowi główną gospodarkę wsi, głównie wędkarstwo i trekking. Organizowane są wyprawy końmi lub łodziami po jeziorach a także spotkania z Lapończykami. We wsi znajduje się hotel, kaplica oraz lądowisko dla helikopterów.
Poza turyzmem, hodowla reniferów, sztuka tradycyjna (rzeźba) i transport są innymi źródłami dochodu mieszkańców Nikkaluokty.

</doc>
<doc id="1471247" url="https://pl.wikipedia.org/wiki?curid=1471247" title="Marian Malinowski">
Marian Malinowski



</doc>
<doc id="1471250" url="https://pl.wikipedia.org/wiki?curid=1471250" title="Rossija 1">
Rossija 1

Rossija 1, Россия 1 (pol. „Rosja 1”) – publiczna stacja telewizyjna Federacji Rosyjskiej, konkurent publicznej stacji Pierwyj kanał o palmę głównego kanału telewizji rosyjskiej. Odbiorcy kanału to ponad 117 milionów ludzi. Poza terytorium Rosji, transmisja większości programów odbywa się na częstotliwościach kanału RTR Płanieta. Jest to kanał publiczny całkowicie podporządkowany Kremlowi, "tuba propagandowa Kremla".
Historia.
Kanał rozpoczął nadawanie w dniu 13 maja 1991 o godzinie 17:00 pod nazwą „Telewizja Rosyjska” (RTR) programem informacyjnym „Wiesti”. Od 13 maja do końca sierpnia 1991 roku „Telewizja Rosyjska” nadawała programy od 17:00 do 21:00 lub 21:45. 16 września 1991 drugi program Centralnej Telewizji ZSRR (istniejący od 14 lutego 1956) został zamknięty, a cały jego blok programów i całodziennej częstotliwości przeszedł do „Telewizji Rosyjskiej”. W sierpniu 1991 na częstotliwościach RTR na Łotwie rozpoczął nadawanie LTV7, w lutym 1992 na Ukrainie – UT-2 (obecnie 1+1). Od 1 listopada 1997 kanał nosił nazwę „Telewizja Rosyjska 1” (RTR-1). Od 1 września 2002 roku kanał działa pod nazwą „Rosja” (ros. Россия). 1 lipca 2008 na częstotliwościach telewizji „Rosja” na Białorusi rozpoczął nadawanie RTR-Biełaruś. 1 stycznia 2010 roku decyzją prezydenta Dmitrija Miedwiediewa, kanał zmienił nazwę z „Rosja” na „Rosja 1” (Rossija 1).
16 stycznia 2017 Rossija 1 przeszedł na nadawanie w formacie 16:9

</doc>
<doc id="1471251" url="https://pl.wikipedia.org/wiki?curid=1471251" title="Masters Of Chant Barnes &amp; Noble Edition">
Masters Of Chant Barnes &amp; Noble Edition

Masters of Chant Barnes And Noble Edition – album Gregorian, wydany w 2008 roku. Zawiera największe przeboje grupy oraz wcześniej niepublikowany utwór. Dostępny tylko w sklepie Barnes and Noble (USA).

</doc>
<doc id="1471252" url="https://pl.wikipedia.org/wiki?curid=1471252" title="Synagoga w pałacu Lubomirskich w Warszawie">
Synagoga w pałacu Lubomirskich w Warszawie

Synagoga w pałacu Lubomirskich w Warszawie – nieistniejący prywatny dom modlitwy znajdujący się w pałacu Lubomirskich w Warszawie przy placu Żelaznej Bramy 10.
Historia.
Dom modlitwy został założony prawdopodobnie w 1872 roku w sali wiedeńskiej pałacu Lubomirskich, z inicjatywy kantora Jakuba Leopolda Weissa. Sala modlitewna mogła pomieścić kilkaset osób, a na tarasie pierwszego piętra odbywały się śluby. Była to jedna z droższych warszawskich synagog – mimo iż właściciel pobierał wysokie opłaty za miejsca, to były one zawsze obsadzone, zwłaszcza przed świętami.
Dom modlitwy słynął ze śpiewu Jakuba L. Weissa oraz licznego, dobrze dobranego chóru, o czym świadczy list do redakcji Kuriera Warszawskiego z 29 listopada 1874 roku:
Dom modlitwy funkcjonował do września 1939 roku, kiedy to podczas oblężenia Warszawy pałac został podpalony przez hitlerowców. Obecnie pomieszczenie jest wykorzystywane do innych celów.

</doc>
<doc id="1471256" url="https://pl.wikipedia.org/wiki?curid=1471256" title="Ulica Tadeusza Czackiego w Warszawie">
Ulica Tadeusza Czackiego w Warszawie

Ulica Tadeusza Czackiego – ulica w śródmieściu Warszawy, biegnąca od ul. Świętokrzyskiej do ul. Romualda Traugutta.
Historia.
Ulicę Czackiego, zwaną do roku 1884 "Włodzimierską" na cześć Włodzimierza I Wielkiego, wytyczono w roku 1866 na gruntach należących wcześniej do księży misjonarzy. Obecna nazwa ulicy została nadana w październiku 1916.
Poza epizodycznie istniejącym drewnianym teatrzykiem "Rappo" pierwszymi zabudowaniami ulicy były: gmach Banku Handlowego, przyporządkowany numeracji ul. Traugutta, trzypiętrowa kamienica projektowana przez Juliana Ankiewicza, oraz pałac Natansonów, mieszczący również bank należący do tej rodziny.
Wśród obiektów wzniesionych w pierwszym dziesięcioleciu istnienia ulicy wyróżniała się kamienica pod numerem 23, z wystrojem rzeźbiarskim autorstwa Faustyna Cenglera.
W latach 1878–1880 przy ulicy wybudowano gmach Towarzystwa Kredytowego Miasta Warszawy, zaprojektowany również przez Juliana Ankiewicza.
W tym czasie przy ul. Czackiego powstało też kilka kamienic o starannym, neorenesansowym wystroju fasad; w latach 1882–1884 na posesji Adolfa Szmidta przebito w celach spekulacyjnych ślepy zaułek – obecną ul. Dowcip.
Ostatnim budynkiem wzniesionym przy ulicy Czackiego był gmach Stowarzyszenia Techników, dziś Naczelnej Organizacji Technicznej, wybudowany według projektu Jana Fijałkowskiego w latach 1903–1905.
Ulica zamieszkiwana przed wojną przez zamożnych lokatorów była elementem finansowego „city”, tworzącego się przed wojną wokół placu Wareckiego, obecnego placu Powstańców Warszawy.
Korzystały z tego liczne firmy, lokując swoje siedziby wśród przedstawicielstw banków, w tym m.in. koncern chemiczny Solvay.
W 1939 zniszczeniu uległa cała zabudowa narożnika u zbiegu z ul. Świętokrzyską, pozostałe obiekty uległy spaleniu po upadku powstania warszawskiego.
Krótko po wojnie rozebrano wypalony pałac Natansonów, oraz kilka kamienic. Z całej zabudowy przetrwały jedynie gmachy Towarzystwa Kredytowego Miasta Warszawy i Stowarzyszenia Techników.

</doc>
<doc id="1471258" url="https://pl.wikipedia.org/wiki?curid=1471258" title="Mowa wewnętrzna">
Mowa wewnętrzna

Mowa wewnętrzna – według Jeana Piageta jest to ciągły wewnętrzny monolog występujący u ludzi dorosłych i młodzieży. Powstaje w wyniku procesu uwewnętrznienia ciągłych, wypowiadanych na głos monologów przez dziecko w wieku 3- 4 lat, trwającego najczęściej do 7-go roku życia.

</doc>
<doc id="1471260" url="https://pl.wikipedia.org/wiki?curid=1471260" title="Katedra Marii Panny w Kopenhadze">
Katedra Marii Panny w Kopenhadze

Katedra Marii Panny w Kopenhadze (duń. Vor Frue Kirke) – katedra luterańska w Kopenhadze i najważniejszy kościół w Danii.
Historia.
Pierwotnie była to świątynia drewniana zbudowana z polecenia biskupa Roskilde Pedera Sunesena i poświęcona w 1209 r. Od końca XII w. była świątynią kamienną, prawdopodobnie romańską. Odbudowana w stylu gotyckim i powiększona po pożarze w 1316 r. W 1515 r. wieża katedry otrzymała gotycką iglicę. W pierwszych latach reformacji katedra była ostatnim bastionem katolicyzmu w Kopenhadze. W 1530 r. została zdemolowana przez rozwścieczony tłum protestantów. Po wielkim pożarze w 1738 r. odbudowana w stylu baroku niderlandzkiego przez J.F. Rasmusa.
Podczas bombardowania Kopenhagi we wrześniu 1807 r. przez flotę brytyjską, która celowała w wysoką na ponad 100 m wieżę katedry, spłonął dach barokowej świątyni i doszczętnie wypalone zostało jej wnętrze. Postanowiono jednak nie odbudowywać poprzedniej świątyni, lecz zburzyć ruiny i na tym samym miejscu wznieść zupełnie nową katedrę. Obecny kształt nadała jej odbudowa neoklasycystyczna w latach 1817-1829 według projektu architekta Christiana Frederika Hansena. W oryginalnym projekcie Hansena nie było wieży, którą architekt uważał za zbyteczną i psującą jego koncepcję, ale powszechny nacisk na jej dodanie był tak wielki, że architekt musiał się w końcu ugiąć. Fasadę katedry tworzy neoklasycystyczny portyk złożony z 6 kolumn i tympanonu wyobrażającego Chrystusa ze swoimi uczniami. Po obu stronach portyku ustawione są pomniki z brązu. Jeden z nich wyobraża Mojżesza, drugi Dawida. W latach 1975-79 dokonano gruntownej restauracji świątyni. Do czasów reformacji w 1536 r. katedra kopenhaska pozostawała kościołem katolickim, obecnie jest świątynią luterańską. W XIX w. organistami katedry byli dwaj znani duńscy kompozytorzy: Christoph Ernst Friedrich Weyse i Johan Peter Emilius Hartmann.
Wnętrze.
Wnętrze świątyni jest dosyć surowe i oszczędne w wystroju, utrzymane jest w jasnych kolorach i dobrze naświetlone. Tworzy je galeria składająca się z 28 kolumn (po 14 z każdej strony nawy głównej), wzdłuż której ustawione zostały marmurowe rzeźby Thorvaldsena wyobrażające 12 apostołów. W ołtarzu głównym znajduje się rzeźba Bertela Thorvaldsena przedstawiająca Chrystusa. Taka sama znajduje się w kaplicy Potockich w bazylice na Wawelu. Katedra posiada nowoczesne organy i oświetlenie elektryczne złożone z wielkich żyrandoli w formie pierścienia. Sklepienie katedry, półkoliste ozdobione kasetonami, utrzymane jest w kolorze białym. Przed ołtarzem znajduje się marmurowa chrzcielnica w kształcie klęczącego anioła trzymającego w dłoniach wielką muszlę morską. Świątynia posiada również marmurową kazalnicę.
Kościół koronacyjny.
W latach 1445-1648 katedra była kościołem koronacyjnym królów duńskich. Również obecnie jest wykorzystywana przez duńską rodzinę królewską. 14 maja 2004 r. w jej wnętrzu miał miejsce ślub duńskiego następcy tronu księcia Fryderyka z Mary Donaldson.
W katedrze kopenhaskiej koronowani byli następujący duńscy królowie i królowe:

</doc>
<doc id="1471274" url="https://pl.wikipedia.org/wiki?curid=1471274" title="Tadeusz Winkowski">
Tadeusz Winkowski

Tadeusz Winkowski (ur. 1 stycznia 1957 w Szczecinie) – polski poligraf, wydawca i przedsiębiorca, działacz opozycji w okresie PRL.
Życiorys.
Przez osiem lat studiował filozofię na kilku uczelniach w Lublinie i Warszawie. Na początku lat 80. zaangażował się w działalność opozycyjnego Niezależnego Zrzeszenia Studentów. Po wprowadzeniu stanu wojennego zajął się pracą poligrafa w podziemnym "Tygodniku Mazowsze" (pod pseudonimem "Alik"). Razem z Piotrem Niemczyckim rozwijał pion wydawniczy tego pisma, organizował także odbiór przerzucanych maszyn drukarskich i zaopatrzenia w materiały.
W 1984 – wraz z Tomaszem Kuczborskim – założył Studio Q, które zajmowało się drukiem materiałów do wykorzystania w promocji polskich firm poza granicami kraju. Od 1989 do 1991 był prezesem stołecznej firmy KANT IMM w Warszawie (zakładanej z przyjaciółmi Mieczysławem Prószyńskim i Grzegorzem Lindenbergiem). W 1991 ze wspólnikami współtworzył wydawnictwo Prószyński i S-ka, w którym do 1998 pełnił funkcję wiceprezesa zarządu. W 1998 zajął się prowadzeniem działalności w branży drukarskiej. Założył spółkę z ograniczoną odpowiedzialności "Winkowski", prowadzącą jedną z największych drukarni w Polsce, prowadzącej druk kilkuset tytułów prasowych i katalogowych. W 2008 znalazł się na 59. miejscu listy najbogatszych Polaków tygodnika "Wprost".
W 2006 został uhonorowany tytułem honorowego obywatela Piły. W 2011 prezydent Bronisław Komorowski odznaczył go Krzyżem Oficerskim Orderu Odrodzenia Polski.

</doc>
<doc id="1471276" url="https://pl.wikipedia.org/wiki?curid=1471276" title="The Dark Side - Special Rock Edition">
The Dark Side - Special Rock Edition

The Dark Side - Special Rock Edition - szósty album zespołu Gregorian w wersji limitowanej.

</doc>
<doc id="1471282" url="https://pl.wikipedia.org/wiki?curid=1471282" title="Archibald Van Horne">
Archibald Van Horne

Archibald Van Horne (zm. 1817) – amerykański polityk.
W latach 1807–1811 przez dwie dwuletnie kadencje Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1471288" url="https://pl.wikipedia.org/wiki?curid=1471288" title="Masters Of Chant Chapter V - Limited Dark Edition">
Masters Of Chant Chapter V - Limited Dark Edition

Masters of Chant Chapter V – ósmy album zespołu Gregorian, w wersji limitowanej.

</doc>
<doc id="1471295" url="https://pl.wikipedia.org/wiki?curid=1471295" title="Mastercutor Alive">
Mastercutor Alive

Mastercutor Alive – trzeci album koncertowy niemieckiego zespołu heavymetalowego U.D.O. wydany w roku 2008 w formacie CD oraz DVD.
Płyta została nagrana podczas koncertu U.D.O. 3 maja 2008 roku w Tuttlingen i została wydana jako podwójne CD, podwójne CD i DVD oraz podwójne DVD z dodatkowymi materiałami. W trakcie koncertu na scenie pojawiła się "maskotka" zespołu, "Mastercutor".

</doc>
<doc id="1471300" url="https://pl.wikipedia.org/wiki?curid=1471300" title="Sobota (powieść)">
Sobota (powieść)

Sobota (2005) – powieść brytyjskiego pisarza Iana McEwana. W 2006 roku za "Sobotę" Ian McEwan otrzymał nagrodę James Tait Black Memorial Prize. 
"Sobota" jest zapisem jednego dnia z życia cenionego londyńskiego neurochirurga. Henry Perowne prowadzi uporządkowane, szczęśliwe życie. Jednak jeden dzień, sobota 15 lutego 2005 ukaże jak nieprzewidywalne może być życie.
McEwan przed napisaniem książki spędził około dwa lata na czytaniu czasopism medycznych i podręczników neurochirurgii, zaprzyjaźnił się z lekarzami, którzy pozwolili mu poznać tajniki tej profesji, czego dowód znajdujemy w obszernych podziękowaniach kończących książkę. W "Sobocie" poza neurochirurgią McEwan poruszał również tematykę bluesa (syn bohatera jest utalentowanym gitarzystą bluesowym), poezji (jego córka i teść są poetami), squasha (doktor jest zapalonym graczem) oraz kurs topografii centralnego Londynu.

</doc>
<doc id="1471301" url="https://pl.wikipedia.org/wiki?curid=1471301" title="Katolikon">
Katolikon

Katolikon (gr. καθολικόν) – główna świątynia (kościół lub kaplica) monastyru w średniowiecznej Grecji.
W greckich monastyrach znajdowało się zazwyczaj kilka świątyń. Dla wyróżnienia świątyni wiodącej nazywano ją katolikonem. Zazwyczaj jej patronem był patron całego monastyru. Termin „katolikon” nie był używany w Bizancjum. W okresie późnobizantyjskim termin ten stosowano dla określenia głównej świątyni eparchii.

</doc>
<doc id="1471302" url="https://pl.wikipedia.org/wiki?curid=1471302" title="Leonard Covington">
Leonard Covington

Leonard Covington (ur. 30 października 1768, zm. 14 listopada 1813) – żołnierz, polityk i rolnik amerykański.
W latach 1805–1807 przez jedną dwuletnią kadencję Kongresu Stanów Zjednoczonych był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych.
Brał udział w wojnie brytyjsko-amerykańskiej. Został mianowany generałem brygadierem 1 sierpnia 1813 roku. Podczas bitwy pod farmą Cryslera 11 listopada 1813 roku został ciężko ranny i trzy dni później, 14 listopada 1813, zmarł na skutek odniesionych obrażeń.
Od jego nazwiska pochodzi między innymi nazwa hrabstwa Covington w stanie Missisipi oraz nazwy kilku miejscowości w Stanach Zjednoczonych.

</doc>
<doc id="1471305" url="https://pl.wikipedia.org/wiki?curid=1471305" title="Andrzej Zając (sportowiec)">
Andrzej Zając (sportowiec)

Andrzej Zając (ur. 21 lutego 1956 w Lipowej) – kolarz, złoty medalista Igrzysk Paraolimpijskich w Pekinie 2008.
Życiorys.
Syn Stanisławy i Wawrzyńca, mieszkaniec Lipowej – powiat Nysa, województwo opolskie.
Trenować kolarstwo rozpoczął w roku 1973 w klubie LKS Zarzewie Prudnik – jego pierwszym trenerem był Franciszek Surmiński. Od roku 1976 startował już jako senior.
Wystartował dwukrotnie w wyścigu dookoła Polski, brał udział w licznych wyścigach etapowych w kraju i za granicą. Powołany został do kadry młodzieżowej oraz kadry Ludowych Zespołów Sportowych.
Na trasach wyścigów miał okazję ścigać się m.in. z Ryszardem Szurkowskim, Stanisławem Szozdą, Januszem Kowalskim, Tadeuszem Mytnikiem.
W 1980 roku karierę sportową przerwał wypadek. Od tamtego czasu, po uzyskaniu uprawnień instruktora kolarstwa, poświęcił się pracy z młodzieżą w klubie LKS Ziemia Opolska, a od 1993 roku, pracując społecznie, szkolił adeptów kolarstwa w nowo powstałym klubie LKS Chio Nysa. Klub ten wychował czterech medalistów Polski oraz reprezentantów kraju – wśród nich był obecny olimpijczyk Jacek Morajko.
Z jazdą w tandemie związał się w roku 2006, wówczas też powołano go do kadry narodowej na mistrzostwa świata w Szwajcarii.
Ścigał się w kraju i zagranicą, zdobywając puchar Europy, wygrywał wyścigi etapowe (Polanica, Poznań).
Rok 2007 był kontynuacją udanych startów – III miejsce w Pucharze Europy,
VII na mistrzostwach świata w kolarstwie osób niepełnosprawnych w Bordeaux oraz wygrane wyścigi w kraju – srebrny i brązowy medal w szosowych mistrzostwach Polski. Sezon zakończył zdobyciem brązowego medalu podczas Otwartych Mistrzostw Ameryki Południowej w kolarstwie niepełnosprawnych, które odbyły się w Kolumbii.
Sezon 2008 rozpoczął z pilotem Dariuszem Flakiem startem w pucharze Europy na Krecie, gdzie zdobyli I miejsce w jeździe na czas.
Startował ponadto w wyścigu dookoła Belgii (trzeci w klasyfikacji generalnej, drugi w klasyfikacji sprinterskiej i punktowej), jak również w serii wyścigów z cyklu "European Para-Cycling Cup" – w Hiszpanii (II miejsce ze startu wspólnego), Szwajcarii, Francji, Słowacji, Niemczech, odnosił także sukcesy w kraju, zdobywając tytuł mistrza Polski w jeździe na czas, oraz wicemistrza ze startu wspólnego.
Wyniki, które osiągnął, wpłynęły na otrzymanie nominacji od Polskiego Komitetu Paraolimpijskiego na start w Igrzyskach Paraolimpijskich Pekin 2008.
W wyścigu ze startu wspólnego 22 zespołów zdobył ze swym partnerem złoty medal i został mistrzem olimpijskim.

</doc>
<doc id="1471311" url="https://pl.wikipedia.org/wiki?curid=1471311" title="Santiago Ostolaza">
Santiago Ostolaza

Santiago Javier Ostolaza Sosa (ur. 10 lipca 1962 w Dolores) – piłkarz urugwajski noszący przydomek "Vasco", pomocnik. Później trener.
Ostolaza karierę zawodowego piłkarza rozpoczął w 1980 roku w klubie CA Bella Vista. W 1986 przeszedł do klubu Club Nacional de Football, z którym zwyciężył w turnieju Copa Libertadores 1988. Ostolaza był głównym bohaterem klubu w meczu z PSV Eindhoven o Puchar Interkontynentalny, w którym zdobył dla Nacionalu obie bramki, a następnie nie zawiódł także w rozgrywce rzutów karnych, które dały jego klubowi miano najlepszej drużyny świata.
Jako piłkarz Nacionalu wziął udział w turnieju Copa América 1989, gdzie Urugwaj został wicemistrzem Ameryki Południowej. Ostolaza wystąpił we wszystkich 7 meczach – 4 meczach grupowych z Ekwadorem, Boliwią (zdobył 2 bramki), Chile i Argentyną, oraz w 3 meczach finałowych z Paragwajem, Argentyną i Brazylią.
Wciąż jako gracz Nacionalu wziął udział w finałach mistrzostw świata w 1990 roku, gdzie Urugwaj dotarł do 1/8 finału. Zagrał w dwóch meczach grupowych z Belgią i Koreą Południową oraz w meczu z Włochami.
Po mistrzostwach świata przeniósł się w 1990 do Meksyku, by grać w klubie Cruz Azul, a od 1992 w klubie Gallos Blancos Querétaro. Ostolaza reprezentował barwy klubu Gallos Blancos podczas turnieju Copa América 1993, gdzie Urugwaj dotarł do ćwierćfinału. Zagrał we wszystkich 4 meczach – z USA (zdobył 1 bramkę), Wenezuelą, Ekwadorem i Kolumbią.
Po występach w sezonie 1992/93 w argentyńskim klubie Gimnasia y Esgrima La Plata w 1994 zaliczył krótki epizod w Japonii, gdzie grał w klubie Kyoto Purple Sanga. W 1995 wrócił do Ameryki Południowej i występował w urugwajskim klubie Defensor Sporting, a następnie w paragwajskim klubie Club Olimpia.
W 1996 na krótko zawitał do Nacionalu, by w 1997 przenieść się do Gwatemali i grać w barwach zespołu Aurora Gwatemala. W 1998 wrócił do Urugwaju i grał w klubie Rentistas Montevideo. W 1999 ponownie znalazł się w Defensor Sporting, by w 2000 zakończyć karierę w klubie Montevideo Wanderers.
Ostolaza od 16 października 1985 do 13 października 1993 rozegrał w reprezentacji Urugwaju 43 mecze i zdobył 6 bramek.
Ostolaza nigdy w swojej karierze nie zdobył tytułu mistrza Urugwaju.
Po zakończeniu kariery piłkarskiej został trenerem. Pracował w klubach urugwajskich i meksykańskich.

</doc>
<doc id="1471312" url="https://pl.wikipedia.org/wiki?curid=1471312" title="Biała Złotoryjska">
Biała Złotoryjska

Biała Złotoryjska – przystanek kolejowy, a dawniej stacja kolejowa w Białej w województwie dolnośląskim.
Opis stacji.
Budynek dworca.
Budynek stacji znajduje się po zachodniej stronie linii kolejowej. Budynek wykonany jest z cegły oraz częściowo z muru pruskiego. Obecnie adaptowany do innych celów.
Perony.
Peron znajduje się po zachodniej stronie linii kolejowej.

</doc>
<doc id="1471316" url="https://pl.wikipedia.org/wiki?curid=1471316" title="Synagoga Chesed W'emes w Warszawie">
Synagoga Chesed W'emes w Warszawie

Synagoga Chesed W’emes w Warszawie (z hebr. „łaska i prawda”) – nieistniejący prywatny dom modlitwy, który znajdował się w Warszawie przy ulicy Leszno 66.
Historia.
Synagoga została założona przez organizację Chesed W’emes, która zajmowała się grzebaniem zmarłych, którzy nie posiadali rodziny i wystawianiem im nagrobków. Dokładna data założenia nie jest jednak znana. W 1937 roku synagoga otrzymała w darze świeczniki od firmy "Nowik, Serejski i B-cia Panelscy", poprzez co można przypuszczać, iż została w tym roku otwarta bądź działała od niedawna. Istniała prawdopodobnie do 1942 roku.
Wnętrze.
Do dnia dzisiejszego zachowało się jedno zdjęcie wnętrza synagogi. Przedstawia ono Aron ha-kodesz, amud oraz bimę.
Aron ha-kodesz to bogato zdobiona szafa, zwieńczona plakietą, na środku której umieszczono gwiazdę Dawida, a po bokach w ozdobnych ramkach napis: . Wewnętrzną stronę drzwiczek zdobiło sześć ram, pośrodku których umieszczono inskrypcje w języku hebrajskim. Pośrodku szafy zawieszony był parochet, a nad nim w półkolu umieszczone były tablice Dekalogu.
Po prawej stronie szafy stał skromny amud, na którym stał sześcioramienny świecznik, zwieńczony gwiazdą Dawida. Przed Aron ha-kodesz stał bogato rzeźbiony stół, pełniący rolę bimy. Nakryty był tkaniną z wyszytą na środku gwiazdą Dawida. Po jego bokach stały dwa wysokie świeczniki, które podarowała firma "Nowik, Serejski i B-cia Panelscy". Na podstawie zdjęcia nie da się określić wystroju malarskiego.

</doc>
<doc id="1471318" url="https://pl.wikipedia.org/wiki?curid=1471318" title="Transformator energetyczny">
Transformator energetyczny

Transformator energetyczny – transformator elektryczny używany w elektroenergetyce w procesie przetwarzania energii elektrycznej i jej dystrybucji. Jest urządzeniem statycznym, które działa na zasadzie indukcji elektromagnetycznej i jest przeznaczone do przetwarzania układu napięć i prądów przemiennych na jeden lub kilka układów napięć i prądów o innych na ogół wartościach, lecz o tej samej częstotliwości.
Pierwszy transformator trójfazowy wymyślił i skonstruował w 1890 roku Polak z pochodzenia Michał Doliwo-Dobrowolski. Dokonał tego będąc dyrektorem w niemieckiej firmie AEG i we współpracy ze szwajcarską firmą Oerlikon.
Podział.
Ze względu na charakterystykę pracy i parametry można wyróżnić następujące typy transformatorów energetycznych:
Pod względem konstrukcyjnych rozróżnia się dwa podstawowe rozwiązania:
Pod względem mocy znamionowych transformatory energetyczne dzieli się na 3 grupy:
Przykład.
Przykład transformatora 16MVA z napięcia 110 kV na 15 kV
Zastosowanie
Transformator ten służy do obniżania napięcia w sieciach energetycznych.
Warunki pracy
Transformatory w wykonaniu normalnym są przeznaczone do klimatu umiarkowanego. Mogą być instalowane do wysokości 1000 m n.p.m. na otwartych przestrzeniach lub w pomieszczeniach wystarczająco przewietrzanych, w atmosferze wolnej od pyłów i gazów chemicznie aktywnych lub zagrażających wybuchem. Temperatura otoczenia od -25 °C do +40 °C (248 K do 313 K), średnia temperatura roczna nie może przekraczać +20 °C (293 K). Transformatory są dostosowane do pracy ciągłej a warunki obciążalności są zgodne z normą PN-71/E-81000 oraz IEC Publ. nr 354.
Tolerancje
Zgodnie z obowiązującymi normami na parametry transformatorów są przewidziane następujące tolerancje:
Opis budowy
Rdzenie transformatorów trójkolumnowe wykonane są z blachy transformatorowej zimnowalcowanej pokrytej izolacją nieorganiczną. Ukosowane blachy rdzenia są zaplatane w sposób zapewniający obniżenie strat jałowych i poziomu hałasu. Uzwojenia transformatorów wykonane są z miedzi elektrolitycznej w izolacji papierowej. Przełącznik zaczepów do regulacji podobciążeniowej po stronie GN wbudowany do transformatora jest wyposażony w napęd silnikowy o napięciu 3x380/220 V, 50 Hz, napięcie sterowania 220 V, 50 Hz. Napęd może być sterowany elektrycznie zdalnie lub lokalnie jak też może być napędzany ręcznie za pomocą korby. Napęd jest wyposażony we wskaźnik położenia zaczepów przełącznika. Kadź bez dodatkowego wyposażenia wytrzymuje różnice między ciśnieniem wewnętrznym i zewnętrznym ±500 hPa. Konstrukcja kadzi umożliwia podnoszenie transformatora przy pomocy podnośników hydraulicznych oraz suwnic lub dźwigów. Konserwator dwukomorowy (osobna komora dla przełącznika zaczepów pod obciążeniem). Radiatory nabudowane na kadzi transformatora, które jeśli zajdzie konieczność można zdemontować. Radiatory posiadają korki do spustu oleju i odpowietrzania oraz są montowane do kadzi poprzez zastawki pozwalające na odcięcie oleju w kadzi od radiatorów. Radiatory ocynkowane. Transformator pokryty jest lakierem odpornym na czynniki atmosferyczne.
Wyposażenie transformatora
Izolatory przepustowe
Na pokrywie transformatora będą umieszczone 3 przepusty fazowe GN i jeden przepust GN punktu zerowego, oraz 3 przepusty DN.
Napięcie znamionowe izolatorów przepustowych:
Aparatura kontrolno pomiarowa
Oznaczenia transformatorów.
Sposób oznaczenia transformatorów energetycznych i autotransformatorów według BN-78/3010-06 stosuje się do oznaczeń na tabliczkach znamionowych, w katalogach, cennikach, prospektach itp.
Przykłady oznaczeń:
Grupy połączeń.
Transformatory trójuzwojeniowe stosowane w stacjach rozdzielczych i zasilających posiadają następujące układy połączeń:
Pełny symbol grupy połączeń transformatora, oprócz liter oznaczających układ połączeń uzwojenia górnego i dolnego napięcia, zawiera liczbę oznaczającą kąt godzinowy przesunięcia fazowego między wskazami równoimiennych faz uzwojeń dolnego i górnego napięcia.
W polskich sieciach elektroenergetycznych najczęściej są stosowane transformatory o następujących grupach połączeń: Yy0, Yz5, Dy5, Yd5, Yd11, Dy11. Układ Yy0 jest stosowany w przypadkach, gdy obciążenie przewodu ochronno-neutralnego nie przekracza 10% prądu znamionowego transformatora. Przy większych obciążeniach przewodu PEN stosuje się układ Yz5 dla transformatorów o mocy do 250 kVA lub Dy5 dla mocy większych od 250 kVA. Układy Yd11 i Dy11 są stosowane dla mocy powyżej 1600 kVA.
Dane znamionowe.
Dane umieszczane na tabliczce znamionowej transformatora energetycznego noszą nazwę wielkości znamionowych. Podstawowymi wielkościami znamionowymi transformatora są:
W przypadku transformatorów trójfazowych dochodzi do tego jeszcze grupa układów połączeń, uwidoczniająca również sposób połączeń uzwojeń (gwiazda, trójkąt, zygzak). Ogólnie dane znamionowe określają warunki pracy, dla których transformator został zbudowany.
Moce znamionowe transformatorów instalowanych w elektrowniach są dostosowane do mocy pozornej generatorów. Moce znamionowe transformatorów sieciowych tworzą szereg: 16, 25, 40, 63, 100, 160, 250, 400, 630, 800 kVA oraz 1, 1,6, 2,5, 3,15, 4, 5, 6,3, 8, 12,5, 16, 20, 25, 31,5, 40, 50, 63 MVA. Większe moce nie są znormalizowane, spotyka się transformatory: 100, 160, 250, 400, 1000 i 1500 MVA.

</doc>
<doc id="1471319" url="https://pl.wikipedia.org/wiki?curid=1471319" title="Dama kameliowa">
Dama kameliowa

Dama kameliowa (fr. tytuł oryg. "La dame aux camélias") – powieść społeczno-obyczajowa autorstwa Aleksandra Dumasa (syna) napisana i wydana po raz pierwszy w 1848 (polskie tłumaczenie w 1870). Powieść jest oparta na autentycznej biografii kurtyzany Marie Duplessis i historii jej romansu z pisarzem.
"Dama kameliowa" jest uznawana za szczytowe osiągnięcie melodramatu. Doczekała się adaptacji na dramat. Jego premiera miała miejsce 2 lutego 1852 (w Polsce w 1879). W tej formie odniosła światowy sukces.
Główna bohaterka powieści – Marquerite / Małgorzata Gautier – stała się pierwowzorem Violetty Valéry w operze Giuseppe Verdiego "La Traviata", powstałej również na podstawie "Damy kameliowej".
Pod własnym imieniem i nazwiskiem stała się również bohaterką słynnego baletu Johna Neumeiera "Die Kameliendame" (Stuttgart, 1978), premiera polska pt. "Dama kameliowa" w wykonaniu Polskiego Baletu Narodowego (Warszawa, 2018).
Treść.
Akcja "Damy kameliowej" rozpoczyna się tuż po śmierci głównej bohaterki, słynnej paryskiej kurtyzany Małgorzaty Gautier. Jej ukochany Armand Duval chce odkupić od narratora pamiątkową książkę po niej, którą narrator wcześniej nabył na licytacji jej majątku. Opowiada mu historię ich miłości. W ten sposób przedstawiona została cała historia romansu Armanda i Małgorzaty.
Ona porzuca dla niego swoje dotychczasowe życie, on chce z nią pozostać do końca swoich dni. Szczęście młodych burzy jednak przybycie do Małgorzaty ojca Duvala.
Stary Duval wymusza na niej, by porzuciła jego syna, gdyż związek Armanda z byłą prostytutką może zniweczyć matrymonialne plany jego córki. Małgorzata przystaje, choć z bólem, na tę propozycję.
Armand, nie rozumiejąc powodów jej powrotu do dawnego stylu życia, obraża dziewczynę przy każdej nadarzającej się sposobności. Następuje rozstanie, ale i śmierć Małgorzaty z powodu gruźlicy. Kiedy Armand, rozumiejąc wszystko, wraca – jest już za późno.

</doc>
<doc id="1471320" url="https://pl.wikipedia.org/wiki?curid=1471320" title="Santiago Javier Ostolaza">
Santiago Javier Ostolaza



</doc>
<doc id="1471329" url="https://pl.wikipedia.org/wiki?curid=1471329" title="Piramida Amenemhata III">
Piramida Amenemhata III

Piramida Amenemhata III w Hawara – druga z piramid wzniesionych przez Amenemhata III, władcę starożytnego Egiptu z czasów Średniego Państwa, z XII dynastii. Zbudowana nieopodal Madinet el-Fajum – oazy Fajum, w pobliżu kanału, łączącego Nil z jeziorem Karun. Została wzniesiona pod koniec panowania władcy prawdopodobnie w wyniku wad konstrukcyjnych pierwszej piramidy, wzniesionej w Dahszur, zwanej Piramidą Czarną.
Nazwa.
W czasach starożytnych zwana była „"Amenemhat żyje"". 
Rozmiary i konstrukcja.
Wysokość piramidy pierwotnie sięgała 58 m, a długość boku podstawy 101,8 m. Jej część nadziemna zbudowana została z suszonej cegły mułowej, a całość budowli oblicowano wapieniem z Tura. 
Wejście do wnętrza znajdowało się w południowym licu piramidy, przesunięte o 24 m na zachód względem osi lica piramidy. Od wejścia wiódł korytarz ze schodami, prowadzący w dół do małej komory, za którą znajdował się niewielki pasaż zakończony ślepą ścianą. W stropie tego pasażu znajdowało się zamaskowane przejście zablokowane kamiennym blokiem o wadze ok. 20 ton nie różniącym się od innych użytych do budowy pasażu. Za potężną blokadą znajdowała się następna niewielka komora oraz dalsze korytarze, prowadzące do dalszych pomieszczeń. Na wprost prowadził korytarz zakończony ślepą ścianą, zbudowany dla zmylenia rabusiów. Był on całkowicie zablokowany, a w istocie prowadził do donikąd. W kierunku wschodnim wiódł następny korytarz, zablokowany drewnianymi drzwiami, prowadzący do następnej niewielkiej komory, tak jak poprzednia mającej zamaskowane przejście, znajdujące się w jej stropie. Za tym kolejnym zamaskowanym przejściem, następny korytarz wiódł w kierunku północnym, a prowadził do kolejnej komory z kolejnym zamaskowanym przejściem, znajdującym się, tak jak poprzednio, w jej stropie. Za tą kolejną komorą znajdował się niewielki pasaż, prowadzący do szerokiego przedsionka. W obu krańcach przedsionka znajdowały się szyby, zablokowane wielkimi blokami kamiennymi i kamieniami. Jeden z nich prowadził do komory grobowej. Cała północna część przedsionka została również zablokowana wielkimi głazami i blokami kamiennymi. Dokonano tego w celu zmylenia rabusiów gdyż za ową blokadą znajdowała się jedynie północna ściana przedsionka. W czasie eksploracji piramidy w przedsionku znaleziono kilka alabastrowych naczyń i ołtarz ofiarny z wypisanym na nich imieniem córki Amenemhata - Neferuptah. Na wierzchniej stronie stołu ofiarnego wyrzeźbiono naczynia zawierające różne płyny, których nazwy wypisano obok każdego z nich. Hieroglificzne znaki przedstawiające żywe stworzenia przedstawiono z symbolicznymi okaleczeniami, bez nóg czy ogonów.
Komora grobowa.
Komora grobowa ma szczególną konstrukcję. Jej dolna część została wykuta w skale podłoża, zaś część górna zabudowana w masywie piramidy. Przed wzniesieniem nadziemnej części piramidy w skale podłoża wykuto szeroki prostokątny szyb. Znajduje się on po zachodniej stronie, przesunięty względem głównej osi piramidy. Został on wyłożony płytami kamiennymi, a następnie wsunięto do wnętrza główną część komory grobowej. Została ona wykuta w jednym ogromnym bloku żółtego kwarcytu w formie skrzyni bez wieka. Ma ona wymiary: 6,7×2,4×1,8 m, a jej waga szacowana jest na około 110 ton. Wyrzeźbiono ją i wypolerowano z niezwykłą precyzją, tak że styki wewnętrznych płaszczyzn - boków, w rzeczywistości stanowiące monolit, sprawiają wrażenie idealnie do siebie dopasowanych osobnych bloków o ścisłych szczelinach. Strop głównej części komory grobowej stanowiły trzy potężne płyty żółtego kwarcytu o grubości 1,2 m i wadze około 40 ton każda. Nie złożono ich jednak bezpośrednio na ścianach głównej komory, lecz na kamiennych blokach położonych na koronie boków komory. Ponad stropem głównej części komory znajdowały się dwie puste przestrzenie, skonstruowane dla zmniejszenia nacisku masy budulca piramidy na główną część komory kryjącą sarkofag władcy. Pierwsza przestrzeń przykryta była płaskim stropem, druga stropem namiotowym, którego dwie części, ważące około 50 ton każda wykonano z bloków wapiennych. Trzecim elementem mającym na celu zmniejszenie nacisku masy budulca piramidy na komorę grobową było sklepienie wykonane z trzech warstw cegły o łącznej grubości 90 cm, okrywające od góry strop namiotowy. 
Przed pogrzebem władcy jedna z trzech płyt stropowych głównej komory grobowej została uniesiona, a do wnętrza prowadziła niewielka pochylnia, przez którą wniesiono mumię króla. Po pogrzebie płyta stropowa spoczęła na swym miejscu, a pochylnia została dokładnie zabudowana płytami kamiennymi identycznymi jak pozostałe tworzące posadzkę przedsionka. Wewnątrz głównej komory grobowej znajdowały się dwa sarkofagi. Jeden należący do Amenemhata, drugi do jego córki Neferuptah. W obu sarkofagach znajdowały się kwarcytowe skrzynie na urny kanopskie. Pomimo licznych zabezpieczeń i zamaskowanych przejść w korytarzach prowadzących do komory grobowej oraz potężnych płyt stropowych samej komory, piramida Amenemhata III została całkowicie obrabowana, a ciała króla i prawdopodobnie także jego córki, wywleczone z sarkofagów i spalone. Podczas badania wnętrza piramidy sir William Flinders Petrie odnalazł fragmenty kości noszące wyraźne ślady spalenia. Od czasów starożytnych poziom wód gruntowych w tej części Egiptu znacznie podniósł się, co spowodowało wielokrotne zalewanie grobowca Amenemhata, a to z kolei spowodowało znaczne jego zniszczenie oraz prawdopodobnie zniszczenie mogących tam znajdować się cennych przedmiotów.

</doc>
<doc id="1471330" url="https://pl.wikipedia.org/wiki?curid=1471330" title="Square Enix Europe">
Square Enix Europe

Square Enix Europe (dawniej Sales Curve Interactive, Eidos Interactive) – brytyjski wydawca gier wideo należący do Square Enix mający swoją siedzibę w Londynie.
Square Enix Europe, kryjące się jeszcze wtedy pod swoją poprzednią nazwą Eidos plc, było spółką holdingową w grupie Eidos i właścicielem brytyjskiego wydawcy Eidos Interactive, odpowiedzialnego za takie serie gier jak "Just Cause", "Tomb Raider" czy "Hitman". Square Enix przejęło Eidos plc w lutym 2009 roku i połączyło ją ze Square Enix Europe formując jedną spółkę, która pełni funkcję wydawcy i zarządzającego studiami deweloperskimi, takimi jak Crystal Dynamics, IO Interactive, Beautiful Game Studios, Square Enix London Studios i Eidos Montreal.

</doc>
<doc id="1471332" url="https://pl.wikipedia.org/wiki?curid=1471332" title="Emmanuel Todd">
Emmanuel Todd

Emmanuel Todd (ur. 16 maja 1951 w Saint-Germain-en-Laye) – francuski demograf, politolog, socjolog, historyk. Pracownik paryskiego Narodowego Instytutu Badań Demograficznych (INED - Institut national d'études démographiques). 
Autor głośnych książek, m.in.: „Ostateczny upadek” (oryg. "La Chute final. Essais sur la décomposition de la sphère Soviétique", 1976 r.), w której zapowiedział koniec ZSRR, oraz „Schyłek imperium. Studium o rozkładzie systemu amerykańskiego” (oryg. "Après l'empire, Essai sur la décomposition du système américain", 2002 r.).
Syn słynnego dziennikarza Oliviera Todda.

</doc>
<doc id="1471333" url="https://pl.wikipedia.org/wiki?curid=1471333" title="Kazimierz Figlewicz">
Kazimierz Figlewicz

Kazimierz Figlewicz (ur. 6 stycznia 1903, zm. 23 września 1983) – polski duchowny katolicki.
Życiorys.
W 1925 przyjął święcenia kapłańskie. Od 1926 do 1930 wikary w Ruszczy, od 1930 do 1933 wikary w Wadowicach – był katechetą i spowiednikiem Karola Wojtyły, w latach 1933-1957 wikariusz a od 1957 proboszcz parafii na Wawelu. Od 1957 kanonik kapituły katedralnej. W 1977 mianowany prałatem a w 1982- infułatem. Zasłynął akcją ratowania skarbów katedry wawelskiej w okresie II wojny światowej. Pochowany na Cmentarzu Rakowickim w Krakowie w grobowcu kanoników kapituły.

</doc>
<doc id="1471335" url="https://pl.wikipedia.org/wiki?curid=1471335" title="Ivan Aralica">
Ivan Aralica

Ivan Aralica (ur. 10 września 1930 w Puljane) – chorwacki pisarz, scenarzysta oraz polityk.

</doc>
<doc id="1471336" url="https://pl.wikipedia.org/wiki?curid=1471336" title="12 ławek">
12 ławek

12 ławek – polski musical hip-hopowy w reżyserii Jarosława Stańka, który był także scenarzystą i choreografem spektaklu. Jego premiera odbyła się 5 lutego 2005 roku w Teatrze Muzycznym w Gdyni im. Danuty Baduszkowej. Była to pierwsza tego typu produkcja w Polsce. W 2006 roku Staniek został wyróżniony Nagrodą Prezydenta Miasta Gdyni za reżyserię musicalu.
Za warstwę muzyczną spektaklu była odpowiedzialna wytwórnia muzyczna Wielkie Joł. Wraz z trzydziestoosobową grupą tancerzy na scenie wystąpili: DJ Kostek, Rufin MC, Kameral, Tik Tak, Numer Raz oraz zespoły Bauagan Mistrzów w składzie Norbullo i Zagmadfany oraz Analogia w składzie RDW i Kaszalot.
Spektakl spotkał się z pozytywnym odbiorem ze strony krytyków jak i publiczności.
Obsada.
Opracowano na podstawie materiału źródłowego.
Ścieżka dźwiękowa.
12 ławek - ścieżka dźwiękowa z musicalu ukazała się 21 lutego 2005 roku nakładem wytwórni muzycznej Wielkie Joł. Na płycie znalazły się nagrania takich wykonawców jak: Matheo, RDW, Rufin MC, Marika, O.S.T.R., Zagmadfany, Ri!codeh, Tede, Numer Raz, Katarzyna Kurdej oraz Kameral. Oprawę graficzną wydawnictwa przygotował Łukasz Gumowski. Miksowanie wykonał DJ Zero. Z kolei za mastering był odpowiedzialny Jacek Gawłowski.
Materiał był promowany teledyskiem do utworu-promomiksu "12 ławek" w wykonaniu rapera Numer Raz, zespołu Analogia i wokalistki Mariki.
Opracowano na podstawie materiału źródłowego.

</doc>
<doc id="1471337" url="https://pl.wikipedia.org/wiki?curid=1471337" title="Konstancja Poniatowska">
Konstancja Poniatowska

Księżna Konstancja Poniatowska herbu Ciołek, (2 marca 1759-1830) – marszałkowa.
Matką jej była Apolonia Ustrzycka, h. Przestrzał, (17 stycznia 1736-1814) – stolnikówna, żona dwóch książąt, generałowa. córka Bazylego Ustrzyckiego (1715 - 1751).
Ojciem jej był książę Kazimierz Poniatowski herbu Ciołek (1721-1800), generał wojska koronnego, podkomorzy wielki koronny, brat króla Polski Stanisława Augusta, Poniatowskiego.
Bratem księżniczki Konstancji był Stanisław Poniatowski (podskarbi litewski) herbu Ciołek, (ur. 23 listopada 1754 w Warszawie - 13 lutego 1833) – podskarbi wielki litewski a siostrą była księżniczka Katarzyna Poniatowska h. Ciołek (ur. 1760).
4 kwietnia 1775 roku wyszła za Ludwika Skumina Tyszkiewicza h. Leliwa (1750-1808) – posła, hetmana polnego litewskiego (1780), marszałka wielkiego litewskiego (1793), pisarza wielkiego litewskiego (1775), podskarbiego wielkiego koronnego (1791).
Miała z nim córkę Annę Tyszkiewiczównę (1776-1867 w Paryżu), z którą wziął ślub Aleksander Stanisław Potocki w dniu 15 maja 1805 roku w Wilnie i mieli troje dzieci: Natalię Potocką, Maurycego Eustachego Potockiego i Augusta Potockiego
Księżniczka Konstancja zmarła w 1830 roku.

</doc>
<doc id="1471338" url="https://pl.wikipedia.org/wiki?curid=1471338" title="Loch Awe">
Loch Awe

Loch Awe (gael. "Loch Obha") – jezioro w Szkocji w hrabstwie Argyll and Bute.
Jest najdłuższym słodkowodnym jeziorem w Szkocji (41 km) o powierzchni 38,5 km², ze średnią szerokością ok. 1 km. Przez akwen przepływa rzeka o tej samej nazwie, na której zbudowano elektrownię wodną.
Jezioro posiada wyspę Innis Chonnell.

</doc>
<doc id="1471342" url="https://pl.wikipedia.org/wiki?curid=1471342" title="Newcastle United Jets FC">
Newcastle United Jets FC

Newcastle United Jets Football Club powszechnie znany jako Newcastle Jets (założony jako Newcastle United FC) – australijski, profesjonalny klub piłkarski z siedzibą w Newcastle (Nowa Południowa Walia), założony w 2000 roku. Zespół występuje w rozgrywkach A-League; mistrz Australii z 2008 roku. W latach 2000–2004 klub występował w rozgrywkach National Soccer League.
Historia.
National Soccer League.
Klub Newcastle United FC został założony w sierpniu 2000 roku przez biznesmena Cona Constantine. Con Constantine wykupił licencje rozwiązanego zespołu Newcastle Breakers FC od Davida Halla oraz przeniósł siedzibę klubu bliżej centrum Newcastle. Klub od sezonu 2000/2001 dołączył do rozgrywek National Soccer League (NSL). Pierwszym trenerem w historii klubu został Australijczyk Lee Sterrey. Newcastle United zainaugurowało rozgrywki w NSL w dniu 14 października 2000 roku w wyjazdowym spotkaniu przeciwko Eastern Pride. Spotkanie zakończyło się remisem 1:1. W sezonie 2000/2001 klub Newcastle United zakończył sezon zasadniczy na 14. miejscu z dorobkiem 30 punktów i nie awansował do serii finałowej rozgrywek.
W latach 2001–2004 trenerem klubu był Anglik Ian Crook. W sezonach 2001/2002 oraz 2002/2003 klub uplasował się odpowiednio na 2. i 4. miejscu w sezonie zasadniczym i uzyskał awans do serii finałowej rozgrywek NSL. W sezonie 2001/2002 klub zakończył zmagania na etapie półfinału. W półfinale Newcastle United uległo drużynie Sydney Olympic Sharks w stosunku 0:1. Natomiast w sezonie 2002/2003 klub zakończył zmagania na ostatnim 6. miejscu w grupie mistrzowskiej. W dziewięciu rozegranych spotkaniach Newcastle United zdobył 7 punktów i nie wywalczył awansu do Grand Final.
Sezon 2003/2004 był ostatnim w którym funkcjonowała liga National Soccer League. W 2003 roku został opublikowany "Report of the Independent Soccer Review Committee", który stwierdzał niegospodarność rozgrywek, a jednocześnie wytyczył podstawy dla funkcjonowania nowych rozgrywek – A-League. Klub Newcastle United zakończył zmagania w sezonie zasadniczym na 11. miejscu z dorobkiem 24 punktów i nie awansował do serii finałowej rozgrywek NSL. W ostatnim meczu w NSL klub Newcastle United uległ zespołowi Wollongong Wolves FC w stosunku 0:3.
A-League.
W wyniku reorganizacji rozgrywek piłkarskich w Australii w czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League. Wniosek klubu Newcastle United został złożony przez Cona Constantine. Przez okres czterech kolejnych miesięcy każda z otrzymanych ofert była analizowana. Ostatecznie, 1 listopada 2004 roku, pozytywnie rozpatrzono osiem ofert, spośród których została zaakceptowana oferta klubu Newcastle United. Po ogłoszeniu decyzji przez FFA, klub poinformował o zmianie nazwy klubu z Newcastle United FC na Newcastle United Jets FC. Człon "Jets" (pol. "Odrzutowce") nawiązuje do pobliskiej bazy australijskich sił powietrznych – RAAF Base Williamtown (położona około 25 km na północ od stadionu Newcastle International Sports Centre). Dodatkowo został zmieniony herb klubowy, na którym umieszczono trzy odrzutowce F/A-18 Hornet.
Newcastle Jets zainaugurowało rozgrywki w A-League w dniu 26 sierpnia 2005 roku w domowym spotkaniu przeciwko Adelaide United FC. Spotkanie zakończyło się porażką gospodarzy w stosunku 0:1. W sezonie 2005/2006 klub Newcastle Jets zakończył sezon zasadniczy na 4. miejscu z dorobkiem 31 punktów i awansował do serii finałowej rozgrywek. Klub w serii finałowej zakończył zmagania na etapie ćwierćfinału, w którym w dwumeczu uległ drużynie Central Coast Mariners FC (wynik w dwumeczu 1:2).
W trakcie sezonu 2006/2007 stanowisko trenera zostało objęte przez Australijczyka Gary’ego van Egmonda, który poprowadził klub do 3. miejsca w sezonie zasadniczym oraz do półfinału serii finałowej. W serii finałowej Newcastle Jets przegrało po konkursie rzutów karnych z drużyną Adelaide United (w meczu 1:1, w rzutach karnych 3:4). W następnym sezonie 2007/2008 klub wywalczył 2. miejsce w sezonie zasadniczym z dorobkiem 34 punktów. Natomiast w finale rozgrywek (tzw. Grand Final) Newcastle Jets pokonało zespół Central Coast Mariners w stosunku 1:0 i zdobyło pierwszy tytuł mistrzowski w swojej historii. Gary van Egmond prowadził Newcastle Jets do końca sezonu 2008/2009, w którym to klub zajął ostatnie 8. miejsce w sezonie zasadniczym zdobywając 18 punktów.
W sezonie 2009/2010 pod wodzą trenera Branko Čuliny klub zajął 6. miejsce w sezonie zasadniczym i awansował do serii finałowej rozgrywek. Serię finałową rozgrywek Newcastle Jets zakończyło na etapie ćwierćfinału. W ćwierćfinale Newcastle Jets uległo, po dogrywce, drużynie Wellington Phoenix FC (wynik meczu 1:3). Od sezonu 2010/2011 do sezonu 2016/2017 Newcastle Jest ani razu nie zakończyli sezonu zasadniczego na miejscu premiowanym awansem do serii finałowej rozgrywek. Klub w tym okresie dwukrotnie kończył sezon zasadniczy na ostatnim 10. miejscu w sezonach 2014/2015 i 2016/2017 zdobywając odpowiednio 17 i 22 punkty na koniec sezonu zasadniczego.
9 maja 2017 roku stanowisko trenera zostało objęte przez Australijczyka Ernie Merricka. W sezonie 2017/2018 Newcastle Jests zakończyło rozgrywki sezonu zasadniczego na 2. miejscu z 50 punktami i po 8 latach przerwy awansowało do serii finałowej rozgrywek A-League. W serii finałowej Newcastle Jets dotarło do finału rozgrywek. W finale rozgrywanym na własnym stadionie (Newcastle International Sports Centre) gospodarze ulegli drużynie Melbourne Victory FC w stosunku 0:1. Natomiast w sezonie zasadniczym 2018/2019 Newcastle Jets zakończyło zmagania na 7. miejscu i nie awansowało do serii finałowej rozgrywek.
Azjatycka Liga Mistrzów.
Newcastle United Jets w dotychczasowej historii dwukrotnie wystąpił w rozgrywkach Azjatyckiej Ligi Mistrzów (ACL) w 2009 i 2019 roku. Debiut w tych rozgrywkach nastąpił 10 marca 2009 roku w wyjazdowym spotkaniu przeciwko chińskiemu klubowi Beijing Guo’an. Spotkanie zakończyło się porażką gości w stosunku 2:0. W fazie grupowej Newcastle Jets ostatecznie wygrało trzy mecze, dwukrotnie pokonując południowokoreańską drużynę Ulsan Hyundai FC (I. mecz: 2:0; II. mecz: 1:0) oraz w rewanżu Beijing Guo’an (2:1). Fazę grupową klub zakończył na 2. miejscu z 10 punktami, co premiowało klub do dalszej gry w rozgrywkach. W 1/8 finału rozgrywek Newcastle Jets uległo południowokoreańskiej drużynie Pohang Steelers w stosunku 0:6 i zakończyło swój udział w rozgrywkach.
W sezonie 2019 Newcastle Jets zakończyło zmagania na fazie kwalifikacyjnej. W rundzie play-off Newcastle Jets uległo japońskiej drużynie Kashima Antlers w stosunku 1:4.
Newcastle United Jets FC w poszczególnych sezonach.
Źródła: www.ozfootball.net i www.ultimatealeague.com.
Legenda:
 mistrzostwo ligi, 1. miejsce w sezonie zasadniczym lub zwycięstwo w innych rozgrywkach;
 2. miejsce w sezonie zasadniczym lub finał rozgrywek;
 3. miejsce w sezonie zasadniczym lub 3. miejsce w innych rozgrywkach.
Rezerwy i sekcja kobieca.
Rezerwy.
Sekcja młodzieżowa klubu Newcastle United Jets FC została założona w 2008 roku, gdy po raz pierwszy zorganizowano rozgrywki juniorskiej ligi A-League National Youth League (od sezonu 2018/2019 funkcjonują pod nazwą Y-League). Najlepsze rezultaty zespół młodzieżowy osiągał w sezonach 2013/2014 i 2015/2016 zajmując odpowiednio 2. miejsce w lidze oraz 2. miejsce w Konferencji B. Dodatkowo rezerwy klubu od 2014 roku przystąpiły do stanowych rozgrywek National Premier Leagues Northern NSW. W inauguracyjnym sezonie (2014) rezerwy Newcastle Jets zwyciężyły w sezonie zasadniczym i dotarły do półfinału serii finałowej rozgrywek.
Sekcja kobieca.
Sekcja kobieca klubu Newcastle United Jets FC została założona w 2008 roku i przystąpiła do rozgrywek W-League od sezonu 2008/2009. Inauguracyjne spotkanie odbyło się 26 października 2008 roku w meczu domowym przeciwko zespołowi Canberra United FC. Spotkanie zakończyło się zwycięstwem drużyny Newcastle Jets w stosunku 2:1. Sekcja kobieca klubu dwukrotnie kończyła sezon zasadniczy (2008/2009 i 2017/2018) na miejscu premiowanym awansem do serii finałowej. Były to odpowiednio 2. i 3. miejsce w sezonie zasadniczym. W serii finałowej klub Newcastle Jets za każdym razem odpadał na etapie półfinału rozgrywek.
Stadion.
Newcastle United Jets od czasu przystąpienia do rozgrywek National Soccer League oraz A-League rozgrywa swoje domowe spotkania na obiekcie Newcastle International Sports Centre o pojemności 30 000 widzów. Stadion został oddany do użytku w 1970 roku. Położony jest przy ulicy Turton Road w dzielnicy Broadmeadow (City of Newcastle). Transport publiczny w okolicy stadionu obsługiwany jest przez komunikację autobusową oraz kolejową (stacja Broadmeadow). Ponadto w pobliżu stadionu zlokalizowany jest parking samochodowy dla kibiców.
Newcastle Jets sporadycznie swoje mecze domowe w A-League rozgrywał również na innych obiektach sportowych w Nowej Południowej Walii. Dotychczas w roli gospodarza wystąpił na dwóch innych stadionach:
Kibice i rywalizacje.
Kibice prowadzący doping na meczach Newcastle Jets skupieni są wokół grupy "Squadron Novocastria", która funkcjonuje od 2005 roku z przerwami. Człon nazwy grupy "Novocastria" oznacza przynależność kibiców do regionu Hunter. Kibice zrzeszeni wokół grupy "Squadron Novocastria" prowadzą własną stronę internetową pod adresem internetowym newcastlefootball.net. W 2012 roku kibice na oficjalny hymn klubowy wybrali utwór "Never Tear Us Apart" rockowego zespołu INXS. Dodatkowo na początku 2017 roku powstała nowa nieoficjalna grupa kibiców zaangażowanych w doping na meczach Newcastle Jets pod nazwą "The Newcastle City Legionaries".
The F3 Derby.
The F3 Derby określenie spotkań rozgrywanych pomiędzy Newcastle United Jets i Central Coast Mariners FC. Rywalizacja obu zespołów wynika z ich bliskiego położenia geograficznego, między miastami Newcastle i Gosford odległość wynosi około 70 km (w linii prostej). Pierwsze spotkanie zostało rozegrane 7 maja 2005 roku w ramach kwalifikacji do rozgrywek Oceania Club Championship. Spotkanie zakończyło się wynikiem 0:0, a w rzutach karnych drużyna Newcastle Jets przegrała 2:4. W 2008 roku obie drużyny spotkały się w finale rozgrywek krajowych. W finale drużyna Newcastle Jets wygrała z zespołem Central Coast Mariners, zdobywając tytuł mistrza kraju.
Rekordy.
Poniżej zaprezentowano rekordy klubu od 2005 roku. Dla rozgrywek NSL podano wyłącznie najwyższą wygraną i porażkę Newcastle Jets. Stan na 27 kwietnia 2019 roku.
Najwyższa wygrana:
Najwyższa porażka:
Najwięcej zwycięstw z rzędu:
Najwięcej porażek z rzędu:
Najdłuższa seria bez przegranego meczu:
Najdłuższa seria bez wygranego meczu:

</doc>
<doc id="1471345" url="https://pl.wikipedia.org/wiki?curid=1471345" title="NLD">
NLD



</doc>
<doc id="1471346" url="https://pl.wikipedia.org/wiki?curid=1471346" title="William Fox">
William Fox

William Fox (ur. 1812 w South Shields w Anglii, zm. 23 czerwca 1893 w Auckland) – polityk nowozelandzki, czterokrotny premier Nowej Zelandii w czasach, gdy była jeszcze brytyjską kolonią.
Pochodził z dość zamożnej angielskiej rodziny, studiował w Oksfordzie i Londynie. Szczegóły dotyczące jego młodości zostały jak do tej pory słabo zbadane przez historyków - są w jego wczesnej biografii lata, o których nie wiadomo właściwie nic. Na początku lat 40. XIX wieku uzyskał prawo wykonywania zawodu adwokata, a w 1842 poślubił Sarę Halcomb. Wkrótce potem wspólnie postanowili wyemigrować do Nowej Zelandii, gdzie Fox kontynuował pracę prawnika, dorabiając jednocześnie jako dziennikarz lokalnych pism. W 1843 stracił uprawnienia adwokackie po tym, jak odmówił złożenia wymaganej nowozelandzkim prawem przysięgi.
W tym samym roku został zatrudniony przez New Zealand Company, instytucję odpowiedzialną za rozwój brytyjskiego osadnictwa na Nowej Zelandii. Został skierowany w okolice miasta Nelson, gdzie miał negocjować porozumienie między osadnikami a rdzenną ludnością maoryską. Z czasem stawał się postacią coraz bardziej znaną i zaangażowaną w kręgach nowozelandzkiej polityki. Opowiadał się za przyznaniem Nowej Zelandii autonomii politycznej w ramach imperium brytyjskiego.
W latach 1851-1855 odbył wraz z żoną długą podróż zagraniczną, w czasie której odwiedzili Wielką Brytanię, Kubę, USA i Kanadę. Jego powrót zbiegł się w czasie z nadaniem Nowej Zelandii konstytucji i utworzeniem władz autonomicznych. Został wybrany do parlamentu kolonii i już po 13 dniach zdołał obalić gabinet Henry’ego Sewella i utworzyć własny, który jednak również przetrwał zaledwie 13 dni. Po objęciu władzy przez Edwarda Stafforda początkowo odsunął się na boczny tor, ale wkrótce potem został przywódcą opozycji.
W 1861 udało mu się przeforsować wotum nieufności dla gabinetu Stafforda i zająć jego miejsce. Najważniejsze wprowadzone przez niego zmiany dotyczyły przyjęcia bardziej łagodnej polityki wobec Maorysów. Wywołało to ostry konflikt między nim a reprezentującym w kolonii rząd londyński gubernatorem George’em Greyem. W efekcie Fox został obalony w 1862, a jego miejsce zajął Frederick Whitaker. Początkowo Fox przyjął rolę jednego z jego ministrów, ale potem znów opuścił na kilka lat kraj, tym razem podróżując po Australii.
W 1869 po raz kolejny Fox starł w kampanii wyborczej ze Staffordem, którego pokonał i po raz trzeci został premierem. Znów zdecydował o poluzowaniu polityki wobec Maorysów, rezygnując z użycia wobec nich sił. Najważniejszym problemem gabinetu szybko stała się narastająca rywalizacja między premierem a jego ministrem finansów Juliusem Vogelem, promującym ambitny plan szybkiego rozwoju gospodarczego. Wewnętrzna słabość obozu rządzącego została wykorzystana przez Stafforda, który w 1872 zdołał powrócić do władzy.
Po tej porażce Fox ogłosił swoje wycofanie się z polityki. W 1873 następca Stafforda, George Waterhouse, nieoczekiwanie podał się do dymisji. Fox zgodził się wówczas został tymczasowym premierem, dopóki Vogel nie powróci do kraju z wyjazdu zagranicznego. Gdy tylko to nastąpiło, definitywnie rozstał się z premierostwem.
Pod koniec życia Fox zaangażował się w działalność społeczną, przede wszystkim w ruch walki z alkoholizmem. W 1879 został udekorowany Orderem św. Michała i św. Jerzego klasy Rycerz Komandor, co dało mu prawo używania tytułu Sir. Do końca był też bardzo aktywny fizycznie - w 1892, mając 80 lat, zdobył szczyt wulkanu Egmont. Zmarł rok później. Nie pozostawił po sobie biologicznych potomków, ale miało jedno adoptowane dziecko.

</doc>
<doc id="1471348" url="https://pl.wikipedia.org/wiki?curid=1471348" title="Kooptacja (biologia)">
Kooptacja (biologia)

Kooptacja (również egzaptacja) – termin w biologii ewolucyjnej oznaczający proces przysposabiania się - w procesie ewolucji - pewnych istniejących już, złożonych struktur do nowych funkcji. W odróżnieniu do adaptacji, gdzie jako przystosowanie do środowiska wykształca się nowy narząd. 
Z pojęciem związany jest również starszy termin preadaptacja, którym określa się cechę lub organ, który uległ kooptacji.
Przykłady:

</doc>
<doc id="1471351" url="https://pl.wikipedia.org/wiki?curid=1471351" title="Katedra w Oslo">
Katedra w Oslo

Katedra w Oslo (norw. "Oslo domkirke") – katedra luterańska w centrum Oslo, stolicy Norwegii. 
Historia.
Budowę pierwszej katedry w tym miejscu rozpoczął w XII wieku król Sigurd I Krzyżowiec. Kościołowi nadano wezwanie św. Hallvarda. W 1624 roku król Chrystian IV Oldenburg postanowił przesunąć miasto na zachód, bliżej twierdzy Akershus. Wzniesioną w nowym mieście świątynię konsekrowano w 1639 i nadano jej imię Świętej Trójcy. Niespełna 50 lat po jej wzniesieniu świątynia spłonęła. Budowę obecnej świątyni zakończono w 1697, podczas budowy użyto kamienia z dwóch starszych katedr oraz cegieł sprowadzonych z Holandii. Oryginalnie była ona dużo skromniejsza niż obecnie, a wieża była znacznie niższa i nie miała iglicy. 
Została wybudowana w stylu barokowym. W katedrze odbywają się koronacje i śluby królów norweskich. Mieści się przy placu Stortorvet. Z powodu remontu kościół był zamknięty od sierpnia 2006 roku do uroczystego otwarcia 18 kwietnia 2010 roku.

</doc>
<doc id="1471353" url="https://pl.wikipedia.org/wiki?curid=1471353" title="Autyzm wysokofunkcjonujący">
Autyzm wysokofunkcjonujący

Autyzm wysokofunkcjonujący (ang. "High-functioning autism", "HFA") – nieformalne określenie jednego z typów autyzmu dziecięcego, rodzaj całościowych zaburzeń rozwoju należący do szerokiego spektrum autystycznego (podobny do zespołu Aspergera). Etiologia, mechanizmy i możliwości psychoterapii nie zostały dotychczas ustalone. Znanymi przedstawicielami grupy osób z HFA są Temple Grandin i Darold Treffert.
Objawy.
Dziecko z AS/HFA ma ograniczony kontakt z rodziną i spędza mało czasu z rówieśnikami. Bywa bardziej od innych dzieci zafascynowane różnymi systemami (np. zabawki, urządzenia mechaniczne, matematyka). Bardziej konsekwentnie niż one podąża za własnymi pragnieniami i przekonaniami. Tego rodzaju różnice w zachowaniach bywają uznawane za „upośledzenie” lub „zaburzenia” (niepełnosprawności), jednak część psychologów sugeruje stosowanie pojęć „odmienność” i „styl poznawczy”. Odmienność utrudnia integrację, będącą warunkiem rozwoju w kolejnych okresach życia. Iloraz inteligencji osób z HFA jest bardzo zróżnicowany – często przekracza 115 (zob. skala Wechslera), co sprawia, że osoby z autyzmem wysokofunkcjonującym w miarę dobrze lub dobrze funkcjonują w społeczeństwie.
Krytyka.
Wielu autystycznych aktywistów i samorzeczników nie zgadza się z kategoryzowaniem jednostek jako osób z „wysokofunkcjonującym” lub „niskofunkcjonującym” autyzmem, argumentując że określenie „niskofunkcjonujący autyzm” sprawia, że inni mają niskie oczekiwania wobec dziecka i postrzegają je jako „mniej warte”. Krytycy określeń „wysokofunkcjonujący” i „niskofunkcjonujący” zauważają, że funkcjonowanie jednostki może być zmienne z dnia na dzień, a takie wyrażenia nie biorą takich czynników pod uwagę. Ponadto prowadzi to do nieuwzględnienia w dyskusji osób z „średniofunkcjonującym autyzmem”, a przez to, że spektrum autyzmu jest nieliniowe, jednostki znajdujące się w nim mogą być wysokofunkcjonujące w pewnych obszarach życia, a w innych – średnio- lub niskofunkcjonujące.
Zauważa się również, że określenie osoby jako wysokofunkcjonującej może wynikać z jej postrzegania przez otoczenie wskutek stosowania przez nią „kamuflażu”, co jest dla niej wyczerpujące i dezorientujące, z czym wiążą się często współwystępujące zaburzenia lękowe, depresja, zaburzenia tikowe czy zaburzenia odżywiania.

</doc>
<doc id="1471355" url="https://pl.wikipedia.org/wiki?curid=1471355" title="8 Armia (III Rzesza)">
8 Armia (III Rzesza)

8 Armia (niem. "8. Armee") – jedna z niemieckich armii ogólnowojskowych z okresu II wojny światowej
Historia.
Armia została utworzona rozkazem z dnia 1 sierpnia 1939 z dowództwa nr 3 ("Heeresgruppenkommando 3") w Dreźnie.
Po utworzeniu została włączona w skład Grupy Armii "Południe" i w jej składzie brała udział w kampanii wrześniowej. Wzięła udział w bitwie nad Bzurą. Po zakończeniu działań bojowych znalazła się na linii demarkacyjnej pomiędzy wojskami niemieckimi a radzieckimi, nosiła wtedy nazwę Dowództwo Odcinka Granicznego "Mitte" ("Grenzabschnittskommando Mitte") i pełniła tam służbę do 13 października 1939. W dniu 20 października 1939 r. została przemianowana w 2 Armię i przerzucona na Zachód.
Ponownie utworzona w rozkazem z dnia 22 sierpnia 1943 z Grupy Operacyjnej "Kempf" i weszła w skład Grupy Armii "Południe". Brała udział w walkach na terenie Ukrainy, Rumunii, Węgier i Austrii. W okresie od kwietnia 1944 do grudnia 1944 roku dowództwo armii było jednocześnie dowództwem Grupy Armijnej "Wöhler", w skład której oprócz 8 Armii, wchodziły także rumuńska 1 Armia, a później węgierskie 2 i 1 Armia. Armia skapitulowała w maju 1945 roku na terenie Austrii.

</doc>
<doc id="1471368" url="https://pl.wikipedia.org/wiki?curid=1471368" title="Miksopterygium">
Miksopterygium



</doc>
<doc id="1471369" url="https://pl.wikipedia.org/wiki?curid=1471369" title="Wacho">
Wacho

Wacho, Wachon (?–540) – król Longobardów w latach ok. 510–540.
Prowadził zręczną politykę opierającą się na dobrych stosunkach z Bizancjum i wykorzystywaniem konfliktów pomiędzy plemionami germańskimi. Umiejętnie prowadził też politykę matrymonialną, co umożliwiło mu zabezpieczenie dobrych stosunków z sąsiadami. Miał kolejno trzy żony:

</doc>
<doc id="1471370" url="https://pl.wikipedia.org/wiki?curid=1471370" title="Västra skogen">
Västra skogen

Västra skogen - skalna stacja sztokholmskiego metra, położona w gminie Solna, w dzielnicy Huvudsta. Tutaj rozdzielają się dwie niebieskie linie (T10 i T11). Dziennie korzysta z niej około 7 600 osób. Wygląd stacja zawdzięcza Sivertowi Lindblomowi.
Leży na głębokości 40 m, wyjście znajduje się przy Johan Enbergs Väg. Stację otwarto 31 sierpnia 1975, posiada dwa perony. Znajdują się tutaj najdłuższe schody ruchome w całym systemie metra, liczą sobie 66 m długości.
Część Huvudsty z tą stacją metra nazywano wcześniej "Ingentingskogen", stacja Västra skogen miała nosić taką nazwę jednak jej nie przyjęto.

</doc>
<doc id="1471380" url="https://pl.wikipedia.org/wiki?curid=1471380" title="Fregaty typu River">
Fregaty typu River

Fregaty typu River – brytyjskie fregaty z okresu II wojny światowej. Zbudowano 151 okrętów dwóch podstawowych wersji. Większość okrętów służyła w Royal Navy, część przekazano m.in. do Royal Australian Navy i Royal Canadian Navy. Po II wojnie światowej liczne okręty przekazano sojuszniczym marynarkom wojennym.
Znaczenie.
Pierwsze w historii typ i okręty klasy fregata.
Historia.
Po wybuchu II wojny światowej w Wielkiej Brytanii pojawiła się potrzeba posiadania tanich w produkcji jednostek eskortowych przeznaczonych do zwalczania okrętów podwodnych na wodach Atlantyku. W celu zaspokojenia tych potrzeb inżynier William Reed zaprojektował typ okrętów mających właściwości eskortowców typu "Black Swan", które mogły być produkowane na masową skalę w cywilnych stoczniach. Okręty miały posiadać sprawdzone rozwiązania konstrukcyjne wykorzystane przy budowie korwet typu "Flower". W porównaniu do korwet nowe okręty otrzymały szersze i dłuższe kadłuby, dzięki czemu zwiększył się ich zasięg i prędkość. Wykorzystanie na okrętach cywilnych podzespołów i metod budowy umożliwiło masową produkcję w małych, mniej zaawansowanych technicznie stoczniach. W celu obniżenia kosztów zamiast turbiny parowej okręty wyposażono w maszynę parową.
Poważną ich wadą była jednak zbyt mała szybkość. W czasie ataków na konwoje przez niemieckie okręty podwodne, fregaty nie były w stanie ich ścigać. Z tego powodu Niemcy doprowadzali nierzadko atak do końca.
Budowa pierwszych okrętów rozpoczęła się na początku 1941. Pierwsze okręty typu zaczęły wchodzić do służby wiosną 1942. Podczas II wojny światowej zatopiono lub uznano za całkowicie zniszczone 10 okrętów tego typu (HMCS „Chebogue” – U-1227, HMS „Cuckmere” – U-223, HMS „Itchen” – U-666, HMS „Lagan” – U-270, HMCS „Magog” – U-1223, HMS „Mourne” – U-767, HMCS „Teme” – U-315, HMS „Tweed” – U-305, HMCS „Valleyfield” – U-548, HMS „Cam” – wybuch własnych bomb głębinowych).
Po zakończeniu wojny okręty typu przekazywano sojuszniczym marynarkom wojennym, gdzie były poddawane modernizacjom i pozostawały w służbie do połowy lat 70. XX wieku. HMAS „Diamantina” został zachowany jako okręt-muzeum w Brisbane (Australia). HMCS „Stormont” przebudowany został na luksusowy jacht, własność Aristotelisa Onasisa.

</doc>
<doc id="1471382" url="https://pl.wikipedia.org/wiki?curid=1471382" title="Płaszczkowate">
Płaszczkowate



</doc>
<doc id="1471384" url="https://pl.wikipedia.org/wiki?curid=1471384" title="Vastra skogen">
Vastra skogen



</doc>
<doc id="1471385" url="https://pl.wikipedia.org/wiki?curid=1471385" title="Vaestra skogen">
Vaestra skogen



</doc>
<doc id="1471386" url="https://pl.wikipedia.org/wiki?curid=1471386" title="Call Me">
Call Me

Call Me – siódma kompozycja na albumie The Cosmos Rocks wydanego przez Queen + Paul Rodgers i zarazem trzeci singiel z tego albumu, który ukazał się jako CD Acetate Promo. Piosenka została napisana przez Paula Rodgersa, na albumie podpisane jako autorstwo zespołowe Queen + Paul Rodgers. Utwór z gatunku rockabilly, w stylu dawnego hitu Crazy Little Thing Called Love. 
Członkowie zespołu o utworze.
Brian May, magazyn Classic Rock: ""Paul napisał parę naprawdę fajnych kawałków, które można by porównać do naszego stylu z czasów "Sheer Heart Attack", między innymi bardzo przyjemną pioseneczkę "Call Me". Nie powiem, że jest podobna do "Killer Queen", ale ma w sobie taką samą lekkość."
Roger Taylor, BBC Radio 2: "To było tylko jedno podejście. Paul powiedział: "Patrz, mam taką jedną rzecz.". No i ja grałem na perkusji, on na gitarze akustycznej i tak powstał szkielet całej piosenki. To było bardzo relaksujące. Później Brian dodał do tego trochę świetnych gitar i tak, bardzo spontanicznie, powstała ta krótka piosenka.""

</doc>
<doc id="1471388" url="https://pl.wikipedia.org/wiki?curid=1471388" title="Karol Łukaszewicz">
Karol Łukaszewicz

Karol Łukaszewicz (ur. 2 lipca 1901 w Krakowie, zm. 1 lipca 1973 we Wrocławiu) – polski teatrolog, reżyser, przyrodnik, organizator i pierwszy polski dyrektor wrocławskiego zoo.
Życiorys.
Był synem Karola, lekarza dentysty, i Teresy z Jabłońskich; przyrodnikiem, autorem prac botanicznych był też jego starszy brat Józef Karol. Karol Łukaszewicz był absolwentem szkoły teatralnej (1921–1924) i konserwatorium muzycznego (1925-1928) w Krakowie. Przyrodą, a zwłaszcza problemami hodowli dzikich zwierząt, interesował się już w latach 20. XX w., odbywając wiele podróży szkoleniowych do zagranicznych zoo oraz studiując we własnym zakresie literaturę przedmiotu.
Był organizatorem krakowskiego zoo, gdzie też pracował do 1939, a także współorganizatorem i współpracownikiem katowickiego Muzeum Przyrodniczego (od 1925) i współpracownikiem Muzeum Przyrodniczego PAN w Krakowie (w 1946). Jednocześnie, w latach 20. i 30. XX w. oraz w 1945–1947, pracował jako przewodnik turystyczny w Krakowie i Wieliczce, w 1929-1939 r. wykładał historię teatru, tańca i sztuki w krakowskiej Szkole Dramatycznej, a także uczył tam języków obcych oraz był reżyserem szeregu baletów.
1 czerwca 1947 objął posadę dyrektora wrocławskiego zoo, które uległo prawie całkowitemu zniszczeniu w czasie wojny. Od podstaw odtworzył kolekcję zwierząt, przeprowadził remont zniszczonych budynków i doprowadził do otwarcia ogrodu 18 lipca 1948. W 1957 dzięki jego staraniom zoo otrzymało wielki obszar przylegający od wschodu do dotychczasowego terenu ogrodu, podwajając powierzchnię. Z inicjatywy Łukaszewicza powstał około 1955 r. budynek akwarium (wykorzystano na to przebudowane poniemieckie obiekty gospodarcze). W 1966 r. utracił stanowisko dyrektora, lecz pracował jeszcze w Zoo wrocławskim do emerytury w 1969.
W 1968 doktoryzował się na Uniwersytecie Wrocławskim pracą poświęconą turowi. Był autorem około 100 prac naukowych i popularnonaukowych, wykonywał też ilustracje zwierząt do wydawnictw i na wystawy.
Pochowany na krakowskim Cmentarzu Rakowickim.
Książki autorstwa Karola Łukaszewicza:
Wybrane artykuły Karola Łukaszewicza:

</doc>
<doc id="1471390" url="https://pl.wikipedia.org/wiki?curid=1471390" title="Stasys Sedbaras">
Stasys Sedbaras



</doc>
<doc id="1471391" url="https://pl.wikipedia.org/wiki?curid=1471391" title="Natalia Sanguszkowa">
Natalia Sanguszkowa

Natalia z Potockich Sanguszkowa herbu Pilawa (ur. 1807, zm. 17 listopada 1830) – córka Anny Potockiej (1776-1867) i Aleksandra Potockiego.
14 maja 1829 w Warszawie Natalia poślubiła księcia Romana Sanguszkę – syna wicebrygadiera Kawalerii Narodowej ze Sławuty. Miała z nim córkę, Marię Klementynę Sanguszko (1830-1903), która wyszła za mąż za hrabiego Alfreda Józefa Potockiego w dniu 18 marca 1851 w Sławucie.
Natalia otrzymała Order Krzyża Gwiaździstego. Potoccy krótko po narodzinach Natalii zmienili nazwę swej posiadłości (Bażantarnia) na Natolin od jej imienia (dziś rejon warszawskiej dzielnicy Ursynów). Natalia zmarła rok po ślubie i kilka miesięcy po urodzeniu córki. Jej pomnik-sarkofag autorstwa Ludwika Kauffmanna wykonany z fundacji ojca Natalii Aleksandra Potockiego w latach 1834–1838 znajduje się na terenie parku w Natolinie.

</doc>
<doc id="1471397" url="https://pl.wikipedia.org/wiki?curid=1471397" title="Język kasycki">
Język kasycki

Język kasycki – język izolowany, używany w starożytności przez lud Kasytów, przybyłych z gór Zagros do południowej Mezopotamii w XVII wieku p.n.e. Nie wykazuje pokrewieństwa z językiem sumeryjskim, podobnie jak z językami semickimi czy też językami indoeuropejskimi, choć występują w nim indoeuropejskie zapożyczenia. Kasyci byli ludem o niezidentyfikowanym do końca pochodzeniu. Dominującym elementem u niego były cechy indo-irańskie. Po przybyciu do Babilonii Kasyci założyli własną dynastię i przejęli lokalny język. Język Kasytów został dostrzeżony dzięki zachowanej w źródłach akadyjskich onomastyce i nielicznym słowom, nienależącym do języka akadyjskiego.
Tekstów zapisanych w języku kasyckim nie odkryto. Liczba zachowanych w źródłach akadyjskich słów kasyckich wynosi niewiele ponad 60. Pojęcia te ograniczają się jedynie do określonych pól semantycznych: ras koni, części rydwanów, terminów z zakresu irygacji, nazw roślin i tytułów. Około 200 dodatkowych zrostków wyodrębniono dzięki badaniom antroponimów, toponimów, teonimów oraz imion nadawanych przez Kasytów koniom. Dzięki badaniom teonimicznym z imion władców wyodrębniono imiona bóstw kasyckich.
Przykłady słów kasyckich: "barhu" – „głowa” (hur. "pahi" – „głowa”), "bašhu" – „bóg” (hur. "ašhu" – „wysoki”), "buri", "ubri" – „pan” (hur. "ebri, ewri"; urart. "euri" – „pan, władca”), "burna" – „sługa” (hur. "burami" – „sługa”; urart. "bura" – „sługa, niewolnik”), "dakaš" – „gwiazda”, "dagigi" – „niebo”, "iaš" – „kraj” (hur. "eše" – „ziemia”), "kukla" – „niewolnik, sługa”, "mali" – „człowiek”, "mele/i" – „niewolnik, sługa”, "ulam" – „syn, dziecko”. 
Język kasycki nie należał do języków indoeuropejskich, ani do semickich. Pokrewieństwo z językiem elamickim jest wątpliwe. Taką teorię wysunął Georg Hüsing. Według Augusta Ancillottiego kasycki należał do bliżej nieokreślonego i słabo poświadczonego języka indo-irańskiego z rodziny języków indo-europejskich. W świetle badań Arnauda Fournet'a jest językiem, spokrewnionym z huro-urartyjskimi. Istniała także teoria o przynależności kasyckiego do rodziny języków kartwelskich.
Kasycki był językiem aglutynacyjnym, prawdopodobnie używającym głównie zrostków. Istniały przynajmniej cztery samogłoski: a, u, e oraz i, z tym że dwie ostatnie nie zawsze były rozróżniane. Ponieważ nie odnaleziono ani jednego zdania zapisanego w języku kasyckim, nie można nic powiedzieć o składni ani fleksji. Z analizy kasyckich imion własnych można wnioskować, że posiadały następującą strukturę: rdzeń czasownika – znacznik rodzaju czasownika (np. "-a-" dla czas. ruchu, "-i-" dla czas. przechodnich, "-u-" dla czas. nieprzechodnich) – znacznik czasu (np. "-∅-" na oznaczenie czasu teraźniejszego, "-b-" na oznaczenie czasu przeszłego) – dopełnienie (np. "-di-" „mnie”, "-mba-" „ciebie”, "-i-" „jego/jemu”) – podmiot (np. "-ti/di" „ja”, "-mba/mma" „ty”, "-a" „on”, "-e/i" „ona”, "-nnu/nna/nni" „oni”; często jako podmiot występuje imię boga). 
Przykłady imion kasyckich:

</doc>
<doc id="1471399" url="https://pl.wikipedia.org/wiki?curid=1471399" title="Kiczora (Pasmo Lubomira i Łysiny)">
Kiczora (Pasmo Lubomira i Łysiny)

Kiczora (725 m) – szczyt w Paśmie Lubomira i Łysiny, które według Jerzego Kondrackiego należy do Beskidu Wyspowego. Na mapach pasmo to czasami zaliczane jest do Beskidu Makowskiego.
Leży na południowym skraju Pasma Lubomira i Łysiny, będąc zakończeniem grzbietu odbiegającego z Łysiny poprzez Patryję na południe. Masyw Kiczory od zachodu i południa opiera się o dolinę Raby, na północy ogranicza go dolina Świątkowego Potoku, zaś od wschodu – Kasinianki. Kopuła szczytowa znajduje się w jego środkowo-wschodniej części. Odbiegają od niej trzy grzbiety; długi północno-wschodni w kierunku Patryji, krótki południowo-zachodni opadający do doliny Raby i jeszcze krótszy północno-zachodni do szczytu Kamionka. Oprócz głównej kulminacji, nieco od niej na północ jest drugi, niższy niewybitny wierzchołek. Powyżej 600 m n.p.m. stoki są porośnięte lasem, niżej lesistość stopniowo maleje.
Około 700 m na północ od wierzchołka przebiega żółty szlak turystyki pieszej z Lubnia na Łysinę. Na północnym zboczu Kiczory osiąga on wysokość ok. 620 m n.p.m.

</doc>
<doc id="1471401" url="https://pl.wikipedia.org/wiki?curid=1471401" title="Gintaras Furmanavicius">
Gintaras Furmanavicius



</doc>
<doc id="1471406" url="https://pl.wikipedia.org/wiki?curid=1471406" title="Domestos">
Domestos

Domestos – międzynarodowa marka środków czystości, należąca do koncernu Unilever. Produkty Domestos są sprzedawane w co najmniej 35 krajach.
Historia.
Marka Domestos powstała w 1929 roku w Wielkiej Brytanii. Jej twórcą był Wilf Handley, który z dystrybutora umieszczonego na rowerze sprzedawał płyn czyszcząco-dezynfekujący. W miarę wzrostu sprzedaży markę Domestos zaczęto pakować w duże szklane butle. W latach 50. XX wieku zmienił się sposób pakowania na bardziej poręczny z papierową etykietą oraz charakterystyczną czerwoną zakrętką – której kształt nie uległ radykalnej zmianie do dziś.
Na początku lat 60. markę Domestos przejął Unilever, wprowadzając tym samym produkt pakowany w plastikową niebieską butelkę. Na przełomie lat 80. i 90. marka rozrosła się i obecnie oferuje szeroki asortyment płynów dezynfekujących opartych o działanie chloru lub kwasu (min. podchloryn sodu – NaClO).
Domestos na Świecie.
Domestos jest liderem na rynku środków czystości (22% udział w rynku), a w segmencie płynów do toalet opanował ponad połowę rynku (53% udział w rynku). Jest także liderem na rynku kostek toaletowych.
Nazwa.
W niektórych krajach ze względu na kwestie związane z ochroną znaków towarowych Domestos nosi inną nazwę. W Holandii i Belgii – Glorix, w Indiach i Filipinach – Domex, we Włoszech – Lysoform, natomiast w Japonii – Domesto.
Domestos w Polsce.
W Polsce Domestos pojawił się na rynku w 1993 roku.

</doc>
<doc id="1471407" url="https://pl.wikipedia.org/wiki?curid=1471407" title="Lie Yukou">
Lie Yukou

Lie Yukou, zwany honorowo Liezi, czyli "Mistrz Lie" – prawdopodobnie legendarny chiński filozof taoistyczny, któremu przypisywane jest autorstwo księgi Liezi.
O jego życiu niewiele wiadomo. Miał żyć na początku Okresu Walczących Królestw (przełom VI i V wieku p.n.e.) w księstwie Zheng i być mistykiem oraz pustelnikiem.
Większość historyków uważa, że Lie Yukou nigdy nie istniał i jest jedynie postacią wymyśloną przez późniejszych taoistów jako wzór mędrca.

</doc>
<doc id="1471415" url="https://pl.wikipedia.org/wiki?curid=1471415" title="Michael Caton-Jones">
Michael Caton-Jones

Michael Caton-Jones (ur. 15 października 1957 w Broxburn) – brytyjski reżyser filmowy.
Urodził się w Szkocji jako Michael Jones. Wyjechał do Londynu, pracował w telewizji. Już pierwszy film długometrażowy – "Skandal" z Johnem Hurtem i Bridget Fondą – otworzył mu drogę do Hollywood. W pierwszej połowie lat 90. nakręcił m.in. dramat wojenny "Ślicznotka z Memphis" o załodze bombowca z czasów II wojny światowej oraz psychologiczny "Chłopięcy świat" z Robertem De Niro i Leonardem di Caprio w rolach głównych.
Uznaniem cieszyły się także kolejne sygnowane jego nazwiskiem filmy, historyczny obraz o szkockim rozbójniku "Rob Roy", "Szakal" – remake filmu z lat 70. oraz "Dochodzenie" z De Niro w roli policjanta prowadzącego śledztwo w sprawie własnego syna. Ważnym dziełem w jego dorobku jest także "Strzelając do psów", film ukazujący ludobójstwo w Rwandzie. Kompletnym niewypałem za to okazał się "Nagi instynkt 2", kontynuacja hitu z lat 90.

</doc>
<doc id="1471418" url="https://pl.wikipedia.org/wiki?curid=1471418" title="Michael Caton Jones">
Michael Caton Jones



</doc>
<doc id="1471423" url="https://pl.wikipedia.org/wiki?curid=1471423" title="Rochowate">
Rochowate

Rochowate (Rhinobatidae) – rodzina ryb chrzęstnoszkieletowych z rzędu rajokształtnych (Rajiformes).
Występowanie.
Ocean Atlantycki, Indyjski i Spokojny. Zasiedlają głównie płytkie wody przybrzeżne, rzadko wpływają do estuariów i wód słodkich.
Cechy charakterystyczne.
Rochowate są nietypowymi płaszczkami o cechach zbliżonych do rekinów – dobrze wykształconych ogonach bez kolca, zredukowanym dysku i dwóch płetwach grzbietowych. Żywią się mięczakami, skorupiakami i małymi rybami. Są żyworodne. Młode rodzą się w pełni rozwinięte.
Klasyfikacja.
Rodzaje zaliczane do tej rodziny są zgrupowane w podrodzinach Platyrhininae, Rhininae, Rhinobatinae, Rhynchobatinae:
"Aptychotrema" — "Glaucostegus" — "Platyrhina" — "Platyrhinoidis" — "Rhina" — "Rhinobatos" — "Rhynchobatus" — "Tarsistes" — "Trygonorrhina" — "Zanobatus" — "Zapteryx"

</doc>
<doc id="1471424" url="https://pl.wikipedia.org/wiki?curid=1471424" title="Rhinobatidae">
Rhinobatidae



</doc>
<doc id="1471431" url="https://pl.wikipedia.org/wiki?curid=1471431" title="Język hurycki">
Język hurycki

Język hurycki – wymarły język, używany przez Hurytów na obszarach północnej Mezopotamii, nad jeziorem Wan, wschodniej Anatolii i Syrii północnej już w połowie III tysiąclecia p.n.e.
Źródła do badań nad językiem huryckim.
Język hurycki poświadczony jest w dokumentach, spisanych na tabliczkach glinianych pismem klinowym. Za źródła do badań nad nim uchodzą huryckie teksty, nazwy własne i geograficzne oraz wyrazy, odkryte w tekstach niehuryckich.
Najstarszym huryckim zabytkiem pisanym jest datowana na koniec III tysiąclecia p.n.e. inskrypcja Tiszatala z Urkisz. Jest to dokument fundacyjny. Następnymi w kolejności chronologicznej są teksty babilońskie prawdopodobnie z Larsy. Mają charakter religijny i magiczny. Na koniec XVIII wieku datowana jest dokumentacja religijna z Mari. Zachowało się sześć fragmentów tekstu. W egipskim Tell el-Amarna znaleziono tzw. „list z Mitanni”, napisany przez Tuszrattę. List należy do jednego z najważniejszych świadków języka huryckiego. Z XIV–XIII wieku p.n.e. pochodzą odkrycia z Hattusa. Zabytki stanowią najliczniejszy zbiór tekstów huryckich. Na ten sam okres datowane są teksty z Ugarit, pisane między innymi w alfabecie ugaryckim. Z XIII wieku p.n.e. pochodzą teksty z Emar o charakterze słownikowym, medycznym i magicznym, oraz z Cypru, co do których istnieje przypuszczenie, że zostały napisane w języku huryckim pismem cypro-minojskim. Wyrazy huryckie w tekstach, pisanym innym językiem, odkryte zostały w źródłach z Arrapha, Alalach, Ugarit i Hattusa.
Charakterystyka języka.
Język hurycki należy do huro-urartyjskiej rodziny językowej. Pokrewieństwo języka huryckiego z urartyjskim, będącym późną formą huryckiego, udowodniono już w dziewiątej i dziesiątej dekadach XIX wieku na skutek badań nad językiem urartyjskim. W 1954 roku badacze języka urartyjskiego – Georgij Klimow i Jan Braun – wykazywali jego pokrewieństwo z językami wajnachskimi z grupy językowej nachijsko-dagestańskiej, niemniej jednak – z powodu dalszej analizy – twierdzenie, że język hurycki jest spokrewniony z językami kaukaskimi, jest pozbawione podstaw.
Hurycki jest językiem aglutynacyjnym, ergatywnym i polisyntetycznym.
Słownictwo Hurytów miało liczne zapożyczenia z akadyjskiego i sumeryjskiego (m.in. "szarii" – król, "hikalli" – pałac, "tamkari" – kupiec, "tabali" – kowal), co sugeruje, że Huryci, zanim przybyli do Mezopotamii, byli ludem stosunkowo słabo rozwiniętym. W dostępnych tekstach huryckich dostrzegalne jest zróżnicowanie dialektalne. Najlepiej rozwinięte wydawały się dialekty zachodnie, prezentowane przez „list z Mitanni”, znaleziska z Hattuszy oraz Ugarit. W II tysiącleciu p.n.e. język wzbogacił się o element indoirański. Tzw. "marijannu" (rydwan i człowiek na rydwanie), dzięki umiejętności posługiwania się zaprzęgniętymi w konie rydwanami, przeniknęli na Wyżynę Armeńską i stworzyli podwaliny do powstania państwa Mitanni. Z tego okresu pochodzą takie zapożyczenia, jak, na przykład, "hapalki" – żelazo. Wyraz ten za pośrednictwem Hurytów przyjął się w języku akadyjskim.
Imiona własne w języku huryckim.
Za pośrednictwem języka huryckiego przetrwały we współczesnej toponimii starożytne nazwy niektórych rzek na obszarze Mezopotamii, na przykład: "Puranti" – Eufrat, "Purana" – grc. Pyramos (współczesna Ceyhan).
Łatwe do ustalenia, dzięki dostarczonemu materiałowi źródłowemu, są huryckie imiona osób. Wyróżniają się między nimi imiona teoforyczne, które w większości składają się z dwóch członów: atrybutu i imienia bóstwa, na przykład: Szarrikuszuh – Kuszuh jest królem. Powszechnie używano zdrobnień od imion, opartych na imionach bóstw, na przykład: Kiliteszub – Kilija. Imiona były tworzone także od wyrazów pospolitych, do których dodawano morfem słowotwórczy.

</doc>
<doc id="1471439" url="https://pl.wikipedia.org/wiki?curid=1471439" title="Rhinoraja">
Rhinoraja

Rhinoraja – rodzaj ryb chrzęstnoszkieletowych z rodziny Arhynchobatidae, czasami klasyfikowanej jako podrodzina rajowatych (Rajidae).
Klasyfikacja.
Gatunki zaliczane do tego rodzaju:

</doc>
<doc id="1471453" url="https://pl.wikipedia.org/wiki?curid=1471453" title="(136108) 2003 EL61">
(136108) 2003 EL61



</doc>
<doc id="1471454" url="https://pl.wikipedia.org/wiki?curid=1471454" title="(136108) Haumea">
(136108) Haumea

Haumea (symbol: ) – planeta karłowata z Pasa Kuipera, należąca do grupy plutoidów, odkryta 7 marca 2003 roku.
Odkrycie i nazwa.
Choć odkrycie ogłoszono 29 lipca 2005 roku, Haumea została sfotografowana już w 1955 roku i odnaleziona pół wieku później na kliszach z Obserwatorium Palomar. Odkrycie zostało zgłoszone przez grupę José L. Ortiza z Obserwatorium Sierra Nevada w Hiszpanii, chociaż obiekt był obserwowany niezależnie przez grupę Mike'a Browna z Caltech w Stanach Zjednoczonych. Początkowo Brown uznał pierwszeństwo Ortiza, lecz sprawa stała się kontrowersyjna, kiedy pojawiły się wątpliwości, czy Ortiz nie wykorzystał danych zebranych przez grupę z Caltechu.
Kontrowersje wokół odkrycia przyspieszyły ogłoszenie dwóch innych odkryć zespołu Mike'a Browna – Makemake, którego średnica wynosi około 60% średnicy Plutona, oraz ciała o wielkości zbliżonej do Plutona – Eris.
17 września 2008 roku Międzynarodowa Unia Astronomiczna zakwalifikowała Haumeę jako planetę karłowatą i nadała jej obecną nazwę. Jej nazwa pochodzi od Haumei, bogini płodności i porodu w mitologii hawajskiej. Wcześniej nosiła ona tymczasowe oznaczenie 2003 EL61, a także używana była nieoficjalna nazwa – „Santa” (Święty Mikołaj).
Orbita.
(136108) Haumea obiega Słońce po orbicie o mimośrodzie 0,20 i nachyleniu do ekliptyki 28,2° w czasie ok. 281 lat. Średnia odległość tego ciała od Słońca wynosi 42,9 j.a. Początkowo Haumea została zaklasyfikowana do klasycznych obiektów Pasa Kuipera (cubewano), ale później została skreślona z tej listy.
Rozmiary i właściwości fizyczne.
Ciało to nie ma kształtu sferycznego, choć jego rozmiary i masa (ponad 30% masy (134340) Plutona) pozwalały, by w przeszłości uformowało się w obiekt prawie kulisty. Jednak bardzo szybki ruch obrotowy wokół najkrótszej osi (niespełna 4 godziny – jeden z najkrótszych spośród wszystkich ciał Układu Słonecznego o średnicach przekraczających 100 km) spowodował rozciągnięcie planetoidy. Według pomiarów przeprowadzonych za pomocą teleskopu Kecka miał to być obiekt o kształcie grubego cygara o rozmiarach ~1960×1518×996 (średnio 1500) km. Nowsze oszacowania mówią jednak o średnicy około 1595 km.
Przypuszcza się, że w okresie kształtowania się planet ta planetoida transneptunowa mogła wziąć udział w jakiejś ogromnej kosmicznej kolizji z innym ciałem niebieskim. Wtedy właśnie doszło do przyśpieszenia ruchu obrotowego i utworzenia satelitów tego obiektu oraz innych jeszcze ciał, które nie są już powiązane grawitacyjnie z Haumeą. Wskazuje na to odkrycie pięciu planetoid o orbitach zbliżonych do orbity Haumei, których symulacje orbit prowadzą do wspólnego dla tych obiektów punktu. Byłaby to pierwsza znaleziona w Pasie Kuipera rodzina planetoid powstała w trakcie jednej kosmicznej katastrofy.
Około 75% powierzchni Haumei jest pokryte lodem.
Naturalne satelity.
Obserwacje z użyciem optyki adaptacyjnej wykazały, że (136108) Haumea ma dwa księżyce. Większy z nich – Hiʻiaka (tymczasowe oznaczenie: S/2005 (136108) 1) – obiega tę planetoidę po orbicie o mimośrodzie 0,05 w średniej odległości 49 100 km w ciągu 49,12 dni. Jego masa stanowi ok. 1% masy głównego ciała. Ma średnicę szacowaną na ok. 320 km. Nazwa tego księżyca pochodzi od hawajskiej bogini o imieniu Hiʻiaka, jednej z córek Haumei. Wcześniej był on nieoficjalnie nazywany „Rudolph” (jeden z reniferów Świętego Mikołaja z wiersza "A Visit from St. Nicholas").
Mniejszy księżyc – Namaka (tymczasowe oznaczenie: S/2005 (136108) 2) – krąży w średniej odległości 39 300 km w czasie 34,7 dnia. Orbity obydwu satelitów nachylone są względem siebie o ok. 40°. Jego średnica wyliczona na podstawie współczynnika odbijania światła wynosi ok. 160 km. Jego nazwa pochodzi od Namaki, ducha wody zrodzonego z ciała Haumei. Księżyc ten był nieoficjalnie nazywany „Blitzen” (jeden z reniferów Świętego Mikołaja z wiersza "A Visit from St. Nicholas").
Na podstawie obserwacji ruchów tych ciał obliczono masę układu, która wynosi ok. 4,0×1021 kg.
Pierścień.
W październiku 2017 poinformowano o odkryciu wokół Haumei pierścienia. Zaobserwowano go dzięki analizie zjawiska zakrycia gwiazdy przez Haumeę 21 stycznia 2017 roku.

</doc>
<doc id="1471456" url="https://pl.wikipedia.org/wiki?curid=1471456" title="Wysokościowiec Delta">
Wysokościowiec Delta

Biurowiec Delta – postmodernistyczny biurowiec znajdujący się w Poznaniu u zbiegu ulic Stanisława Matyi i Towarowej, w bezpośrednim sąsiedztwie Parku Marcinkowkiego. Zaprojektowany został przez Ewę Pruszewicz-Sipińską i Stanisława Sipińskiego, jako uzupełnienie reprezentacyjnej zabudowy Ringu Stübbena.
Wysokość obiektu wynosi 43,5 m. Posiada 12 kondygnacji (10 pięter oraz 2 kondygnacje podziemne). Oddany do użytku w 2004 roku, stanowi dominantę architektoniczną wschodniej strony Mostu Dworcowego. Wzniesiony na rzadko spotykanym rzucie trójkąta, składa się z dwóch zasadniczych części. Strefa wejściowa nawiązuje do monumentalnych form Ringu, np. portyku Uniwersytetu Ekonomicznego. Elewacje pokryte piaskowcem, a portyk czerwonym granitem.
Wewnątrz, w holu wejściowym, znajduje się statua z popiersiem Hipolita Cegielskiego.

</doc>
<doc id="1471457" url="https://pl.wikipedia.org/wiki?curid=1471457" title="Lifetime">
Lifetime

Lifetime to amerykański zespół muzyczny, założony w 1990 roku w New Brunswick. Grupa reprezentuje gatunek muzyczny określany jako melodyjny hardcore i jest zaliczana do najbardziej wpływowych zespołów tego nurtu.
Historia.
Zespół został założony w 1990 roku przez wokalistę Ariego Katza oraz gitarzystę Dana Yemina. Postanowili oni tworzyć muzykę mającą pozytywne i osobiste przesłanie, sprzeciwiając się reprezentowanej przez hardcore'ową społeczność agresywnej oraz cynicznej mentalności. Mały sukces przyniósł grupie już pierwszy minialbum, wydany w 1991 roku, zatytułowany po prostu "Lifetime". Rok później, zespół wydał swoją pierwszą studyjną płytę ("Background"). Grupa ostatecznie ustabilizowała swój skład w roku 1995, po przyjściu Petera Martina (gitara), Davida Palaitisa (gitara basowa) oraz Scotta Golleya (perkusja). W tym samym czasie, zespół podpisał kontrakt z wytwórnią Jade Tree Records. Niedługo potem wydany został drugi album grupy, "Hello Bastards". Ugruntował on kultową pozycję zespołu w tzw. undergroundzie, a także spopularyzował gatunek muzyczny reprezentowany przez grupę. Rok później, na rynek muzyczny wyszła kompilacja mniej znanych, a także niepublikowanych wcześniej utworów grupy ("Seven Inches"). W 1997 roku, zespół wydał kolejny pełnometrażowy album – "Jersey's Best Dancers" – który osiągnął podobny sukces, co poprzednie wydawnictwa. Ku zaskoczeniu wszystkich, niedługo później zespół został rozwiązany.
Po rozpadzie grupy, Katz, wraz ze swoją żoną – Tannis Kristjanson, a także Palaitisem założyli elektroniczny zespół Zero Zero, zaś Yemin kontynuował tworzenie muzyki hardcore'owej – najpierw z grupą Kid Dynamite, a następnie zespołem Paint It Black.
W sierpniu 2005 roku, doszło do reaktywacji zespołu. Początkowo, zespół miał wystąpić na lokalnym festiwalu Hellfest, z którego dochód zasiliłby organizacje charytatywne. Z przyczyn organizacyjnych do festiwalu jednak nie doszło, ale zamiast tego grupie zaproponowano serię trzech występów w Filadelfii oraz rodzinnym stanie New Jersey, które ostatecznie odbyły się w dniach 19-21 sierpnia. Jak się okazało, na tym nie skończył się powrót zespołu na scenę muzyczną. 17 listopada tego samego roku, grupa oficjalnie ogłosiła swoją reaktywację, włącznie z planami wydania nowej płyty. Po kolejnych występach reaktywacyjnych, tym razem w Kalifornii oraz Teksasie, w marcu 2006 roku grupa podpisała kontrakt z wytwórnią Decaydance Records, należącą do Petera Wentza, wieloletniego fana zespołu. Pod koniec roku, na rynku muzycznym znalazło się pierwsze od niemal dziesięciu lat nowe wydawnictwo grupy (singiel "Two Songs"), zaś w lutym 2007 roku zespół ostatecznie wydał długo wyczekiwany album pełnometrażowy, ponownie o nazwie "Lifetime".

</doc>
<doc id="1471460" url="https://pl.wikipedia.org/wiki?curid=1471460" title="Gastrostomus bairdii">
Gastrostomus bairdii



</doc>
<doc id="1471462" url="https://pl.wikipedia.org/wiki?curid=1471462" title="Rejon lubomelski">
Rejon lubomelski

Rejon lubomelski (ukr. Любомльський район) – rejon obwodu wołyńskiego Ukrainy.
W II RP istniał powiat lubomelski o powierzchni 2054 km². Rejon został utworzony w 1939, jego powierzchnia wynosi 1481 km², a ludność rejonu liczy ponad 39 tysiące osób.
Na terenie rejonu znajduje się 1 miejska rada, 1 osiedlowa rada i 22 silskie rady, obejmujących w sumie 68 miejscowości. Siedzibą władz rejonowych jest Luboml.

</doc>
<doc id="1471463" url="https://pl.wikipedia.org/wiki?curid=1471463" title="Rejon łucki (do 2020)">
Rejon łucki (do 2020)

Rejon łucki – były rejon obwodu wołyńskiego Ukrainy.
Został utworzony w 1940, jego powierzchnia wynosiła 973 km², a ludność rejonu liczyła ponad 56 tysięcy osób.
Na terenie rejonu znajdowały się jedna miejska rada, dwie osiedlowe rady i 29 silskich rad, obejmujących w sumie 83 miejscowości. Siedzibą władz rejonowych był Łuck.

</doc>
<doc id="1471466" url="https://pl.wikipedia.org/wiki?curid=1471466" title="Porsche Tennis Grand Prix 2008">
Porsche Tennis Grand Prix 2008

Tenisowy turniej WTA Porsche Tennis Grand Prix 2008 odbył się w dniach 29 września – 5 października w Stuttgarcie na kortach twardych w hali. Pula nagród wyniosła 650 tysięcy dolarów amerykańskich.

</doc>
<doc id="1471470" url="https://pl.wikipedia.org/wiki?curid=1471470" title="Rejon rożyszczeński">
Rejon rożyszczeński

Rejon rożyszczeński – rejon obwodu wołyńskiego Ukrainy.
Został utworzony w 1940, jego powierzchnia wynosi 928 km2, a ludność rejonu liczy około 39 tysiące osób.
Na terenie rejonu znajduje się 1 miejska rada, 1 osiedlowa rada i 28 silskich rad, obejmujących w sumie 66 miejscowości. Siedzibą władz rejonowych jest Rożyszcze.

</doc>
<doc id="1471473" url="https://pl.wikipedia.org/wiki?curid=1471473" title="Katedra w Reykjavíku">
Katedra w Reykjavíku

Katedra w Reykjavíku (isl. Dómkirkjan) – katedra luterańska w Reykjavíku, stolicy Islandii. Została wybudowana w latach 1789-1796 przy placu Austurvöllur w stylu klasycystycznym przez duńskiego architekta Bertela Thordvaldsena. W 1874 w katedrze po raz pierwszy wykonano hymn Islandii. Członkowie parlamentu Islandii (Althingu) przed każdą sesją uczestniczą w nabożeństwie w katedrze. Katedra mieści się przy ulicy Lækjargata.

</doc>
<doc id="1471475" url="https://pl.wikipedia.org/wiki?curid=1471475" title="Rejon liubomlski">
Rejon liubomlski



</doc>
<doc id="1471477" url="https://pl.wikipedia.org/wiki?curid=1471477" title="Układ z Racconigi">
Układ z Racconigi

Układ z Racconigi – tajny układ podpisany 24 października 1909 w Racconigi, pomiędzy królem Włoch, Wiktorem Emanuelem III, a rosyjskim carem Mikołajem II.
Układ zawierał następujące postanowienia:
Ustalono, że układ pozostaje tajemnicą i może być ujawniony przed inną stroną tylko za obopólną zgodą.
Niedługo później Włochy podpisały nowy układ z Austro-Węgrami z którymi związane były przez sojusz Trójprzymierza, zupełnie lekceważąc podpisane wcześniej porozumienie z Rosją.

</doc>
<doc id="1471480" url="https://pl.wikipedia.org/wiki?curid=1471480" title="Desmatozuch">
Desmatozuch

Desmatozuch ("Desmatosuchus") – rodzaj archozaura należącego do rzędu Aetosauria. Był jednym z największych aetozaurów – osiągał długość 5 m i 1,5 m wysokości. Żył w późnym triasie na terenie współczesnego stanu Teksas w Stanach Zjednoczonych.
Silnym opancerzeniem ciała oraz bezzębnym przodem szczęk przypominał większość innych przedstawicieli Stagonolepididae. Dzioba używał prawdopodobnie do rycia w podłożu i wyrywania roślinności, którą się żywił. Jego pancerz różnił się jednak od opancerzenia innych aetozaurów – desmatozuch miał po bokach grzbietu dwa rzędy kostnych kolców, spośród których najdłuższe (45 cm długości) znajdowały się na wysokości ramion. Odstraszały one drapieżniki i zapewniały dodatkową ochronę w przypadku ataku.
Gatunki.
Obecnie rodzaj "Desmatosuchus" obejmuje dwa gatunki – „"Desmatosuchus"” "chamaensis" uznawany jest za przedstawiciela osobnego rodzaju. Trwają dyskusje, czy powinien on nosić nazwę "Heliocanthus", czy "Rioarribasuchus".

</doc>
<doc id="1471481" url="https://pl.wikipedia.org/wiki?curid=1471481" title="Rejon starowyżewski">
Rejon starowyżewski

Rejon starowyżewski – rejon obwodu wołyńskiego Ukrainy.
Został utworzony w 1940, jego powierzchnia wynosi 1121 km2, a ludność rejonu liczy ponad 30 tysięcy osób.
Na terenie rejonu znajduje się 1 osiedlowa rada i 19 silskich rad, obejmujących w sumie 46 miejscowości. Siedzibą władz rejonowych jest Wyżwa Stara.

</doc>
<doc id="1471482" url="https://pl.wikipedia.org/wiki?curid=1471482" title="Watussi">
Watussi

Watussi (ankole) – rasa bydła domowego hodowana w Afryce wschodniej (głównie Uganda i Rwanda). 
Cechuje się bardzo dużymi (do 1,6 m długości) i rozłożystymi rogami, dużym podgardlem oraz czerwonawą, czasem z białymi plamami, barwą skóry. Wysokość w kłębie do 1,7 m. Jest to rasa głównie mleczna, pozyskuje się od niej także krew, natomiast mięso i skóry mają drugorzędne znaczenie. Ilość posiadanego bydła jest dla wielu plemion (Tutsi, Ankole, Bahima, Bashi, Kigezi, Kiwu) Ugandy i krajów sąsiednich miernikiem bogactwa właściciela. Nazwa rasy pochodzi od dawnej nazwy plemienia Tutsi – Watussi – którego członkowie szczególnie ją cenią.
W Europie okazy watussi trzymane są w wielu ogrodach zoologicznych. Uszlachetniona forma pod nazwą Ankole-Watusi została wyhodowana przez organizację Ankole Watussi International Registry założoną stycznia 1983 w Denver.

</doc>
<doc id="1471483" url="https://pl.wikipedia.org/wiki?curid=1471483" title="Desmatosuchus">
Desmatosuchus



</doc>
<doc id="1471485" url="https://pl.wikipedia.org/wiki?curid=1471485" title="Rejon szacki">
Rejon szacki

Rejon szacki – rejon obwodu wołyńskiego Ukrainy.
Został utworzony w 1940, jego powierzchnia wynosi 759 km2, a ludność rejonu liczy 17 tysięcy osób.
Na terenie rejonu znajduje się 1 osiedlowa rada i 8 silskich rad, obejmujących w sumie 30 miejscowości. Siedzibą władz rejonowych jest Szack.

</doc>
<doc id="1471487" url="https://pl.wikipedia.org/wiki?curid=1471487" title="Amino">
Amino

Amino – polski producent koncentratów obiadowych, zup błyskawicznych oraz przypraw z siedzibą w Poznaniu. Obecnie przedsiębiorstwo należy do międzynarodowego koncernu Unilever.
Historia.
W latach siedemdziesiątych XX wieku pod marką Amino produkowano koncentraty obiadowe, desery w proszku, przyprawy, koncentraty napojów.
W czasie ograniczeń w imporcie surowców wprowadziła na rynek kawę rozpuszczalną Inka stworzoną na bazie ekstraktu z cykorii. W 1992 roku miała miejsce prywatyzacja poznańskiego zakładu Amino – nowym właścicielem fabryki stała się spółka CPC Amino, która w 1998 roku zmieniła nazwę na Bestfoods Polska. S.A.
W roku 2000 marka Amino została przejęta przez koncern Unilever na podstawie fuzji z BestFoods.

</doc>
<doc id="1471489" url="https://pl.wikipedia.org/wiki?curid=1471489" title="Rejon turzyski">
Rejon turzyski

Rejon turzyski (, "Turijśkyj rajon") – rejon obwodu wołyńskiego Ukrainy.
Został utworzony w 1940 roku. Jego powierzchnia wynosi 1205 km², a ludność rejonu liczy 26 tysięcy osób.
Na terenie rejonu znajduje się 2 osiedlowe rady i 20 rad wiejskich, obejmujących w sumie 74 miejscowości. Siedzibą władz rejonowych jest Turzysk.

</doc>
<doc id="1471491" url="https://pl.wikipedia.org/wiki?curid=1471491" title="Rejon włodzimierski (do 2020)">
Rejon włodzimierski (do 2020)

Rejon włodzimierski – rejon obwodu wołyńskiego Ukrainy.
Został utworzony 20 stycznia 1940, jego powierzchnia wynosi 1038 km2, a ludność rejonu liczy ponad 25 tysięcy osób.
Na terenie rejonu znajduje się 1 miejska rada i 20 rad wiejskich, obejmujących w sumie 77 miejscowości. Siedzibą władz rejonowych jest Włodzimierz.
Historia.
W 1240 roku region został zdewastowany przez wojska mongolskie. 
Pod koniec XIX i na początku XX wieku w mieście Uściług mieszkał i pracował kompozytor Igor Fiodorowicz Strawinski.

</doc>
<doc id="1471492" url="https://pl.wikipedia.org/wiki?curid=1471492" title="Lommatzsch">
Lommatzsch

Lommatzsch – miasto w Niemczech, w kraju związkowym Saksonia, w okręgu administracyjnym Drezno, w powiecie Miśnia.
Dzielnice.
W skład obszaru miasta Lommatzsch wchodzą następujące dzielnice: Albertitz, Altlommatzsch, Altsattel, Arntitz, Barmenitz, Birmenitz, Churschütz, Daubnitz, Dennschütz, Dörschnitz, Grauswitz, Ickowitz, Jessen, Klappendorf, Krepta, Lautzschen, Löbschütz, Lommatzsch, Marschütz, Mögen, Neckanitz, Paltzschen, Petzschwitz, Piskowitz, Pitschütz, Poititz, Prositz, Rauba, Roitzsch, Scheerau, Schwochau, Sieglitz, Striegnitz, Trogen, Wachtnitz, Weitzschenhain, Wuhnitz, Zöthain i Zscheilitz.
Współpraca.
Miejscowość partnerska:

</doc>
<doc id="1471495" url="https://pl.wikipedia.org/wiki?curid=1471495" title="Muzyka z Drogi">
Muzyka z Drogi

Muzyka z Drogi - polski zespół powstały w 1999 roku. Muzyka z Drogi wykonuje tradycyjne pieśni ukraińskie, polskie i rosyjskie.
Dyskografia.
"Uczestnictwo w nagraniu płyt Międzynarodowej Szkoły Muzyki Tradycyjnej - Fundacji Muzyka Kresów:"
"Płyty własne"

</doc>
<doc id="1471500" url="https://pl.wikipedia.org/wiki?curid=1471500" title="Osioł poitou">
Osioł poitou

Osioł poitou () – rasa osła domowego pochodząca z francuskiej prowincji Poitou. Jest to rasa największych osłów.
Przypuszcza się, że rasa powstała w czasach cesarskiego Rzymu, na terenie Poitou nad Zatoką Biskajską, jednak pierwszy znany opis pochodzi z 1717 r. U samców wysokość w kłębie wynosi do 150 cm, a masa ciała do 450 kg. Dla tej rasy prowadzi się księgę rodowodową od 1884 r. W Polsce hodowane na początku XXI w. we wrocławskim zoo, a także w Śląskim Ogrodzie Zoologicznym w Chorzowie. W 2014 r. istniało na świecie niespełna 200 sztuk zwierząt czystej rasy Poitou.

</doc>
<doc id="1471502" url="https://pl.wikipedia.org/wiki?curid=1471502" title="Primo">
Primo

Edwin Carlos "Eddie" Colón (ur. 21 grudnia 1982) znany pod pseudonimem ringowym jako Primo – portorykański wrestler występujący po drafcie ze SmackDown! w rosterze RAW, tworzył Tag-team ze swoim bratem Carlito. Primo jest skocznym i dobrym technicznie zawodnikiem. Często występował w WWE Superstars.
Colón był mentorem AJ Lee w trzecim sezonie WWE NXT. Zdobył pasy Tag Team ze swoim kuzynem Epico.
Styl walki.
Finishery
Standardowe akcje

</doc>
<doc id="1471503" url="https://pl.wikipedia.org/wiki?curid=1471503" title="Wang Bi">
Wang Bi

Wang Bi (ur. 226, zm. 249) – chiński filozof neotaoistyczny, uważany za jednego z prekursorów tej szkoły filozoficznej.
Był urzędnikiem w królestwie Wei. Zmarł na dżumę w wieku zaledwie 23 lat. Jego najważniejszymi pracami były komentarze do "Yijing" i "Daodejing". W swoich komentarzach do "Daodejing" dokonał syntezy poglądów Laozi z poglądami konfucjanistów. Wprowadził na stałe do chińskiej filozofii pojęcia metafizyczne i kosmologiczne, zwalczane wcześniej przez klasyczny konfucjanizm.
Centralną oś filozofii Wang Bi stanowi wszechogarniające dao, utożsamiane przez niego z pustką ("benwu").

</doc>
<doc id="1471505" url="https://pl.wikipedia.org/wiki?curid=1471505" title="Warzelnia">
Warzelnia

2 szczyty

</doc>
<doc id="1471506" url="https://pl.wikipedia.org/wiki?curid=1471506" title="Muzeum Młodej Polski Rydlówka">
Muzeum Młodej Polski Rydlówka



</doc>
<doc id="1471511" url="https://pl.wikipedia.org/wiki?curid=1471511" title="Lux (mydło)">
Lux (mydło)

Lux – marka mydła stworzona przez jednego z założycieli koncernu Unilever – Hasketta Levera – w 1924 w Stanach Zjednoczonych.
Lux była pierwszą marką mydła toaletowego przeznaczoną na rynek masowy, obecnie dostępna jest w ponad stu krajach. Mimo że dosłowna nazwa oznacza po łacinie "światło", to marka Lux wzięła się od angielskiego słowa "luxury", które oznacza „luksusowy”.
Marka Lux była również głównym sponsorem amerykańskiej audycji radiowej "Lux Radio Theatre".

</doc>
<doc id="1471512" url="https://pl.wikipedia.org/wiki?curid=1471512" title="Seelitz">
Seelitz

Seelitz − gmina w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen, należąca do wspólnoty administracyjnej Rochlitz.
Geografia.
Gmina Seelitz położona jest ok. 2 km na wschód od miasta Rochlitz.
W skład gminy wchodzą następujące dzielnice:

</doc>
<doc id="1471514" url="https://pl.wikipedia.org/wiki?curid=1471514" title="Luis Alcoriza">
Luis Alcoriza

Luis Alcoriza, właśc. Luis Alcoriza de la Vega (ur. 5 września 1918 w Badajoz, zm. 3 grudnia 1992 w Cuernavaca) – meksykański reżyser, scenarzysta i aktor filmowy pochodzenia hiszpańskiego. 
Reprezentował nową falę w filmie meksykańskim. Tworzył głównie filmy o tematyce społecznej. Jako scenarzysta współpracował często z Luisem Buñuelem. Wywarł znaczący wpływ na odrodzenie i rozwój meksykańskiej kinematografii. Poza obszarem hiszpańskojęzycznym jest jednak niezbyt dobrze znany.
Jako aktor znany z roli Jezusa Chrystusa, którą kreował w kilku filmach.

</doc>
<doc id="1471517" url="https://pl.wikipedia.org/wiki?curid=1471517" title="Zgorzelina (oparzelina)">
Zgorzelina (oparzelina)

Zgorzelina, oparzelina (kory) – zniszczenie (zabitka, martwica) kory i miazgi pod wpływem wysokiej temperatury. Powstaje wskutek pożaru a także silnego nasłonecznienia szczególnie tam, gdzie dokonano częściowego wyrębu pozostawiając bez naturalnej osłony resztę drzew. Zniszczona tkanka ulega wykruszeniu, w powstałych ranach zagnieżdżają się pasożyty. Zgorzelinie najczęściej ulegają drzewa o cienkiej i gładkiej korowinie, silniej na grubych niż na cienkich pniach.

</doc>
<doc id="1471526" url="https://pl.wikipedia.org/wiki?curid=1471526" title="Liubow Woronkowa">
Liubow Woronkowa



</doc>
<doc id="1471528" url="https://pl.wikipedia.org/wiki?curid=1471528" title="Rejon chuściański">
Rejon chuściański

Rejon chuściański – jednostka administracyjna w składzie obwodu zakarpackiego Ukrainy.
Utworzony w 1953. Ma powierzchnię 975 km2. Siedzibą władz rejonu jest Chust.
Na terenie rejonu znajduje się 1 miejska rada, 1 osiedlowa rada i 25 silskich rad, obejmujących w sumie 56 miejscowości.

</doc>
<doc id="1471529" url="https://pl.wikipedia.org/wiki?curid=1471529" title="Aldwych Theatre">
Aldwych Theatre

Aldwych Theatre – teatr w Londynie położony na West Endzie.
Został założony w roku 1905 (oficjalne otwarcie 23 grudnia 1905), m.in. przez Seymour Hicks i Amerykanina Charlesa Frohmana z 1092 miejscami siedzącymi. W latach 1923-33 dokonywano w nim inscenizacji fars. W latach 1960-82 teatr ten był sceną współczesną Royal Shakespeare Company. Z kolei od 1964 do 1975 roku instytucja ta była gospodarzem międzynarodowego festiwalu teatralnego World Theatre Season, którego inspiratorem był P. Daubeny.
Obecnie w teatrze znajduje się 1200 miejsc siedzących. Można w nim zobaczyć głównie komedie i przedstawienia muzyczne. Jego właścicielem jest Amerykanin James Nederlander.

</doc>
<doc id="1471530" url="https://pl.wikipedia.org/wiki?curid=1471530" title="Pseudemys rubriventris">
Pseudemys rubriventris



</doc>
<doc id="1471531" url="https://pl.wikipedia.org/wiki?curid=1471531" title="Zwrot antypozytywistyczny">
Zwrot antypozytywistyczny



</doc>
<doc id="1471532" url="https://pl.wikipedia.org/wiki?curid=1471532" title="Erlau (gmina)">
Erlau (gmina)

Erlau − gmina w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen.
Geografia.
Gmina Erlau położona jest niedaleko miasta Mittweida.

</doc>
<doc id="1471534" url="https://pl.wikipedia.org/wiki?curid=1471534" title="Rejon irszawski">
Rejon irszawski

Rejon irszawski – jednostka administracyjna w składzie obwodu zakarpackiego Ukrainy.
Utworzony w 1946. Miał powierzchnię 945 km2 i liczył około 100 tysięcy mieszkańców. Siedzibą władz rejonu była Irszawa.
Na terenie rejonu znajdowały się 1 miejska rada i 25 silskich rad, obejmujących w sumie 46 miejscowości.
17 lipca 2020 roku w wyniku reformy administracyjnej rejon został zlikwidowany.

</doc>
<doc id="1471536" url="https://pl.wikipedia.org/wiki?curid=1471536" title="Fernando Manzaneque">
Fernando Manzaneque

Fernando Manzaneque (ur. 4 lutego 1934 – zm. 5 czerwca 2004) – hiszpański kolarz szosowy.
Fernando rozpoczął swoją profesjonalną karierę w 1958 roku, wówczas występował w barwach zespołu Faema-Guerra.
Do zakończenia swojej kariery w 1968 roku Fernando wygrał ponad 40 etapów we wszystkich wyścigach w tym 5 krotnie wygrywał etapy tzw "Wielkiego Touru" 3 krotnie Tour de France oraz 2 krotnie Vuelta Espana.
Fernando Manzaneque zmarł 5 czerwca 2004 roku w Alcázar de San Juan w wieku 70 lat.

</doc>
<doc id="1471543" url="https://pl.wikipedia.org/wiki?curid=1471543" title="Rejon miżhirski">
Rejon miżhirski

Rejon miżhirski – jednostka administracyjna w składzie obwodu zakarpackiego Ukrainy.
Utworzony w 1946. Miał powierzchnię 1166 km2. Siedzibą władz rejonu była Miżhirja.
Na terenie rejonu znajdowały się 1 osiedlowa rada i 22 silskie rady, obejmujących w sumie 43 miejscowości.
17 lipca 2020 roku w wyniku reformy administracyjnej rejon został zlikwidowany.

</doc>
<doc id="1471547" url="https://pl.wikipedia.org/wiki?curid=1471547" title="Remse">
Remse

Remse − miejscowość i gmina w Niemczech, w kraju związkowym Saksonia, w okręgu administracyjnym Chemnitz, w powiecie Zwickau, wchodzi w skład wspólnoty administracyjnej Waldenburg.
Geografia.
Gmina Remse położona jest ok. 3 km na północ od miasta Glauchau.
W skład gminy wchodzą następujące dzielnice:
Przez Remse przebiega droga krajowa B175.

</doc>
<doc id="1471548" url="https://pl.wikipedia.org/wiki?curid=1471548" title="Aldwych Theater">
Aldwych Theater



</doc>
<doc id="1471550" url="https://pl.wikipedia.org/wiki?curid=1471550" title="Greyster">
Greyster

Greyster (greysther) – typ psa zaprzęgowego pochodzący z Norwegii. Nazwa opisuje główne rasy wchodzące w skład tej mieszanki czyli charta angielskiego (greyhounda) i wyżła niemieckiego (vorsthera). Często spotykana jest też domieszka pointera. Greystery są najszybszymi psami sprinterskimi startującymi z powodzeniem w skijoringu, pulce, canicrossie, bikejoringu i mniejszych klasach zaprzęgowych. Zewnętrznie najbardziej przypominają wyżły gdyż to głównie ich krew (około 75%) mają w żyłach. Największe zasługi w popularyzacji greysterów można przypisać Norweżce Lenie Boysen Hillestad, z której hodowli pochodzą przodkowie dla większości greysterów - Tigergutta albo Turbojuniora.
Psy dość wysokie, umięśnione, sportowa sylwetka, wzrost około 55-68cm. Greystery mają sierść zazwyczaj czarną, brązową czy łaciatą lub dereszowatą. Duże wiszące uszy, oczy ciemnobrązowe, długie kończyny, dość dobrze umięśnione. Ogon osadzony wysoko, czasem lekko skręcony.

</doc>
<doc id="1471555" url="https://pl.wikipedia.org/wiki?curid=1471555" title="Oriol Servià">
Oriol Servià

Oriol Servià i Imbers (ur. 13 lipca 1974 roku w Pals) – hiszpański kierowca wyścigowy, wicemistrz serii Champ Car w 2005 roku. Obecnie startuje w serii IRL IndyCar Series. Syn Salvadora Servii, kierowcy rajdowego startującego w przeszłości w mistrzostwach świata oraz Rajdach Dakaru.
Życiorys.
Początki kariery.
Rozpoczął ściganie od gokartów na lokalnym torze kartingowym. W wieku 19 lat zaczął startować w Formule 3. W 1998 roku, przeniósł się do Stanów Zjednoczonych aby startować w serii Indy Lights, a w 1999 roku wygrał tę serię wyścigową.
CART/Champ Car.
W 2000 roku zadebiutował w serii CART w zespole PPI Motorsports (w którym jeździł razem z Cristiano da Mattą). W swoim pierwszym sezonie startów udało mu się raz zająć trzecie miejsce (wyścig w Detroit), a cały sezon zakończyć na 15. miejscu (na drugim wśród nowicjuszy). W kolejnym sezonie wystartował w barwach debiutującego zespołu Sigma Autosport. Najlepsze wyniki to dwa piąte miejsca i 19. miejsce na koniec sezonu.
Sezon 2002 rozpoczął w barwach zespołu PacWest Racing, jednak po trzech wyścigach zespół wycofał się z rywalizacji z braku funduszów. Dla Oriola okazja do ponownego ścigania się pojawiła się w połowie sezonu w zespole Patrick Racing, który właśnie zwolnił Townsenda Bella. Sezon ten Hiszpan zakończył na 16. pozycji. W 2003 roku kontynuował starty w tym samym zespole z coraz lepszymi efektami, trzykrotnie meldował się na podium (dwa razy drugi, raz trzeci) i na koniec sezonu zajął siódme miejsce w klasyfikacji generalnej.
W sezonie 2004 znalazł zatrudnienie w słabszym zespole Dale Coyne Racing, dla którego wywalczył kilka bardzo dobrych wyników (w tym trzecie miejsce w wyścigu na torze Laguna Seca), a cały sezon zakończył na 10. miejscu. W następnym roku kontynuował starty w zespole Dale’a Coyne’a, ale przed trzecim wyścigiem sezonu zgłosił się do niego zespół Newman/Haas Racing, który szukał zastępcy dla kontuzjowanego Bruno Junqueiry. Hiszpan momentalnie stał się czołowym kierowcą praktycznie w każdym starcie stającym na podium (w sumie 7 razy), po raz pierwszy wygrał wyścig Champ Car i zdobył tytuł wicemistrza ustępując jedynie Sébastienowi Bourdais.
Sezon 2006 spędził w zespole PKV Racing zajmując 11. miejsce na koniec sezonu. W 2007 roku zatrudnił go zespół Forsythe Racing, początkowo jako zastępcę kontuzjowanego Paula Tracy, a później jako następcę słabo spisującego się Mario Domíngueza. Dobre wyniki, w tym trzykrotne podium, pozwoliły mu zająć 6. miejsce w klasyfikacji kierowców.
IRL IndyCar Series.
Rok 2008 zaczął się od połączenia serii Champ Car i IRL. Servià podpisał już wcześniej kontrakt z zespołem KV Racing Technology i w barwach tego zespołu wystartował do nowego sezonu IRL IndyCar Series będącej wynikiem połączenia serii. Pomimo trudnego sezonu dla wszystkich zespołów i kierowców ścigających się dotychczas w Champ Car, Hiszpan zanotował kilka dobrych występów (m.in. 6 razy był w najlepszej piątce) i okazał się najlepszym kierowcą przechodzącym z Champ Car zajmując w klasyfikacji generalnej 9. miejsce.
W sezonie 2009 nie znalazł dla siebie miejsca z początkiem sezonu, jednak skorzystał z okazji jednorazowego startu w zespole Rahal Letterman Racing na Indianapolis 500. Na kolejne okazje startów musiał poczekać do drugiej części sezonu. Wtedy to zatrudnił go zespół Newman/Haas/Lanigan Racing na miejsce Roberta Doornbosa, który w tym samym czasie przeszedł do HVM Racing.
W sezonie 2010 pozostawał bez zatrudnienia, a w 2011 ponownie wystartował w zespole Newman/Haas Racing (który wrócił do swojej dawnej nazwy).

</doc>
<doc id="1471559" url="https://pl.wikipedia.org/wiki?curid=1471559" title="Pseudemys concinna">
Pseudemys concinna

Pseudemys concinna ("Pseudemys concinna") – gatunek gada z podrzędu żółwi skrytoszyjnych z rodziny żółwi błotnych.

</doc>
<doc id="1471562" url="https://pl.wikipedia.org/wiki?curid=1471562" title="Mnich (powieść)">
Mnich (powieść)

Mnich (ang. "The Monk") – powieść gotycka autorstwa Matthew Gregory'ego Lewisa, która została opublikowana w roku 1796. Lewis napisał ją, nie mając nawet 20 lat, w przeciągu 10 tygodni. 
Opis fabuły.
W powieści przedstawione jest życie i gwałtowny upadek początkowo pobożnego i szanowanego mnicha Ambrosio w Hiszpanii. Spowodowany jest on cielesnym pożądaniem do jego uczennicy, kobiety podającej się i przebranej za mnicha (Matilda), która zwodzi go i skłania do wykroczenia. On sam jest następnie opanowany żądzą do niewinnej Antonii. Używając czarów i magii Matilda pomaga mu ją uwieść, a ten po pewnym czasie gwałci ją i zabija. Matilda jawi się tu jako instrument szatana w kobiecej formie, która zaaranżowała upadek Ambrosio do samego końca. W połowie tej historii Lewis robi różne dygresje, zbaczając nieco z głównego wątku, co służy zwiększeniu atmosfery gotyckiej książki. Opowiedziana jest historia "Krwawiącej zakonnicy" jak i przedstawionych jest wiele różnych dodatkowych informacji. Drugi romans między Lorenzo i Antonią także nadaje specyfikę utworowi, gdzie siostra Lorenzo jest dręczona przez obłudne zakonnice (jako efekt trzeciego romantycznego wątku fabularnego). Koniec końców powieść wraca do postaci Ambrosio i na kilku stronach żarliwej prozy, przedstawione jest jego przekazanie w ręce inkwizycji. Ucieka on jednak, zaprzedając swoją duszę diabłu w zamian za uwolnienie od czekającej go śmierci. Historia kończy się przez starania diabła, który zapobiega wyrażeniu ostatecznej skruchy przez Ambrosio i grzesznemu mnichowi przeznaczona jest straszliwa śmierć.
Krytyka.
"Mnich" jest uważany za jedną z najbardziej drastycznych i transgresywnych powieści gotyckich. Jest to również pierwsze dzieło przedstawiające mnicha jak złoczyńcę. W tym sensie utwór służył jako wzór dla przyszłych dzieł jak przykładowo "Katedra Marii Panny w Paryżu" Victora Hugo. 
Z tematyką paktów, gwałtów, kazirodztwa, motywu "Żyda Wiecznego Tułacza", zrujnowanych zamków i obrazem hiszpańskiej inkwizycji, powieść jest właściwie miarą i kompendium gotyckiego stylu. Ambrosio, jako obłudny i ulegający własnym żądzom oraz oddający się seksualnym występkom za murami zakonów i klasztorów, jest bogato sportretowanym złoczyńcą, jak i uosobieniem sporej dawki nieufności w stosunku do kościoła katolickiego, z jego natarczywymi praktykami związanymi z sakramentami pokuty, z politycznym i religijnym autorytaryzmem oraz z "krużgankowym" stylem życia. Amerykańskie dzieło zniesławiające katolicyzm pt."The Awful Disclosures of Maria Monk" było inspirowane dziełem Lewisa. Pomimo opinii krytyków, zarzucających utworowi ordynarność i brak głębi, była ona jedną z najpopularniejszych powieści romantyzmu.
Adaptacje.
Verdi chciał zaadaptować dzieło w swojej twórczości, ostatecznie jednak z tego zrezygnował z powodu skandalicznej treści.
Luis Buñuel i Jean-Claude Carrière na podstawie książki tworzyli w 1960 roku ekranizację pod tym samym tytułem, jednak z powodu braku funduszy produkcji nie dokończyli. Przyjaciel Buñuela, Grek Ado Kyrou, użył jej scenariusza, na bazie którego powstał nowy film w 1972 roku. "Le Moine" szczycił się międzynarodową obsadą z Franco Nero w roli tytułowej. Grali tam również Nathalie Delon, Eliana de Santis, Nadja Tiller oraz Nicol Williamson.
W 1990 została wyprodukowana adaptacja "Mnicha" przez Celtic Films. W filmie główną rolę zagrał Paul McGann, scenarzystą i reżyserem był Francisco Lara Polop.

</doc>
<doc id="1471563" url="https://pl.wikipedia.org/wiki?curid=1471563" title="Tomás Gutiérrez Alea">
Tomás Gutiérrez Alea

Tomás Gutiérrez Alea (ur. 11 grudnia 1928 w Hawanie, zm. 17 kwietnia 1996 tamże) – kubański reżyser i scenarzysta filmowy, autor studiów teoretycznych o filmie, także montażysta filmowy. Tworzył dramaty społeczne i polityczne oraz filmy dokumentalne.
Życiorys.
W latach 1943–1948 studiował muzykę, w 1946 roku rozpoczął – zgodnie z wolą rodziny – studia prawnicze na Uniwersytecie w Hawanie. Za kamerą stanął po raz pierwszy w 1947 roku, realizując dwa filmy krótkometrażowe. Karierę rozpoczął w 1948 roku od zabawnych krótkich filmów przygotowywanych na zlecenie Partii Socjalistycznej, a także zrealizowaniem filmu o Ruchach dla Pokoju.
W 1950 roku nawiązał współpracę z "Saetą" – gazetą studencką. Niedługo później został przewodniczącym Komitetu Wolności Wydziału Prawa i sekretarzem Komitetu Organizacyjnego III Międzynarodowego Festiwalu Młodzieży i Studentów w Berlinie. Dalej zajmował się też realizowaniem krótkich filmów humorystycznych (m.in. "Codzienna Pomyłka" według F. Kafki).
Studia prawnicze ukończył w roku 1951, jednak postanowił zostać reżyserem filmowym. Rozpoczął więc kolejne studia, reżyserskie – tym razem w Centro Sperimentale di Cinematografia w Rzymie. Ukończył je w 1953 roku. Jego filmem dyplomowym był "II sogno di Giovanni Bassain".
Po zakończeniu edukacji powrócił na Kubę, gdzie szybko nawiązał współpracę z gazetą "Nuestro Tiempo". W roku 1955 współpracował z Julio Garcia Espinosą przy nakręceniu filmu o górnikach z Cienaga de Zapata.
Od 1956 roku reżyserował samodzielnie. Były to krótkometrażowe filmy dokumentalne oraz wywiady humorystyczne.
Ze wspomnianym J. Garcia Espinosą od 1959 roku tworzył sekcję kinematografii Dyrekcji Kultury Sił Buntowniczych. Na jej czele stał sam Fidel Castro. Wkrótce Alea zaczął realizować także filmy pełnometrażowe (m.in. "Historie Rewolucji"). Często reprezentował kinematografię kubańską za granicą. Był to nie tylko udział w festiwalach, lecz także prowadzenie wykładów o filmie kubańskim oraz teorii filmu w ogóle.
W 1985 roku wydano książkę Sylwii Oroz "Tomás Gutiérrez Alea: Filmy, których nie nakręciłem", prezentującą sylwetkę twórcy. Wiele jego filmów zostało docenionych, zdobył też liczne nagrody na różnych festiwalach filmowych na Kubie i za granicą. Największy sukces odniósł filmem "Truskawki i czekolada" (1993), zrealizowanym wspólnie z Juanem Carlosem Tabío. Obraz zdobył Srebrnego Niedźwiedzia – Nagrodę Specjalną Jury oraz Nagrodę Teddy dla najlepszego filmu o tematyce LGBT na 44. MFF w Berlinie. Był też pierwszym i jedynym jak dotąd kubańskim filmem nominowanym do Oscara dla najlepszego filmu nieanglojęzycznego.
Zmarł na raka w wieku 68 lat. Jego żoną była aktorka Mirta Ibarra.

</doc>
<doc id="1471566" url="https://pl.wikipedia.org/wiki?curid=1471566" title="Kuluar Rolling Stones">
Kuluar Rolling Stones



</doc>
<doc id="1471570" url="https://pl.wikipedia.org/wiki?curid=1471570" title="Ołeh Dopiłka">
Ołeh Dopiłka

Ołeh Wasylowycz Dopiłka, ukr. Олег Васильович Допiлка (ur. 12 marca 1986 roku w Kijowie, Ukraińska SRR) – ukraiński piłkarz, występujący na pozycji obrońcy, reprezentant Ukrainy.
Kariera piłkarska.
Kariera klubowa.
Ołeh Dopiłka zaczął przygodę z piłką nożną w obwodzie mikołajowskim. Później został wychowankiem "DJuFSz Dynamo Kijów im. Walerego Łobanowskiego". W 2003 roku debiutował w Dynamo-3 Kijów. Jest piłkarzem uniwersalnym, może występować na pozycji prawego lub środkowego obrońcy. W sierpniu 2009 został wypożyczony do Krywbasu Krzywy Róg. Na początku 2011 ponownie został wypożyczony, tym razem do PFK Sewastopol. Latem 2011 powrócił do Dynama, potem bronił barw drugiej drużyny. W styczniu 2012 został wypożyczony do FK Ołeksandrija, a w sierpniu 2012 do Howerły Użhorod. W styczniu 2013 po wygaśnięciu kontraktu z Dynamem Kijów podpisał nowy kontrakt z Howerłą. Po zakończeniu sezonu 2012/13 opuścił zakarpacki klub. We wrześniu 2013 roku został piłkarzem Zirki Kirowohrad. 11 sierpnia 2016 za obopólną zgodą kontrakt został anulowany.
Kariera reprezentacyjna.
Ołeh Dopiłka w 2008 roku został powołany do reprezentacji Ukrainy, chociaż nie był podstawowym piłkarzem Dynamo Kijów.

</doc>
<doc id="1471571" url="https://pl.wikipedia.org/wiki?curid=1471571" title="GeIL">
GeIL

GeIL (właściwie: Golden Emperor International Ltd.) – tajwańskie przedsiębiorstwo produkujące pamięci komputerowe dla komputerów stacjonarnych, notebooków i serwerów.
Firma została założona w 1993 roku. Główna siedziba mieści się w Tajpej na Tajwanie. Korporacja posiada oddziały w Hongkongu, Chinach i USA.
Według rankingu DRAMeXchange, w 2006 GeIL zajął 10. pozycję wśród producentów pamięci DRAM sprzedawanych pod własnymi markami (spadek z 7. miejsca w 2005), z 3,1% udziału w globalnym rynku i przychodami rzędu 272 mln USD.

</doc>
<doc id="1471577" url="https://pl.wikipedia.org/wiki?curid=1471577" title="Ebenista">
Ebenista

Ebenista (fr.ébenè - heban) – wytwórca mebli artystycznych fornirowanych i intarsjowanych; pierwotnie stolarz wyrabiający meble z hebanu.
Ebeniści wyodrębnili się z cechu stolarzy końcem XVI wieku kiedy zapanowała moda na drewno egzotyczne (głównie heban) używane do wyrobu luksusowych mebli dla dworu królewskiego. Wykonywali oni zwłaszcza meble skrzyniowe i stoły. Początkowo ebeniści zdobili meble płaskorzeźbą, intarsją z hebanu, później markieterią, okuciami z brązu, mosiądzu lub fornirowaniem.
Słynnymi ebenistami francuskimi byli: Charles André Boulle, Charles Cressent, Jean-François Oeben, Jean Henri Riesener.
Stolarstwo artystyczne specjalizujące się w wytwarzaniu artystycznych mebli zdobionych wyżej wymienionymi technikami nazywane jest "ebenistyką".

</doc>
<doc id="1471580" url="https://pl.wikipedia.org/wiki?curid=1471580" title="Ulica Daniłowiczowska w Warszawie">
Ulica Daniłowiczowska w Warszawie

Ulica Daniłowiczowska – ulica w warszawskiej dzielnicy Śródmieście.
Historia.
Pierwotnie zaczynająca swój bieg od Senatorskiej ulica Daniłowiczowska powstała w początkach XVII wieku jako droga dojazdowa do dworu Jana Mikołaja Daniłowicza, przypisanego numeracji ul. Hipotecznej.
Pierwszym istotnym obiektem wzniesionym przy ulicy był pałac Teodora Andrzeja Potockiego, w późniejszym okresie prymasa Polski, wybudowany przed rokiem 1732. Pałac ów w latach 1746–1795 mieścił Bibliotekę Załuskich, dzięki temu w roku 1771 Daniłowiczowska została częściowo wybrukowana na odcinku od ul. Senatorskiej do biblioteki.
Pod koniec XVII w. u zbiegu z Senatorską powstały murowane dwory, częściowo wykorzystane potem przy budowie pałacu Filipa Nereusza Szaniawskiego, znanego od miana późniejszego właściciela jako pałac Blanka.
Przeciwną stronę ulicy Daniłowiczowskiej zajmowała wtedy oficyna pałacu Franciszka Dębińskiego, również przyporządkowanego numeracji Senatorskiej.
W późniejszym okresie przy Daniłowiczowskiej wybudowano kilka pałaców i pałacyków, miała więc ona charakter rezydencjonalny; jedynym odstępstwem był skład porcelany berlińskiej, działający już przed rokiem 1800. Spalony w roku 1807 budynek Pałacu Daniłowicza odbudowano potem jako czynszową kamienicę.
Przed rokiem 1847 przy ulicy istniała fabryka gwoździ, później przejęta na manufakturę mydła i perfum Fryderyka Pulsa; w dawnym Pałacu Załuskich od roku 1845 funkcjonowała drukarnia Stanisława Strąbskiego.
Od roku 1802 istniała przy Daniłowiczowskiej synagoga Niemiecka, zlikwidowana po wybudowaniu Wielkiej Synagogi na Tłomackiem. Miejsce dawnej sali modlitwy zajęła sala widowiskowa zwana Teatrem Małym. Inicjatorem jej powstania był Kazimierz Granzow, właściciel kilkunastu kamienic w Warszawie oraz cegielni w podwarszawskim wtedy Kawęczynie, znanej jako Kawęczyńskie Zakłady Cegielniane – dziś na tym terenie wznosi się Elektrociepłownia Kawęczyn, zaś towarzysząca jej przyfabryczna willa w ostatnich czasach legła w gruzach.
W roku 1900 przebito uliczkę wiodącą do Teatru Nowości położonego przy ul. Hipotecznej, wiązało się to z rozbiórką oficyn przedniego dziedzińca dawnej biblioteki. Zdobiące je popiersia królów przeniesiono wtedy na fasadę korpusu głównego, co zaowocowało nadaniem budynkowi obiegowej, lecz niezmiernie trwałej nazwy Domu pod Królami.
W latach 1912–1913 u zbiegu z ul. Hipoteczną wystawiono według projektu Karola Jankowskiego i Franciszka Lilpopa gmach biurowca i magazynów „Fabryki Płodów Chemicznych Ludwik Spiess i Syn” mieszczącej się w Tarchominie.
Po wybudowaniu w roku 1911 przy sąsiedniej ul. Bielańskiej oddziału rosyjskiego Banku Państwa, przy Daniłowiczowskiej 18 wzniesiono dom mieszkalny dla jego urzędników – jedyny zachowany do dziś obiekt przy ulicy wybudowany przed rokiem 1939.
W zbliżonym czasie powstał też gmach miejskiego Aresztu Centralnego, wybudowany w latach 1913–1914 na wprost wylotu ul. Hipotecznej.
W okresie międzywojennym przy Daniłowiczowskiej wzniesiono jedynie ogromny budynek Wydziału Technicznego Zarządu Miasta, wybudowany w latach 1936–1938 według projektu Antoniego Jawornickiego. Zbyt wysoki i monumentalny dla miejsca, w którym powstał, szybko zdominował panoramę okolicy, przytłaczając pałac Blanka.
Rok 1944 przyniósł zagładę większości zabudowy ulicy, w okresie powojennym rozebrano nieuszkodzone zabudowania biurowe fabryki chemicznej Spiessów, oraz rozcięto Daniłowiczowską na dwa niepowiązane ze sobą odcinki, wyburzając dawny pałac Jabłonowskich przy ulicy Senatorskiej, urządzając skwer na jego miejscu. Gmach pałacu Jabłonowskich odbudowano w latach 1995–1997.

</doc>
<doc id="1471584" url="https://pl.wikipedia.org/wiki?curid=1471584" title="Mostwa">
Mostwa

Mostwa (w górnym biegu Lwa , "Lwa" "Lwa", w dolnym biegu Mostwa, "Mostwa", "Mastwa") – rzeka o długości 172 km, lewobrzeżny dopływ Stwihy w dorzeczu Prypeci. Płynie zachodnią częścią Ukrainy i Białorusi, przez bagna Polesia Wołyńskiego (źródła koło wsi Borowe k. Sarn na Ukrainie) oraz Polesia Prypeckiego (ujście do Stwihu przed wsią Korotycze na Białorusi). 
Do 1945 Lwa leżała w granicach Polski, płynąc przez województwo wołyńskie i województwo poleskie.

</doc>
<doc id="1471588" url="https://pl.wikipedia.org/wiki?curid=1471588" title="Nowa Ukraina">
Nowa Ukraina

Nowa Ukraina. Zeszyty historyczno-politologiczne – czasopismo wydawane w Krakowie przez Towarzystwo Wydawnicze Historia Iagellonica od 2007.
Zespół redakcyjny.
Piotr Andrusieczko (Poznań), Anna Babiak (Kraków), Jan Jacek Bruski (Kraków), Claude Durand (Paris), Marta Dyczok (London, ON), Dawid Gacek (Kraków), Zinowij Herycz (Lwów), Diana Howansky (New York, NY), Ola Kich-Masłej (sekretarz redakcji, Kraków), Dmytro Kobrynśkyj (Kijów), Agnieszka Korniejenko (Kraków–Warszawa–Przemyśl), Paweł Krupa (Kraków– Przemyśl), Evhen Ladna (Toronto, ON), Torsten Lorenz (Berlin), Jarosław Moklak (redaktor odpowiedzialny, Kraków), Bogusław Sałej (Kraków–Łódź), Andrzej Leon Sowa (Kraków) 

</doc>
<doc id="1471590" url="https://pl.wikipedia.org/wiki?curid=1471590" title="Wybory regionalne w Bawarii w 2008 roku">
Wybory regionalne w Bawarii w 2008 roku

Wybory regionalne w Bawarii w 2008 roku odbyły się 28 września. Zwyciężyła w nich Unia Chrześcijańsko-Społeczna, tracąc jednocześnie absolutną większość w Landtagu, którą posiadała od ponad 40 lat.
Wyniki i następstwa.
Według wstępnych wyników opracowanych na podstawie sondaży ZDF i ARD zwycięstwo odniosła CSU, która uzyskała ok. 43% głosów, co oznaczałoby jednak utratę większości absolutnej w Landtagu. Drugie miejsce zajęła SPD (ok. 19%), a kolejne FDP, Zieloni i komitet Wolnych Wyborców. Progu wyborczego nie przekroczyła postkomunistyczna Lewica (ok. 4,7%). W ocenie komentatorów data wyborów stanie się ważną cezurą w bawarskiej polityce, a utrata większości absolutnej przez CSU to poważny sygnał dla kanclerz Angeli Merkel przed wyborami parlamentarnymi w 2009 roku. W związku z wynikami ustąpienie z funkcji szefa CSU zapowiedział Erwin Huber.
24 października 2008 zawarte zostało porozumienie koalicyjne między CDU i FDP. Obie partie zdecydowały o utworzeniu wspólnego rządu z premierem Horstem Seehoferem (CSU) na czele.

</doc>
<doc id="1471593" url="https://pl.wikipedia.org/wiki?curid=1471593" title="Kościół Świętych Apostołów">
Kościół Świętych Apostołów

Kościół Świętych Apostołów (gr. Άγιοι Απόστολοι "Agioi Apostoloi") – chrześcijańska bazylika wybudowana w Konstantynopolu w roku 550, za panowania cesarza Justyniana I Wielkiego. Kościół ten w Cesarstwie Bizantyjskim ustępował rangą jedynie kościołowi Mądrości Bożej. Po upadku Konstantynopola w 1453 pełnił przez kilka lat funkcję katedry patriarszej. W 1461 został zburzony przez Turków.
Historia.
Oryginalna świątynia została ufundowana około roku 330 przez cesarza Konstantyna Wielkiego, który uczynił Konstantynopol stolicą cesarstwa rzymskiego. Budowę ukończono jednakże dopiero za panowania syna i następcy Konstantyna – Konstancjusza II, który złożył w nim doczesne szczątki swojego ojca. Kościół został poświęcony dwunastu apostołom – uczniom Jezusa Chrystusa. Intencją cesarza było, aby zebrać w nim relikwie pochodzące od wszystkich apostołów. W rezultacie zgromadzono tu jednak tylko relikwie apostoła Andrzeja, Łukasza Ewangelisty oraz Tymoteusza z Efezu (jednakże ostatnich dwóch nie należało do pierwotnej grupy dwunastu apostołów). W późniejszych stuleciach zaczęto przyjmować, iż kościół jest poświęcony jedynie tej trójce świętych.
Niewiele wiadomo o wyglądzie pierwotnego kościoła poza tym, iż został zbudowany na planie krzyża. Grecki historyk Euzebiusz z Cezarei podaje, że był to wysoki budynek otoczony z czterech stron portykami. Ściany jego miały być wykonane z marmuru, a dach pokryty złotem. Jednakże już w okresie rządów cesarza Justyniana budynek ten przestał być uważany za wystarczająco okazały i z tego powodu w tym samym miejscu wybudowano nowy kościół pod tym samym wezwaniem. Historyk Prokopiusz przypisuje patronowanie przebudowie Justynianowi, natomiast pisarz znany jako Pseudo-Codinus przypisuje to dzieło jego żonie – cesarzowej Teodorze. Nowa świątynia została konsekrowana 28 czerwca 550 roku.
Nowy kościół miał formę krzyża greckiego z pięcioma kopułami: jedną nad każdym z czterech ramion krzyża oraz główną w miejscu przecięcia się tych ramion. Zachodnie ramię rozszerzało się dalej na zachód tworząc atrium. Szczątki Konstantyna I Wielkiego oraz relikwie trzech świętych zostały ponownie umieszczone w kościele, natomiast dla Justyniana I Wielkiego i jego rodziny wybudowano nowe mauzoleum na końcu północnego ramienia.
Przez następne 700 lat kościół Świętych Apostołów był, po kościele Mądrości Bożej, drugą co do ważności świątynią Konstantynopola. Jednakże podczas gdy "Wielki Kościół" stał w najstarszej części miasta, kościół Świętych Apostołów stał w centrum jego nowszej części. Znajdował się przy przechodzącej przez całe miasto ulicy "Mese" (Środkowej) i z tego względu był najbardziej uczęszczanym kościołem stolicy. Większość cesarzy bizantyjskich oraz wielu patriarchów Konstantynopola i biskupów zostało pochowanych w jego wnętrzu, a ich szczątki były czczone przez prawowiernych przez stulecia.
Najcenniejszymi relikwiami kościoła były czaszki mające należeć do świętych Andrzeja, Łukasza i Tymoteusza; jednakże znajdowały się tam również relikwie świętego Jana Chryzostoma oraz innych ojców kościoła, świętych i męczenników. W kościele znajdował się również fragment kolumny uznawany za część „Kolumny Biczowania”, do której przywiązano Jezusa w trakcie biczowania. Przez lata kościół zgromadził ogromne ilości złota, srebra oraz drogich kamieni darowanych mu przez wiernych.
W IX wieku został odnowiony i prawdopodobnie powiększony przez cesarza Bazylego I Macedończyka. W X wieku Konstantyn z Rodos stworzył, w formie wiersza, "Opis budynku Apostołów", który zadedykował Konstantynowi VII Porfirogenecie. Bazylika została złupiona podczas niesławnej IV krucjaty w 1204. Historyk Niketas Choniates odnotował, iż krzyżowcy splądrowali cesarskie grobowce, okradając zwłoki ze złota i drogich kamieni. Nie oszczędzili nawet grobowca cesarza Justyniana Wielkiego. Grobowiec cesarza Herakliusza został otwarty, a jego złotą koronę zerwano mu z głowy razem z włosami zmarłego władcy. Niektóre z tych skarbów zabrano później do Wenecji, gdzie można je wciąż oglądać w bazylice św. Marka.
Kiedy w 1261 Michał VIII Paleolog odbił miasto z rąk krzyżowców, wzniósł on w kościele figurę Archanioła Michała, aby uczcić to pamiętne wydarzenie oraz siebie samego. Na początku XIV wieku za panowania cesarza Andronika II Paleologa kościół ponownie odnowiono. W późniejszym okresie przestał on jednak być remontowany ze względu na postępujący upadek Cesarstwa Bizantyjskiego oraz zmniejszanie się liczby mieszkańców stołecznego Konstantynopola. Florentyńczyk Cristoforo Buondelmonti widział zniszczony budynek kościoła w 1420 roku.
W 1453 roku Konstantynopol upadł pod naporem Turków. Wtedy to zamieniono kościół Mądrości Bożej w meczet, a sułtan Mehmed II rozkazał ekumenicznemu patriarsze Gennadiuszowi II Scholarowi przenieść się do kościoła Świętych Apostołów. Z tego względu przekształcił się on w centrum ortodoksyjnego kościoła greckiego. Jednakże okolica kościoła została wkrótce zasiedlona przez znaczną ilość Turków i z tego powodu ogromny oraz centralnie położony budynek, znajdujący się wciąż w rękach chrześcijan, zaczął drażnić muzułmanów. Z tego powodu Gennadiusz zdecydował się przenieść katedrę patriarszą do kościoła Matki Bożej Pammakaristos, znajdującego się w głównej chrześcijańskiej dzielnicy miasta – Fanarionie.
Mehmed II nie zdecydował się na przekształcenie kościoła w meczet, lecz postanowił go zburzyć. Na jego miejscu wybudował zaś nową świątynię ("Meczet Fatih"), która wciąż znajduje się na miejscu dawnego kościoła Świętych Apostołów.
Wygląd kościoła.
Poza przedstawioną wyżej ilustracją nie istnieje żaden obraz kościoła Świętych Apostołów. Wiadomo natomiast, że bazylika św. Marka w Wenecji była na nim częściowo wzorowana (podobnie jak katedra de Saint Front w Périgeux, chociaż prawdopodobnie bardziej swobodnie). Dwunastowieczny pisarz Nicholas Mesarites pozostawił opis kościoła, jednakże tylko jego część dotrwała do naszych czasów.

</doc>
<doc id="1471594" url="https://pl.wikipedia.org/wiki?curid=1471594" title="Wyścig Tatrzański">
Wyścig Tatrzański

Wyścig Tatrzański – samochodowo-motocyklowy wyścig górski organizowany corocznie w sierpniu w latach 1927–1931 przez Krakowski Klub Automobilowy, na odcinku górskiej szosy Łysa Polana – Morskie Oko o długości 7,5 km. Pierwszy wyścig rozegrano 14 sierpnia 1927 roku. Od 1928 roku był rozgrywany jako wyścig międzynarodowy, a za najlepszy czas przyznawano przechodnią Wielką Nagrodę Tatr. II Międzynarodowy Wyścig Tatrzański odbył się w roku 1929, a III wyścig w sierpniu 1930 roku. IV i ostatni Międzynarodowy Wyścig Tatrzański odbył się w sierpniu 1931 roku.
Organizacja zawodów.
Pomysłodawcą i organizatorem wyścigu górskiego w Tatrach był Krakowski Klub Automobilowy (K.K.A). Była to pierwsza tego rodzaju impreza w Polsce. Zawody rozgrywano na fragmencie drogi Oswalda Balzera – szosy Zakopane – Morskie Oko, o długości 7,5 km, ze startem przy 21 km i metą przy 28,5 km od Zakopanego. Start odbywał się na Łysej Polanie w okolicy mostu na Białce. Przeciętne wzniesienie na trasie wynosiło 4,2%, a maksymalne 6%. Wyścig był ze startu zatrzymanego, samochody i motocykle startowały pojedynczo w ustalonej kolejności. W ramach przygotowań zbudowano trybuny na 500 osób przy mecie, aczkolwiek zapewniały one tylko obserwację ostatniego kilometra trasy. Służba łączności podawała na trybuny informacje o przejeździe zawodników przez punkty kontrolne na starcie, końcu prostej za Łysą Polaną, przy Wodogrzmotach Mickiewicza i wzniesieniu 1205 około półtora kilometra przed metą. Samochody, którymi przybywali widzowie, parkowano między metą a Morskim Okiem oraz na Łysej Polanie. W pierwszym roku dopuszczono do startu samochody turystyczne, wyścigowe i motocykle (solo i z wózkami), podzielone na kategorie pod względem pojemności silnika. 
Wyścig Tatrzański (1927).
Pierwszy wyścig rozegrano 14 sierpnia 1927 roku. Do przyznania było 8 nagród dla motocykli i 24 dla samochodów. Warunki były utrudnione przez deszcz padający tego dnia, który powodował, że trasa była śliska. Sklasyfikowano 11 motocykli i 19 samochodów, w tym tylko dwa wyścigowe. Zawodnik Krauze rozbił swój samochód Rolland-Pilain na barierce, a pasażer Tadeusza Rudawskiego, startującego motocyklem Indian z wózkiem bocznym, wychylił się i wypadł na zakręcie, raniąc się w twarz, przez co nie ukończyli wyścigu. Wśród sklasyfikowanych zawodników były dwie kobiety: Hanka Schielowa na Tatrze i Janina Wrońska na motocyklu BSA z wózkiem.
Najlepszy czas ogółem (6 min 48,6 s) uzyskał Henryk Liefeldt na wyścigowym samochodzie Austro-Daimler, zdobywając nagrody przechodnie Automobilklubu Polskiego za najlepszy czas dnia, Miasta Krakowa za najlepszy czas samochodu wyścigowego, oraz firmy Bosch za najlepszy czas dnia osiągnięty na świecach tej firmy. Drugi wynik – i zarazem najlepszy dla samochodów turystycznych, uzyskał niemiecki zawodnik von Wentzel-Mosau na Mercedesie (7 min 2 s), zdobywając m.in. nagrodę przechodnią K.K.A. za najlepszy czas samochodu turystycznego. Kolejne czasy osiągnęli: Stanisław Szwarcsztajn (Austro-Daimler, 7 min 40 s), Szwajcar Robert Vetterli (Bugatti, 7 min 44,4 s) i Jan Ripper (Lancia, 7 min 45,2 s) – wszyscy na samochodach turystycznych.
Zawody częściowo transmitowało Polskie Radio, co stanowiło pionierskie przedsięwzięcie polskiej radiofonii, aczkolwiek transmisja trwała jedynie w godzinach od 13.30 do 15.30, nie obejmując całych przedłużających się zawodów.
I Międzynarodowy Wyścig Tatrzański (1928).
Po pierwszym wyścigu, Krakowski Klub Automobilowy zorganizował kolejną edycję 19 sierpnia 1928 roku już jako międzynarodowy wyścig otwarty. Po raz pierwszy jako nagroda za najlepszy czas została ustanowiona przechodnia Wielka Nagroda Tatr – srebrna waza. Przygotowania objęły m.in. wygładzenie nawierzchni, poszerzenie i wyprofilowanie zakrętów oraz budowę dwóch trybun, na mecie i tzw. Wancie. Polskie Radio zamontowało w strefach widzów głośniki nadające informacje i muzykę z płyt. Samochody były podzielone tym razem na kategorie samochodów sportowych i wyścigowych, dzielące się na klasy w zależności od pojemności silnika. Samochody sportowe musiały odpowiadać przepisom międzynarodowym, osiągać odpowiednią wagę minimalną i być wyposażone m.in. w błotniki i zakrywany dach („budę”) oraz obsadzone przez odpowiednią dla klasy liczbę pasażerów, względnie zabierać balast po 60 kg. Określono też czasy maksymalne przejazdu dla poszczególnych klas. W dniach 15–18 sierpnia można było odbywać treningi.
Zgłoszonych było 26 samochodów, wystartowały 22, w tym 5 wyścigowych. Dwa samochody zderzyły się podczas treningu rano i nie wystartowały. Zawody rozpoczęto o godzinie 14, przy dobrej pogodzie. Jan Meyer dwukrotnie startował, prowadząc Fiata sportowego, a następnie wyścigowego. Publiczność szacowano na ponad 6 tysięcy i prawie tysiąc samochodów.
Najlepszy czas uzyskał polski kierowca Jan Ripper na wyścigowym Bugatti (silnik 1500 cm³ z kompresorem) – 5 min 47,41 s, bijąc zarazem rekord trasy Henryka Liefelda. Drugi był mistrz Polski Henryk Liefeldt na wyścigowym Austro-Daimlerze (3000 cm³) – 6 min 02,33 s, a trzeci Szwajcar Robert Vetterli, również na wyścigowym Bugatti – 6 min 17,37 s. Otrzymali oni trzy nagrody w klasyfikacji ogólnej, ponadto przyznano zawodnikom nagrody za zwycięstwa w poszczególnych klasach. Najlepszy z samochodów sportowych uzyskał piąty ogólny czas: Szwarcsztajn na Bugatti (3000 cm³ z kompresorem) – 6 min 28,18 s. Z nagród przechodnich, Ripper otrzymał Wielką Nagrodę Tatr i puchar Automobilklubu Polskiego za najlepszy czas dnia oraz nagrodę Miasta Krakowa za najlepszy czas samochodu wyścigowego, a Szwarcsztajn nagrodę K.K.A. za najlepszy czas samochodu sportowego.
II Międzynarodowy Wyścig Tatrzański (1929).
Drugi wyścig międzynarodowy odbył się 11 sierpnia 1929 roku, po raz pierwszy pod patronatem prezydenta Rzeczypospolitej. Wystartowało 17 samochodów, sklasyfikowano 15. Sam wyścig odbywał się w trudnych warunkach atmosferycznych, podczas burz. Kilka osób zostało porażonych piorunem. Podczas wyścigu kierowca Gerhard na samochodzie Voisin rozbił się za Wodospadami Mickiewicza, a Romer na Alfa Romeo wypadł z trasy, lecz dojechał do mety poza klasyfikacją. Dodatkowo samochód Mercedes Niemca hrabiego Arco-Zinneberga został rozbity podczas treningów w przeddzień wyścigu i nie wziął w nim udziału.
Najlepszy czas uzyskał ponownie Jan Ripper na wyścigowym Bugatti – 6 min 06,45 s, a drugi był ponownie Henryk Liefeldt na wyścigowym Austro-Daimlerze (mocniejszy model, niż w poprzednim roku) – 6 min 16,915 s. Na skutek trudnych warunków, nie pobito rekordu trasy, aczkolwiek padły cztery rekordy kategorii.
III Międzynarodowy Wyścig Tatrzański (1930).
III Międzynarodowy Wyścig Tatrzański odbył się 24 sierpnia 1930 roku. Od tego roku wyścig stał się jednymi z zawodów Mistrzostwa Górskiego Europy. Po raz pierwszy też wprowadzono nagrody pieniężne, w ufundowaniu których Krakowskiemu Klubowi Automobilowemu pomagały inne polskie automobilkluby. Mimo to, zainteresowanie zawodników zagranicznych było umiarkowane, częściowo z powodu kolizji terminów z innymi imprezami.
Wyścig rozgrywano w międzynarodowych konkurencjach samochodów wyścigowych i sportowych oraz dostępnych tylko dla zawodników polskich kategoriach samochodów turystycznych i motocykli. Zgłoszono 20 samochodów i 13 motocykli, a ostatecznie wzięło udział 16 samochodów (4 wyścigowe, 9 sportowych i 3 turystyczne) oraz 12 motocykli. Liczbę widzów szacowano na ponad 10 tysięcy i ponad tysiąc przybyłych samochodów. Wśród zawodników brały udział dwie kobiety: Maria Koźmianowa na samochodzie Austro-Daimler i Janina Wrońska na motocyklu BSA.
Najlepszy czas osiągnął startujący po raz pierwszy austriacki kierowca Hans Stuck na wyścigowym Austro-Daimlerze (5 min 23,795 s), ustanawiając zarazem nowy ogólny rekord konkursu. Drugi był Jan Ripper na Bugatti, bijąc swój rekord w kategorii samochodów wyścigowych do 1500 cm³ i zarazem poprzedni rekord konkursu. Czeski kierowca Schmidt na Amilcarze pobił natomiast ogólny rekord samochodów sportowych, osiągając czwarty czas zawodów. Z kierowców samochodów jedynie Henryk Liefeldt na Austro-Daimlerze nie ukończył wyścigu, gdyż omijając nieostrożnego widza, przy wychodzeniu z zakrętu, zaczepił o barierkę i uszkodził samochód. Nie ukończył wyścigu z powodu wypadku także jeden motocyklista Tadeusz Głuchowski.
Hans Stuck zdobył m.in. przechodnią Wielką Nagrodę Tatr, nagrodę prezydenta Rzeczypospolitej za najlepszy czas dnia i nagrodę pieniężną 6000 zł. Jan Ripper otrzymał po raz trzeci Nagrodę Miasta Krakowa za najlepszy czas dnia w kategorii wyścigowej, uzyskując ją tym samym na własność, oraz 2500 zł za drugie miejsce w kategorii wyścigowej. Florian Schmidt otrzymał po raz drugi Nagrodę K.K.A. za najlepszy czas w kategorii sportowej i 5000 zł.
IV Międzynarodowy Wyścig Tatrzański (1931).
IV Międzynarodowy Wyścig Tatrzański odbył się 16 sierpnia 1931 roku, w takiej formule jak poprzednio. Wyścig spotkał się z większym zainteresowaniem zawodników zagranicznych, których wystartowało 12, w tym najbardziej znany wówczas niemiecki kierowca Rudolf Caracciola. Liczbę widzów szacowano na około 20 tysięcy i dwa tysiące przybyłych samochodów. Komandorem zawodów był Bolesław Macudziński.
Wyścig rozpoczął się o godzinie 14 startem motocyklistów, następnie kolejno samochodów turystycznych, sportowych i wyścigowych. Udział wzięło aż 21 motocykli (sklasyfikowano 18) i 19 samochodów, w tym dwa turystyczne, osiem sportowych i dziewięć wyścigowych. Jeden samochód turystyczny jechał ponadto poza konkursem, uzyskując jednak najlepszy czas tej kategorii. Trasa była śliska po całonocnym i porannym deszczu, co spowodowało niewielką liczbę pobitych rekordów, w tym brak pobicia najlepszego czasu zeszłych zawodów.
W ogólnej klasyfikacji zwyciężył Rudolf Caracciola na Mercedesie (5 min 29,870 s), bijąc także ogólny rekord samochodów sportowych. Drugi wynik uzyskał Niemiec Max von Arco-Zinneberg na wyścigowym Austro-Daimlerze (5 min 51,630 s), a trzeci, słabszy o jedynie cztery setne sekundy, Polak Stanisław Hołuj na wyścigowym Bugatti (były zawodnik motocyklowy).
Zakończenie.
Wyścig w 1931 roku był ostatnim Wyścigiem Tatrzańskim organizowanym na trasie do Morskiego Oka. Główny wpływ na to miał kryzys gospodarczy z początku lat 30., połączony z działaniami polskich władz, które wprowadziły w tym okresie podatki od luksusu i opłaty na Fundusz Drogowy od posiadania samochodów. Spowodowało to wielki spadek liczby sprzedawanych samochodów, jak również spadek liczby samochodów używanych w Polsce. W związku z tym duże firmy samochodowe nie dostarczały już nowych samochodów w celach reklamowych, zwłaszcza luksusowych sportowych marek, a niewielu prywatnych właścicieli było stać na zapewnienie odpowiednich samochodów do wyścigu. Wyścig był również przedmiotem krytyki części publicystów pod kątem ochrony przyrody.

</doc>
<doc id="1471598" url="https://pl.wikipedia.org/wiki?curid=1471598" title="Mushkin">
Mushkin

Mushkin (/ˈmʊʃkɪn/) – amerykańska firma produkująca pamięci komputerowe, założona w 1994 przez Billa Mushkina. W 2000 firmę wykupiła Ramtron International, ale w lipcu 2005 główny menedżer Mushkin, George Stathakis, odkupił ją i obecnie firma jest własnością jej pracowników.

</doc>
<doc id="1471608" url="https://pl.wikipedia.org/wiki?curid=1471608" title="Wydział Chemii Uniwersytetu Mikołaja Kopernika w Toruniu">
Wydział Chemii Uniwersytetu Mikołaja Kopernika w Toruniu

Wydział Chemii Uniwersytetu Mikołaja Kopernika w Toruniu – jeden z 16 wydziałów Uniwersytetu Mikołaja Kopernika w Toruniu.
Lokalizacja.
Siedziba wydziału znajduje się w zachodniej części miasta, w dzielnicy Bielany, na terenie Miasteczka Akademickiego, przy ul. Gagarina 7.
Historia.
Wydział Chemii utworzony został w 1993 roku w wyniku podziału Wydziału Matematyki, Fizyki i Chemii.
Kierunki kształcenia.
Wydział kształci na kierunkach:
w zakresie następujących specjalności w trybie dziennym:
Materiały Współczesnych Technologii – Studia Inżynierskie I Stopnia.
Wydział prowadzi również studia doktoranckie (III stopnia), oraz studia niestacjonarne I i II stopnia. Od roku akademickiego 2010/2011 planuje również otworzyć wspólnie z wydziałami Fizyki, Astronomii i Informatyki Stosowanej, Matematyki i Informatyki, oraz Biologii i Nauk o Ziemi Interdyscyplinarne Doktoranckie Studia Międzywydziałowe.
Studia drugiego stopnia w ramach makrokierunku Materiały Współczesnych Technologii ruszą w roku akademickim 2010/2011, kiedy pojawią się pierwsi absolwenci studiów I stopnia.
Władze.
W kadencji 2020–2024:

</doc>
<doc id="1471609" url="https://pl.wikipedia.org/wiki?curid=1471609" title="Migma">
Migma

Migma jest to wtórnie wygenerowany stop magmowy składający się z ruchliwej masy i części stałych, powstający np. w procesie ultrametamorfizmu poprzez stopienie łatwiej topliwej części skały np. w niektórych przypadkach wskutek anateksis bądź na znacznych głębokościach na pograniczu środowisk metamorficznych i magmatycznych.

</doc>
<doc id="1471616" url="https://pl.wikipedia.org/wiki?curid=1471616" title="Natural Colour System">
Natural Colour System

Natural Colour System, NCS – logiczny system porządku barw, opracowany przez szwedzki ośrodek Scandinavian Colour Institute (obecnie NCS Colour AB), oparty na percepcji koloru przez człowieka i ponad 60-letnich badaniach barwy. Podstawy zostały zaczerpnięte z pracy niemieckiego psychologa Ewalda Heringa pt. „Das natürliche System der Farbempfindungen” wydanej w 1874.
NCS jest jednym z najbardziej rozpowszechnionych systemów na świecie i stanowi normę w Szwecji, Norwegii i Hiszpanii. Na podstawie licencji korzysta z niego około 1000 przedsiębiorstw w 60 krajach. Pozwala on opisać wszelkie wyobrażalne kolory, niezależnie od materiału, faktury, receptury itp. oraz nadać im jednoznaczną notację symboliczną, co pozwala je analizować, wytwarzać i kontrolować oraz przekazywać dane o kolorze między producentami, projektantami i ich klientami. Od 1995 standardem jest NCS2, czyli rozszerzona i poprawiona nowa edycja, oznaczana dodatkowo literą S (Second Edition), gdzie opisano więcej kolorów ze ściślejszą tolerancją i uwzględniono współpracę z przemysłem farbiarskim, m.in. poprzez zastosowanie pigmentów nieszkodliwych dla środowiska. Wszystkie stosowane pigmenty spełniają najwyższe wymogi norm Unii Europejskiej do tego stopnia, że nie jest konieczne oznaczanie ich symbolami dotyczącymi szkodliwości dla zdrowia i zagrożenia środowiska naturalnego.
System NCS bazuje na zdolności człowieka do rozróżniania sześciu podstawowych kolorów: bieli (W), czerni (S), żółci (Y), czerwieni (R), błękitu (B) i zieleni (G). Symboliczna notacja opiera się na procentowej relacji między nimi a kolorem badanym. Kolor (Hue) opisujemy przez procentową relację do dwóch najbliższych podstawowych kolorów chromatycznych. Ponadto podajemy sczernienie (Blackness) oraz chromatyczność (Chromaticness), czyli stopień nasycenia danym kolorem.
Numer koloru określa jednocześnie konkretną lokalizację w trójwymiarowym modelu przedstawianym jako podwójny stożek, zwany przestrzenią barw NCS. Dla ułatwienia model przestrzenny można przedstawić w postaci przekrojowych modeli dwuwymiarowych, którymi są krąg kolorów NCS oraz trójkąt odcieni NCS.
Krąg kolorów NCS stanowi poziomy przekrój poprzeczny przez przestrzeń barw i jest to rodzaj koła barw z równomiernie oddalonymi czterema kolorami podstawowymi. Każdy kwadrant między dwoma sąsiednimi kolorami podstawowymi podzielono jeszcze na 100 stopni, lecz w praktyce używa się tylko oznaczenia pełnych dziesiątek. Z tego symbolicznego oznaczenia można domniemywać, że np. B50G to kolor leżący dokładnie pomiędzy zielenią a błękitem, a zatem będzie to jakiś odcień, który nazwalibyśmy turkusowym. Chcąc określić kolor niechromatyczny, czyli odcień szarości, zamiast takiej procentowo opisanej pozycji na kole barw, podaje się literę N (Neutral).
Na trójkącie odcieni, będącym pionowym przekrojem przez przestrzeń barw w miejscu dowolnego koloru, możemy odszukać odpowiadający nam odcień wybranego wcześniej koloru, określając jego sczernienie i chromatyczność. Po lewej stronie takiego trójkąta znajduje się skala od bieli W do czerni S, a po prawej wierzchołek o największej chromatyczności omawianego koloru. Te skale również podzielono na 100 stopni. Odcienie szarości mają chromatyczność równą zero, zmienia się tylko ich sczernienie w zakresie od 3% (biel) do 90% (czerń).
Przykład zapisu dla odcienia barwy S 2050-R50B:
Podstawowy, normatywny zbiór 1950 wzorców odcieni NCS stanowi Atlas NCS. Zawiera on standardowe określenia w sześciu językach oraz 40 barwnych kart ilustrujących krąg kolorów, ciągi odcieni neutralnych oraz wszystkie trójkąty odcieni o naklejonych wzorcach, wykonanych półmatowym lakierem nitrocelulozowym. Poszczególne karty odcieni zawierają również część odcieni o dokładności 02 i 05, gdyż znajdują one najczęstsze zastosowanie w sferze budownictwa. Rozpowszechniona, standardowa kolekcja kolorów NCS Index to katalog w formie wachlarza, prezentujący 1950 próbek kolorów wykonanych na papierze pokrytym półmatowym lakierem nitrocelulozowym. Stopień połyskliwości próbek mieści się w granicach 15–20 jednostek (półmat) mierzonych pod kątem 60°.
Dokładność odwzorowania próbek kolorów w modelu NCS pierwszej edycji ustalona była na poziomie 1 jednostki dopuszczalnej odchyłki w notacji NCS. Druga edycja NCS jest bardziej rygorystyczna. Wszelkie rozbieżności podaje się w jednostkach delta E cmc(1:1) zdefiniowanych przez CIE oraz opisanych w British Standard 6923:1988. Pomiarów dokonuje się przy pomocy spektrofotometru Macbeth ColorEye 7000 w przedziale długości fali od 360 do 760 nm z odstępem co 10 nm dla standaryzowanych iluminantów oświetlenia dziennego D65, A i F11. Ustalono następujące poziomy jakości:
Wszelkie wymienione powyżej wartości graniczne dopuszczalnej odchyłki dE dla kolorów to wielkości mające znaczenie tylko teoretyczne, praktycznie okazuje się bowiem, że karty kolorów we wzornikach uzyskane w procesie produkcji spełniają te wymogi z dużym zapasem i aż 98,6% produkowanych próbek miało dE &lt; 0,6. Wierność odtworzenia tych kolorów wzorcowych w gotowym produkcie, jakim jest farba, może mieć również różną dokładność, w zależności od zastosowania. Największej ścisłości wymagają lakiery samochodowe stosowane do malowania części nadwozia. Dla nich wymaga się dE &lt; 0,3. Farby dekoracyjne w budownictwie mają górna granicę odchyłki dE &lt; 0,7, a dla technik drukarskich dopuszcza się dE &lt; 2.
Właścicielem wszystkich praw do NCS jest NCS Colour AB w Sztokholmie i ich świadczenie prawne brzmi: „NCS stanowi zarejestrowany znak handlowy, a System NCS jest również chroniony prawem autorskim oraz prawami realizującymi Dyrektywę 96/9EC Parlamentu Europejskiego oraz Rady z 11 marca 1996 o prawnej ochronie baz danych. Jakiekolwiek korzystanie z NCS jak powoływanie się na kolory w bazach danych dla mieszania kolorów, w drukach, na stronach internetowych, w kolekcjach kolorów lub w jakikolwiek inny sposób handlowy, stanowi każdorazowo przedmiot umowy licencyjnej z NCS Colour AB”.
W imieniu NCS Colour AB działają na całym świecie Premium Partners.

</doc>
<doc id="1471621" url="https://pl.wikipedia.org/wiki?curid=1471621" title="Mariano Artigas">
Mariano Artigas

Mariano Artigas Mayayo (ur. 15 grudnia 1938 w Saragossie, zm. 23 grudnia 2006 w Pampelunie) – hiszpański duchowny katolicki, teolog, fizyk, filozof i pisarz.
Życiorys.
Po studiach fizyki w Barcelonie udał się do Rzymu, w 1963 r. uzyskał doktorat z filozofii na Uniwersytecie Laterańskim, a 9 sierpnia 1964 r. otrzymał święcenia kapłańskie. W 1969 uzyskał po raz drugi doktorat z filozofii i w 1978 r. z fizyki na Uniwersytecie w Barcelonie, gdzie pracował w duszpasterstwie akademickim i wykładał w latach 1968-1972. Wykładał epistemologię, filozofię przyrody i filozofię nauki. Od 1987 r. był profesorem na Uniwersytecie Nawarry w Pampelunie, w latach 1988-1998 dziekanem Wydziału Filozofii Kościelnej. Gościnnie wykładał na Uniwersytecie św. Krzyża w Rzymie, Uniwersytecie w Piura i innych uczelniach w Ameryce Łacińskiej i w Europie. W Polsce przebywał na konferencji teologicznej w Krakowie i w Tarnowie w 1996 r. 23 września 2008 r. Wydział Teologii UMK w Toruniu zorganizował sympozjum poświęcone osobie ks. Mariano Artigasa.
Był konsultorem Papieskiej Rady do spraw Dialogu z Niewierzącymi (następnie połączonej z Papieską Radą do spraw Kultury), członkiem Europejskiego Stowarzyszenia Nauki i Teologii (en: European Association for the Study of Science and Theology) z siedzibą na Uniwersytecie w Cambridge i Académie Internationale de Philosophie des Sciences, Papieskiej Akademii św. Tomasza z Akwinu. W 2002 r. został współtwórcą CRYF - Grupy Badawczej Wiedza, Rozum i Wiara (hiszp.: Grupo de Investigación sobre Ciencia, Razón y Fe), zajmującej się interdyscyplinarnymi badaniami zagadnień z pogranicza nauki, filozofii i teologii. 
Od 1956 członek Prałatury Personalnej Opus Dei.
Prace.
Napisał ponad 20 książek naukowych i religijnych oraz wiele artykułów w czasopismach specjalistycznych i liczne recenzje prac innych autorów. W książce "Galileo y el Vaticano", wydanej pośmiertnie w 2008 r. wykorzystał szereg dotąd nieznanych materiałów archiwalnych dotyczących tzw. sprawy Galileusza. Przedmiotem jego badań była również m.in. teoria ewolucji i filozofia Karla Poppera. Niektóre dzieła, wydane w języku hiszpańskim, były też tłumaczone na język angielski. Polskie tłumaczenia jeszcze nie ukazały się.
Tytuły ważnych prac:

</doc>
<doc id="1471623" url="https://pl.wikipedia.org/wiki?curid=1471623" title="Rudy Wielkie">
Rudy Wielkie



</doc>
<doc id="1471625" url="https://pl.wikipedia.org/wiki?curid=1471625" title="Referendum w Ekwadorze w 2008 roku">
Referendum w Ekwadorze w 2008 roku

Referendum w Ekwadorze w 2008 roku – referendum przeprowadzone 28 września. Do głosowania uprawnionych było ok. 9 mln obywateli, a przedmiotem referendum była propozycja zmian w konstytucji.
Okoliczności głosowania.
Projekt zmiany ustroju gospodarczego został opracowany przez zdominowane przez zwolenników prezydenta Rafaela Correi Zgromadzenie Konstytucyjne. Opozycja zapowiedziała bojkot jego wyników. Ostatnie sondaże przedwyborcze wskazywały ok. 8% przewagi zwolenników nowych rozwiązań.
Cele zmian.
Proponowana zmiana ustawy zasadniczej ma w swym założeniu umożliwić prezydentowi budowę systemu "harmonizującego wpływ społeczeństwa, państwa i rynku" na gospodarkę. Correa jest przeciwnikiem polityki MFW oraz neoliberalizmu. Optuje natomiast za bezpłatną służbą zdrowia i edukacją oraz systemem minikredytów dla drobnych przedsiębiorców.
Wyniki referendum.
Ekwadorczycy w referendum opowiedzieli się za poparciem projektu nowej konstytucji. Nowa ustawa zasadnicza poszerza lewicowemu Correi zakres władzy i przedłuża jego kadencję dwukrotnie.

</doc>
<doc id="1471628" url="https://pl.wikipedia.org/wiki?curid=1471628" title="Tekst równoległy">
Tekst równoległy

Tekst równoległy (dwu- bądź wielojęzyczny) – tekst składający się z zestawionych obok siebie tekstów w co najmniej dwóch językach. Najczęściej jeden z tekstów jest oryginałem, a pozostałe jego tłumaczeniami, choć niekiedy nie da się już określić, który tekst był opracowany jako pierwotny, gdyż wszystkie były opracowywane równolegle i wzajemnie do siebie dostosowywane. 
Dopasowanie tekstów równoległych polega na określaniu odpowiadających sobie zdań w poszczególnych językach. Przykładami tekstów równoległych mogą być Biblioteka klasyczna opracowana przez Loeba czy Biblioteka sanskrycka Claya, ale również takie teksty jak wielojęzyczna instrukcja obsługi lub strona internetowa oraz niektóre wydania tłumaczeń Biblii zawierające tekst w językach oryginalnych zestawiony z tłumaczeniem na przykład na polski, lub też po prostu kilka różnych tłumaczeń zestawionych w celu łatwiejszego porównania. Jednym z najwcześniejszych przykładów takiej poligloty, czyli "wielojęzycznej Biblii" jest opracowana przez Orygenesa Hexapla, w której zestawił on w równoległych kolumnach sześć wersji Starego Testamentu. Inny słynnym przykładem tekstu równoległego jest Kamień z Rosetty.
Teksty równoległe w znaczeniu ogólnym rozumieć można również jako różne teksty o bardzo zbliżonej tematyce, lub formie, których zestawienie na poziomie zdań nie jest możliwe, jednak mimo to ich porównanie może być użyteczne dla językoznawcy, terminologa lub tłumacza. Dobrym przykładem są tu wielojęzyczne hasła Wikipedii, które zawierają podobne informacje w różnych językach. Nawet jeśli początkowo są to tłumaczenia haseł z innego języka, to uzupełniane i rozbudowywane są niezależnie w ramach danej wspólnoty językowej i najczęściej funkcjonują zupełnie niezależnie od siebie.
Większe zasoby tekstów równoległych określane są mianem korpusów równoległych (zob. korpus). Dopasowanie korpusów równoległych na poziomie zdań jest niezbędnym warunkiem do prowadzenia badań w wielu dziedzinach językoznawstwa. 
Należy jednak pamiętać, że dopasowanie poszczególnych segmentów tłumaczenia nie zawsze jest proste, gdyż poszczególne zdania oryginału mogą być przez tłumacza podzielone, złączone, usunięte, przesunięte w inne miejsce lub zastąpione zupełnie nowym elementem.
Dwutekst.
W translatoryce dwutekst (ang. "bitext") to tekst, w którym poszczególne zdania tekstu wyjściowego i docelowego umieszczone są bezpośrednio koło siebie w jednym dokumencie, raczej niż w dwóch osobnych kolumnach.
Dwuteksty tworzone są przy pomocy programu zwanego "narzędziem dopasowującym" lub "segmentującym", które automatycznie dopasowuje oryginalne i przetłumaczone wersje tego samego tekstu. Narzędzie to zazwyczaj dopasowuje dwa teksty zdanie po zdaniu. Zasoby dwutekstów, określane mianem "dwutekstowej bazy danych" lub "dwutekstowego korpusu", można przeglądać i badać za pomocą narzędzia wyszukującego.
Historia.
Autorstwo pojęcia dwutekstu przypisuje się Brianowi Harrisowi, który jako pierwszy poświęcił temu pojęciu artykuł w 1988. Idea dwutekstu została rozpropagowana przez grupę RALI (fr. "Recherche appliquée en linguistique informatique": ang. "Applied Research in Computational Linguistics"), działającą przy Université de Montréal i składającą się z informatyków oraz lingwistów zajmujących się analizą języka naturalnego. Znani popularyzatorzy pojęcia dwutekstu to Pierre Isabelle i Claude Bédard.
Dwutekst a pamięć tłumaczeniowa.
Idea dwutekstu jest zbliżona do pojęcia pamięci tłumaczeniowej (ang. "Translation Memory"). Najważniejszą różnicą pomiędzy dwutekstem i pamięcią tłumaczeniową jest to, że pamięć tłumaczeń to baza danych, w której segmenty (tzn. sparowane zdania) przechowywane są w sposób zupełnie niezwiązany z ich pierwotnym kontekstem - następuje więc utrata oryginalnej kolejności zdań. Z kolei dwutekst zachowuje oryginalny porządek zdań. W niektórych formatach pamięci tłumaczeniowych (jak np. TMX) jest jednak możliwe zachowanie oryginalnej kolejności segmentów. Format TMX (ang. "Translation Memory eXchange") to standardowy format XML służący do wymiany zasobów pamięci tłumaczeniowych między różnymi programami typu CAT.

</doc>
<doc id="1471629" url="https://pl.wikipedia.org/wiki?curid=1471629" title="Geotermometria i geobarometria">
Geotermometria i geobarometria

Geotermometria i geobarometria – działy mineralogii zajmujące się badaniem przedziałów temperatury i ciśnienia, w których dany minerał może istnieć. W przypadku przekroczenia jego granic tworzy fazę nietrwałą, ulega przebudowie strukturalnej w inną odmianę polimorficzną, bądź politypową lub ulega całkowitemu rozkładowi. Umożliwia to określenie temperatury krystalizacji zespołów mineralnych (parageneza), na podstawie ustalenia składu fazowego tych zespołów przy zwróceniu uwagi na substancje tworzące odmiany polimorficzne wrażliwe na przekroczenie granicznych wartości ciśnienia i temperatury, oraz na produkty odmieszania roztworów stałych np. pertyty.

</doc>
<doc id="1471632" url="https://pl.wikipedia.org/wiki?curid=1471632" title="Pontecagnano">
Pontecagnano



</doc>
<doc id="1471635" url="https://pl.wikipedia.org/wiki?curid=1471635" title="Delta E">
Delta E

Delta E (ΔE) – parametr określający liczbowo różnicę między dwoma porównywanymi kolorami, najczęściej odchyłkę uzyskanego w produkcji koloru od wzorca.
Wyznaczanie parametru.
Fizyczny pomiar widma światła, a co za tym idzie określenie barw i zdefiniowanie ich w sposób matematyczny, przy pomocy liczb, umożliwiło opracowanie wzorów, które wyznaczać będą różnicę między dwiema, dowolnie wybranymi barwami. Jeśli wszystkie barwy przedstawione zostały w postaci uporządkowanego modelu przestrzennego, określanego przez trzy atrybuty, to najprostszym sposobem na określenie różnicy dwóch barw jest obliczenie odległości ich wzajemnego położenia w tej przestrzeni. Równa jest ona pierwiastkowi kwadratowemu z sumy kwadratów różnic każdej z trzech współrzędnych obu barw. Odległość taką, oznaczającą różnicę barw, przyjęło się oznaczać symbolem (delta E).
W praktyce okazuje się, że powszechnie stosowane modele barw nie są równomierne. Innymi słowy, wybrane pary kolorów, równo od siebie oddalonych w przestrzeni barw, mogą być w jednym przypadku bardziej różniące się od siebie, a w innym mniej. Zależy to od subiektywnej oceny obserwatora. Np. w modelu CMYK żółta barwa jest zwykle oceniana jako jaśniejsza, niż barwa niebieska o tym samym natężeniu, a przez to bardziej różni się od czerni. Wraz z rozwojem wiedzy wprowadzano nowe modele barw, tworzące przestrzeń o bardziej liniowej charakterystyce, a nowsze rozwiązania polegały na modyfikacji samej formuły obliczania różnicy barw tak, aby jej wartość jak najbardziej odpowiadała wzrokowej ocenie różnicy.
Stosowane modele barw.
Najstarszą i pierwszą praktycznie stosowaną formułą była dE FMC II (Friele, MacAdam, Chickering), o dość złożonej postaci i bazująca na przekształceniu układu XYZ na współrzędne P, Q i S. Drugim z kolei rozwiązaniem było wprowadzenie przez CIE zaleceń stosowania pomocniczego układu U*, V*, W* i dE CIE obliczanego jako odległość w tej przestrzeni, wyniki były jednak niezadowalające, gdyż różniły się od oceny wzrokowej różnicy barw. Przełom nastąpił w 1974 r. wraz z zastosowaniem bardziej równomiernego modelu CIELab. W przestrzeni CIELab, przypomnijmy: „L” to wielkość określająca jasność (Lightness), oś „a” to zmiana barwy w zakresie od zieleni do czerwieni, a „b” to oś zmiany barwy między kolorem niebieskim a żółtym. Na ich podstawie można zdefiniować pochodne wielkości, odpowiadające „naturalnemu” opisowi barwy, czyli: jasności L (Lightness), zmianie chromatyczności „C” i podawanego w stopniach, kąta koloru „h” (Hue).
Obecnie najczęściej stosowanym, jest zasugerowany w 1988 roku, przez Colour Measuring Comitee of the Society of Dyers and Colourists in Great Britan, opisany w British Standard 6923, wzór dE CMC. Jego dość złożona formuła, wprowadza nowe współczynniki przy wielkościach L, C i H. W dotychczasowych równaniach zmiany odcienia, nasycenia i jasności, miały równoważny wpływ na wynik. Teraz, poprzez dodatkowe współczynniki, ustawiono je we właściwej hierarchii ważności. Geometryczna interpretacja dopuszczalnej odchyłki, która miała dotąd kształt kuli, zmieniła się w elipsoidę, której proporcje zależą od ustalenia współczynników l i c, określających zmianę jasności i nasycenia. Typowo ustala się je 2:1, ale można je zmieniać w zależności od rodzaju badanego materiału (powierzchnie gładkie, tekstylia itp.).
Odpowiedzią CIE na wzór CMC, było wprowadzenie w 1994 roku wzoru dE 94. Tutaj również kwadraty różnic: jasności L, nasycenia C i odcienia H, dzielone są przez współczynniki kompensujące i parametryczne, jednak podane w uproszczonej postaci. Nie ma zgodności, która z tych formuł daje lepsze wyniki, wiadomo jednak, że oba są lepsze niż w przypadku CMC.
Wciąż powstają kolejne rozwiązania obliczania różnicy barw, dające nowe nadzieje, np.: CIE CAM97, DIN99, CIE DE 2000, jednak nie wykazano ich istotnej przewagi nad obecnie stosowanymi w praktyce.

</doc>
<doc id="1471640" url="https://pl.wikipedia.org/wiki?curid=1471640" title="Iluminant">
Iluminant

Iluminant to wzorzec światła, o określonej charakterystyce widmowej. Oświetlenie takie pozwala badać i porównywać kolory.
Najczęściej stosowane są trzy wzorcowe iluminanty:
- iluminant D65, którego ciągłe widmo w zakresie widzialnym jest najbardziej zbliżone do światła dziennego, jego temperatura barwowa to 6505 K,
- iluminant A, którego widmo odpowiada światłu żarowemu o temperaturze 2856 K,
- iluminant F11, który emituje światło fluorescencyjne.
Poza powyższymi trzema istnieją także w użyciu iluminanty:
- B odpowiadający bezpośredniemu oświetleniu słonecznemu o temperaturze barwowej 4874 K
- C emitujący oświetlenie światłem dziennym T = 6774 K
- D55 T = 5504 K
- D75 T = 7504 K
Zjawiskiem związanym z iluminantami jest metameryzm

</doc>
<doc id="1471642" url="https://pl.wikipedia.org/wiki?curid=1471642" title="Urke Nachalnik">
Urke Nachalnik

Icek Boruch Farbarowicz, ps. literacki Urke Nachalnik (ur. w czerwcu 1897 w Wiźnie nad Narwią, zm. 11 listopada 1939 w Otwocku) – żydowsko-polski przedwojenny autor kryminałów.
Życiorys.
Pochodził z rodziny żydowskiej. Był synem młynarza. Rodzice chcieli, aby został rabinem. W 1910 r. był uczniem jesziwy w Łomży, od 1911 do 1913 – jesziwy w Bychowie nad Dnieprem. Przez większość swojego życia był przestępcą, o ksywie (złodziejskim pseudonimie) Nachalnik. Ksywę „Urke” wybrał sam.
W 1932 ożenił się z Sarą, pielęgniarką z żydowskiego szpitala w Wilnie. Małżonkowie Farbarowicz z Wilna przeprowadzili się do Otwocka. Zamieszkali w domu przy ul. Matejki 1, gdzie w 1933 przyszedł na świat ich syn – Szmul.
W 1937 Farbarowiczowie przeprowadzili się do pensjonatu Radonińskich przy ul. Warszawskiej 37, sąsiadującego z otwocką synagogą Goldbergów. Tutaj zastał ich wybuch II wojny światowej.
W październiku 1939 wraz z sąsiadem Gerszonem Radonińskim wynieśli z płonącej synagogi po dwa zwoje Tory i zakopali je w śródborowskim lesie. Doniesiono na nich i wkrótce potem zostali ujęci przez Niemców. Do tej dwójki komendant otwockiego gestapo Walter Schlicht dokooptował szwagra Calela Perechodnika – Wolfa Nusfelda, na którego także doniesiono, że zakopywał skrzynki z dynamitem. Całą trójkę w dniu 11 listopada 1939 wyprowadzono do lasu w Śródborowie, kazano wykopać groby i rozstrzelano. Rodzinom straconych pozwolono ekshumować zwłoki i pochować je prawdopodobnie na kirkucie w Anielinie. Był to jedyny taki przypadek podczas okupacji niemieckiej w Otwocku. Mimo to do dzisiaj nie ustalono, w którym dokładnie miejscu spoczął Urke Nachalnik. Nieznane są dalsze losy żony Nachalnika Sary Farbarowicz i ich syna Szmula.
Kariera literacka.
Twórczość literacka Icka Farbarowicza rozpoczęła się w więzieniu. Przebywał w nim kilkanaście lat. Czytał tam dzieła wybitnych pisarzy i uczył się języka polskiego.
Pierwsze wiersze opublikował w „Głosie Więźnia”, czyli periodyku dzisiejszego aresztu śledczego przy ul. Rakowieckiej w Warszawie. W 1920 r. postanowił wysłać do Wydawnictwa Rój, prowadzonego przez Melchiora Wańkowicza, maszynopis swojej pierwszej powieści "Miłość przestępcy". Wańkowicz nie był zachwycony dziełem, namówił jednak Nachalnika do napisania autobiografii.
W roku 1930 ukazała się jego książka pt. "Życiorys własny przestępcy", która jednak nie zyskała wówczas wielkiego rozgłosu. Urke Nachalnik pisywał też w tym okresie krótkie opowiadania w języku jidysz, które były publikowane w żydowskich gazetach w Stanach Zjednoczonych.
Po wyjściu z więzienia w wieku 35 lat Urke Nachalnik postanowił związać się na stałe z literaturą. Kontakty z wydawcami w Ameryce pozwalały mu ciągle na publikowanie opowiadań w jidysz, a otrzymywane honoraria – na godziwe życie na wolności. W 1934 r. ukazała się druga część jego autobiografii pt. "Żywe grobowce". Książka sprzedawała się lepiej niż poprzednie, Urke Nachalnik stał się znany, szczególnie za wierne oddanie warunków życia w półświatku. Kolejne powieści Nachalnika – "Rozpruwacze" i "W matni" – ukazały się w 1937 r. Odtąd jego kariera literacka nabrała tempa, ale w 1939 r. została przerwana przez wybuch II wojny światowej.
Ekranizacja.
Biografia Urke Nachalnika została przedstawiona przez Discovery Historia w krótkim filmie dokumentalnym.

</doc>
<doc id="1471643" url="https://pl.wikipedia.org/wiki?curid=1471643" title="Rada Portu i Dróg Wodnych">
Rada Portu i Dróg Wodnych



</doc>
<doc id="1471645" url="https://pl.wikipedia.org/wiki?curid=1471645" title="Siarhiej Wituszka">
Siarhiej Wituszka

Siarhiej Wituszka (biał. Сяргей Вітушка; ur. 10 kwietnia 1965 w Chyści koło Mołodeczna) – białoruski działacz społeczny i oświatowy, historyk i polityk.
Ukończył historię na Białoruskim Uniwersytecie Państwowym, po czym pracował w stołecznym Muzeum Bahdanowicza oraz jako nauczyciel. W 1991 roku przeniósł się do Wilna, gdzie dostał zatrudnienie w białoruskiej sekcji radia litewskiego. W latach 1993–1997 był dyrektorem Liceum Białoruskiego im. Franciszka Skaryny w Wilnie. Stał również na czele Muzeum Białoruskiego im. Antona Łuckiewicza oraz stowarzyszenia „Siabrina”.

</doc>
<doc id="1471650" url="https://pl.wikipedia.org/wiki?curid=1471650" title="Thomas Sim Lee">
Thomas Sim Lee

Thomas Sim Lee (ur. 29 października 1745, zm. 9 listopada 1819) – amerykański prawnik i polityk.
W 1779 roku został wybrany drugim stanowym gubernatorem stanu Maryland i piastował to stanowisko do 1783, gdy został delegatem stanu Maryland do Kongresu Kontynentalnego.
Funkcję gubernatora piastował ponownie w latach 1792–1794. W tym okresie przyczynił się do organizacji oddziałów gwardii stanowej, które miały udział w stłumieniu zbrojnych rozruchów w Maryland i w zachodniej Pensylwanii znanych jako Whiskey Insurrection, a które wybuchły przeciwko podatkowi akcyzowemu nałożonemu na whiskey.
W 1798 roku ponownie został wybrany gubernatorem Maryland, jednak stanowiska nie przyjął i na dobre wycofał się z życia publicznego.
Jego syn, John Lee, reprezentował stan Maryland w Izbie Reprezentantów Stanów Zjednoczonych.

</doc>
<doc id="1471652" url="https://pl.wikipedia.org/wiki?curid=1471652" title="Vilniaus balsas">
Vilniaus balsas

Vilniaus balsas () – litewski dziennik ukazujący się w okupowanym Wilnie w latach 1939–1941.
Pierwszy numer pisma ukazał się 28 października 1939 roku, ostatni datowany jest na 22 czerwca 1941 roku – dzień wybuchu wojny radziecko-niemieckiej. Początkowo gazeta reprezentowała litewską opcję narodową, redagował ją wówczas Bronius Mackevičius. Po włączeniu Wileńszczyzny w skład ZSRR pismo uległo sowietyzacji, co przejawiło się m.in. w zmianach w redakcji: na jej czele stanął komunista i członek WKP(b) Albinas Žukauskas, później w tej roli zastąpił go Jonas Karosas. 

</doc>
<doc id="1471657" url="https://pl.wikipedia.org/wiki?curid=1471657" title="Kamienica Busserowska w Warszawie">
Kamienica Busserowska w Warszawie

Kamienica Busserowska, Skwarczyńskich, Ziembowiczowska, Przewoźnikowska – czterokondygnacyjna, trzytraktowa kamienica wzniesiona w połowie XV wieku, znajdująca się przy Rynku Starego Miasta nr 24 w Warszawie.
Opis.
Kamienica wzmiankowana była po raz pierwszy w 1541 r., przy okazji zmiany właściciela. Stanisław Cuszibita (Kuszibit) przekazywał prawo własności domu zięciowi Jerzemu Filipowiczowi (przewoźnikowi i kupcowi). Prawdopodobnie wówczas została przebudowana (w piwnicach utworzono układ trzytraktowy i założono sklepienia). Natomiast w 1569 r. otrzymała nazwę Przewoźnikowska.
We wczesnych latach swojego istnienia kamienica znajdowała się w posiadaniu Kozianogów, następnie Małodobrych, a w XVI wieku rodziny miodowników i piekarzy – Weissów (Weyssów, Weiszów), którzy po 1599 r. wyremontowali budynek.
W latach 1600–1671 była własnością rodziny Busserów. W tym okresie została również przebudowana na zlecenie Łukasza Bussera (rajcy). Nadano jej wówczas barokowy charakter. W połowie XVII wieku należała do Jana Ziembowicza (rajcy). Kamienicę nadbudowano w pierwszej połowie XVIII wieku.
Około 1784–1797 była własnością Jakuba de Roussy. W latach 1780–1796 mieściła się w niej drukarnia Piotra Dufoura, a później Tomasza Le Bruna. W połowie XIX wieku drukowano tam „Tygodnik Ilustrowany” w zakładzie J. Ungra. Około 1816–1821 właścicielem był Jan Reszke (Reszkie), ok. 1852 r. Łukasz Rudnicki, w latach 1876–1880 Bronisław Chlebowski, a ok. 1887–1915 Moszek Lamrantz. W 1919 r. część pomieszczeń została wyremontowana. Kolejnymi właścicielami nieruchomości byli Lesznowscy (związani z „Gazetą Warszawską” – w XX wieku organ endecji, w latach 1935–1939 ukazywała się jako „Warszawski Dziennik Narodowy”). Od 1924 r. ostatnim prywatnym właścicielem kamienicy był Wacław Szadurski.
W 1928 r. na budynku pojawiły się polichromie Edwarda Okunia. Przeprowadzono wówczas także remont fasady, podczas którego m.in. po prawej stronie wstawiono ponownie okno, a pod ławami okien drugiej kondygnacji pojawiły się konsole.
Podczas II wojny światowej budynek spalono i zburzono. Odbudowano go w latach 1952–1953 według projektu Teodora Burszego.
Po wojnie w kamienicy znajdowała się księgarnia, a od 12 grudnia 1955 Klub Księgarza oraz Stowarzyszenie Księgarzy Polskich. W klubie organizowana jest Warszawska Premiera Literacka (od 1985 r.), której organizatorami są: Instytut Książki, Biblioteka Publiczna m.st. Warszawy – Biblioteka Główna województwa mazowieckiego, Fundacja Kultury Polskiej oraz Zarząd Okręgu Warszawskiego Stowarzyszenia Księgarzy Polskich. 
W 1965 roku kamienica została wpisana do rejestru zabytków.
W 1983 na fasadzie kamienicy umieszczono żeliwną tablicę upamiętniającą polskich księgarzy.

</doc>
<doc id="1471658" url="https://pl.wikipedia.org/wiki?curid=1471658" title="József Tóth (1929–2017)">
József Tóth (1929–2017)

József Tóth (ur. 16 maja 1929 w Mersevát, zm. 9 października 2017) – węgierski piłkarz, napastnik. Srebrny medalista MŚ 54. Długoletni zawodnik Csepel SC.
Piłkarzem był także jego brat Mihály. W reprezentacji zagrał 12 razy i zdobył 5 bramek. Debiutował w 1953, ostatni raz zagrał w 1956. Podczas MŚ 54 wystąpił w dwóch spotkaniach Węgrów, pierwszym z RFN i ćwierćfinale z Brazylią. József Tóth był najdłużej żyjącym piłkarzem węgierskiej Złotej Jedenastki.

</doc>
<doc id="1471659" url="https://pl.wikipedia.org/wiki?curid=1471659" title="Jozsef Toth">
Jozsef Toth



</doc>
<doc id="1471660" url="https://pl.wikipedia.org/wiki?curid=1471660" title="Porozumienie rosyjsko-angielskie">
Porozumienie rosyjsko-angielskie

Porozumienie rosyjsko-angielskie – układ podpisany 31 sierpnia 1907 roku w Petersburgu przez rosyjskiego ministra spraw zagranicznych Aleksandra Izwolskiego oraz angielskiego ambasadora w Rosji, Arthura Nicolsona. 
Historia.
Porozumienie zakończyło rywalizację obu krajów w tzw. "Wielkiej Grze" oraz gwarantowało respektowanie stref wpływów obu krajów w Persji, Afganistanie oraz Tybecie. Głównym założeniem porozumienia było wzajemna pomoc ekonomiczna oraz doprowadzenie do równowagi sił w chwili rosnącej pozycji Niemiec. Wraz z podpisaniem przez Wielką Brytanię oraz Francję entente cordiale (1904) oraz dwuporozumienia pomiędzy Francją a Rosją (1892) w Europie powstało trójporozumienie obejmujące Wielką Brytanię, Francję oraz Rosję.
Trójsekcyjne postanowienie w kwestii Persji, Afganistanu oraz Tybetu:
Porozumienia dotyczące strefy wpływów zostały podjęte bez wiedzy oraz zgody zarówno Persji, jak i Tybetu, mimo że perski parlament mógł samodzielnie podjąć decyzję w sprawie podziału stref wpływu.
Porozumienie rosyjsko-angielskie było jednym z szeregu sojuszy państw europejskich, które w chwili, gdy Austro-Węgry wypowiedziały wojnę Serbii 28 lipca 1914 roku, spowodowały – na zasadzie efektu domina – że na prawie całym kontynencie rozpętała się zawierucha wojenna. 

</doc>
<doc id="1471661" url="https://pl.wikipedia.org/wiki?curid=1471661" title="Michał Mackiewicz">
Michał Mackiewicz

Michał Mackiewicz, lit. Michal Mackevič (ur. 1 października 1953 w Wilnie) – litewski dziennikarz, wydawca, działacz społeczny i polityk narodowości polskiej, w latach 2002–2021 przewodniczący Związku Polaków na Litwie, poseł na Sejm Republiki Litewskiej.
Życiorys.
Po ukończeniu szkoły rolniczej i uzyskaniu uprawnień agronoma w 1973 podjął studia polonistyczne w Państwowym Instytucie Pedagogicznym w Wilnie. W 1976 został członkiem Komunistycznej Partii Związku Radzieckiego. W 1979 został zatrudniony w „Czerwonym Sztandarze” (pracował m.in. jako kierownik działu propagandy), w 1985 wysłano go na studia do Akademii Nauk Społecznych przy KC KPZR w Moskwie, którą ukończył w 1987. Później objął stanowisko zastępcy redaktora naczelnego dziennika „Sovetskaja Litva”, które zajmował do 1990.
Po odzyskaniu przez Litwę niepodległości w 1991 założył dwutygodnik „Magazyn Wileński”, którego został redaktorem naczelnym. Utworzył także Wydawnictwo Polskie na Litwie. Działał w polskich organizacjach społecznych na Litwie, w tym w Związku Polaków na Litwie, którego prezesem wybrano go na IX nadzwyczajnym zjeździe ZPL 25 maja 2002. Był także członkiem grupy inicjatywnej na rzecz powołania Akcji Wyborczej Polaków na Litwie w 1994.
W wyborach samorządowych z 2003 wszedł do rady miejskiej Wilna jako jeden z sześciu polskich radnych, w wyborach z 2007 utrzymał mandat, obejmując funkcję przewodniczącego komitetu rozwoju miasta.
W wyborach parlamentarnych w 2008 startował w okręgu jednomandatowym Wilno-Szyrwinty, umieszczono go również na drugim miejscu listy krajowej Akcji Wyborczej Polaków na Litwie. Ostatecznie uzyskał mandat w okręgu jednomandatowym, pokonując w drugiej turze wyborów Tomasa Baranauskasa. W wyborach parlamentarnych w 2012 i 2016 uzyskiwał reelekcję z listy krajowej AWPL. Mandat poselski wykonywał do 2020. W czerwcu 2021 na funkcji prezesa ZPL zastąpił go Waldemar Tomaszewski.
Odznaczenia.
Odznaczony został Krzyżem Kawalerskim (2006) i Oficerskim (2010) Orderu Zasługi Rzeczypospolitej Polskiej.

</doc>
<doc id="1471664" url="https://pl.wikipedia.org/wiki?curid=1471664" title="Uwe Timm">
Uwe Timm

Uwe Timm (ur. 30 marca 1940 w Hamburgu) – pisarz niemiecki.
Życie.
Uwe Timm urodził się 30 marca 1940 roku w Hamburgu. W 1943 został ewakuowany wraz z matką do Coburga i powrócił ponownie do Hamburga późnym latem 1945, gdzie jego ojciec otworzył zakład kuśnierski. Po ukończeniu szkoły uczył się na kuśnierza i przejął mocno zadłużony interes niedawno zmarłego ojca. Po jego oddłużeniu uczęszczał do szkoły średniej w Brunszwiku (Braunschweig-Kolleg) razem z Benno Ohnesorgiem, gdzie w roku 1963 zdał maturę. Jego pierwsze wiersze ukazały się we wspólnie z Ohnesorgiem wydanym czasopiśmie „teils-teils”, które jednak doczekało się tylko jednego numeru.
Później studiował germanistykę i filozofię w Monachium. W 1966 roku kontynuował je w Paryżu, gdzie poznał matematyka Diedericha Hinrichsena. Razem pisali sztukę teatralną, jednak nie znaleźli dla niej wydawcy. W latach 1967-1969, po powrocie do Monachium, był politycznie aktywny w Socjalistycznym Niemieckim Związku Studentów. Pisał lirykę Agitpropa, uliczne sztuki teatralne i brał udział w okupacji uniwersytetu w Monachium. W 1969 poślubił przyszłą tłumaczkę Dagmar Ploetz. W 1970 rozpoczął studia socjologii i ekonomii politycznej, które porzucił w 1972. W 1971 doktoryzował się pracą na temat „Problemu absurdu u Alberta Camusa.
Od tego momentu pracował jako wolny pisarz. W latach 1971/1972 założył grupę w Monachium o nazwie „Wortgruppe München” i był jednym z wydawców czasopisma „Literarische Hefte”. Od 1972 do 1982 udzielał się w projekcie wydawniczym „AutorenEdition”. W 1973 roku wstąpił do Niemieckiej Partii Komunistycznej, z której celami jednak nigdy całkowicie się nie identyfikował. W 1981 wystąpił z partii z powodu jej bezkrytycznego stosunku do Niemieckiej Republiki Demokratycznej (NRD)i przeniósł się na 2 lata do Rzymu. Po rozwiązaniu projektu „AutorenEdition” zmienił wydawnictwo na Kiepenheuer &amp; Witsch, gdzie od tego czasu pojawiają się wszystkie jego dzieła.
W semestrze zimowym 1991/1992 Timm wykładał poezję na uniwersytecie w Paderbornie, która ukazała się później w tomie „Erzählen und kein Ende”. Od jesieni 1994 roku jest członkiem Niemieckiej Akademii Języka i Poezji, międzynarodowego stowarzyszenia pisarzy Republiki Federalnej Niemiec i Akademii Sztuk Pięknych w Berlinie. Trzykrotnie był powoływany na różne anglojęzyczne uniwersytety jako „writer in residence”, kolejno w 1981 w Warwick, 1994 w Swansea i 1997 w St. Louis. Poza tym był gościem honorowym Villa Massimo w Rzymie.
Recepcja.
W latach 70 autor został zauważony dzięki książce "Gorące lato" (niem. Heißer Sommer), którą zalicza się do jednego z nielicznych świadectw studenckiej rewolty z roku 68. Dużą uwagę przyciągnął także powieścią postkolonialno-historyczną "Morenga".
Duże sukcesy odnosił w latach 90. dzięki swojej noweli "Odkrycie kiełbaski curry" (niem. Die Entdeckung der Currywurst), która została przetłumaczona na blisko 20 języków. Została też zekranizowana w 2008 roku z Ullą Wagner, Barbarą Sukowa i Alexandrem Khuon w rolach głównych.
Duży sukces odniosła powieść "Czerwień" (niem. Rot), w której pisze o nadziejach i życzeniach ruchu studentów w 68 roku, o życiorysach i ich tajemnicach oraz o utopiach i zbrodniach historii niemieckiej. W 2003 roku ukazało się opowiadanie „Na przykładzie mojego brata” (niem. Am Beispiel meines Bruders), które wywołało ogólną dyskusję na temat Narodowego Socjalizmu i niemieckiej kultury pamięci. Nie bez echa przeszło także opowiadanie z 2005 roku „Przyjaciel i obcy” (niem. Der Freund und der Fremde), w której opisał historię jego przyjaźni do Benno Ohnesorga.

</doc>
<doc id="1471666" url="https://pl.wikipedia.org/wiki?curid=1471666" title="Gazeta Wileńska">
Gazeta Wileńska

Gazeta Wileńska – dziennik wydawany na Litwie w języku polskim w latach 1998–2000. 
Pismo powstało z inicjatywy Czesława Okińczyca, miało być konkurencją dla Kuriera Wileńskiego. Numer zerowy gazety ukazał się 24 grudnia 1998, kolejny – 31 grudnia, odtąd pismo wychodziło już codziennie. Stanowisko redaktora naczelnego objął Aleksander Radczenko. Pisywali do niego m.in. Lucyna Dowdo, Jacek J. Komar i Jerzy Surwiłło. W listopadzie 1999 na czele redakcji stanął Zbigniew Balcewicz. W lutym następnego roku Okińczyc sprzedał gazetę biznesmenowi Ryszardowi Litwinowiczowi, który przekształcił ją w tygodnik. Ostatecznej likwidacji pismo uległo w maju 2000, gdy ukazał się jego ostatni numer. 

</doc>
<doc id="1471667" url="https://pl.wikipedia.org/wiki?curid=1471667" title="The Castaways">
The Castaways

The Castaways – amerykańska grupa garażowa z Twin Cites w stanie Minnesota, twórcy hitu „Liar, Liar”.
Grupa The Castaways powstała w latach 60, a jej pierwszym i jedynym hitem jest „Liar, Liar”. Członkami zespołu byli James Donna (keybord), Robert Folschow i Dick Boby (gitary), Rob Hensley (gitara basowa) i Dennis Craswell (bębny). Ich utwór występował w wielu filmach, m.in. w Good Morning, Vietnam i Lock, Stock and Two Smoking Barrels. W latach 80 Folschow i Crawell założyli własny zespół w Pismo Beach, kontynuując tradycję zespołu z lat 60. 
Rob Hensley zmarł w roku 2005, lecz zespół nie rozpadł się. Gra do dziś i posiada własną stronę internetową. 
Linki zewnętrzne.
Oficjalna strona zespołu

</doc>
<doc id="1471668" url="https://pl.wikipedia.org/wiki?curid=1471668" title="Ukształtowanie powierzchni">
Ukształtowanie powierzchni



</doc>
<doc id="1471669" url="https://pl.wikipedia.org/wiki?curid=1471669" title="Wiktor Maleszewski">
Wiktor Maleszewski

Wiktor Maleszewski (ur. 19 września 1883 w Michniewie, zm. w lipcu 1941) – polski lekarz i samorządowiec, prezydent Wilna w latach 1932–1939, podpułkownik lekarz Wojska Polskiego.
Życiorys.
Ukończył szkołę średnią i Uniwersytet w Charkowie, gdzie studiował medycynę. Po studiach służył jako lekarz w garnizonie suwalskim rosyjskiej armii, w czasie I wojny światowej zmobilizowano go do wojska.
31 lipca 1919 roku został komendantem Szpitala Polowego Nr 16. 17 stycznia 1920 roku został wyznaczony na stanowisko szefa sanitarnego 2 Dywizji Litewsko-Białoruskiej walczącej z bolszewikami. 1 czerwca 1921 roku pełnił służbę w Grupie Wojska Litwy Środkowej, a jego oddziałem macierzystym była Kompania Zapasowa Sanitarna Nr 4. W 1922 roku został zweryfikowany w stopniu podpułkownika ze starszeństwem z 1 czerwca 1919 roku i 93. lokatą w korpusie oficerów sanitarnych, w grupie lekarzy. W 1923 roku był oficerem rezerwowym 3 Batalionu Sanitarnego w Grodnie. W 1934 roku pozostawał w ewidencji Powiatowej Komendy Uzupełnień Wilno Miasto. Posiadał przydział mobilizacyjny do Kadry Zapasowej 3 Szpitala Okręgowego w Grodnie.
Po włączeniu Wilna w skład Polski został głównym lekarzem wojewódzkiej Kasy Chorych. Zasiadał przez kilka kadencji w Radzie Miasta Wilna, od 1932 do 1939 pełnił urząd prezydenta. W 1935 i 1938 wybrano go posłem na Sejm. Po zajęciu Wileńszczyzny przez wojska radzieckie aresztowany przez NKWD, zginął w czasie ewakuacji więzienia w Starej Wilejce.
Jego synem był trener koszykówki Władysław Maleszewski.

</doc>
<doc id="1471673" url="https://pl.wikipedia.org/wiki?curid=1471673" title="Kamienica Cechu Krawców w Warszawie">
Kamienica Cechu Krawców w Warszawie

Kamienica Cechu Krawców, Krawiecka – kamienica wzniesiona w pierwszej połowie XVIII wieku, znajdująca się przy ul. Krakowskie Przedmieście nr 41 w Warszawie. Zbudowana została z przeznaczeniem na siedzibę cechu krawców. 
Najpierw był to budynek trzykondygnacyjny, trzyosiowy i posiadający mansardowy dach. W 1809 r. mieszkał w niej J. Bielawski (poeta).
Przebudowa mająca miejsce w połowie XIX wieku spowodowała utratę pierwotnych cech architektonicznych.
W 1939 r. kamienica uległa częściowemu zburzeniu, a w 1944 r. została całkowicie zniszczona.
W latach 1947-1949 budynek odbudowano według projektu Kazimierza Biernackiego. Umieszczono w nim Dom Cechu Krawców m.st. Warszawy. W elewacji frontowej znajdują się emblematy cechu oraz tablica pamiątkowa poświęcona Władysławowi Reymontowi. Kamienica posiada barokową dekorację.

</doc>
<doc id="1471674" url="https://pl.wikipedia.org/wiki?curid=1471674" title="Lifou (wyspa)">
Lifou (wyspa)

Lifou (Drehu) – największa i najliczniej zamieszkana wyspa w archipelagu Wysp Lojalności w Nowej Kaledonii na Oceanie Spokojnym. Została odkryta przez francuskiego podróżnika Jules’a Dumonta d’Urville’a. Jest to największy atol wyniesiony na Ziemi.
Przynależność administracyjna.
Według podziału administracyjnego Nowej Kaledonii wyspa należy do gminy Lifou, która jest częścią jednej z trzech nowokaledońskich prowincji – Wysp Lojalności (fr. "Province des îles Loyauté"). Centrum administracyjnym wyspy jest miasto Wé, które leży nad Zatoką Chateaubriand w centralnej części wschodniego wybrzeża wyspy.
Geografia.
Powierzchnia wyspy wynosi 1207 km². Jej długość – 81 km, natomiast szerokość waha się od 16 do 24 km (dosyć zróżnicowana linia brzegowa). W ukształtowaniu powierzchni dominują formy płaskie – brak wysokich wzniesień (najwyższym jest Cap de Flotte – 106 m n.p.m.) i rzek. Dominują wybrzeża klifowe. Wyspa bogata jest w roślinność i urodzajne gleby.
Wyspa zbudowana jest ze skał wapiennych pochodzenia koralowego. Tworzy ona wyniesiony atol koralowy, powstały po zatopionym wulkanie. Dzisiejszy kształt i ukształtowanie terenu wyspa osiągnęła prawie dwa miliony lat temu.
Gospodarka.
Główną gałęzią gospodarki jest turystyka. Eksportuje się przede wszystkim koprę, kauczuk, wanilię oraz trzcinę cukrową.
Komunikacja.
W północnej części wyspy znajduje się port lotniczy Lifou, który ma połączenia z portem lotniczym Magenta w Numei, stolicy Nowej Kaledonii, loty odbywają się kilka razy w ciągu dnia.
Kultura.
Rdzenna ludność wyspy posługuje się językiem drehu.

</doc>
<doc id="1471675" url="https://pl.wikipedia.org/wiki?curid=1471675" title="Jan Turlejski">
Jan Turlejski

Jan Turlejski (ur. 1909 lub 1913, zm. 26 września 1941 koło Wiaźmy) – polski, białoruski i radziecki działacz komunistyczny, członek grupy inicjatywnej PPR, deputowany do Zgromadzenia Ludowego Zachodniej Białorusi (1939) i do Rady Najwyższej ZSRR (1940–1941).
Życiorys.
Z wykształcenia był inżynierem hutnictwa, pracował jako urzędnik. W okresie II Rzeczypospolitej działał w ruchu komunistycznym, najpierw w Związku Niezależnej Młodzieży Socjalistycznej „Życie” (od 1933), a później w KPP i Komunistycznym Związku Młodzieży Polski.
Po pseudowyborach z 22 X 1939 znalazł się wśród ponad 900 przedstawicieli ludowych, którzy mieli zadecydować o włączeniu tzw. Zachodniej Białorusi w skład ZSRR. 13 grudnia 1939 mianowano go członkiem prezydium Powiatowego Komitetu Wykonawczego w Łomży. 24 marca 1940 kandydował w tzw. wyborach do Rady Najwyższej ZSRR, wybrano go wówczas deputowanym. Po wybuchu wojny niemiecko-radzieckiej ewakuował się wraz z Armią Czerwoną na wschód, gdzie wszedł w 1941 w skład tzw. grupy inicjatywnej PPR, która miała za zadanie odbudować w Polsce zniszczony ruch komunistyczny.
Zginął w katastrofie lotniczej pod Wiaźmą w czasie próby przerzutu na terytorium okupowanej Polski. Został pochowany pod Wiaźmą. 
Jego żoną była historyk Maria Turlejska. Imieniem Jana Turlejskiego nazwano w 1954 statek szkolny typu B-10/4. Jego imię do 1989 nosiła obecna ulica Romana Dmowskiego w Łomży.

</doc>
<doc id="1471678" url="https://pl.wikipedia.org/wiki?curid=1471678" title="Icikas Demba">
Icikas Demba

Icikas Dembas (ur. 1901 w Pompianach, zm. 1983 w Wilnie) – litewski komunista żydowskiego pochodzenia, funkcjonariusz NKWD i NKGB, poseł na Sejm Ludowy Litwy i do Rady Najwyższej Litewskiej SRR (1940–1947). 
Życiorys.
W 1927 ukończył wyższą szkołę techniczną w Kownie. W młodości związany był z ruchem syjonistycznym, w latach 1924–1928 należał do organizacji Poalej Syjon. Aresztowany w 1928, po wyjściu z więzienia wstąpił do Komunistycznej Partii Litwy. W latach 1934–1940 ponownie represjonowany i więziony w Szawlach. W 1940 podjął pracę w NKWD w Kownie, początkowo jako pracownik administracyjny. Po wybuchu wojny radziecko-niemieckiej ewakuował się do Penzy, gdzie kontynuował pracę w służbach. W 1942 mianowano go politrukiem w 16 Dywizji Litewskiej Armii Czerwonej. W 1944 przez krótki okres był związany z komórką NKGB w Pawłowie Posadzie, po powrocie na Litwę pracował w Wilnie – najpierw w służbach (1944–1946), później w administracji publicznej. 
Za sobą miał również karierę parlamentarną – w czerwcu 1940 wybrano go posłem z okręgu Poniewież w tzw. wyborach do Sejmu Ludowego Litwy. Po inkorporacji Litwy do ZSRR wchodził przez kilka lat w skład Rady Najwyższej Litewskiej SRR (1940–47).

</doc>
<doc id="1471681" url="https://pl.wikipedia.org/wiki?curid=1471681" title="Stadion Ruch w Iwano-Frankiwsku">
Stadion Ruch w Iwano-Frankiwsku

Miejski Centralny Stadion "Ruch" (ukr. Міський Центральний Стадіон «Рух») – centralny wielofunkcyjny stadion Iwano-Frankiwsku na Ukrainie.
Obecnie trwa rekonstrukcja stadionu, aby dostosować do wymóg standardów UEFA i FIFA. Docelowo ma pomieścić 20 000 widzów. Do sezonu 2006 na stadionie grał Spartak Iwano-Frankiwsk, od 2006 roku rozgrywa tam swoje mecze drużyna pierwszej ligi Prykarpattia Iwano-Frankiwsk.
W 1907 roku Miejska Kasa Oszczędności kupiła 10 morgi gruntów (ok. 5,6 ha) za parkiem publicznym na założenie tzw. Parku Jordana, w języku potocznym - okoliczne atrakcje. Wiosną 1908 został przekazany dla gier i rozrywek młodzieży.
4 lipca 1909 roku na boisku został rozegrany pierwszy mecz w historii piłki nożnej w Stanisławowie. Miejscowa Rewera przegrała 1:3 z drużyną rezerw lwowskiego klubu Czarni. Stadion do 1939 roku nosił nazwę Stadion Miejski za Parkiem Potockich w Stanisławowie.
W 1927 roku na stadionie zaczęło budować drewniane trybuny. Ta drewniana platforma służyła do połowy 1950 roku. Wtedy stadion nazywał się "Spartak".
W latach 1956-57 roku odbyła się przebudowa stadionu. Została wybudowana nowa trybuna, która mieściła 4000 miejsc. Pojemność stadionu wzrosła do 10.400 miejsc.
W 1969 roku zostały wzniesione cztery wieże ze sztucznym oświetleniem. Zastąpiono drewnianą tablicę na elektroniczną.
W 1981 roku, stadion zmienił nazwę na "Krystał".
W 1986 roku rozpoczęła się kolejna rekonstrukcja stadionu, która trwa do dziś. W latach 1989-1996 nie było żadnych meczów na stadionie. Miejscowy klub Prykarpattia Iwano-Frankiwsk grał na stadionie Elektron.

</doc>
<doc id="1471683" url="https://pl.wikipedia.org/wiki?curid=1471683" title="Kamienica Długoszowa w Warszawie">
Kamienica Długoszowa w Warszawie

Kamienica Długoszowa, Długoszowska, Długoszewska, dom Hermanowski – kamienica wzniesiona w pierwszej połowie XV wieku, znajdująca się przy Rynku Starego Miasta nr 9 w Warszawie.
Opis.
Fundatorem i pierwszym właścicielem kamienicy był Herman. Posiadała ona wówczas cechy gotyckie. W latach 1579–1655 właścicielami kamienicy była rodzina Długoszów, m.in. Paweł Długosz, który był burmistrzem Starej Warszawy. On był również zleceniodawcą przebudowy, która miała miejsce w pierwszej połowie XVII wieku. Kolejnymi właścicielami byli m.in. Aleksander Giza (rajca) oraz rodzina Flaczkiewiczów.
W 1578 i 1607 kamienica uległa spaleniu. Posiadała ona sklepione piwnice, w których handlowano m.in. pieczywem, kaszą i opałem. Wejście do nich prowadziło stromymi schodami.
W 1928 ozdobiono ją polichromią autorstwa K. Ścińskiego. W 1944 ponownie spalona i zburzona. Po II wojnie światowej odbudowana według projektu M. Kuzmy i J. Chodaczka oraz ozdobiona polichromią autorstwa J. i K. Studnickich. Nadano jej wygląd taki, jaki miała po przebudowie w XVIII wieku. Znajduje się w niej bar i kawiarnia "Bazyliszek".
W 1965 roku kamienica została wpisana do rejestru zabytków.

</doc>
<doc id="1471684" url="https://pl.wikipedia.org/wiki?curid=1471684" title="Kamienica Gaszyńskiego w Warszawie">
Kamienica Gaszyńskiego w Warszawie

Kamienica Gaszyńskiego – kamienica wzniesiona w latach 1818-1819 r., znajdująca się przy ul. Długiej nr 20 w Warszawie. Znajduje się ona na posesji nazywanej dawniej Suchym Lasem, a nazwa jej pochodzi od drzew pozostałych po pożarze dworu Mniszcha, jaki miał miejsce w 1656 r.
Została ona wybudowana dla A. Gaszyńskiego (szambelana królewskiego). W czasach Królestwa Polskiego w kamienicy znajdowała się kawiarnia Suchy Las (założona w 1822 r.).
Ok. 1874 r. mieszkał w niej Soter Rozbicki. 
W 1944 r. budynek uległ spaleniu. Po II wojnie światowej odbudowano go według projektu Z. Stępińskiego i przeznaczono na Bursę Szkolnictwa Zawodowego.

</doc>
<doc id="1471686" url="https://pl.wikipedia.org/wiki?curid=1471686" title="Suchy Las (kawiarnia)">
Suchy Las (kawiarnia)

Suchy Las, Kawa na Suchym Lesie – kawiarnia założona w 1822 roku przez K. Bautza w kamienicy Gaszyńskiego przy ul. Długiej w Warszawie (na wprost kościoła pijarów).
Gośćmi kawiarni byli m.in. aktorzy Teatru Narodowego: Alojzy Żółkowski (ojciec) i Ludwik Adam Dmuszewski.
W kolejnych latach przeniesiona do nieruchomości E. Epsteina (ul. Długa), a później do pałacu Pod Czterema Wiatrami. Funkcjonowała do 1855 roku.

</doc>
<doc id="1471688" url="https://pl.wikipedia.org/wiki?curid=1471688" title="Oczamcziri">
Oczamcziri



</doc>
<doc id="1471690" url="https://pl.wikipedia.org/wiki?curid=1471690" title="Chelodina longicollis">
Chelodina longicollis



</doc>
<doc id="1471691" url="https://pl.wikipedia.org/wiki?curid=1471691" title="Hydromedusa tectifera">
Hydromedusa tectifera



</doc>
<doc id="1471692" url="https://pl.wikipedia.org/wiki?curid=1471692" title="Dwuchlorek siarki">
Dwuchlorek siarki



</doc>
<doc id="1471694" url="https://pl.wikipedia.org/wiki?curid=1471694" title="Żółwie pelomeduzowate">
Żółwie pelomeduzowate



</doc>
<doc id="1471695" url="https://pl.wikipedia.org/wiki?curid=1471695" title="Żółwiaki">
Żółwiaki



</doc>
<doc id="1471696" url="https://pl.wikipedia.org/wiki?curid=1471696" title="Tlenochlorek fosforu">
Tlenochlorek fosforu



</doc>
<doc id="1471697" url="https://pl.wikipedia.org/wiki?curid=1471697" title="Żółwie piżmowe">
Żółwie piżmowe



</doc>
<doc id="1471698" url="https://pl.wikipedia.org/wiki?curid=1471698" title="Batagury">
Batagury



</doc>
<doc id="1471699" url="https://pl.wikipedia.org/wiki?curid=1471699" title="Kamienica Dulfusa w Warszawie">
Kamienica Dulfusa w Warszawie

Kamienica Dulfusa, Dulfusowska, Giełda – kamienica wzniesiona w 1525 r., znajdująca się przy ul. Freta nr 1 w Warszawie.
Została wybudowana przez Jurgę Baryczkę z przeznaczeniem na składowanie towarów. Posiadała również pomieszczenia gościnne dla kupców. Po 1641 r. przeszła w ręce rodziny Zalewskich. W 1656 r. spalona przez Szwedów (był to najstarszy murowany budynek przy ulicy Freta – tzw. Giełda). Odbudowano ją jako kamienicę narożną, trzykondygnacyjną i ośmioosiową (ok. 1733 r.) W XVIII wieku znalazła się w posiadaniu prezydenta Starej Warszawy – Jana Dulfusa.
W latach 1764-1765 w kamienicy przebywał Bernard Gilly, mężczyzna liczący ok. 300 cm wzrostu, który pokazywany był ludności za opłatą.
Na przełomie XVIII i XIX wieku w kamienicy mieszkała siostra księcia Józefa Poniatowskiego.
Podczas II wojny światowej budynek spalono. Odbudowano w 1950 r. według projektu J. Dutkiewicza. Przed 1939 r. na wysokości pierwszego piętra umieszczone były figury Najświętszej Marii Panny i św. Jana Nepomucena. Po wojnie nie zostały one odtworzone. Na ich miejscu, na niszach umieszczono rzeźby Cerery i Merkurego, które po kilkudziesięciu latach również usunięto.

</doc>
<doc id="1471700" url="https://pl.wikipedia.org/wiki?curid=1471700" title="Międzynarodowe Stowarzyszenie Bibliotekarstwa Szkolnego">
Międzynarodowe Stowarzyszenie Bibliotekarstwa Szkolnego

Międzynarodowe Stowarzyszenie Bibliotekarstwa Szkolnego, IASL (od ang. "International Association of School Librarianship") – stowarzyszenie zrzeszające bibliotekarzy szkolnych, nauczycieli, wydawców oraz inne osoby, związane z bibliotekarstwem szkolnym. Zainaugurowano je formalnie w 1971.
Cele IASL.
Głównym celem jest rozwój bibliotek szkolnych we wszystkich krajach. Pierwsza konferencja Międzynarodowego Stowarzyszenia Bibliotekarstwa Szkolnego odbyła się w Londynie w 1971. Od tamtej pory konferencje organizowane są corocznie i odbywają się w różnych regionach świata. IASL jest członkiem Międzynarodowej Federacji Stowarzyszeń i Instytucji Bibliotekarskich (IFLA), jest powiązane z UNESCO, współpracuje z Międzynarodowym Stowarzyszeniem Czytelniczym (IRA) oraz Międzynarodową Izbą ds. Książek dla Młodych (IBBY).
Dzień Bibliotekarzy i Bibliotek.
W Polsce obchodzony jest Dzień Bibliotekarzy i Bibliotek, przypadający corocznie 8 maja. Pierwszy raz bibliotekarze świętowali w 1985, przy udziale Okręgowego Stowarzyszenia Bibliotekarzy Polskich we Wrocławiu.
Dzień ten jest symbolem pracy bibliotekarzy i świętem, w którym jest okazja do przedstawienia dokonań i zawodowych osiągnięć społeczeństwa bibliotekarskiego, jak i refleksji o tożsamości bibliotek i ich roli w budowaniu dziedzictwa kulturowego. Jest to dzień bez kar w bibliotekach.

</doc>
<doc id="1471701" url="https://pl.wikipedia.org/wiki?curid=1471701" title="Krzyżopierś trójstępkowy">
Krzyżopierś trójstępkowy



</doc>
<doc id="1471702" url="https://pl.wikipedia.org/wiki?curid=1471702" title="Więzienie Landsberg">
Więzienie Landsberg

Więzienie Landsberg (niem. "Justizvollzugsanstalt Landsberg") – zakład karny położony w mieście Landsberg am Lech na południowym zachodzie Bawarii, około 65 km na zachód od Monachium i 35 km na południe od Augsburga.
Historia.
Więzienie zostało zbudowane około 1910 na zachodnim obrzeżu miasta. Najbardziej znanym więźniem był Adolf Hitler, który przebywał w więzieniu Landsberg w 1924 po skazaniu za zdradę stanu poprzez zorganizowanie puczu monachijskiego. W czasie pobytu w więzieniu, z pomocą swego sekretarza Rudolfa Heßa, podyktował i napisał "Mein Kampf".
Podczas okupacji alianckiej Niemiec po II wojnie światowej Armia Stanów Zjednoczonych przeznaczyła więzienie Landsberg na „Więzienie dla przestępców wojennych nr 1” („"War Criminal Prison No. 1"”), w którym przebywało wielu skazanych nazistowskich przestępców wojennych. Wielu niemieckich przestępców wojennych zostało straconych w więzieniu Landsberg przez powieszenie (m.in. Karl Brandt i inni w tzw. procesie lekarzy). Ostatnie siedem egzekucji miało miejsce 7 czerwca 1951. Były to również ostatnie wyroki śmierci wykonane na terytorium Republiki Federalnej Niemiec.
Obecnie zakład karny jest administrowany przez Zarząd Więziennictwa Bawarskiego Ministerstwa Sprawiedliwości.

</doc>
<doc id="1471704" url="https://pl.wikipedia.org/wiki?curid=1471704" title="Żółwie skorpuchowate">
Żółwie skorpuchowate



</doc>
<doc id="1471705" url="https://pl.wikipedia.org/wiki?curid=1471705" title="Chlorki alkilowe">
Chlorki alkilowe



</doc>
<doc id="1471706" url="https://pl.wikipedia.org/wiki?curid=1471706" title="Karzeł Wodnika">
Karzeł Wodnika

Karzeł Wodnika (również DDO 210 lub PGC 65367) – galaktyka karłowata położona w gwiazdozbiorze Wodnika, oddalona od Ziemi o około 3,5 miliona lat świetlnych. Odkrył ją Sidney van den Bergh w 1959 roku na zdjęciach z fotograficznego przeglądu nieba Palomar Sky Survey. Galaktyka ta jest członkiem Grupy Lokalnej i leży na jej obrzeżach. Jej średnica wynosi około 5000 lat świetlnych. Jej jasność jest szacowana na 2 miliony Słońc.

</doc>
<doc id="1471710" url="https://pl.wikipedia.org/wiki?curid=1471710" title="Luyten 789-6">
Luyten 789-6



</doc>
<doc id="1471715" url="https://pl.wikipedia.org/wiki?curid=1471715" title="Golden Retriever">
Golden Retriever



</doc>
<doc id="1471721" url="https://pl.wikipedia.org/wiki?curid=1471721" title="Pan Rożnowa">
Pan Rożnowa

Pan Rożnowa - powieść poetycka autorstwa Józefa Szujskiego.
Według informacji zawartej w przypisach do wydania z 1985 r., powieść ta została po raz pierwszy wydana w piśmie Dziennik Literacki 22-29 z 1858 roku.
Akacja toczy się w Rożnowie, koło Nowego Sącza, w niewielkim zamku, położonym nad Dunajcem. Zamek wybudowany został i należał do Sulisława Rożena.
Powieść, opowiada o historii małżeństwa dziedzica zamku, z Bolechną, córką starosty. Pan, który w zaawansowanym już wieku, wziął za żonę młodą dziewczynę, z zazdrości i zawiści, o panów na Tropsztynie, sąsiednich dziedziców, uwięzia swą żonę. Dochodzi do najazdu na zamek.
Na końcu, dołączony został przez autora, epilog dedykacyjny do Marcela Żuka Skarszewskiego, z datą: wrzesień 1857 r., brak innych danych dotyczących daty powstania utworu.
W 150 rocznicę urodzin autora, utwór został wydany przez Sądecką Oficynę Wydawniczą.

</doc>
<doc id="1471723" url="https://pl.wikipedia.org/wiki?curid=1471723" title="Punkt kontrolny">
Punkt kontrolny



</doc>
<doc id="1471729" url="https://pl.wikipedia.org/wiki?curid=1471729" title="Wincenty Krajewski">
Wincenty Krajewski

Wincenty Krajewski (ur. w Radziwiłłówce, zm. przed 1928 w Warszawie) – Lekarz, generał brygady Wojska Polskiego.
Życiorys.
Wincenty Krajewski urodził się 2 sierpnia 1869 roku w Radziwiłłówce, w powiecie krzemienieckim, w rodzinie obywatela ziemskiego Hilarego Henryka, powstańca styczniowego, i Walerii z Jezierskich. Kształcił się w Żytomierzu, gdzie uzyskał maturę. W 1893 ukończył studia medyczne w Petersburgu, uzyskując tytuł doktora nauk medycznych. Od 1893 był oficerem zawodowym rosyjskiej służby zdrowia. W latach 1899–1900 odbył w Berlinie i Paryżu starze naukowe. Pełnił służbę jako lekarz w klinice Ministerstwa Spraw Wewnętrznych w Petersburgu, gdzie do 1904 był ordynatorem. Uczestniczył w wojnie rosyjsko-japońskiej 1904–1905. Do 1906 pozostawał na froncie japońskim. Po wojnie jako radca stanu – generał major, pracował w Departamencie Medycznym Ministerstwa Wojny.
W I wojnie światowej w latach 1914–1916 był pełnomocnikiem Czerwonego Krzyża i szefem służby lekarskiej Frontu Kaukaskiego, po czym powrócił do Petersburga. Po rewolucji 1917 został aresztowany, a później uwolniony w wyniku interwencji ambasady francuskiej, wyjechał do Hiszpanii, następnie do Francji. W 1919 sformował oddział sanitarny złożony z Polaków, Rosjan i Czechów i jako generał brytyjski przybył z nim do Omska. Pełnił służbę jako szef sanitarny armii kontrrewolucyjnej, czasowo kierował ministerstwem zdrowia i opieki społecznej. Po zdławieniu ruchu antybolszewickiego na Syberii wyjechał do Harbina, gdzie utworzył Ligę Swobody i Praw Człowieka. Potem emigrował z Rosji do Ameryki, skąd dostał się do Warszawy. Nie znajdując dla siebie stanowiska, w 1921 wyjechał ponownie do Paryża, ale w następnym roku powrócił do Polski. 
Na podstawie dekretu Naczelnika Państwa i Naczelnego Wodza z 2 lipca 1922 roku został przyjęty z dniem 1 maja 1922 roku z byłej armii rosyjskiej "„do wojska z zaliczeniem do Rezerwy Armii bez powołania do służby czynnej w stopniu generała podporucznika”". Następnie został zweryfikowany w stopniu generała brygady rezerwy ze starszeństwem z 1 czerwca 1919 roku w korpusie generałów. Osiadł w Warszawie, gdzie zmarł. Pochowany na cmentarzu Powązki Wojskowe w Warszawie (kwatera A14-5-4/5) w grobowcu gen. Mikołaja Krajewskiego, gdyż pomyłkowo potraktowano ich jako braci (nie byli spokrewnieni).

</doc>
<doc id="1471731" url="https://pl.wikipedia.org/wiki?curid=1471731" title="Parafia Świętych Cyryla i Metodego">
Parafia Świętych Cyryla i Metodego

Parafie pod wezwaniem świętych Cyryla i Metodego w Polsce:
Parafie prawosławne:
Parafie greckokatolickie:
Parafie rzymskokatolickie:
Parafia Kościoła Polskokatolickiego w RP:

</doc>
<doc id="1471734" url="https://pl.wikipedia.org/wiki?curid=1471734" title="Turybiusz de Mogrovejo">
Turybiusz de Mogrovejo

Święty Turybiusz (ur. 16 listopada 1538 w Mayorga w Hiszpanii, zm. 23 marca 1606 w Saña w Wicekrólestwie Peru) – święty Kościoła katolickiego, arcybiskup Limy, prymas Peru.
Życie.
Turybiusz urodził się w szlacheckiej rodzinie w Maygora w prowincji Léon. W dzieciństwie i młodości wyróżniał się pobożnością, nigdy jednak nie myślał o zostaniu księdzem. Studiował prawo na uniwersytetach w Salamance i Valladolid. Jego umiejętności prawnicze i błyskotliwość zwróciły uwagę króla Hiszpanii Filipa II, który w 1573 roku mianował Turybiusza głównym sędzią inkwizycji w Grenadzie. Postanowienie króla było szokujące i niezwykłe, gdyż Turybiusz był człowiekiem świeckim.
Pięć lat później, król mianował go arcybiskupem Limy w Peru, które było wówczas hiszpańską kolonią. Zszokowany Turybiusz próbował odwołać się od tej decyzji, jednak żadne z jego odwołań nie zostało uwzględnione. W końcu przyjął święcenia kapłańskie, został wyświęcony na arcybiskupa i przybył do Limy w 1581 roku.
Praca w Peru.
Zadanie, które powierzono Turybiuszowi, nie było łatwe. Jego arcybiskupstwo było bardzo rozległe i w dodatku opanowane przez hiszpańskich gubernatorów, których wspomagało duchowieństwo.
Przez następne siedem lat Turybiusz wizytował całą swoją diecezję, starając się naprawić nadużycia popełniane przez duchownych. Napotkał jednak silny opór ze strony gubernatorów, których władzę podważył. Nauczył się również miejscowych dialektów, by móc lepiej porozumiewać się z rdzenną ludnością. Bronił również ich praw.
W 1583 roku zwołał synod prowincjonalny, na którym wytyczył kierunki rozwoju Kościoła w Ameryce Południowej. Kilka lat później, w roku 1591 założył w Limie pierwsze w Ameryce seminarium duchowne.
Zmarł w 1606 roku w Saña.
W katolicyzmie.
Turybiusz został kanonizowany w 1726 roku przez papieża Benedykta XIII.
Wspomnienie świętego Turybiusza jest w Kościele katolickim obchodzone 23 marca.
Początkowo był czczony tylko w Ameryce Południowej. Obecnie kult tego świętego jest bardziej rozpowszechniony.
Jest patronem walki o prawa ludności rdzennej.

</doc>
<doc id="1471737" url="https://pl.wikipedia.org/wiki?curid=1471737" title="Labrador Retriever">
Labrador Retriever



</doc>
<doc id="1471738" url="https://pl.wikipedia.org/wiki?curid=1471738" title="Bogusław Kołcz">
Bogusław Kołcz

Bogusław Kołcz (ur. 17 grudnia 1963 w Nowym Sączu) – polski polonista, współautor podręczników szkolnych, publicysta oświatowy, profesor oświaty od 2008.
Życiorys.
Ukończył studia z filologii polskiej na Uniwersytecie Jagiellońskim (1987) r.; studia podyplomowe w zakresie organizacji i zarządzania oświatą (2004).
Nauczyciel języka polskiego w Zespole Szkół Ekonomicznych i III LO w Nowym Sączu 1987-1991, dyrektor IV Liceum Ogólnokształcącego, a następnie Zespołu Szkół nr 4 (IV LO i Gimnazjum nr 4) im. Króla Bolesława Chrobrego w Nowym Sączu 1991-2004, dyrektor Akademickiego Liceum i Gimnazjum im. Króla Bolesława Chrobrego (szkoły niepublicznej prowadzonej przez Wyższą Szkołę Biznesu – National-Louis University w Nowym Sączu od 1 września 2001), a następnie Zespołu Szkół Akademickich (obejmującego Akademicką Szkołę Podstawową, Gimnazjum i Liceum) im. Króla Bolesława Chrobrego w Nowym Sączu (od 26 VI 2012 r.). Popularyzator wiedzy o Kresach Wschodnich i organizator Izby Lwowskiej, noszącej imię Jerzego Masiora.
Członek Komisji ds. Dydaktyki Szkolnej i Uniwersyteckiej Komitetu Nauk o Literaturze Polskiej PAN w Warszawie 1994-1996, członek Rady Redakcji „Języka Polskiego w Szkole Średniej” 1996, członek Rady Naukowej „Kwartalnika Polonistycznego” od 2007, twórca programów nauczania, autor kilkudziesięciu publikacji z zakresu nauczania literatury i języka polskiego, innowacji pedagogicznych, nowatorskich metod kształcenia (oświata niepubliczna) oraz edukacji regionalnej. Przewodniczący NSZZ „Solidarność” Oświaty Szkół Średnich w Nowym Sączu 1990, sekretarz i członek Zarządu Towarzystwa Gimnastycznego „Sokół” w Nowym Sączu. Przewodniczący Zespołu Języka Polskiego Wojewódzkiej Komisji Egzaminów Szkolnych w Nowym Sączu („Nowa Matura” 1996-1997), egzaminator egzaminu maturalnego z języka polskiego.
Wybrane prace.
Współautor (z Witoldem Bobińskim i Anną Janus-Sitarz) podręczników „Barwy epok. Kultura i literatura” do języka polskiego w liceum ogólnokształcącym, liceum profilowanym i technikum (WSiP Warszawa, cz. 1-3, 2002-2004; VII wydanie 2009,IX wydanie 2012), współautor (z Jadwigą Kowalikową i Urszulą Żydek-Bednarczuk) programu nauczania języka polskiego „Barwy epok” (wyd. WSiP Warszawa 2002), autor rozdziałów i fragmentów w: podręczniku metodycznym „Kompetencje szkolnego polonisty 2” (red. Bożena Chrząstowska, Warszawa 1997), podręcznikach języka polskiego do gimnazjum („Czytam świat”, Kielce 2001; „Naucz się dziwić”, Poznań 2003) „Słowniku literatury popularnej” pod red. Tadeusza Żabskiego, Wrocław 1997, 2006; autor publikacji regionalnych i recenzji w „Roczniku Sądeckim”, współautor (z Piotrem Droździkiem) albumów: „Nowy Sącz z kadru i pamięci”, Nowy Sącz 2012; „Nowy Sącz na starej pocztówce”, Nowy Sącz 2012; „Nowy Sącz – jeśli zapomnę o nich... Cmentarz Komunalny w Nowym Sączu 1889–2014”, Nowy Sącz 2014. Redaktor "Nowej Encyklopedii Sądeckiej" Jerzego Leśniaka, Nowy Sącz 2017, autor książki biograficznej "Zakochany w Sączu. Jerzy Leśniak (1957-2017)", Nowy Sącz 2018. 

</doc>
<doc id="1471740" url="https://pl.wikipedia.org/wiki?curid=1471740" title="Jan Morawski (oficer)">
Jan Morawski (oficer)

Jan Emanuel Sylwester Morawski (ur. 2 stycznia 1867 w Pokrówce, zm. 7 maja 1929 w Warszawie) – generał brygady Wojska Polskiego.
Życiorys.
Urodził się we wsi Pokrówka, w ówczesnej guberni chełskiej, w szlacheckiej rodzinie Jana i Stanisławy z Hassewiczów. Kształcił się w szkole realnej w Łowiczu. Od 1886 służył w Armii Imperium Rosyjskiego. W 1889, w stopniu podporucznika, ukończył Wojskową Szkołę Topografów w Petersburgu. Uczestnik wojny rosyjsko-japońskiej 1904-1905.
W czasie I wojny światowej służył w zarządzie pomiarów na stanowisku komendanta oddziału. W 1917 przez miesięcy przebywał na froncie północnym i został mianowany na stopień pułkownika. W grudniu tego roku wrócił na front rumuński. W lutym 1918 wstąpił do Oddziału Polskiego w Odessie, w którym był między innymi zastępcą dowódcy pułku strzelców. Po rozwiązaniu formacji w Odessie pełnił służbę w ukraińskim głównym zarządzie geodezji w Kijowie.
W styczniu 1919 został przyjęty do Wojska Polskiego z zatwierdzeniem posiadanego stopnia pułkownika i przydzielony na stanowisko komendanta Oficerskich Kursów Mierniczych. Szef Sekcji w Wojskowym Instytucie Geograficznym. Październik 1919 - luty 1920 Stacja Zborna w Warszawie, luty 1920 - czerwiec 1923 szef Sekcji Topograficznej Wojskowego Instytutu Geograficznego. W okresach 12 kwietnia 1919 - 13 czerwca 1919 i następnie od lipca 1920 - 1 października 1920 pełniący obowiązki szefa Instytutu Wojskowo Geograficznego. 29 maja 1920 zatwierdzony został z dniem 1 kwietnia tego roku, w stopniu pułkownika, w korpusie inżynierii i saperów, w grupie oficerów byłych Korpusów Wschodnich i byłej armii rosyjskiej. Od 1 czerwca 1921 był oficerem korpusu geograficznego. Z dniem 1 czerwca 1922 został przeniesiony w stan spoczynku, w stopniu generała brygady, z prawem noszenia munduru. Minister spraw wojskowych zatrzymał go jednak w służbie czynnej na rok. 26 października 1923 Prezydent RP Stanisław Wojciechowski zatwierdził go w stopniu generała brygady. Mieszkał w Warszawie, gdzie zmarł 7 maja 1929. Został pochowany w Łowiczu.
Jan Morawski od 1901 był żonaty z Aleksandrą Franciszką Kopystyńską. Nie mieli dzieci.

</doc>
<doc id="1471743" url="https://pl.wikipedia.org/wiki?curid=1471743" title="Herb gminy Wolbórz">
Herb gminy Wolbórz



</doc>
<doc id="1471750" url="https://pl.wikipedia.org/wiki?curid=1471750" title="UTSK">
UTSK



</doc>
<doc id="1471753" url="https://pl.wikipedia.org/wiki?curid=1471753" title="Męczennicy z Paragwaju">
Męczennicy z Paragwaju

Męczennicy z Paragwaju – trzech jezuickich misjonarzy: Roch González de Santa Cruz, Alfons Rodríguez i Jan de Castillo, święci Kościoła katolickiego.
Tło historyczne.
Misjonarze sprzeciwiali się kolonizacji. Pracowali wśród plemion Paragwaju i Brazylii. Przewodził im Rocco Gonzales, który pracował wśród Indian od 1609 roku. Dwa lata później rozpoczął zakładanie redukcji paragwajskich.
Śmierć.
W roku 1628 Gonzales wraz ze swoimi dwoma towarzyszami zakładali redukcję niedaleko Caaro (obecna Brazylia). Miejscowa szamanka nakłoniła jednak Indian do przeciwstawienia się misjonarzom. 15 listopada Gonzales został zamordowany tomahawkiem, gdy wieszał kościelny dzwon. Śpieszącego mu z pomocą Rodrigueza również zamordowano. Ciała obydwu męczenników spalono. De Castillo, który wrócił dwa dni później, został ukamienowany.
Beatyfikacja i kanonizacja.
Przez 200 lat zapomniano o trzech męczennikach z Paragwaju. Zostali beatyfikowani w 1934 roku przez papieża Piusa XI, a kanonizowani 16 maja 1988 roku przez Jana Pawła II w stolicy Paragwaju Asunción.
Dzień obchodów.
Wspomnienie liturgiczne trzech męczenników obchodzone jest 17 listopada.
Patronat.
Gonzales, Rodriguez i de Castillo są patronami rdzennych tradycji.

</doc>
<doc id="1471756" url="https://pl.wikipedia.org/wiki?curid=1471756" title="Redukcja (misje)">
Redukcja (misje)



</doc>
<doc id="1471758" url="https://pl.wikipedia.org/wiki?curid=1471758" title="Tako rzecze Zaratustra">
Tako rzecze Zaratustra

Tako rzecze Zaratustra. Książka dla wszystkich i dla nikogo (również "Tak mówił Zaratustra: książka dla wszystkich i dla nikogo" i "To rzekł Zaratustra: książka dla wszystkich i dla nikogo", często skracane do samej tylko pierwszej części, tj. bez słów "książka dla wszystkich i dla nikogo", w niemieckiej wersji oryginalnej; Also sprach Zarathustra. Ein Buch für Alle und Keinen) – utwór literacki niemieckiego filozofa Friedricha Nietzschego, wydany po raz pierwszy w częściach w latach 1883–1885.
Powstanie dzieła.
Inspiracją do napisania dzieła były dwie wizje mistyczne. Pod wpływem pierwszej z nich, w 1881 w Surlei, Nietzsche stworzył zasadniczy plan dzieła. Druga wizja miała miejsce w Rapallo w 1883. Każda z czterech części tworzona była szybko (każda w ok. 10 dni), w podobnym do mistycyzmu uniesieniu.
Pierwsze trzy części opublikowano oddzielnie w latach 1883–1885, a ich sprzedaż ograniczała się do kilku egzemplarzy. Część czwartą wydano początkowo jedynie w kilku egzemplarzach autorskich. Na 1891 zaplanowano wydanie całości, jednak rodzina wstrzymała druk obawiając się konfiskaty nakładu pod zarzutem obrazy uczuć religijnych. W 1892 wydano część czwartą, a kiedy okazało się, że obawy przed zarzutami były płonne, wydano całość. W tym czasie postępy choroby psychicznej Nietzschego były tak znaczne, że nie był on już tego świadomy.
Ogólna charakterystyka.
"Tako rzecze Zarathustra" jest dziełem nietypowym w twórczości Nietzschego. W zamierzeniu autora miało to być dzieło popularne, pozwalające mu dotrzeć do szerokiego kręgu odbiorców. Rzeczywiście – jego wysokie walory literackie i spójna forma sprawiły, że stało się ono popularne również poza środowiskiem akademickim i intelektualnym. Jest to najczęściej czytana i tłumaczona praca Nietzschego. Jednocześnie jej forma literacka sprawia, że jest ona otwarta na bardzo różne interpretacje. Z powodu swej nietypowości i literackości "Tako rzecze Zaratustra" jest znacznie rzadziej czytana i analizowana na akademickich kursach filozofii, aniżeli pozostałe dzieła Nietzschego. Dzieło jest dużym wyzwaniem dla tłumaczy – ze względu na oryginalny styl i język, a także bogatą i niejasną symbolikę.
Dzieło jest opisywane jako „filozoficzna epopeja”. Sam Nietzsche sugerował jednak odczytanie, zgodnie z którym miało to być połączenie tragedii i parodii
Główne tematy.
Zaratustra.
Główna postać dzieła, Zaratustra, jest przedmiotem różnych interpretacji. Postać ta pojawia się po raz pierwszy w 1881 w końcowych fragmentach "Wiedzy radosnej". Fragment ten został następnie z drobnymi zmianami powtórzony w Prologu do "Tako rzecze Zaratustra".
Swoje imię postać wywodzi od perskiego proroka Zaratusztry, twórcy zaratusztrianizmu, w którym główną rolę odgrywa konflikt pomiędzy dobrem i złem, toczącymi walkę zarówno w świecie, jak i w życiu ludzkim. W XIX w. pojawiły się tłumaczenia na niemiecki pism zaratusztriańskich i idee tej religii były Nietzschemu znane. Znał on osobiście Hermanna Brockhausa, redaktora zaratusztriańskiej "Vendidad Sade" (1850).
Nietzsche zreinterpretował zaratusztriański konflikt w duchu chrześcijańsko-humanistycznym, wiążąc dobro z altruizmem i życzliwością, zło natomiast z egoizmem i interesownością. W "Ecce Homo" Nietzsche wskazał, że to Zaratustra zapoczątkował tę opozycję, będącą „fatalną pomyłką moralności”, tak więc jako pierwszy powinien ją też rozpoznać. Nietzscheański Zaratustra naucza nowej moralności, wychodzącej poza dualizm, a jednocześnie nie popadającej w anarchizm moralny czy zwierzęcy prymitywizm.
Zdaniem Armanda Quinota jest to prorok, żyjący dotychczas w niebiańskiej samotności, zstępujący do ludzi, by przekazać im swe posłanie.
Wola mocy.
Motyw woli mocy pojawił się po raz pierwszy w "Wiedzy radosnej", znajdując jednak swoje najpełniejsze rozwinięcie w "Tako rzecze Zaratustra". Wola mocy traktowana jest jako siła, będąca ontologiczną podstawą życia. Zajmuje ona u Nietzschego funkcję, którą historycznie pełniły np. pojęcia duszy, substancji, intencji, woli czy instynktu. Wola mocy jest tym, co decyduje o dynamizmie życia, jego relacyjności i sytuacyjności.
Nadczłowiek.
Idea nadczłowieka (niem. "Übermensch") została prawdopodobnie zainspirowana ideą "wszechduszy" ("Over-Soul") z "Esejów" Ralpha Waldo Emersona. Podobne idee pojawiły się u Nietzschego w różnej postaci ("nadchodzący filozofowie" w "Poza dobrem i złem", czy "wyżsi ludzie" w czwartej części "Zaratustry").
Krytyka kultury.
"Tako rzecze Zaratustra", podobnie jak inne prace Nietzschego, podejmują się krytyki kultury i panującego w niej systemu wartości (przewartościowania wartości). W tym utworze krytykowane są platonizm i chrześcijaństwo, traktowane jednak nie jako zbiory pewnych idei, lecz jako formy życia. Krytyka Nietzschego opiera się więc przede wszystkim na rezultatach, do których platonizm i chrześcijaństwo doprowadziły społeczeństwo.
Wieczny powrót.
Ideę wiecznego powrotu Nietzsche omawia już w "Narodzinach tragedii" wiążąc je z misteriami dionizyjskimi. Nietzsche rozwija kolistą koncepcję czasu, w której życie ludzkie i rozwój kultury mają charakter wyzwania czy sprawdzianu, mającego wykazać ich wartość i prawdziwe oblicze.
Struktura.
Dzieło dzieli się na cztery części, w ramach których uporządkowane są przypowieści. Język jest symboliczny i przypomina mistyczne teksty religijne. Niektórzy komentatorzy uważają, że część III kończy właściwe dzieło, a część IV stanowi jedynie dodatek.
Idea nadczłowieka ma charakter utopijny. Jest wyższą formą człowieczeństwa, która pozostanie po przezwyciężeniu obecnej formy człowieka. Postać ta jest raczej horyzontem, do którego powinno się dążyć (w szczególności, do którego powinna dążyć filozofia i ludzkość).
Jest to idea człowieka, który oczyścił się z dualizmu duszy i ciała, z wpływów platonizmu i chrześcijaństwa i który rozumie siebie i świat poprzez koncepcję woli mocy.
Ponieważ nadczłowieka jeszcze nie ma, nie wiemy do końca jaki on będzie. Stąd jego opis jest ledwo szkicowy.
Część I.
Rozpoczyna się „Prologiem”, w którym przedstawiono „ostatniego człowieka” – typowego człowieka współczesności. Jest to jednostka przeciętna, wyzbyta ambicji i radykalnych dążeń i celów. Stara się unikać niebezpieczeństw, cierpienia i chronić własne życie.
Następnie opisane jest zejście z wyżyn Zaratustry, który zaczyna głosić ostatniemu człowiekowi swe przesłanie, które jest głównie krytyczne. Ludzie nie chcą go jednak słuchać.
Część II.
Niezrozumiany Zaratustra kontynuuje swe nauki, krytykując zastany porządek świata. Pojawiają się elementy poetyckie (pieśni, nokturn) i próby wskazania przezwyciężenia krytykowanego porządku. Drogą „odkupienia” jest wola oraz oparte na niej nowe cnoty.
W dwóch pierwszych częściach Nietzsche opisuje historię przejścia ludzkości od dotychczasowej postaci człowieka do nadczłowieka, który jest zupełnie nową jakością czy gatunkiem.
Część III.
W części III autor odchodzi od perspektywy historycznej, skupiając się na losie pojedynczego człowieka i możliwości przezwyciężenia samego siebie. Pojawia się wątek wiecznego powrotu. Dzieło staje się liryczne, pełne tęsknoty za tajemniczym nowym porządkiem. W końcu ogłaszane jest nadejście nowej moralności.
Część IV.
Posunięty w latach Zaratustra jest rozczarowany bezowocnością swoich nauk. Większość ludzkości pozostaje na nie głucha. Jedynie nieliczni z nich krzyczą z rozpaczy, wołając do niego o pomoc. Ci uznawani są za „wyższy rodzaj ludzkości”, a ich droga ku wielkości jest surowa.
Recepcja.
Krytyczne komentarze opublikowali: Gustav Naumann (4 tomy, 1899–1901), Carl Gustav Jung (2 tomy wykładów i notatek, opublikowane przez Jamesa L. Jarretta w 1988), Laurence Lampert (1993), Kathleen Higgin (1987), Stanley Rosen (1995), Robert Gooding-Williams (2001), Joachin Köhler (1992).
Jedna z wczesnych interpretacji dzieła Nietzschego ujmowała je w duchu darwinistycznej ewolucji. Dzieło opowiadać miało o rozwoju ludzkości od form niższych do bardziej zaawansowanych. Ta interpretacja została jednak odrzucona przez samego Nietzschego. Zamiast liniowej ewolucji centralne znaczenie ma mieć idea wiecznego powrotu, przejawiająca się na różnych płaszczyznach dzieła.
Dzieło było niezwykle popularne w Niemczech. Na początku XX w. uważano je za jedno z dzieł najpełniej wyrażających „bojowego ducha Niemców”. Obok Fausta i Biblii było dziełem najczęściej zabieranym na pole bitwy przez niemieckich żołnierzy I wojny światowej. Wydano ok. 150.000 specjalnych, wytrzymałych egzemplarzy frontowych dzieła. Na wczesną recepcję dzieł Nietzschego ogromny wpływ miała działalność jego siostry, Elisabeth Förster-Nietzsche, opiekującej się jego spuścizną, ale także ograniczającej do niej dostęp i skłaniającej ku nacjonalistycznej interpretacji.
Z powodu swego niejasnego, profetycznego stylu praca była też krytykowana przez czytelników ceniących jasność wywodu. Omawiając ją w "The Western Canon" Harold Bloom uznał ją za nie nadającą się do czytania.
Dzieło miało duży oddźwięk wśród innych filozofów (w szczególności zajmujących się filozofią kultury, antropologią filozoficzną czy etyką). Jego wpływ zauważa się w pracach Carla Gustava Junga, który przez wiele lat prowadził na jego temat seminarium.
Liczne są przykłady wpływu dzieła na różne dziedziny sztuki. Inspirowane nim kompozycje muzyczne stworzyli Richard Strauss (poemat symfoniczny "Also sprach Zarathustra"), Gustav Mahler, Frederick Delius, a w muzyce popularnej zespół Museo Rosenbach (album "Zarathustra" z 1973, z tekstami inspirowanymi Nietzschem).

</doc>
<doc id="1471760" url="https://pl.wikipedia.org/wiki?curid=1471760" title="Oblężenie Fort William">
Oblężenie Fort William

Oblężenie Fortu William – oblężenie, które było częścią powstania jakobitów i trwało od 20 marca do 3 kwietnia 1746 roku.
Przed rozpoczęciem oblężenia, Jakobici zmusili do poddania się, po zaledwie dwóch dniach, Fort Augustus, skąd zabrali artylerię. 20 marca siły Cameronów i MacDonaldów dotarły pod Fort William i rozpoczęły oblężenie. Jednocześnie wysłano list do przywódcy Jakobitów, księcia Karola, w którym obydwa klany wypowiedziały wojnę klanowi Campbell, argumentując to licznymi zbrodniami Campbellów popełnionymi na tych klanach (m.in. spalenie 400 domów)
Pomimo dwóch tygodni oblężenia załoga trzymała się mocno, ponieważ brytyjska marynarka dostarczała im żywność przez jezioro Loch Linnhe. 22 marca Jakobici wysłali do obrońców list z propozycją poddania się, jednak dowódca fortu odparł, że będzie walczyć do ostatniego żołnierza. Do końca marca trwał wzajemny ostrzał artyleryjski, ale 31 marca niespodziewany wypad oblężonych zniszczył większość jakobickich dział i poczynił znaczne straty w ludziach.
Ostatecznie, 3 kwietnia Jakobici zrezygnowali z oblężenia zupełnie i wycofali się.

</doc>
<doc id="1471765" url="https://pl.wikipedia.org/wiki?curid=1471765" title="Konopki (stacja kolejowa)">
Konopki (stacja kolejowa)

Konopki – stacja kolejowa w Konopkach, w województwie mazowieckim, w Polsce. Według klasyfikacji PKP ma kategorię dworca lokalnego. Znajdują się tu 2 perony.
W roku 2017 stacja obsługiwała 100–149 pasażerów na dobę.

</doc>
<doc id="1471769" url="https://pl.wikipedia.org/wiki?curid=1471769" title="Red Blooded Woman">
Red Blooded Woman

Red Blooded Woman – singiel australijskiej piosenkarki Kylie Minogue z albumu "Body Language" (2003). Utwór napisali Karen Poole i Johnny Douglas.

</doc>
<doc id="1471770" url="https://pl.wikipedia.org/wiki?curid=1471770" title="LCS1">
LCS1



</doc>
<doc id="1471771" url="https://pl.wikipedia.org/wiki?curid=1471771" title="Mitsukurina">
Mitsukurina

Mitsukurina, rekin chochlik, rekin Owstona ("Mitsukurina owstoni") – gatunek głębinowego rekina, jedyny żyjący przedstawiciel rodziny Mitsukurinidae. Charakterystyczną cechą tego gatunku jest nietypowy kształt głowy, z długim, przypominającym kielnię dziobem ("rostrum"). Ponadto mitsukurina wyróżnia się różowym kolorem całego ciała i wysuwalnymi szczękami.
"Mitsukurina owstoni" występuje w głębinach morskich, poniżej głębokości 200 m. Zasięg występowania obejmuje Pacyfik od Australii po Zatokę Meksykańską Oceanu Atlantyckiego, jednak najlepiej znany jest z rejonu Japonii, gdzie został odkryty dla nauki w 1898 roku.
Mitsukuriny odżywiają się m.in. głowonogami, skorupiakami i rybami. Bardzo słabo poznana jest biologia zwierzęcia, ponieważ rzadko jest obserwowany w warunkach naturalnych. Wydaje się, że mimo swojej rzadkości populacja rekina nie jest zagrożona i klasyfikowany jest przez IUCN jako gatunek niższego ryzyka (LC).
Występowanie.
"Mitsukurina owstoni" jest gatunkiem głębokowodnym, spotykanym na ogół przy dnie, na głębokości około 250 m. Istnieje doniesienie o najgłębiej złowionym przedstawicielu gatunku na głębokości 1300 m. Jest stosunkowo rzadko łowiony. Do 1985 roku w literaturze przedstawiono opisy jedynie 33 okazów, z czego 23 pochodziły z wód Japonii. W największej tego typu pracy, opublikowanej w 2007 roku, opisano łączną liczbę 148 okazów ryby. Większość z nich została złapana w przybrzeżnych wodach Japonii, od strony Pacyfiku. Spotykano te rekiny u wybrzeży południowej Afryki i w różnych częściach południowego Pacyfiku. Znane są też z wód Australii i Nowej Zelandii.
W zachodniej części Oceanu Atlantyckiego spotykano je u brzegów Gujany Francuskiej, Gujany i Surinamu. We wschodnim regionie w Zatoce Biskajskiej, u wybrzeży Madery, Francji i Portugalii.
Anatomia.
Prawdopodobnie największym opisanym okazem mitsukuriny jest samica złowiona w 2000 roku w Zatoce Meksykańskiej; na podstawie analizy zdjęć okazu Parsons, Ingrmam i Havard (2002) oszacowali jego długość na co najmniej 540 cm. Inny znany okaz, samiec złowiony w pobliżu wyspy Oshima w 1967 roku, mierzył podobno 367 cm i ważył 169,5 kg. Yano i jego współautorzy podają za Hayashim, że w latach 70. XX w. złowiono 5-metrowy okaz w zatoce Suruga. W pracy tych samych autorów przeciętna długość wynosiła u samców od 81,7 do 208,5 cm przy wadze 0,7-19,7 kg, a u samic odpowiednio 92,8-196,1 cm i 1-18 kg. Mitsukurina ma typowe dla rekinów wrzecionowate ciało, jednak płetwy nie są typowo dla rekinów ostro zakończone, ale krótkie i zaokrąglone. Tułów jest spłaszczony, stosunkowo wąski, bardzo miękki i wiotki. Płetwa odbytowa i płetwy piersiowe są większe niż płetwy grzbietowe. Płetwa ogonowa heterocerkalna, ze znacząco większym górnym płatem i pozbawiona płata środkowego.
Ryba ma różowobiałą lub różowoszarą barwę, dzięki prześwitującej przez półprzeźroczystą skórę siatce naczyń. Płetwy są niebieskawe. Pośmiertnie rekiny te przybierają szarawą barwę, przechowywane w alkoholu lub formalinie brązowieją. Oczy mitsukuriny są pozbawione migotki. Zęby przednie są wysokie i wąskie, pozostałe niższe i szersze, przystosowane do miażdżenia pokarmu. Wzór zębowy to codice_1 u samców i codice_2 u samic.
Od 5,2 do 14,7% masy ciała mitsukuriny stanowi jej wątroba. Nie wiadomo, jaką funkcję przystosowawczą ma tak powiększony narząd u tego gatunku.
Biologia.
Mitsukurina poluje prawdopodobnie przeszukując dno morskie przy użyciu swojego wydłużonego wyrostka na głowie, wyposażonego w wyspecjalizowane narządy zmysłowe. W żołądkach tych rekinów znajdywano małe ryby, skorupiaki i głowonogi. Dzięki wysuwalnym szczękom mitsukurina przypuszczalnie wciąga do paszczy drobne organizmy wypłoszone pyskiem z dna oceanu. Domniema się, że, tak jak inne lamnokształtne, jest gatunkiem jajożyworodnym (aczkolwiek nie odłowiono do tej pory ani jednej ciężarnej samicy).
Mitsukurina jest dużym zwierzęciem i dorosłe osobniki prawdopodobnie nie mają naturalnych wrogów. Opisano dwa gatunki tasiemców, pasożytujących wyłącznie u przedstawicieli tego gatunku rekina: "Litobothrium amsichensis" i "Marsupiobothrium gobelinus".
Znaczenie gospodarcze.
Znaczenie gospodarcze tych ryb jest minimalne. Okazjonalnie trafiają się przy trałowaniu przy użyciu włoków, czasem podczas połowów na głębinowe takle (sznury haczykowe) lub przy użyciu sieci skrzelowych. Złapane zwykle są suszone i solone, w tej postaci trafiając na rynek.
Historia odkrycia.
Gatunek został opisany po raz pierwszy w 1898 roku przez Davida Starra Jordana pod nazwą "Mitsukurina owstoni", na podstawie mierzącego 107 cm samca złapanego w zatoce Sagami w pobliżu Jokohamy. Holotyp przechowywany był w Muzeum Zoologicznym Uniwersytetu Tokijskiego, ale został zagubiony.
Kolejny okaz został opisany w 1909 roku pod nazwą "Scapanorhynchus jordani" przez Louisa Hussakofa. Przez pewien czas rodzaj "Scapanorhynchus" był w użyciu, a obowiązującą nazwą była "Scapanorhynchus owstoni". Signeux w 1949 i Cappetta w 1980 roku, porównując skamieniałości "Scapanorhynchus" i mitsukurinę, opisali znaczące różnice w budowie płetw i uzębieniu. Obecnie, w użyciu jest nazwa "Mitsukurina owstoni", a "Scapanorhynchus owstoni" jest młodszym synonimem.
Znane są wymarłe pokrewne gatunki, zaliczane do rodzajów "Scapanorhynchus" i "Anomotodon".
Nazwa rodzajowa "Mitsukurina" honoruje Kakichiego Mitsukuri, japońskiego zoologa z Uniwersytetu Tokijskiego, który dostarczył Jordanowi złowioną rybę do oznaczenia i opisania. Nazwa gatunkowa upamiętnia Allana Owstona, który kupił tę rybę od japońskiego rybaka.
Nazwa angielska (goblin shark) i japońska ("tengu-zame") oznacza w wolnym tłumaczeniu rekina-goblina. W japońskiej tradycji "tengu" to demon o długim nosie. Nazwę japońską wymyślili japońscy rybacy, którzy znali gatunek ze sporadycznych znalezisk w połowach, zanim został on opisany naukowo.
W 2008 roku udało się po raz pierwszy sfilmować mitsukurinę w środowisku naturalnym.

</doc>
<doc id="1471773" url="https://pl.wikipedia.org/wiki?curid=1471773" title="Port lotniczy Xi’an-Xianyang">
Port lotniczy Xi’an-Xianyang

Port lotniczy Xi’an-Xianyang (IATA: XIY, ICAO: ZLXY) – międzynarodowy port lotniczy położony w Xi’an, w prowincji Shaanxi. Jest 9. co do wielkości portem lotniczym w Chińskiej Republice Ludowej.

</doc>
<doc id="1471776" url="https://pl.wikipedia.org/wiki?curid=1471776" title="Rajmund Nonnat">
Rajmund Nonnat

Święty Rajmund Nonnat (ur. 1204 r. w Portello w Hiszpanii, zm. 26 sierpnia 1240 r. w Cardonie w Hiszpanii) – święty Kościoła katolickiego.
Życiorys.
Życie i działalność Rajmunda znane są niemal wyłącznie z późniejszych, często sprzecznych ze sobą przekazów hagiograficznych, których wartość historyczna jest dyskusyjna. Według większości z nich urodził się w Portello w Katalonii w styczniu lub lutym 1204 roku. Przyszedł na świat przez cesarskie cięcie, kiedy jego matka zmarła w czasie porodu – stąd właśnie pochodziło jego nazwisko (łac. "nonnatus" – nienarodzony). W wieku około 20 lat wstąpił do zakonu mercedariuszy, który zajmował się wykupem chrześcijan z rąk Maurów. W 1224 roku przyjął święcenia kapłańskie i został mistrzem swojego zakonu. Odbył cztery podróże do Afryki Północnej, by realizować swoje dzieło (1226, 1229, 1232, 1236). Podczas ostatniej z nich zabrakło mu pieniędzy na wykup wszystkich niewolników. Oddał się więc w niewolę, aby uwolnić jeszcze jednego niewolnika.
Przez około 3 lata był w niewoli u Maurów. Przebito mu wargi, by nie mógł głosić Ewangelii współwięźniom. W końcu zebrano za niego okup i w 1239 roku wrócił do rodzinnej Hiszpanii, gdzie zmarł w następnym roku w ostatnią niedzielę sierpnia (26 sierpnia 1240).
Przypisuje mu się liczne cuda, zarówno za życia, jak i po śmierci.
Domniemana promocja kardynalska.
W historiografii i hagiografii od XVI wieku podaje się, że krótko przed śmiercią Rajmund został wezwany do Rzymu przez papieża Grzegorza IX, który mianował go kardynałem-diakonem San Eustachio, jednak nie dotarł do Wiecznego Miasta, umierając w podróży. Włoski historyk Agostino Paravicini Bagliani wykazał jednak, że teza ta oparta jest na błędnym odczytaniu kilku współczesnych dokumentów, które w rzeczywistości odnoszą się do Roberta Somercote, kardynała S. Eustachio 1238-41.
Kanonizacja.
Rajmund Nonnat został ogłoszony świętym w 1657 roku przez papieża Aleksandra VII.
Święto i kult.
W roku 1969 kult świętego został zredukowany do statusu lokalnego. Jego święto obchodzi się 31 sierpnia.
Patronaty.
Jest on patronem położnych, kobiet w ciąży i dzieci. Modli się do niego również przed narodzinami dziecka.

</doc>
<doc id="1471779" url="https://pl.wikipedia.org/wiki?curid=1471779" title="Derek William Dick">
Derek William Dick



</doc>
<doc id="1471781" url="https://pl.wikipedia.org/wiki?curid=1471781" title="Derek Dick">
Derek Dick



</doc>
<doc id="1471782" url="https://pl.wikipedia.org/wiki?curid=1471782" title="Pantanal Linhas Aéreas">
Pantanal Linhas Aéreas

Pantanal Linhas Aéreas – nieistniejąca brazylijska linia lotnicza z siedzibą w São Paulo. Głównym węzłem jest port lotniczy São Paulo-Congonhas.
W 2013 roku linia zaprzestała działalność.

</doc>
<doc id="1471786" url="https://pl.wikipedia.org/wiki?curid=1471786" title="Lakmé">
Lakmé

Lakmé – opera w trzech aktach autorstwa Léo Delibes'a do francuskiego libretta Edmonda Gondineta i Philippe'a Gille'a, na podstawie noweli z 1880 roku "Rarahu ou Le Mariage de Loti" autorstwa Pierre'a Loti.
Najbardziej znanym fragmentem opery jest tzw. Duo des fleurs (Duet kwiatów) z I aktu.
Historia przedstawiania.
Operę po raz pierwszy wystawiono 14 kwietnia 1883 w Opéra-Comique w Paryżu z Marie van Zandt w roli tytułowej oraz Jean-Alexandre Talazacem jako Gérald.

</doc>
<doc id="1471787" url="https://pl.wikipedia.org/wiki?curid=1471787" title="Biuro (serial telewizyjny)">
Biuro (serial telewizyjny)



</doc>
<doc id="1471788" url="https://pl.wikipedia.org/wiki?curid=1471788" title="Tarragona (stacja metra)">
Tarragona (stacja metra)

Tarragona – stacja metra w Barcelonie, na linii 3. Stacja została otwarta w 1975.

</doc>
<doc id="1471792" url="https://pl.wikipedia.org/wiki?curid=1471792" title="Kozubowski">
Kozubowski



</doc>
<doc id="1471793" url="https://pl.wikipedia.org/wiki?curid=1471793" title="Poble Sec">
Poble Sec

Poble Sec – stacja metra w Barcelonie, na linii 3. Stacja została otwarta w 1975. Od 2014 przez stację ma również przechodzić nowy odcinek linii 2.

</doc>
<doc id="1471795" url="https://pl.wikipedia.org/wiki?curid=1471795" title="Mistrzostwa Świata Strongman 1991">
Mistrzostwa Świata Strongman 1991

Mistrzostwa Świata Strongman 1991 – doroczne, indywidualne zawody siłaczy.
WYNIKI ZAWODÓW:
Data: 1991 r.
Miejsce: Teneryfa (Wyspy Kanaryjskie) 

</doc>
<doc id="1471798" url="https://pl.wikipedia.org/wiki?curid=1471798" title="Mistrzostwa Świata Strongman 1990">
Mistrzostwa Świata Strongman 1990

Mistrzostwa Świata Strongman 1990 – doroczne, indywidualne zawody siłaczy.
WYNIKI ZAWODÓW:
Data: 1990 r.
Miejsce: Joensuu 

</doc>
<doc id="1471802" url="https://pl.wikipedia.org/wiki?curid=1471802" title="Mistrzostwa Świata Strongman 1989">
Mistrzostwa Świata Strongman 1989

Mistrzostwa Świata Strongman 1989 – doroczne, indywidualne zawody siłaczy.
WYNIKI ZAWODÓW:
Data: 1989 r.
Miejsce: San Sebastian 

</doc>
<doc id="1471805" url="https://pl.wikipedia.org/wiki?curid=1471805" title="Mistrzostwa Świata Strongman 1988">
Mistrzostwa Świata Strongman 1988

Mistrzostwa Świata Strongman 1988 – doroczne, indywidualne zawody siłaczy.
WYNIKI ZAWODÓW:
Data: 1988 r.
Miejsce: Budapeszt 

</doc>
<doc id="1471809" url="https://pl.wikipedia.org/wiki?curid=1471809" title="Galhard de Carceribus">
Galhard de Carceribus

Galhard de Carceribus (Galhard z Cahors, ur. w Carcès, zm. 30 maja 1348 w Nîmes) – francuski duchowny katolicki, legat papieski, biskup Veszprém, następnie arcybiskup Brindisi.
Życiorys.
Urodził się w Carcès w Prowansji. W latach 1334–1343 papieski legat i nuncjusz kolektor w Zjednoczonym Królestwie Polskim, następnie prepozyt w Titel na Węgrzech w Wojwodinie, od 2 marca 1345 roku biskup Veszprém, a od 19 lipca 1346 roku arcybiskup Brindisi.
Wyruszył z Awinionu do Polski 2 maja 1334 roku, gdzie przybył 22 sierpnia tegoż roku. Jego głównym zadaniem, tak jak i innych nuncjuszy kolektorów, było zbieranie świętopietrza i opłat na rzecz kurii papieskiej. Nie mniej ważnym jednak polem działania było pełnienie funkcji mediatora w sporach politycznych, a także zbieranie i przekazywanie papieżowi informacji o problemach Kościoła krajowego. Jemu też nakazał papież wykląć zakon krzyżacki i pozwać przed swój sąd z powodu popełnionych przestępstw.
Galhard zapisał się w historii Polski dwoma ważnymi dokonaniami:

</doc>
<doc id="1471810" url="https://pl.wikipedia.org/wiki?curid=1471810" title="Mistrzostwa Świata Strongman 1986">
Mistrzostwa Świata Strongman 1986

Mistrzostwa Świata Strongman 1986 – doroczne, indywidualne zawody siłaczy.
WYNIKI ZAWODÓW:
Data: 1986 r.
Miejsce: Nicea 

</doc>
<doc id="1471812" url="https://pl.wikipedia.org/wiki?curid=1471812" title="Józef Pilarski">
Józef Pilarski

Józef Pilarski (ur. 28 lutego 1893 w Łodzi, zm. 9 lipca 1972 w Łodzi) – polski aktor teatralny i filmowy, reżyser teatralny, dyrektor teatru. 
Życiorys.
Aktor samouk, aktorstwa uczył się prywatnie. W 1905 roku za udział w strajku szkolnym został wyrzucony z gimnazjum. Od 1910 roku występował w łódzkich teatrach amatorskich. W 1923 roku zorganizował w Łodzi Teatr Popularny, w którym był dyrektorem i aktorem. W marcu 1945 roku, wyreżyserował pierwsze powojenne przedstawienie w Łodzi, rewię "Nasza jest Łódź". W 1949 roku zagrał tytułową rolę w inauguracyjnym przedstawieniu tworzonego Teatru Nowego w Łodzi pt. "Brygada szlifierza Karhana". Z Teatrem Nowym pozostał związany aż do przejścia na emeryturę 31 sierpnia 1965 roku. Był działaczem społecznym, przez wiele lat był członkiem Zarządu Towarzystwa Przyjaciół Łodzi.
Aktorem był również jego syn - Wojciech Pilarski.
W budynku domu, w którym mieszkał przy ulicy Zachodniej 2 w Łodzi, znajduje się poświęcona aktorowi tablica. Jedna z ulic w Łodzi nosi jego imię. Aktor jest pochowany na Starym Cmentarzu w Łodzi.

</doc>
<doc id="1471813" url="https://pl.wikipedia.org/wiki?curid=1471813" title="7 Uralska Dywizja Strzelców Górskich">
7 Uralska Dywizja Strzelców Górskich

7 Uralska Dywizja Strzelców Górskich (ros. 7-я Уральская горных стрелков дивизия) – związek taktyczny białych podczas wojny domowej w Rosji
Historia.
6 sierpnia 1918 r. minister wojska Tymczasowego Przedstawicielstwa Syberyjskiego gen. mjr Aleksiej N. Griszin-Ałmazow wydał rozkaz o utworzeniu w oswobodzonym Jekaterynburgu 2 Uralskiej Dywizji Strzelców Górskich. Wchodziła ona w skład Armii Syberyjskiej. Kadrą formowanej jednostki stały się cztery oficerskie, studencka i dwie ochotnicze kompanie stacjonujące w Jekaterynburgu (m.in. 1 oficerska kompania płk. S. M. Torejkina). Dowódcą został gen. mjr Władimir W. Golicyn, zaś szefem sztabu – płk Rūdolfs Bangerskis, a następnie ppłk Eduard Rüütel. 19 sierpnia została ona przemianowana na 7 Uralską Dywizję Strzelców Górskich. Jednakże brakowało uzbrojenia, umundurowania i sprzętu wojskowego. Poza tym poszczególne pułki, natychmiast po sformowaniu, były wysyłane na front. Do końca października w dywizji było dwadzieścia jeden kompanii. Pułki składały się z trzech batalionów, zaś te z czterech kompanii. Jednostka miała liczyć 4,2 tys. żołnierzy, lecz jej faktyczna liczebność osiągnęła jedynie 2-2,5 tys. 
W walkach 28 listopada – 2 grudnia strzelcy górscy zajęli wieś Gosudariewa Laja i Niżnie-Barancichińskie zakłady przemysłowe, zadając duże straty bolszewickiej 29 Dywizji Strzeleckiej. Następnie przeniesiono ich na odcinek kungurski frontu uralskiego, gdzie atakowali na północ od permskiej linii kolejowej. 21 grudnia walczyli na północ od Kungura, łamiąc opór sowieckiej 30 Dywizji Strzeleckiej i zdobywając miasto. 9 stycznia 1919 r. nowym dowódcą 7 Uralskiej Dywizji Strzelców Górskich został gen. mjr S. M. Torejkin. Jednostka uczestniczyła dalej w ciężkich walkach pod miastem Osa nad rzeką Kamą, gdzie utraciła połowę swojego stanu liczebnego. W lutym weszła w skład III Uralskiego Korpusu Strzelców Górskich gen. Michaiła W. Chanżyna. W marcu, podczas ofensywy wiosennej wojsk Kołczaka, atakowała w kierunku na Ufę, odrzucając kontruderzenie wojsk bolszewickich i zajmując miasto 13 marca. Następnie prowadziła ciężkie walki w rejonie stanicy Szingak-Kul. 
Pod koniec kwietnia, podczas dalszej ofensywy Armii Zachodniej w kierunku Wołgi, w 100-kilometrową lukę, jaka wytworzyła się między wojskami III Uralskiego Korpusu Strzelców Górskich, uderzyły oddziały bolszewickie. W ciężkich walkach odwrotowych 7 Uralska Dywizja Strzelców Górskich poniosła duże straty, częściowo uzupełnione zmobilizowanymi. Pomimo tego pozostała jedną z najlepszych białych jednostek wojskowych na tym odcinku frontu. W grudniu w ariegardzie 3 Armii wycofywała się w kierunku Szczegłowska, walcząc w rejonie wsi Pieńkowo, Waganowo, Krasnyj Jar. 25 grudnia pod wsią Dmitriewka straciła blisko połowę stanu liczebnego. Resztki dywizji poddały się wojskom bolszewickim 2 stycznia 1920 r. we wsi Ałtatskaja. Części oficerów i żołnierzy udało się zbiec do tajgi.
Linki zewnętrzne.
Historia 7 Uralskiej Dywizji Strzelców Górskich (jęz. rosyjski)
Bibliografia.
Siergiej W. Wołkow, Белое движение. Энциклопедия гражданской войны, 2003

</doc>
<doc id="1471814" url="https://pl.wikipedia.org/wiki?curid=1471814" title="Georges Vandenberghe">
Georges Vandenberghe

Georges Vandenberghe (ur. 28 grudnia 1941 w Oostrozebeke - zm. 23 września 1983 w Brugii)- były belgijski kolarz szosowy.
Georges rozpoczął swoją profesjonalną karierę w 1963 roku w zespole Flandria-Famea. W latach 1965-1971 uczestniczył w siedmiu wyścigach Tour de France. Jego największym sukcesem w karierze było noszenie żółtej koszulki lidera Tour de France roku 1968.
Georges Vandenberghe zmarł 23 września 1983 w Brugii w wieku 42 lat.

</doc>
<doc id="1471815" url="https://pl.wikipedia.org/wiki?curid=1471815" title="Teodor Sykeota">
Teodor Sykeota

Teodor Sykeota, również Teodor z Sykeonu, biskup Anastasiopolis (; ur. w połowie VI wieku w Sykeonie k. Ancyry w Galacji, zm. ok. 613 tamże) – pustelnik i asceta, mnich, biskup Anastasiopolis (sufragania Ancyry, dzisiejsze Beypazarı w Turcji), cudotwórca, święty Kościoła katolickiego i prawosławnego.
Życie.
Matka Teodora była właścicielką gospody i domu publicznego w Sykeonie w Galacji (pomiędzy Juliopolis/Çayırha a Anastasiopolis/Beypazarı), a ojciec Kosma akrobatą w cyrku. Gdy chłopiec miał 6 lat, do gospody jego matki przybył utalentowany kucharz imieniem Stefan. Doskonałe jedzenie, które przyrządzał, przyciągało tak wielu klientów, że matka Teodora, babcia Helpidia i ciotka Dyspenia mogły skończyć z prostytucją. Stefan był nie tylko wspaniałym kucharzem, ale również gorliwym chrześcijaninem. Udało mu się nawrócić chłopca na chrześcijaństwo. Teodor miał również młodszą siostrę Blattę.
Teodora wyświęcono na kapłana w wieku 18 lat i niedługo po tym wydarzeniu wyruszył na pielgrzymkę do Jerozolimy. Po powrocie z Ziemi Świętej osiedlił się jako pustelnik niedaleko rodzinnego Sykeonu. Nakładał na siebie umartwienia w postaci zakuwania w kajdany i zamykania w klatce nad jaskinią na zboczu góry.
Już za życia uważano go za świętego. Sława Teodora jako cudotwórcy i uzdrowiciela ściągała do jego pustelni coraz większą liczbę zwolenników, dla których święty wybudował klasztor. Był również konsultantem władców Murycjusza, Fokasa i Herakliusza.
Około roku 590 został nominowany na biskupa Anastasiopolis przez Pawła, metropolitę z Ancyry (dzisiejsza Ankara). Z pełnienia tego urzędu zrezygnował ok. roku 600, przebywając jakiś czas w Jerozolimie ukrywając swoją tożsamość, by powrócić do Anastopolis. Od godności biskupa uwolnił go dopiero patriarcha Konstantynopola Cyriak i Teodor powrócił do swojej pustelni w Sykeonie), gdzie zmarł w opinii świętości ok. roku 613 na początku panowania Herakliusza. W międzyczasie odwiedził jeszcze Konstantynopol. Do tego właśnie miasta zostały przeniesione jego relikwie. Żywot świętego spisał w połowie VII wieku jeden z jego uczniów.
Teodorowi przypisuje się następujące cuda:
Kult.
Relikwie świętego przeniesiono z Galacji do Konstantynopola najpóźniej w IX wieku. W 1200 roku widział je w monasterze św. Jerzego ruski pielgrzym Antoni.
Święty Teodor Sykeota jest patronem pojednania nieszczęśliwych małżeństw.
Jego wspomnienie liturgiczne w Kościele katolickim obchodzone jest 22 kwietnia. Sam święty popierał kult św. Jerzego Zwycięzcy z którym losy związał przez sen matki.
Kościół prawosławny już za życia czcił św. Teodora. Wspomnienie świętego mnicha ("prepodobnyj") obchodzone jest w Cerkwi dwukrotnie:

</doc>
<doc id="1471819" url="https://pl.wikipedia.org/wiki?curid=1471819" title="Pilarski">
Pilarski

Pilarski, Pilarska – polskie nazwisko, w Polsce nosi je ponad 8,5 tys. osób.
Osoby noszące to nazwisko:

</doc>
<doc id="1471820" url="https://pl.wikipedia.org/wiki?curid=1471820" title="Bowral">
Bowral

Bowral – miasto w Nowej Południowej Walii w Australii, w hrabstwie Wingecarribee Shire. Wcześniej znane jako "Bowrall". Populacja Bowral wynosi ok. 11,5 tys. mieszkańców.

</doc>
<doc id="1471823" url="https://pl.wikipedia.org/wiki?curid=1471823" title="Pilarska">
Pilarska



</doc>
<doc id="1471824" url="https://pl.wikipedia.org/wiki?curid=1471824" title="Lista obserwatoriów astronomicznych">
Lista obserwatoriów astronomicznych

Lista zawiera grupy wybranych obserwatoriów astronomicznych, które można sortować według nazwy, roku założenia, położenia geograficznego oraz międzynarodowego kodu obserwatorium. Wykorzystano w tym celu dane m.in. z Wikipedii angielskojęzycznej. Główny podział obserwatoriów astronomicznych specyfikują następujące kategorie: kosmiczne, atmosferyczne, naziemne i podziemne. Ponadto wiele nowoczesnych teleskopów to urządzenia bardzo precyzyjne, a co za tym idzie zdolne do selektywnych obserwacji. Dlatego można też mówić o obserwatoriach nastawionych na zbieranie danych astronomicznych pochodzących z różnych części widma elektromagnetycznego (np. obserwacje w ultrafiolecie, radiowe, rentgenowskie, w obszarze promieni gamma itp.). Obserwacje kosmiczne, dokonywane przez teleskopy poza atmosferą Ziemi, cechują się niespotykaną dotąd dokładnością. Postęp nowej generacji tzw. optyki adaptatywnej pozwala także teleskopom naziemnym znacznie poszerzyć swoją precyzję.
Historycznie rzecz biorąc, przez obserwatorium astronomiczne rozumiano budynek lub ich grupę przeznaczoną do obserwacji zjawisk poza atmosferą Ziemi. Obserwowano więc – głównie w zakresie światła widzialnego – plamy słoneczne, planety, planetoidy, komety, gwiazdy, mgławice, galaktyki itd. Nowe technologie w budowie aparatury obserwacyjnej pozwoliły na zwiększenie zdolności badawczych teleskopów i innych naukowych urządzeń; także postęp w fizyce i zastosowanie jej metod do astronomii poszerzył możliwości badania Kosmosu. W ten sposób historyczne określenie „obserwatorium” zmieniło swoje pierwotne znaczenie. Nowoczesna astrofizyka poszerzyła pole badań nad zjawiskami pozaziemskimi m.in. dzięki temu, że obserwacje bazują dziś już nie tylko na rejestracji widma elektromagnetycznego, ale także neutrin, neutronów, promieni kosmicznych, aż po próby wykrycia fal grawitacyjnych. Ten nowy rodzaj „obserwatoriów” wciąż podlega dynamicznemu rozwojowi. Buduje się je, m.in. w celu zminimalizowania szumów tła, głęboko pod powierzchnią ziemi.
Z racji powyższych uwag prostą kategoryzację listy obserwatoriów odzwierciedla "Spis treści".

</doc>
<doc id="1471825" url="https://pl.wikipedia.org/wiki?curid=1471825" title="Bathurst (miasto w Australii)">
Bathurst (miasto w Australii)



</doc>
<doc id="1471827" url="https://pl.wikipedia.org/wiki?curid=1471827" title="Felicyta z Rzymu">
Felicyta z Rzymu

Felicyta, męczennica rzymska, cs. "Muczenica Filicitata" (zm. ok. 160 lub 165 w Rzymie) – męczennica chrześcijańska w czasach panowania cesarza Antonina lub Marka Aureliusza, święta Kościoła katolickiego i prawosławnego. 
Prawdopodobnie pierwowzorem Felicyty z Rzymu była Felicyta z Kartaginy, z której legenda uczyniła matkę siedmiu synów i nawiązuje do historii Eleazara oraz śmierci siedmiu braci machabejskich i ich bohaterskiej matki, którzy za czasów Antiocha IV Epifanesa (zm. 164 p.n.e.) ponieśli śmierć męczeńską ("4 Księga Machabejska")
Według tradycji z VI wieku Felicyta była bogatą rzymską wdową i matką siedmiu synów o imionach:
Cała rodzina gorliwie wyznawała chrześcijaństwo. Gdy aresztowano ich z powodu wiary, synowie, za przykładem matki, odmówili złożenia ofiary pogańskim bogom. Felicyta musiała patrzeć na egzekucję swoich dzieci, po czym sama została ścięta. Pochowano ją przy Via Salaria. 
Wspomnienie liturgiczne św. Felicyty w Kościele katolickim obchodzono 23 listopada, a jej synów, "Świętych Siedmiu Braci", 10 lipca. W 1969 roku (po Soborze watykańskim II) ich kult ograniczono do kalendarza lokalnego. 
Cerkiew prawosławna wspomina męczennicę 25 stycznia/7 lutego, tj. 7 lutego według kalendarza gregoriańskiego.
Do świętej Felicyty zwracają się kobiety, które pragną urodzić synów.
W ikonografii przedstawiana jest z mieczem bądź otoczona przez siedmiu synów.
Wątpliwości.
Siedmiu męczenników, których pochowano jednego dnia (choć niekoniecznie tego samego roku) na czterech różnych rzymskich cmentarzach, wspólnie obchodzą 10 lipca swoje wspomnienie liturgiczne. Nie ma jednak dowodów na to, że byli oni braćmi.
Zastanawia również fakt, że ich imiona nie pojawiają się w dobrze znanym kalendarzu rzymskim z IV wieku.

</doc>
<doc id="1471829" url="https://pl.wikipedia.org/wiki?curid=1471829" title="Helene Tursten">
Helene Tursten

Helene Tursten (ur. 17 lutego 1954 w Göteborgu) – szwedzka pisarka, autorka powieści kryminalnych. Zanim poświęciła się pisarstwu, pracowała jako pielęgniarka i dentystka. Główną postacią jej powieści jest inspektor Irene Huss – detektyw z Göteborga.
Filmy.
Na podstawie powieści Helene Tursten, w latach 2007 - 2011 nakręcono 12 filmów (w dwóch seriach), których bohaterką jest inspektor Irene Huss.
Seria I:
Seria II:
Obsada:

</doc>
<doc id="1471831" url="https://pl.wikipedia.org/wiki?curid=1471831" title="László Fekete">
László Fekete

László Fekete (ur. 28 stycznia 1958 w Ősi) – węgierski strongman.
Najlepszy węgierski strongman w historii tego sportu. Dziesięciokrotny w latach 1988, 1989, 1990, 1991, 1992, 1993, 1994, 1995, 1996 i 1997. Drużynowy Wicemistrz Świata Par Strongman 2006.
Życiorys.
László Fekete wziął udział siedmiokrotnie w indywidualnych Mistrzostwach Świata Strongman, w latach 1988, 1989, 1990, 1994, 1998, 1999 i 2000. W Mistrzostwach Świata Strongman 1994 i Mistrzostwach Świata Strongman 1998 nie udało mu się zakwalifikować do finałów. W Mistrzostwach Świata Strongman 2000 nie zakwalifikował się do finału w wyniku kontuzji. Najwyższa lokata, jaką zdobył w tych zawodach, to 5. miejsce na Mistrzostwach Świata Strongman 1989. Jest to tym samym najwyższa lokata zajęta, w całej historii tych mistrzostw, przez węgierskiego zawodnika.
Syn László, László Fekete Ifj., również bierze udział w zawodach siłaczy.
Wymiary:

</doc>
<doc id="1471835" url="https://pl.wikipedia.org/wiki?curid=1471835" title="Laszlo Fekete">
Laszlo Fekete



</doc>
<doc id="1471836" url="https://pl.wikipedia.org/wiki?curid=1471836" title="Fekete">
Fekete



</doc>
<doc id="1471837" url="https://pl.wikipedia.org/wiki?curid=1471837" title="Ulica Jezuicka w Warszawie">
Ulica Jezuicka w Warszawie

Ulica Jezuicka – ulica na warszawskim Starego Miasta, biegnąca od Rynku Starego Miasta do ul. Kanonia. 
Historia.
Ulica została wytyczona podczas lokacji miasta. Pierwotnie nosiła nazwę "Świętojańskiej". Obecną nazwę uzyskała w XVII wieku po wybudowaniu kościoła i klasztoru jezuitów.
W XV wieku znajdowało się na niej dziewięć posesji (sześć po wschodniej stronie i trzy po zachodniej). Pierwsze informacje o kamienicach pochodzą z 1445 i 1462 r. Pierwszymi mieszkańcami byli w większości mieszczanie, wyżsi urzędnicy i duchowieństwo wyższej hierarchii kościelnej (w 1547 r. siedziba biskupów poznańskich).
Od 1597 r. i po pożarze w 1607, który zniszczył większość zabudowy ulicy, jezuici zaczęli przejmować znajdujące się przy niej posesje. Po zachodniej stronie ulicy, po scaleniu czterech kamienic, pod nr 1/3 powstało kolegium jezuitów w Warszawie (druga połowa XVII wieku), a po wschodniej szkoła (1676 r.). Od 1725 r. na posesji nr 4 działało Gimnazjum Zaluscianum (hip. 73). W 1773 r. (po kasacie zakonu) nieruchomości zajmowane przez jezuitów przeszły w ręce Komisji Edukacji Narodowej, a z czasem stały się własnością rządu (XIX wiek). W latach 1840–1857 przy ulicy Jezuickiej 4 działała dwuletnia Szkoła Farmaceutyczna, włączona w 1857 roku w skład Cesarsko-Królewskiej Akademii Medyko-Chirurgicznej, pozostawiając wydział pod tym samym adresem. 
W drugiej połowie XVIII wieku ulica została wybrukowana. W latach 1872–1939 w budynku kolegium jezuickiego znajdowało się Archiwum Akt Dawnych.
Budynki spalone w 1944 r. zostały zrekonstruowane w latach 1953–1959.
W 1983 na komisariacie milicji mieszczącym się pod nr 1/3 doszło do śmiertelnego pobicia Grzegorza Przemyka. 
Mieszkali tu m.in. Jakub Kubicki (architekt królewski), rzeźbiarz Franciszek Pinck i architekt Józef Pius Dziekoński.

</doc>
<doc id="1471838" url="https://pl.wikipedia.org/wiki?curid=1471838" title="Święty Turybiusz">
Święty Turybiusz



</doc>
<doc id="1471841" url="https://pl.wikipedia.org/wiki?curid=1471841" title="Stawa Młyny">
Stawa Młyny

Stawa Młyny – stawa (znak nawigacyjny, niem. Mühlenbake) w kształcie wiatraka, usytuowana na końcu Falochronu Zachodniego w Świnoujściu, przy ujściu Świny do Bałtyku. 
Charakterystyka.
Na jej szczycie znajduje się pulsujące światło, służące celom nawigacyjnym. Stawa ma 10 m wysokości, pomalowana jest na biało i ma czarny dach. Powstała w latach 1873-1874 podczas modernizacji toru wodnego.
Stawa Młyny jest jednym z symboli Świnoujścia, stanowiąc część oficjalnego logo miasta. Zdjęcia z „wiatrakiem” wykorzystywane są powszechnie w materiałach promocyjnych, na pocztówkach ze Świnoujścia, okładkach przewodników itp.
Ze Stawą Młyny związana jest legenda. Gdy Świnoujście stało się miastem portowym, jego mieszkańcy zaczęli pracować na statkach, wypływając na długie rejsy. Żony czekały na marynarzy, którzy wracali wyczerpani i postarzali. Jedna z nich, Alicja, zrozpaczona wyglądem swojego ukochanego Krzysztofa poszła w nocy nad brzeg morza i płakała. Tajemniczy głos kazał jej szukać ratunku w stojącym za nią wiatraku, z którego wyszedł stary młynarz. Kazał on przyjść Alicji następnego dnia wraz z mężem; wówczas polecił okładać go błotem, zażywać kąpieli w morzu i spacerować. Tydzień później zabrał go do wiatraka. Po pewnym czasie mąż Alicji wyszedł z wnętrza odmłodniały. Wiatrak szybko zaczęli odwiedzać także i inni marynarze. Gdy jednak umarł stary młynarz, okazało się, że nikt nie zna sekretów jego zabiegów, a mechanizm wiatraka stanął. Mimo to spragnieni odmłodzenia ludzie nadal przybywali – i przybywają także dziś – do Świnoujścia, by okładać się błotem, pływać i spacerować. 
W 1976 stawa była wykorzystana w filmie Latarnik w reżyserii Zygmunta Skoniecznego. Dobudowano niewielki budynek oraz balkon, które po ukończeniu zdjęć rozebrano.

</doc>
<doc id="1471842" url="https://pl.wikipedia.org/wiki?curid=1471842" title="Gyorgy Szucs">
Gyorgy Szucs



</doc>
<doc id="1471843" url="https://pl.wikipedia.org/wiki?curid=1471843" title="György Szűcs">
György Szűcs

György Szűcs (ur. 23 kwietnia 1912 w Szombathely, zm. 10 grudnia 1991 w Budapeszcie) – węgierski piłkarz, pomocnik i trener piłkarski. Srebrny medalista MŚ 38. Długoletni zawodnik Újpestu.
Piłkarzem Újpestu został w 1932 i szybko stał się ważną częścią zespołu. Trzykrotnie zdobywał tytuł mistrza Węgier (1933, 1935, 1939). W 1939 triumfował w Pucharze Mitropa. W reprezentacji Węgier zagrał 25 razy. Debiutował w 1934, ostatni raz zagrał w 1939. Brał udział w MŚ 34 i wystąpił w obu meczach Węgrów w turnieju. Podczas MŚ 38 wystąpił tylko w jednym spotkaniu, przegranym finale z Włochami.
Po zakończeniu kariery sportowej został trenerem.

</doc>
<doc id="1471845" url="https://pl.wikipedia.org/wiki?curid=1471845" title="Plaster miodu">
Plaster miodu



</doc>
<doc id="1471846" url="https://pl.wikipedia.org/wiki?curid=1471846" title="Święty Rajmund Nonnat">
Święty Rajmund Nonnat



</doc>
<doc id="1471847" url="https://pl.wikipedia.org/wiki?curid=1471847" title="Mikołaj z Tolentino">
Mikołaj z Tolentino

Święty Mikołaj z Tolentino (ur. 1245 w Sant' Angelo we Włoszech, zm. 10 września 1305 w Tolentino) – święty Kościoła katolickiego, włoski zakonnik. W sztuce ukazywany zwykle z koszykiem z bułkami lub gwiazdą na piersiach.
Urodził się jako pierwsze dziecko niemłodej już pary. Otrzymał imię na pamiątkę świętego Mikołaja, u którego grobu rodzice modlili się o syna. Matka chłopca obiecała, że jeśli ich modlitwy zostaną wysłuchane, syn będzie służyć Bogu.
Działalność kapłańska.
Mikołaj z Tolentino wstąpił do zakonu augustianów w 1255 lub 1256, a siedem lat później przyjął święcenia kapłańskie. Przenosił się z jednego klasztoru do drugiego (był m.in. mistrzem nowicjatu w Sant' Elpidio) aż do roku 1274, kiedy głos z nieba wskazał mu Tolentino, gdzie pozostał przez resztę swojego życia. W mieście panował nieład społeczny spowodowany walkami między gwelfami i gibelinami. Mikołaj miał za zadanie głosić Ewangelię na ulicach. Sukces, jaki osiągnął, wypełniając polecenie przełożonych, był nadzwyczajny. 
Przez następnych 30 lat opiekował się wyrzutkami i złoczyńcami, był mediatorem. Przypisywano mu również wiele cudów m.in. uzdrawianie chorych poprzez rozdawanie im „chleba świętego Mikołaja”, nad którym wzywał błogosławieństwa Maryi. Był szczególnie oddany matkom i ich nowo narodzonym dzieciom, dlatego też jest patronem noworodków.
Śmierć.
Zmarł 10 września 1305 roku (tego dnia jest obchodzone jego wspomnienie) po długiej chorobie. Według legendy w ostatnich miesiącach przed śmiercią Mikołaja pocieszały chóry anielskie zapewniające go o zbawieniu.
Kanonizacja.
Został ogłoszony świętym w 1446 roku przez papieża Eugeniusza IV.
Relikwie.
Jego ramię zostało oddzielone od reszty ciała zapewne ok. 1345. Ok. 25 razy wypływała z niego krew zawsze przy okazji ważnych wydarzeń w historii Kościoła. 4 lutego 1926 odkryto jego szczątki, a proces kanoniczny potwierdził ich autentyczność.
Inne patronaty.
Oprócz matek nowo narodzonych dzieci zwracają się do niego również bliscy osób umierających. Do Mikołaja z Tolentino kierowane są także modlitwy za dusze czyśćcowe. Ponadto jest patronem Bawarii, Wenecji i Genui.

</doc>
<doc id="1471848" url="https://pl.wikipedia.org/wiki?curid=1471848" title="Święty Mikołaj z Tolentino">
Święty Mikołaj z Tolentino



</doc>
<doc id="1471852" url="https://pl.wikipedia.org/wiki?curid=1471852" title="Siracusa (stacja kolejowa)">
Siracusa (stacja kolejowa)

Siracusa (włoski: "Stazione di Siracusa") – stacja kolejowa w Syrakuzach, na Sycylii, we Włoszech. Znajdują się tu 3 perony. Położona jest na linii Mesyna – Syrakuzy i Syrakuzy – Canicattì.
Historia.
Stacja została wybudowana jako stacja końcowa projektu budowy linii Jonica Mesyna-Katania-Syrakuzy, realizowane przez Spółkę Vittorio Emanuele i nadal z następcą Spółki Strade Ferrate della Sicilia. Projekt skierowany do połączenia kolejowego przez obszar Syrakuz z miasta i portu Katania transferu na rynki produktów rolnych z Sycylii. Stacja została zbudowana na północnym skraju miasta, w pobliżu parku archeologicznego i zainaugurowana została w dniu 19 stycznia 1871 wraz z otwarciem do ruchu 57,8 km odcinka linii z Katanii. Kilka lat później uzyskano połączenie do portu w Syrakuzach, z którego odpływały statki pasażerskie i towarowe, gdzie zbudowana została Siracusa Marittima, zainaugurowana w dniu 13 sierpnia 1892, z nazwą Siracusa Porto.
Z Syrakuz został zbudowany odcinek do Noto o długości 30,7 km 5 kwietnia 1886, a następnie przedłużony do Ragusa i Modica w 1893.
W dniu 19 lipca 1915 inauguracja pierwszego odcinka kolei wąskotorowej, z Syrakuz do Solarino. Stacja o nazwie Siracusa Nuova, została zbudowana w południowo-wschodniej części Via Elorina, bez żadnego bezpośredniego połączenia między dwoma budynkami.
W późnych latach dziewięćdziesiątych zmieniono układ torów na stacji przez likwidację linii kolejowej przebiegającej przez miasto. Przekształcono w ten sposób dworzec z przelotowego na czołowy.

</doc>
<doc id="1471853" url="https://pl.wikipedia.org/wiki?curid=1471853" title="Teatr Bolszoj">
Teatr Bolszoj

Teatr Bolszoj (ros. "Большой театр", "Государственный академический театр оперы и балета России") – zabytkowy i historyczny teatr w Moskwie, zaprojektowany przez architekta Osipa Bowe, położony przy placu Teatralnym w centrum miasta, niedaleko Kremla. Wystawia przedstawienia operowe i baletowe. Balet Bolszoj i Opera Bolszoj należą do najstarszych i największych zespołów, odpowiednio, baletowych i operowych na świecie. Teatr patronuje Moskiewskiej Akademii Choreografii, światowemu liderowi szkolnictwa baletowego.
Historia.
Założony w 1776 przez księcia Piotra Urussowa oraz Michaiła Jegorowicza Maddoxa. Początkowo występy odbywały się w prywatnym domu, jednak w 1780 przeniósł się do ówczesnego teatru Pietrowka, tym samym zaczynając tworzyć własne sztuki i opery.
Inauguracja teatru odbyła się 18 stycznia 1825 prologiem "Tryumf muz" i baletem Fernando Sora "Kopciuszek". Pierwotnie wystawiano tu wyłącznie rosyjskie sztuki, jednakże ok. 1840 również i zagraniczni kompozytorzy zaczęli wystawiać swe dzieła.
Pożar w 1853 spowodował rozległe straty; rekonstrukcji podjął się Albert Kavos, syn Caterino Kavosa, autora wielu oper. Teatr ponownie otwarto w 1856.
Podczas II wojny światowej na budynek spadła jedna z bomb, uszkodzenia jednak szybko naprawiono.
Moskiewski Teatr Wielki był świadkiem wielu światowych premier m.in. "Wojewody" i "Mazepy" Czajkowskiego oraz "Aleko" i " Francesca da Rimini" Rachmaninowa.

</doc>
<doc id="1471855" url="https://pl.wikipedia.org/wiki?curid=1471855" title="Wakacje w słońcu">
Wakacje w słońcu



</doc>
<doc id="1471859" url="https://pl.wikipedia.org/wiki?curid=1471859" title="John Campbell (1. baron Campbell)">
John Campbell (1. baron Campbell)

John Campbell, 1. baron Campbell (ur. 17 września 1779 w Cupar, Fife, zm. 24 czerwca 1861 w Londynie) – brytyjski prawnik, polityk i pisarz, członek stronnictwa wigów i Partii Liberalnej, minister w rządach lorda Greya, lorda Melbourne’a, lorda Johna Russella i lorda Palmerstona.
Życiorys.
Był drugim synem wielebnego George’a Campbella i Magdalene Hallyburton, córki Johna Hallyburtona. Wykształcenie odebrał w Cupar Grammar School oraz w United College w St Andrews. W 1800 r. został studentem w Lincoln’s Inn. Przez krótki czas pracował dla "Morning Chronicle", a w 1806 r. rozpoczął praktykę adwokacką. W 1827 r. został Radcą Króla. W 1826 r. bez powodzenia startował w wyborach parlamentarnych w okręgu Stafford. Dopiero w 1830 r. uzyskał mandat z tego okręgu. W 1832 r. zmienił okręg wyborczy na Dudley. Od 1834 r. reprezentował okręg wyborczy Edinburgh.
Już w 1832 r. został radcą generalnym Anglii i Walii. W krótkotrwałym rządzie Melbourne’a w 1834 r. był prokuratorem generalnym. Ponownie sprawował to stanowisko w latach 1835–1841. Brał udział w uchwaleniu "Fines andRecoveries Abolition Act" (1833), "Inheritance Act" (1833), "Dower Act", "Real Property Limitation Act" (1833), "Wills Act" (1837), "Judgments Act" (1838) oraz "Copyhold Tenure Act" (1841). Przemawiał również w parlamencie broniąc rządowych projektów reformy wyborczej w 1831 r. W 1840 r. jako prokurator generalny był oskarżycielem w procesie czartysty Johna Frosta, który na czele zwolenników ruchu czartystów zaatakował miasto Newport.
W 1841 r. Campbell został na krótko lordem kanclerzem Irlandii. Otrzymał wówczas parowski tytuł 1. barona Campbell of St Andrews i zasiadł w Izbie Lordów. Urząd ten sprawował tylko przez 16 dni. Przez następne lata Campbell nie prowadził działalności prawniczej. Uczestniczył okazjonalnie w posiedzeniach Izby Lordów, kiedy Izba wysłuchiwała apelacji ze szkockich sądów. W 1846 r. doprowadził do uchwalenia "Fatal Accidents Act".
Kiedy stronnictwo wigów znajdowało się w opozycji (1841–1846) Campbell poświęcił się przede wszystkim karierze pisarskiej. Był współautorem "Lives of the Queens of England" oraz "Lives of Eminent Statesmen". W 1849 r. opublikował siedmiotomową "The Lives of the Lord Chancellors and Keepers of the Great Seal of England, from the earliest times till the reign of King George IV".
Po powrocie wigów do władzy w 1846 r. został Kanclerzem Księstwa Lancaster. W 1850 r. został Najwyższym Sędzią Sądu Ławy Królewskiej. W 1859 r. został Lordem Kanclerzem. Zmarł podczas sprawowania urzędu w 1861 r.
Rodzina.
W 1821 r. poślubił Mary Scarlett (29 kwietnia 1796 – 25 marca 1860), kreowaną w 1836 r. 1. baronową Stratheden, najstarszą córkę Jamesa Scarletta, 1. barona Abinger, i Louise Campbell, córki Petera Campbella. John i Mary mieli razem trzech synów i cztery córki:

</doc>
<doc id="1471862" url="https://pl.wikipedia.org/wiki?curid=1471862" title="Baron Stratheden i Campbell">
Baron Stratheden i Campbell

Baronowie Stratheden 1. kreacji (parostwo Zjednoczonego Królestwa)
Najstarszy syn 6. barona Stratheden i Campbell: David Anthony Campbell
Baronowie Campbell 1. kreacji (parostwo Zjednoczonego Królestwa)

</doc>
<doc id="1471864" url="https://pl.wikipedia.org/wiki?curid=1471864" title="Valentino Lanús">
Valentino Lanús

Valentino Lanús, właściwie Luis Alberto López Ayala (ur. 3 maja 1975 w Meksyku) – meksykański aktor telewizyjny i model.
Życiorys.
Przyszedł na świat w Meksyku jako jedyny syn i drugie z czworga dzieci Margarity i Luisa Alberto. Ma trzy siostry: Margaritę, Monicę i Sandrę. 
Zaczął swoją karierę jako model pod pseudonimem Valentino Mazza. Później uczył się aktorstwa w szkole Centro de Educación Artística (CEA) działającej przy meksykańskiej stacji telewizyjnej Grupo Televisa. 
Po raz pierwszy trafił przed kamery telewizyjne w telenoweli "Maria Isabela" ("María Isabel", 1997) z Adelą Noriegą i Mario Cimarro. 
W telenoweli "Pierwszy miłość...lub tysiąc na godzinę" ("Primer amor... a mil por hora", 2000) z udziałem Anahí, Kuno Beckera, Mauricio Islasa i Sebastiána Rulli zaśpiewał także piosenkę „Por Tí”. Natomiast w jednym z odcinków telenoweli "Gra w życie" ("El Juego de la vida", 2001) u boku Diany Osorio, Patricio Borghetti w roli Juana Carlosa Domíngueza, trenera piłki nożnej wykonał utwór „Te Solté La Rienda”. 
Wraz z Jaime Camilem wystąpił w telenoweli "Idiotki nie idą do nieba" ("Las Tontas no van al cielo", 2008) jako Patricio Molina Lizárraga, ukochany głównej bohaterki, Candy (Jacqueline Bracamontes).
Związany był z Miss Meksyku Uniwersum 2000 Jacqueline Bracamontes.
Angażuje się w akcje na rzecz biednych dzieci. Wspomaga je także z własnej kieszeni.

</doc>
<doc id="1471865" url="https://pl.wikipedia.org/wiki?curid=1471865" title="Międzynarodowy Miesiąc Bibliotek Szkolnych">
Międzynarodowy Miesiąc Bibliotek Szkolnych



</doc>
<doc id="1471866" url="https://pl.wikipedia.org/wiki?curid=1471866" title="IASL">
IASL



</doc>
<doc id="1471867" url="https://pl.wikipedia.org/wiki?curid=1471867" title="Okręg wyborczy Edinburgh">
Okręg wyborczy Edinburgh

Okręg wyborczy Edinburgh powstał w 1708 i wysyłał do brytyjskiej Izby Gmin jednego deputowanego. W 1832 r. liczbę mandatów przypadających na okręg zwiększono do dwóch. Okręg obejmował miasto Edynburg. Został zlikwidowany w 1885.

</doc>
<doc id="1471869" url="https://pl.wikipedia.org/wiki?curid=1471869" title="Pseudomegalityczny cmentarz Dohnów">
Pseudomegalityczny cmentarz Dohnów

Pseudomegalityczny cmentarz Dohnów znajduje się w pobliżu miejscowości Markowo w gminie Morąg (województwo warmińsko-mazurskie) w krainie historycznej Prusy Górne. 
Opis.
Cmentarzysko zostało założone w 1924 roku przez wschodniopruski ród Dohnów, który miał siedzibę w pobliskim Markowie. W formie miało nawiązywać do starożytnych budowli megalitycznych.
Położone jest na wzniesieniu i składa się z kamiennego półokręgu, grobowców Friedricha Ludwiga (1873–1924) i jego syna Christopha Friedricha (1907–1934) Burgraf und Graf zu Dohna, kamiennych schodów i innych kamiennych elementów architektonicznych i użytkowych. Za cmentarzem, od strony południowej, znajduje się brzozowy krąg, w którego centrum, na ośmiobocznym postumencie wzniesiono drewniany krzyż (obecnie powalony).

</doc>
<doc id="1471871" url="https://pl.wikipedia.org/wiki?curid=1471871" title="Eduardo Risso (rysownik)">
Eduardo Risso (rysownik)

Eduardo Risso (ur. 23 listopada 1959 w Leones) – argentyński rysownik komiksowy. Najbardziej znany z tworzonej wspólnie z Brianem Azzarello, serii komiksowej 100 naboi. W Argentynie i Europie znane są także jego prace tworzone wraz z Ricardo Barreiro i Carlosem Trillo.
Życiorys.
Risso urodził się w Leones, w argentyńskiej prowincji Córdoba. Rozpoczął pracę rysownika w 1981, rysując swoje pierwsze komiksy dla gazety porannej "La Nacion" i do takich magazynów jak "Erotiocon" i "Satiricon" (tytuły publikowane przez wydawnictwa kolumbijskie). W 1986 roku pracował dla włoskiego wydawnictwa Eura Editoriale, w 1987 roku narysował komiks "Parque Chas", do scenariusza Ricardo Barreiro. Serie zostały pierwotnie opublikowane przez argentyńskie wydawnictwo Fierro, później przez hiszpański Totem i włoski Comic Art, a potem jako kompletna seria we Francji, Niemczech, Danii, Belgii, Holandii i Stanach Zjednoczonych. W 1988 narysował komiks "Cain" do którego scenariusz napisał Barreiro. 
Jeszcze tego samego roku ukazał się "Fulù" narysowany do scenariusza Carlosa Trillo, opublikowany we Włoszech, Francji, Niemczech, Portugalii i Holandii, oraz w Argentynie (w magazynie "Puertitas"). Duet Trillo-Risso stworzył również komiks "Simon: An American Tale" opublikowany we Włoszech i Francji, "Borderline" opublikowany we Włoszech i "Chicanos", opublikowany we Włoszech, Francji i w Polsce.
Risso zdobył cztery nagrody Eisnera, wszystkie za pracę nad serią "100 naboi": W 2001, wraz z Brianem Azzarello za najlepszą serię komiksową (Best Serialized Story), w 2002 i 2004 (ponownie z Azzarello) za najlepszą ciągłą serię komiksową (Best Continuing Series) i w 2002 roku nagrodę dla najlepszego rysownika (Best Artist).
Publikacje w Polsce.
W Polsce ukazały się następujące prace Eduardo Risso:

</doc>
<doc id="1471875" url="https://pl.wikipedia.org/wiki?curid=1471875" title="Kiotari">
Kiotari

Kiotari (gr. "Κιοτάρι") – miejscowość turystyczno-rybacka w Grecji, na wschodnim wybrzeżu wyspy Rodos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Rodos. W 2011 roku liczyła 163 mieszkańców.
Położona jest 60 km od stolicy wyspy - miasta Rodos, 18 km od miejscowości Lindos, 6 km od wsi Lardos i 4 km od wsi Jenadi (od której przyjęła nazwę plaża). Atrakcją miejscowości jest piaszczysto-żwirowa plaża dochodząca do 40 m szerokości.

</doc>
<doc id="1471884" url="https://pl.wikipedia.org/wiki?curid=1471884" title="Oban (whisky)">
Oban (whisky)

Oban – destylarnia whisky w miejscowości Oban w hrabstwie Argyll. Znajduje się na zachodnim wybrzeżu Szkocji. Przez lata miasto rozrosło się znacznie wokół gorzelni. Zakład posiada tylko dwa destylatory i jest jednym z najmniejszych w Szkocji. Obecnie jego właścicielem jest koncern Diageo.
Historia.
Destylarnia zbudowana została w 1794 przez braci Johna i Hugh Stevensonów, którzy prowadzili zakład do 1866, kiedy to sprzedali go Peterowi Curnstiemu. W 1883 destylarnia ta została nabyta przez Waltera Higgina i przebudowana. Osiemnaście lat później Alexander Edward, który był już właścicielem gorzelni Aultmore, odkupił ją od Higgina. W 1923 Oban został sprzedany firmie Dewars i wchłonięty przez Distillers Company Limited dwa lata później. Produkcję zawieszono w latach 1931–1937 i ponownie w 1969-72, kiedy to budowano nowe pomieszczenia dla destylatorów. W 1989 dobudowano do niego centrum dla turystów.
Butelkowanie.
Gorzelnia Oban znana jest głównie z 14-letniej ekspresji, wprowadzonej jako część serii Diageo 'Classic Malts Selection' wypuszczonej w 1988. Dostępne również jako 'Distiller's Edition' leżakujących w beczkach po sherry Montilla Fino.

</doc>
<doc id="1471886" url="https://pl.wikipedia.org/wiki?curid=1471886" title="Polska XXI">
Polska XXI



</doc>
<doc id="1471887" url="https://pl.wikipedia.org/wiki?curid=1471887" title="Ruch Obywatelski Polska XXI">
Ruch Obywatelski Polska XXI



</doc>
<doc id="1471889" url="https://pl.wikipedia.org/wiki?curid=1471889" title="Warboys (song)">
Warboys (song)

Warboys – protest song Paula Rodgersa. Napisany specjalnie na ostatnią solową trasę koncertową w 2006/2007 roku. Utwór znalazł się także na najnowszym albumie Queen + Paul Rodgers, "The Cosmos Rocks".
Członkowie zespołu o utworze.
Paul Rodgers, magazyn Vintage Rock 
""Nazwałem go "Warboys" jako tytuł "Modlitwa o pokój", ponieważ chciałem dać ludziom do zrozumienia, że jest to modlitwa o pokój, a nie apoteoza wojny, w żaden sposób. W mojej opinii, jeśli spojrzysz wstecz na historię ludzkości, nie zawsze wydaje się nam, że potrzeba do tego prowadzenia działań wojennych. Chciałbym, naprawdę, żebyśmy mogli żyć i pracować na ziemi, tak jakby to był ogród. Wiesz co mam na myśli? Byłoby tak fajnie, gdybyśmy byli bardziej świadomi duchowo.""

</doc>
<doc id="1471891" url="https://pl.wikipedia.org/wiki?curid=1471891" title="Mikołaj Firlej (1605–1640)">
Mikołaj Firlej (1605–1640)

Mikołaj Firlej, herbu Lewart (ur. 1605, zm. 1640) – pierwowzór Wacława z "Zemsty" Aleksandra Fredry. 
Życiorys.
Syn wojewody lubelskiego Piotra Firleja i Jadwigi Włodek, prawnuk twórcy świetności Odrzykonia i Ogrodzieńca Seweryna Bonera.
Z nim Zofia Skotnicka (pierwowzór Klary z "Zemsty", pochowana w Farze w Krośnie) miała m.in.; 
Mikołaj Firlej był pierwowzorem postaci Wacława Milczka. W Zemście Aleksander Fredro uczynił go jednak synem, nie Cześnika Raptusiewicza, ale Rejenta Milczka.
Rodzeństwo.
Miał braci:
oraz dwie siostry:

</doc>
<doc id="1471893" url="https://pl.wikipedia.org/wiki?curid=1471893" title="Kakichi Mitsukuri">
Kakichi Mitsukuri

 (ur. 1858 w Edo, zm. 17 września 1909) – japoński zoolog, profesor Uniwersytetu Tokijskiego.
W 1873 wyjechał do Stanów Zjednoczonych, gdzie studiował i zdobył tytuł doktora na Uniwersytecie Yale w 1879 i na Uniwersytecie Johnsa Hopkinsa w 1883. Od 1882 był profesorem Uniwersytetu Tokijskiego.

</doc>
<doc id="1471896" url="https://pl.wikipedia.org/wiki?curid=1471896" title="Wiesław Paweł Szymański">
Wiesław Paweł Szymański

Wiesław Paweł Szymański (ur. 18 lutego 1932 w Częstochowie, zm. 12 października 2017 w Krakowie) – polski krytyk literacki, historyk literatury, prozaik, pracownik naukowy. Od 1989 profesor Uniwersytetu Jagiellońskiego.
Życiorys.
Ukończył studia z zakresu filologii polskiej na Katolickim Uniwersytecie Lubelskim. Debiutował na łamach Tygodnika Powszechnego w 1953. W latach 1972-1975 był lektorem i wykładowcą literatury polskiej w Nancy we Francji. Rozprawy, artykuły i recenzje drukował m.in. w czasopismach: Miesięcznik Literacki, Poezja, Twórczość, Tygodnik Powszechny, Współczesność, Znak, Życie Literackie.
W 1969 obronił rozprawę doktorską napisaną pod kierunkiem prof. Kazimierza Wyki zatytułowaną "Z dziejów czasopism literackich w dwudziestoleciu międzywojennym". W tym samym roku rozpoczął pracę na UJ. W 1973 habilitował się na podstawie rozprawy "Neosymbolizm – o awangardowej poezji polskiej w latach trzydziestych". W 1989 uzyskał tytuł profesora nadzwyczajnego, a w 2000 został mianowany profesorem zwyczajnym. Członek Stowarzyszenia Pisarzy Polskich oraz PEN Clubu. 
W zakresie historii literatury specjalizował się w szeroko rozumianym piśmiennictwie dwudziestolecia międzywojennego.
Pochowany na cmentarzu wojskowym przy ul. Prandoty w Krakowie.
Twórczość.
Rozprawy, eseje i szkice:
Powieści:
Odznaczenia.
W 2016 roku odznaczony przez prezydenta Andrzeja Dudę Krzyżem Oficerskim Orderu Odrodzenia Polski (M.P. z 15.07.2016, poz. 654)

</doc>
<doc id="1471900" url="https://pl.wikipedia.org/wiki?curid=1471900" title="Louis Hussakof">
Louis Hussakof

Louis Hussakof (ur. 19 listopada 1881 w Kijowie, zm. w maju 1965 w Nowym Jorku) – amerykański biolog rosyjskiego pochodzenia. Zajmował się przede wszystkim paleontologią i ichtiologią.

</doc>
<doc id="1471901" url="https://pl.wikipedia.org/wiki?curid=1471901" title="4 Pułk Artylerii Mieszanej">
4 Pułk Artylerii Mieszanej

4 Kołobrzeski pułk artylerii mieszanej im. gen. Wincentego Aksamitowskiego (4 pam) - oddział artylerii Wojska Polskiego.
Formowanie i zmiany organizacyjne.
Pułk został sformowany w 1994 roku z połączenia 4 pułku artylerii, 98 dywizjonu artylerii przeciwpancernej z 8 Dywizji Zmechanizowanej. Wchodził w skład 8 Bałtyckiej Dywizji Obrony Wybrzeża.
Dla podkreślenia więzi 4 pułku artylerii mieszanej ze społeczeństwem Kołobrzegu, na podstawie postanowień rozkazu Ministra Obrony Narodowej Nr 1/MON z 2 stycznia 1991 w sprawie dziedziczenia i kultywowania tradycji oręża polskiego 4 grudnia 1994 pułk przyjął nazwę wyróżniającą „Kołobrzeski” oraz otrzymał imię generała Wincentego Aksamitowskiego.
17 marca 1995 roku Prezydent RP Lech Wałęsa nadał pułkowi sztandar ufundowany przez Komitet Fundatorów Sztandaru.
3 maja 1995 roku na placu przed kołobrzeskim ratuszem miejskim odbyła się uroczystość wręczenia sztandaru.
W związku z rozformowaniem 8 Bałtyckiej Dywizji Obrony Wybrzeża, z końcem 2001 roku pułk został rozwiązany.
Tradycje.
11 listopada 1992 roku 4 pułk artylerii przejął dziedzictwo i tradycje:
Symbole pułku.
Odznaka pułkowa
Odznaka wykonana w kształcie okrągłej tarczy otoczonej srebrnym wieńcem laurowym. Na dole wieńca skrzyżowane lufy armatnie, na które nałożono zielono-czarną szarfę spiętą w kokardę z literami PA i datami, 1918 i 1943. Na błękitnym tle tarczy widnieje cyfra pułkowa 4 i biała sylwetka kołobrzeskiego pomnika zaślubin Polski z morzem.
Odznaka o wymiarach 40x36 mm, swym kształtem nawiązuje do odznaki pamiątkowej 4 Kujawskiego Pułku Artylerii Lekkiej z 1926. Zaprojektował ją mjr Grzegorz Ciechanowski, a wykonano w pracowni grawerskiej Andrzeja Panasiuka w Warszawie. Każda odznaka posiadała swój unikatowy numer wybity na rewersie.
Pierwsze odznaki wręczono 15 sierpnia 1991.
Przekształcenia.
34 Pułk Artylerii Lekkiej → 34 Pułk Artylerii Haubic → 4 Pułk Artylerii → 4 Pułk Artylerii Mieszanej
Zobacz też.
Jednostki artylerii Wojska Polskiego

</doc>
<doc id="1471902" url="https://pl.wikipedia.org/wiki?curid=1471902" title="10 Pułk Artylerii Mieszanej">
10 Pułk Artylerii Mieszanej

10 Śląski Pułk Artylerii Mieszanej im. kadeta Zygmunta Kuczyńskiego (10 pam) – oddział artylerii Wojska Polskiego.
Pułk został sformowany w 1994 roku, w garnizonie Kędzierzyn-Koźle, w składzie 10 Dywizji Zmechanizowanej.
Struktura organizacyjna.
dowództwo, sztab

</doc>
<doc id="1471904" url="https://pl.wikipedia.org/wiki?curid=1471904" title="Niezaležnaja Respublika Mroja">
Niezaležnaja Respublika Mroja



</doc>
<doc id="1471905" url="https://pl.wikipedia.org/wiki?curid=1471905" title="Kazimierz Stamirowski">
Kazimierz Stamirowski

Kazimierz Stamirowski (ur. 6 lutego 1884 w Cieciułowie, zm. 11 października 1943 w KL Auschwitz) – podpułkownik dyplomowany kawalerii Wojska Polskiego, adiutant marszałka Józefa Piłsudskiego, urzędnik i działacz państwowy II Rzeczypospolitej.
Życiorys.
Urodził się 6 lutego 1884 w Cieciułowie, w rodzinie Feliksa i Walerii z Siarczyńskich. Ukończył szkołę realną i kursy handlowe Regulskiego w Warszawie oraz Akademię Handlową w Hamburgu. Przed I wojną światową praktykował w bankowości i handlu w Warszawie i Hamburgu, następnie pracował w spółdzielniach rolniczo-handlowych na terenie Galicji. W latach 1914–1917 walczył w szeregach 1 pułku ułanów Legionów Polskich. Po kryzysie przysięgowym, w latach 1917–1918 internowany przez Niemców w Beniaminowie. Po uwolnieniu oficer Komendy Naczelnej POW.
10 listopada 1918 uczestniczył w powitaniu powracającego z internowania w Magdeburgu Józefa Piłsudskiego. Tego samego dnia został oficerem do zleceń Piłsudskiego, a następnie adiutantem Naczelnika Państwa. Następnie w okresie 1919–1922 kolejno: szef Wydziału IV Biura Wywiadowczego Sztabu Generalnego Wojska Polskiego (wywiad ofensywny), szef Oddziału II 2 Armii, następnie w centrali Oddziału II Sztabu Generalnego.
Z dniem 30 listopada 1923 został przeniesiony w stan nieczynny na okres sześciu miesięcy bez prawa do poborów. W kwietniu 1924 został powołany do służby czynnej i odkomenderowany do Gabinetu Ministra Spraw Wojskowych. 1 listopada tego roku został odkomenderowany do Wyższej Szkoły Wojennej w Warszawie, w charakterze słuchacza Kursu Doszkolenia 1924–1925. 15 października 1925, po ukończeniu kursu i otrzymaniu dyplomu naukowego oficera Sztabu Generalnego, został przydzielony do 7 pułku ułanów lubelskich w Mińsku Mazowieckim na stanowisko zastępcy dowódcy pułku. W czasie przewrotu majowego 1926 roku opowiedział się po stronie Józefa Piłsudskiego. Po przewrocie majowym w latach 1926–1929 szef sztabu DOK IX w Brześciu. Od 1929 ponownie w stanie nieczynnym, od 1934 w rezerwie.
Od marca 1929 Dyrektor Departamentu Politycznego Ministerstwa Spraw Wewnętrznych RP i podsekretarz stanu w Prezydium Rady Ministrów. Od kwietnia 1932 urzędujący prezes, a od 1938 prezes Państwowego Banku Rolnego (w latach 1933–1938 wiceprezes Banku wykonujący obowiązki prezesa). Wiceprezes, członek rady, dyrektor Banku Akceptacyjnego. Prezes Polskiego Związku Zachodniego.
Aresztowany w 1941, osadzony na Pawiaku, gdzie próbował popełnić samobójstwo. Po amputacji dłoni 29 września 1942 wywieziony do niemieckiego obozu koncentracyjnego KL Auschwitz i rozstrzelany tam za organizację konspiracji (Związek Organizacji Wojskowej) w obozie. Jego symboliczny grób znajduje się na cmentarzu Powązkowskim w Warszawie (kwatera 259-1-26).

</doc>
<doc id="1471908" url="https://pl.wikipedia.org/wiki?curid=1471908" title="30 Pułk Artylerii Mieszanej">
30 Pułk Artylerii Mieszanej

30 Pomorski Pułk Artylerii Mieszanej (30 pam) – oddział artylerii Wojska Polskiego.
Pułk został sformowany w 1994 roku na bazie 37 pułku artylerii i 107 dywizjonu artylerii przeciwpancernej. Wchodził w skład 2 Pomorskiej Dywizji Zmechanizowanej. Stacjonował w garnizonie Stargard Szczeciński.
1 lutego 1996 roku Prezydent RP Aleksander Kwaśniewski nadał 30 Pomorskiemu pułkowi artylerii mieszanej sztandar ufundowany przez Społeczny Komitet Fundatorów Sztandaru.
Struktura organizacyjna.
dowództwo, sztab
Przekształcenia.
36 pułk artylerii lekkiej (do 1977) → 105 Pomorski dywizjon artylerii haubic (do 1968) → 36 Pomorski pułk artylerii (do 1990) → 37 Łużycki pułk artylerii (1990-91)
→ 37 pułk artylerii (1991-96) → 30 Pomorski pułk artylerii mieszanej

</doc>
<doc id="1471912" url="https://pl.wikipedia.org/wiki?curid=1471912" title="David Starr Jordan">
David Starr Jordan

David Starr Jordan (ur. 19 stycznia 1851, zm. 19 września 1931) – amerykański biolog, eugenik, ichtiolog, popularyzator nauki i pacyfista. Był prezydentem Uniwersytetów Indiany i Stanforda.
Urodził się w Gainesville, New York, studiował na Uniwersytecie Cornella, Butler, i w Szkole Medycznej Uniwersytetu Indiany. W 1885 roku został prezydentem Uniwersytetu Indiany, w wieku zaledwie 34 lat. W 1891 roku został prezydentem Stanford, pełniąc swoje obowiązki do 1913 roku i od 1916 jako kanclerz. Był członkiem komisji ryb stanu Kalifornia (ang. California State Fish Commission). Jego imieniem jest nazwany statek badawczy NOAA.

</doc>
<doc id="1471920" url="https://pl.wikipedia.org/wiki?curid=1471920" title="Furmint">
Furmint

Furmint – biały szczep winnej latorośli, pochodzący prawdopodobnie z Węgier i rozpowszechniony w tokajskim regionie winiarskim, gdzie zajmuje 70% winnic. Popularne są wina typu tokaj aszú. Uprawiany jest również w mniejszym stopniu w Słowenii (pod nazwą šipon), na Słowacji, w Austrii (pod nazwą mosel) i w innych krajach.
Pochodzenie.
Przyjmuje się, że furmint pochodzi z Węgier. Uprawa furmint w Tokaju jest wzmiankowana już w źródłach z 1611 roku. Istnieje kilka hipotez, które sugerują, że na Węgry furmint trafił z Włoch, jednak po weryfikacji nie znajdują one potwierdzenia.
W 2012 ustalono, że odmiana jest naturalną krzyżówką starej odmiany gouais blanc (znanej także jako heunisch weiß) i alba imputotato. Pokrewieństwo z gouais blanc było udowodnione już wcześniej. Naturalnym potomkiem odmiany jest inna klasyczna tokajska odmiana, hárslevelű, a hodowcy uzyskali z furminta kilka nowych, przede wszystkim węgierską odmianę zéta (oremus). Enolodzy wyróżnili cztery typowe warianty furminta o tym samym kodzie genetycznym, ale różnej charakterystyce.
Charakterystyka.
Furmint dojrzewa późno, lecz wcześnie wypuszcza pąki. Jest dość wrażliwy na przymrozki. Owoce cechują się wysoką kwasowością. Furmint wyróżnia się charakterystycznym, wyrazistym aromatem i dobrze nadaje się do starzenia. Przeważają wina słodkie, typu tokaja aszú. Porażonych pleśnią jagód używa się również do dosładzania zwykłych owoców. Wytrawne wina tokajskie z furmint są aromatyczne i bogate w nuty mineralne i cytrusowe, produkowane na wzór win z chardonnay. Cienkie skórki sprzyjają porażeniu szlachetną pleśnią. Obok hárslevelű uważany za jedną z najlepszych rodzimych odmian węgierskich. W trakcie selekcji preferuje się klony o mniejszych gronach, które wykazują wyższą koncentrację aromatów.
Rozpowszechnienie.
Węgry.
Furmint jest powszechnie kojarzony z winami tokajskimi; w tokajskim regionie winiarskim zajmuje 70% winnic. Na 4006 ha winnic na Węgrzech w 2006 aż 97% przypadało na okolice Tokaju. Poza Tokajem jest uprawiany w okolicach Peczu oraz jako podstawowa odmiana w regionie Somló. Wina są często kupażowane z bardziej aromatyczną odmianą hárslevelű, rzadziej z muscat blanc à petit grains, znanym na Węgrzech jako sárga muskotály i swoim potomkiem, zétą.
Austria.
Szczep jest uprawiany w Austrii, ale na niewielką skalę. Produkuje się z niego wina wytrawne, dość pełne i pełne, dobrze udaje się w Burgenlandzie. Uprawy są niewielkie: w Burgenlandzie w 2009 było ledwie 8 ha, a drugie tyle wokół Jeziora Nezyderskiego ("Neusiedler See") – 2,62 ha. Rokowania są dobre i przypuszczalnie obszar obsadzony furmintem będzie rósł. W innych regionach szczep nie jest objęty statystykami.
Inne kraje europejskie.
Furmint jest uprawiany również po słowackiej stronie tokajskich wzgórz (region Tokajská). Styl win jest podobny do węgierskiego, choć bardziej stonowany.
W Słowenii szczep jest znany pod nazwą šipon. Jest ważną odmianą w regionie Podrawie. Winiarze produkują wytrawne wina, a w lepszych latach słodsze. Uprawy sięgały w 2009 roku 694 ha.
W nadbrzeżnej części Chorwacji używa się synonimu pošip albo moslavac. Wina przeważnie są wytrawne i kupażowane z kilku odmian.
Pozostałe.
Do Australii szczep sprowadził prawdopodobnie James Busby w 1832, ale jest rzadko spotykany, przeważnie jako intruz w winnicach.
Z furminta produkuje się na niewielką skalę wina w tokajskim stylu w Republice Południowej Afryki.
Potencjał odmiany jest wysoki i można przypuszczać, że eksperymentalne uprawy pojawią się w kolejnych krajach.

</doc>
<doc id="1471921" url="https://pl.wikipedia.org/wiki?curid=1471921" title="Baszkan">
Baszkan

Baszkan (gag. "Başkan") to najwyższe stanowisko w Autonomii Gagauskiej ("Gagauz Yeri") – odpowiednik prezydenta, w przypadku Gagauzji jest to jej gubernator. Od 25 kwietnia 2015 funkcję tę sprawuje Irina Vlah.

</doc>
<doc id="1471925" url="https://pl.wikipedia.org/wiki?curid=1471925" title="Muzeum Kinematografii w Łodzi">
Muzeum Kinematografii w Łodzi

Muzeum Kinematografii w Łodzi – muzeum gromadzące filmy, plakaty, elementy scenografii, urządzenia techniczne oraz inne pamiątki związane z kinematografią. Muzeum jest instytucją podległą samorządowi Łodzi. Jest jedynym w Polsce muzeum chroniącym zabytki z dziedziny techniki, sztuki i kultury filmowej.
Historia.
Działalność muzeum stanowi kontynuację utworzonego w 1976 Działu Kultury Filmowej w Muzeum Historii Miasta Łodzi "Działu Kultury Filmowej i Teatralnej", w 1984 przekształconego w oddział, a w 1986 w samodzielną placówkę. Wtedy też przeniesiono zbiory do nowej siedziby, którą został pałac Karola Scheiblera. Jest to dziewiętnastowieczny budynek, zlokalizowany na terenie parku Źródliska i stanowiący część kompleksu fabryczno-pałacowego Księży Młyn. Poza pałacem zajmuje ono także pomieszczenia przylegającej dawnej wozowni i budynek stajni pałacowej. Muzeum Kinematografii jest jedynym muzeum o takim profilu w Polsce. Założycielem i pierwszym dyrektorem muzeum był dr Antoni Szram.
W zbiorach muzeum znajduje się około 50000 eksponatów, w tym około tysiąc filmów na taśmach celuloidowych i wideo. Na wystawach stałych "Tajemnice planu filmowego" i "Cud ożywionej fotografii" prezentowane są urządzenia związane z rozwojem technologicznym kina (historyczne projektory, kamery, stoły montażowe), plakaty i fotosy filmowe, elementy scenografii i zaaranżowane plany filmowe czy lalki wykorzystywane w animacji. Imponujący jest zbiór aparatów fotograficznych i kamer światowych firm, takich jak: Agfa, Eastman Kodak, Zeiss-Ikon, Pathé i wielu innych. W jednym z pomieszczeń prezentowana jest oryginalna scenografia do filmu "Latająca maszyna." W swoich zbiorach muzeum posiada również latarnie magiczne, mutoskop czy jedyną w Polsce oryginalną Panoramę Cesarską, czyli fotoplastikon. Ważnym miejscem muzeum jest otwarta w 2015 ekspozycja poświęcona polskiej animacji „Pałac pełen bajek”.
Muzeum posiada zbiory scenariuszy, scenopisów, korespondencji i dokumentów związanych z powstawaniem filmów. Znaczące są archiwa filmowe Aleksandra Forda i Zbigniewa Rybkowskiego, oraz Andrzeja Wajdy.
Na parterze pałacu znajduje się ekspozycja wnętrz pałacowych (pokój kredensowy, jadalnia, palarnia, sala balowa, szatnia, gabinet, pokój pani domu, ogród zimowy i okazała klatka schodowa). Były one gotową scenografią dla polskich filmów, takich jak: "Ziemia Obiecana," "Pavoncello", "Jak daleko stąd jak blisko" czy dwóch odcinków "Stawki większej niż życie" (odc. IV "Cafe Rose" oraz odc. VI "Żelazny krzyż"). Pałac pojawia się przez chwilę w filmie Davida Lyncha "Inland Empire".
W wyniku przeprowadzonego remontu i prac adaptacyjnych poddasza uzyskano dwie galerie na ekspozycje: "strych bialy" i "strych czerwony". Do prezentacji czasowych służy też galeria w pogłębionych o 80 cm pomieszczeniach piwnicznych z jednoczesnym wykorzystaniem części pomieszczeń na ekspozycję stałą, poświęconą stuletniej historii kina na ziemiach polskich.
Muzeum Kinematografii zorganizowało wystawy poświęcone historii kina i filmu, jak również sztuki współczesnej. Były to m.in. wystawy scenograficzne do filmów Jerzego Hoffmana – "Ogniem i mieczem" oraz "Stara Baśń", Jerzego Kawalerowicza – "Quo vadis" i Andrzeja Wajdy – "Pan Tadeusz", wystawy poświęcone fotografii, plakatom filmowym czy też wystawy biograficzne poświęcone wybitnym twórcom kina:
Wystawy pokazano w kilkudziesięciu krajach na pięciu kontynentach. 
Przy muzeum działa kino Kinematograf prezentujące filmy niszowe – polskie filmy przedwojenne, dokumenty, animacje oraz współczesne kino artystyczne.
Od 1990 Muzeum organizuje festiwal filmów dokumentalnych Festiwal Mediów "Człowiek w Zagrożeniu". 
1 czerwca 2011 przed wejściem do muzeum odsłonięto rzeźby kotów Filemona i Bonifacego.
Muzeum ma dokumentować nie tylko historię filmów zrealizowanych i wyświetlonych, ale także i tych zatrzymanych, nie ukończonych. 

</doc>
<doc id="1471926" url="https://pl.wikipedia.org/wiki?curid=1471926" title="Bridgwater and Taunton Canal">
Bridgwater and Taunton Canal

Bridgwater and Taunton Canal – kanał w południowo-zachodniej Anglii na równinie Somerset Levels w hrabstwie Somerset. Łączy rzeki Parrett i Tone, między miastami Taunton i Bridgwater. Wybudowany w latach 20. XIX wieku. Całkowita długość - 23,3 km. Obecnie używany do celów rekreacyjnych.
Historia.
Ideą kanału było połączenie Kanału Bristolskiego z kanałem La Manche drogą wodną i zapewnienie taniego transportu towarów przemysłowych (m.in. węgla) w głąb hrabstwa Somerset. Kanał wybudowano w latach dwudziestych XIX w. a otwarto w roku 1827. Głównym inżynierem był James Hollinsworth. Początkowo kończył się on w Huntworth a dopiero w roku 1837 uzyskano zezwolenie na jego przedłużenie kanału do Bridgwater i zbudowania odpływu do rzeki Parrett. W roku 1866 sprzedano go spółce Bristol and Exeter Railway za 64 000 GBP. Ostatecznie stał się własnością spółki Great Western Railway, która niewiele zrobiła aby podtrzymać jego funkcjonowanie jako arterii wodnej. Podczas II wojny światowej kanał był elementem linii strategicznej – służył ochronie strategicznych doków. Usunięto wszystkie żelazne mosty i zastąpiono je drewnianymi. Po wojnie kanał przeszedł na własność British Transport Commission (Brytyjska Komisja Transportu) a następnie – po piętnastu latach – spółki British Waterways.
Stan obecny.
Po II wojnie światowej odbudowano mosty, choć kanał nie odegrał większej roli jako arteria. Obecnie wykorzystywany jest w celach turystycznych. Ruch kajakowy kontroluje lokalny oddział YMCA, w Taunton znajduje się mała przystań. Wzdłuż kanału przebiega krajowy turystyczny szlak rowerowy nr 3.

</doc>
<doc id="1471927" url="https://pl.wikipedia.org/wiki?curid=1471927" title="Zen (album)">
Zen (album)

Zen – album zespołu Püdelsi, wydany w 2007 roku nakładem Warner Music Poland.

</doc>
<doc id="1471928" url="https://pl.wikipedia.org/wiki?curid=1471928" title="Rimantas Mačiulaitis">
Rimantas Mačiulaitis

Rimantas Mačiulaitis (ur. 24 listopada 1961 w Kłajpedzie) – litewski lekarz, działacz samorządowy i polityk, radny Kłajpedy. 
Po ukończeniu szkoły średniej w Kłajpedzie studiował w Leningradzkim Instytucie Medycznym im. I. Pawłowa, na którym w 1987 roku uzyskał tytuł lekarza. Od 1987 do 1990 roku pracował w tym samym instytucie jako lekarz otorynolaryngolog. W latach 1990-93 napisał pracę doktorską z dziedziny laryngologii („Chirurginio lazerio panaudojimas otorinolaringologijoje. Lazerinė hemostazė”), którą obronił w Petersburgu w 1994 roku. Kształcenie kontynuował na Uniwersytecie w Tartu oraz uczelniach greckich, francuskich i niemieckich. W 1994 roku podjął pracę w Szpitalu Uniwersyteckim w rodzinnej Kłajpedzie. 
Zaangażował się w działalność polityczną, wstępując w 2000 roku do Związku Partii Chłopskiej i Nowej Demokracji. Od 2006 roku pozostaje członkiem Sojuszu Rosjan, z ramienia którego wybrano go w 2007 roku członkiem Rady Miasta Kłajpedy. 
W wyborach parlamentarnych w 2004 roku bez powodzenia startował z list Związku Partii Chłopskiej i Nowej Demokracji, cztery lata później kandydował z poparciem Akcji Wyborczej Polaków na Litwie i Sojuszu Rosjan w okręgu jednomandatowym Danės w Kłajpedzie oraz z siódmego miejsca listy krajowej Akcji. 
Jest autorem 20 publikacji, z których 10 ukazało się w czasopismach naukowych. Zasiada w komisji etycznej szpitala w Kłajpedzie, należy do Kłajpedzkiego Towarzystwa Nauk Otorynolaryngologicznych.

</doc>
<doc id="1471929" url="https://pl.wikipedia.org/wiki?curid=1471929" title="1 Pułk Artylerii Mieszanej">
1 Pułk Artylerii Mieszanej

1 Ciechanowski Pułk Artylerii Mieszanej im. Marszałka Józefa Piłsudskiego (1 pam) – oddział artylerii Wojska Polskiego.
Pułk został sformowany w 1994 roku, w garnizonie Ciechanów, w składzie 1 Warszawskiej Dywizji Zmechanizowanej. 4 grudnia tego samego roku pułk otrzymał sztandar, a uroczystość odbyła się z udziałem ówczesnego ministra stanu, szefa BBN Henryka Goryszewskiego.
8 lutego 1995 żołnierze pułku na poligonie w Orzyszu oddali pierwsze salwy, a uczynił to dywizjon artylerii haubic którym dowodził mjr Kazimierz Dymek.
Tradycje pułku.
11 listopada 1994 roku pułk otrzymał nazwę wyróżniającą "Ciechanowski" i imię patrona Marszałka Polski Józefa Piłsudskiego oraz przejął dziedzictwo tradycji:
Dzień 4 grudnia został ustanowiony Świętem Pułku.
W 2000 roku jednostka została przeformowana na 1 Pułk Artylerii.
Struktura organizacyjna.
dowództwo, sztab
Odznaka pamiątkowa.
Środek wypełnia miniatura odznaki 1 Brygady Legionów Polskich "Za wierną służbę" z 1916 roku jako podkreślenie ideowego związku z tą brygadą. Od miniatury odbiegają cztery wici – strzały inspirowane starymi znakami z pieczęci Zbrosława, kanonika wrocławskiego z 1276 roku oraz cztery tarcze – topory wypełnione zieloną emalią. N a nich widnieje cyfra pułkowa i jego inicjały 1PAM. Cyfra pułkowa i litery inicjału oparte są o skrzyżowane lufy armatnie.

</doc>
<doc id="1471932" url="https://pl.wikipedia.org/wiki?curid=1471932" title="Święty Teodor z Sykeonu">
Święty Teodor z Sykeonu



</doc>
<doc id="1471935" url="https://pl.wikipedia.org/wiki?curid=1471935" title="Rany">
Rany

Rany – utwór polskiej piosenkarki Dody. Czwarty singel promujący jej pierwszy solowy album studyjny, "Diamond Bitch". Utwór został wykorzystany w filmie "Serce na dłoni".
Historia.
Doda swój wybór piosenki „Rany” na singla ogłosiła 8 października 2008 podczas koncertu w warszawskiej Sali Kongresowej. Oficjalne zaprezentowanie singla miało nastąpić w finałowym odcinku trzeciej edycji programu "Gwiazdy tańczą na lodzie", ale Doda doznała infekcji gardła i nie mogła wystąpić. Kolejna prezentacja piosenki miała się odbyć na Telekamerach 2009, ale piosenkarka nie wystąpiła w gali.
Teledysk.
Teledysk realizowany był na przełomie stycznia i lutego 2009. Wyreżyserowali go Bo Martin i Doda. Jest w wersji czarno-białej. Premiera klipu odbyła się 9 lutego na portalu Plejada.pl. Teledysk zdobył nagrodę Teledysk roku na gali VIVA Comet 2010 oraz nagrodę Video roku na Eska Music Awards 2010.

</doc>
<doc id="1471936" url="https://pl.wikipedia.org/wiki?curid=1471936" title="Arthur Nicolson">
Arthur Nicolson

Arthur Nicolson (ur. 1849 – zm. 1928) – brytyjski arystokrata (1. baron Carnock), dyplomata oraz polityk. 
Nicolson był wielokrotnym ambasadorem Wielkiej Brytanii m.in. w Hiszpanii oraz Rosji a także pracownikiem ambasad w Niemczech oraz Turcji. Arthur Nicolson pełnił także dwukrotnie rolę sekretarza w ministerstwie spraw zagranicznych. Swoją polityczną karierę zakończył w 1916 po czym przeszedł na polityczną emeryturę.
Synem Arthura Nicolsona był Harold Nicolson, pisarz oraz mąż angielskiej pisarki oraz nowelistki, Vity Sackville-West.
Nicolson był absolwentem szkoły w Rugby i uniwersytetu w Oksfordzie.
Arthur Nicolson zmarł w roku 1928 w wieku 79 lat.

</doc>
<doc id="1471937" url="https://pl.wikipedia.org/wiki?curid=1471937" title="Stanisław Łapiński (aktor)">
Stanisław Łapiński (aktor)

Stanisław Łapiński (ur. 25 września 1895 w Warszawie, zm. 26 stycznia 
1972 w Łodzi) – polski aktor teatralny i filmowy, reżyser teatralny i dyrektor teatru.
Życiorys.
W 1919 roku ukończył Warszawską Szkołą Dramatyczną i w tym samym roku debiutował na deskach Teatru Wielkiego w Poznaniu. Przed wojną występował przed publicznością warszawską, poznańską i bydgoską. Z racji swojej postury (był niski i tęgi) specjalizował się w rolach komediowych. W filmie debiutował w 1931 roku. Miał na swoim koncie około trzydziestu ról filmowych. Po wojnie związał się teatrami łódzkimi. Był ojcem aktorki Krystyny Łapińskiej i dziadkiem popularnego aktora Jerzego Łapińskiego. Pochowany na Cmentarzu Komunalnym na Dołach w Łodzi.

</doc>
<doc id="1471938" url="https://pl.wikipedia.org/wiki?curid=1471938" title="Ulica Przemysłowa w Zamościu">
Ulica Przemysłowa w Zamościu

Ulica Przemysłowa – zamojska ulica jednojezdniowa, która jest jedynym głównym dojazdem do strefy przemysłowej od strony centrum miasta.
Historia.
Ulica powstała na początku lat 20. XX wieku. Wytyczono ją niedaleko nieistniejącej XVIII-wiecznej ul. Drabowej, która prowadziła do obecnej ul. Powiatowej. Początkowo ul. Przemysłowa prowadziła do zespołu przemysłowego "Ziemianin".
Nazwa.
Nazwa ulicy została nadana w latach 30. i nawiązywała do pobliskiej strefy przemysłowej.
Obecnie.
Ulica ta stanowi połączenie ulic Peowiaków z J. Kilińskiego i stanowi ważny transportowy pomost pomiędzy centrum miasta a jego dzielnicą przemysłową (alternatywą może być jedynie ul. Kamienna). Wśród ważniejszych obiektów położonych przy tej ulicy znajdują się tu liczne hurtownie i magazyny, CH Galeria Twierdza, komenda miejska Państwowej Straży Pożarnej, Starostwo Powiatowe oraz Cmentarz Parafialny (przy skrzyżowaniu z ul. Peowiaków). Po zachodniej stronie ulicy przeważa zabudowa mieszkalna jednorodzinna.

</doc>
<doc id="1471940" url="https://pl.wikipedia.org/wiki?curid=1471940" title="Doctor">
Doctor



</doc>
<doc id="1471942" url="https://pl.wikipedia.org/wiki?curid=1471942" title="Cmentarz Ixelles">
Cmentarz Ixelles

Cmentarz Ixelles, [wym. Iksel], fr. Cimetière d'Ixelles, niderl. Begraafplaats van Elsene - jedna z ważniejszych nekropoli Belgii z prochami postaci ze świata polityki, nauki i sztuki. Pochowani są tu m.in. polski pianista i kompozytor Józef Wieniawski, znany francuski generał Georges Boulanger (który zastrzelił się na grobie swej kochanki) i słynny architekt belgijski Victor Horta.
Założony w 1877 niewielki cmentarz z alejami cyprysowymi ma w sobie mało z powagi cmentarno-żałobnej. Już choćby dlatego, że leży w środku tętniącej życiem brukselskiej dzielnicy uniwersyteckiej Elsene/Ixelles z wieloma barami i kafejkami studenckimi.
W 1891 był scenerią niecodziennego zdarzenia. Oto generał i były minister obrony narodowej Francji, Georges Boulanger pojawia się na grobie zmarłej kilka tygodni wcześniej kochanki, Marguerity de Bonnemains, każe na nim wyryć napis: "Marguerite. 19 grudnia 1855 - 16 lipca 1891. Do zobaczenia wkrótce", po czy strzela sobie w głowę i na miejscu umiera. Tragiczny ten gest trafia na czołówki gazet w Belgii i Francji (zob. poniżej pierwsza strona francuskiego dziennika "Le Petit Journal"), a ciało wojskowego zostaje złożone obok prochów kochanki, w tym samym grobowcu, na którym zostaje dopisana fraza: "Georges. 29 kwietnia 1837 - 30 września 1891. Czyż mogłem żyć dwa i pół miesiąca bez Ciebie?".

</doc>
<doc id="1471944" url="https://pl.wikipedia.org/wiki?curid=1471944" title="Antal Szalay">
Antal Szalay

Antal Szalay (ur. 12 marca 1912, zm. 1960), węgierski piłkarz, pomocnik i trener piłkarski. Srebrny medalista MŚ 38. Długoletni zawodnik Újpestu.
Piłkarzem Újpestu został na początku lat 30. i szybko stał się ważną częścią zespołu. Czterokrotnie zdobywał tytuł mistrza Węgier (1931, 1933, 1935, 1939). W 1939 triumfował w Pucharze Mitropa. W reprezentacji Węgier zagrał 24 razy. Debiutował w 1933, ostatni raz zagrał w 1939. Brał udział w MŚ 34 i wystąpił w jednym meczu. Podczas MŚ 38 zagrał w trzech spotkaniach, w tym w przegranym finale z Włochami.
Po zakończeniu kariery sportowej został trenerem.

</doc>
<doc id="1471945" url="https://pl.wikipedia.org/wiki?curid=1471945" title="Ród Dohnów">
Ród Dohnów

Ród Dohnów (niem: zu Dohna) – jeden najważniejszych arystokratycznych rodów niemieckich w Prusach.
Założycielem pruskiej linii rodu był krzyżacki najemnik Stanislaus (†1504/05), pochodzący z Górnej Saksonii, który brał udział w bitwie pod Chojnicami w 1454 roku podczas wojny trzynastoletniej. Zakon nie mogąc wypłacić mu żołdu, w ramach rekompensaty nadał Stanisławowi ziemie – wsie Lauck (dzisiejsze Ławki) i Reicherstwalde (Markowo). Pod koniec wieku XV powiększył jeszcze swój majątek o dobra w Wilczętach (niem. Deutschendorf, Villa Teutonica) i w Karwinach (niem. Karwinden - 1469 r.). W 1525 roku syn Stanislausa – Peter von Dohna (1482 – 1553), otrzymał od Zakonu wieś Słobity (niem. Schlobbiten) z 20 łanami ziemi, które z czasem stały się główną siedzibą rodu. Peter ożenił się z córką wojewody pomorskiego Katarzyną Zehmen i miał z nią 8 synów i córkę. Po sekularyzacji zakonu Peter zu Dohna otrzymał tytuł książęcego starosty w Morągu i razem z okolicznymi dobrami otrzymał w dzierżawę na siedemdziesiąt lat zamek w Morągu. W 1527 roku Dohnowie otrzymali Stare Siedlisko z 80 łanami i Młynarską Wolę z 110 łanami. Tak więc już w XVI w. posiadłości rodziny wynosiły około 330 łanów (ponad 5500 ha).
Jego syn Achacy zbudował pierwszy dwór w Słobitach, natomiast pierwszy pałac tamże zbudował syn Achacego – Abraham. Po bezdzietnej śmierci Abrahama nastąpił pierwszy podział linii pruskiej na starszą linię z siedzibą w Słobitach, którą odziedziczył najstarszy brat Abrahama o imieniu Christoph i młodszą linię z siedzibą w Ławkach, którą odziedziczył młodszy brat Abrahma - Fabian. 
Na przestrzeni wieków ród powiększył swoje posiadanie o majętności w Bielicy, Gładyszach, Kamieńcu, Markowie, Karwinach, Karwitach, Kątach i Sasinach a także w Morągu i Prakwicach.

</doc>
<doc id="1471948" url="https://pl.wikipedia.org/wiki?curid=1471948" title="Dohna">
Dohna

Dohna () – miasto w Niemczech, w kraju związkowym Saksonia, w okręgu administracyjnym Drezno. w powiecie Sächsische Schweiz-Osterzgebirge, siedziba wspólnoty administracyjnej Dohna-Müglitztal.
Z tej miejscowości pochodził ród Doninów, osiadły potem na Śląsku i w Wielkopolsce, m.in. właściciele Sarnowy (obecnie części Rawicza).
Historia.
Najstarsza wzmianka o miejscowości "Donin" pochodzi z 1040 r.. Od 1076 r. lenno Czech. W 1126 r. na tutejszym zamku został uwięziony czeski książę Brzetysław. Od 1143 r. posiadłość Dohnów ("Doninów"), którzy jako burgrabiowie zarządzali okolicznymi włościami do 1402, kiedy Dohna przeszła w ręce Wettynów. W XVI w. funkcję pastora pełnił tu polski poeta i wydawca Franciszek Mymer. W latach 1697-1763 w granicach unijnego państwa polsko-saskiego. W 1813 miasto ucierpiało w trakcie wojen napoleońskich.
Od 1871 część zjednoczonych Niemiec. W 1950 do miasta włączono miejscowości , , i , w 1970 i , w 1993 i , a w 1999 , i . W 1969 tutejszej szkole nadano imię Marii Curie.

</doc>
<doc id="1471953" url="https://pl.wikipedia.org/wiki?curid=1471953" title="Inglewood (Kalifornia)">
Inglewood (Kalifornia)

Inglewood - miasto w Stanach Zjednoczonych, w stanie Kalifornia, w hrabstwie Los Angeles w obszarze metropolitalnym Los Angeles. Liczba mieszkańców: 109 673 (2010).
Od zachodu sąsiaduje z portem lotniczym Los Angeles (LAX) i dzielnicą Westchester, od południa z osadą ("Census-designated place") Lennox i miastem Hawthorne, od północy z dzielnicą Hyde Park, od wschodu z dzielnicami Manchester Square i Gramercy Park.
Miasto założone na terenie dawnego rancza "Rancho Aguaje de la Centinela".
W mieście rozwinął się przemysł lotniczy, maszynowy oraz chemiczny.

</doc>
<doc id="1471958" url="https://pl.wikipedia.org/wiki?curid=1471958" title="Batalion ON „Warszawski I”">
Batalion ON „Warszawski I”

I Warszawski Batalion Obrony Narodowej (batalion ON „Warszawski I”) – pododdział piechoty Wojska Polskiego II RP.
Formowanie i zmiany organizacyjne.
Pododdział sformowany został w 1937 roku, w garnizonie Warszawa, w składzie Warszawskiej Brygady ON. Wiosną 1939 roku przeformowany został na etat batalionu ON typ IV. Dowództwo batalionu mieściło się w Koszarach Sierakowskich przy ulicy Konwiktorskiej.
Jednostką administracyjną i mobilizującą dla I Warszawskiego batalionu ON był 21 pułk piechoty „Dzieci Warszawy” w Warszawie.
Działania batalionu we wrześniu 1939.
Na początku kampanii wrześniowej batalion (bez 1 kompanii ON) wraz z 15 baterią artylerii konnej, baterią artylerii przeciwlotniczej motorową nr 19, rezerwową kompanią saperów nr 114 i grupą fortyfikacyjną nr 11 stanowił załogę przedmościa „Płock”, podporządkowanego bezpośrednio dowódcy Armii „Modlin”. 1 kompania ON stanowiła obsadę przedmościa „Wyszogród”. Zadaniem obu załóg była obrona mostów na Wiśle.
Załoga przedmościa „Płock” w dniu 8 września, po uprzednim zniszczeniu mostu, odeszła z Nowogródzką BK w kierunku Raciąża. 10 września rozpoczęła marsz na Warszawę. W trakcie marszu podporządkowana została ppłk dypl. Janowi Maliszewskiemu i otrzymała zadanie obrony rubieży Bzury od Brochowa do Wyszogrodu.
1 kompania ON, w dniu 5 września, po zniszczeniu mostu, odmaszerowała w składzie III/41 pp w kierunku Warszawy.
13 września batalion stoczył walkę w rejonie Zegrza i Waliszewa, a następnego dnia dotarł do Warszawy. 15 września pododdział przeszedł na Pragę i wszedł w skład 20 Dywizji Piechoty, jako odwód jej dowódcy. W bezpośrednich walkach w obronie stolicy nie wziął udziału.
Obsada personalna.
Obsada personalna batalionu w marcu 1939 roku:

</doc>
<doc id="1471960" url="https://pl.wikipedia.org/wiki?curid=1471960" title="Medal Koronacyjny Jerzego VI">
Medal Koronacyjny Jerzego VI



</doc>
<doc id="1471962" url="https://pl.wikipedia.org/wiki?curid=1471962" title="Jednostki inżynieryjno-saperskie Wojska Polskiego">
Jednostki inżynieryjno-saperskie Wojska Polskiego

Jednostki inżynieryjno-saperskie Wojska Polskiego – spis polskich jednostek inżynieryjno-saperskich: ich organizacja, geneza, podległość i przeformowania; miejsce stacjonowania.
Saperzy polskich formacji wojskowych w czasie I wojny światowej.
Legiony Polskie 1914–1917
Polski Korpus Posiłkowy
Wojsko Polskie na Wschodzie
Armia Polska we Francji
Jednostki saperskie II RP.
Pułki saperów.
Z dniem 22 sierpnia 1921 sformowanych zostało dziesięć pułków saperów, każdy w składzie trzech batalionów i kadry batalionu zapasowego. W listopadzie 1929 z dziesięciu pułków utworzonych zostało osiem batalionów saperów.
Bataliony saperów.
Bataliony saperów sformowane w 1929
Bataliony saperów zmobilizowane w 1939
Bataliony saperów noszące numery od 1 do 30 były organicznymi pododdziałami saperów czynnych dywizji piechoty. Numer batalionu odpowiadał numerowi dywizji.
Bataliony saperów improwizowane we wrześniu 1939
Kompanie saperów.
W latach 1919–1921 na terenie okręgów generalnych funkcjonowały:
W pierwszej dekadzie 1935 na bazie zalążków wydzielonych przez 3, 5, 6 i 8 Batalion Saperów sformowane zostały cztery samodzielne kompanie saperów dla czynnych dywizji piechoty:
Ośrodki sapersko-pionierskie.
W maju 1937 podjęto decyzję o sformowaniu dwunastu ośrodków sapersko-pionierskich jako zalążków batalionów saperów czynnych dywizji piechoty:
Ośrodki zapasowe saperów.
We wrześniu 1939 jednostki saperskie formowały w ramach mobilizacji alarmowej ośrodki zapasowe:
Saperzy Korpusu Ochrony Pogranicza.
Ośrodki Wyszkolenia Pionierów 1928-1931
Kompanie pionierów 1931-1934
Kompanie saperów KOP 1934–1939
Jednostki PSZ na Zachodzie.
Bataliony:
Kompanie w latach 1940–1941:
Kompanie w latach 1942–1947:
Plutony:
Jednostki inżynieryjne Sił Zbrojnych RP.
Bataliony saperów.
bataliony ratownictwa inżynieryjnego
bataliony inżynieryjne
bataliony drogowo-mostowe
Ośrodki Przechowywania Sprzętu

</doc>
<doc id="1471964" url="https://pl.wikipedia.org/wiki?curid=1471964" title="Python timoriensis">
Python timoriensis



</doc>
<doc id="1471968" url="https://pl.wikipedia.org/wiki?curid=1471968" title="Watusi">
Watusi



</doc>
<doc id="1471974" url="https://pl.wikipedia.org/wiki?curid=1471974" title="Elk Grove">
Elk Grove

Elk Grove - miasto w Stanach Zjednoczonych, w stanie Kalifornia, w hrabstwie Sacramento. Około 136 tys. mieszkańców (2007).

</doc>
<doc id="1471977" url="https://pl.wikipedia.org/wiki?curid=1471977" title="Hettinger">
Hettinger

Hettinger – miasto w Stanach Zjednoczonych, w stanie Dakota Północna, stolica hrabstwa Adams. W 2008 liczyło 1 143 mieszkańców.

</doc>
<doc id="1471980" url="https://pl.wikipedia.org/wiki?curid=1471980" title="Lista standardów jazzowych">
Lista standardów jazzowych

Poniższy artykuł obejmuje listę standardów jazzowych zawartych w publikacji "".

</doc>
<doc id="1471983" url="https://pl.wikipedia.org/wiki?curid=1471983" title="Thousand Oaks">
Thousand Oaks

Thousand Oaks – miasto w Stanach Zjednoczonych, w stanie Kalifornia, w hrabstwie Ventura. Około 126 tys. mieszkańców (2000).
Z Thousand Oaks pochodzi Amanda Bynes, amerykańska aktorka.

</doc>
<doc id="1471984" url="https://pl.wikipedia.org/wiki?curid=1471984" title="Thousand Oaks (Kalifornia)">
Thousand Oaks (Kalifornia)



</doc>
<doc id="1471985" url="https://pl.wikipedia.org/wiki?curid=1471985" title="Henryk Jankowski (samorządowiec)">
Henryk Jankowski (samorządowiec)

Henryk Jankowski (ur. 1 września 1940 w powiecie wileńsko-trockim) – litewski samorządowiec i działacz mniejszości polskiej na Wileńszczyźnie, wicestarosta rejonu trockiego.
Życiorys.
Z wykształcenia jest doktorem nauk biologicznych – w 1965 ukończył Litewską Akademię Rolniczą, dziesięć lat później uzyskał dyplom Wszechzwiązkowego Moskiewskiego Instytutu Rolniczego. W 1993 obronił w Moskwie pracę doktorską z dziedziny agronomii.
Od czasów młodości pracował w kołchozach na Wileńszczyźnie – w latach 1965–1970 był dyrektorem gospodarstwa rolnego w Miciunach w rejonie trockim, później w Strewie (1970–1972), a przez prawie dwadzieścia lat szefował kołchozowi im. Tadeusza Kościuszki w Trokach (1973–1992). Po odzyskaniu przez Litwę niepodległości i rozwiązaniu kołchozów stanął na czele Towarzystwa Rolniczego w Szklarach koło Trok.
Od początku lat 90. działał w polskich organizacjach społecznych, m.in. Związku Polaków na Litwie i Akcji Wyborczej Polaków. Stał na czele trockiego oddziału AWPL, zasiada również w zarządzie trockiego ZPL. W latach 90. był dyrektorem polsko-litewskiego przedsiębiorstwa „Slotra”.
W 1995 wybrano go po raz pierwszy z list Akcji Wyborczej Polaków na Litwie do rady rejonu trockiego. Mandat radnego uzyskiwał również w kolejnych wyborach z 1997, 2000, 2002 i 2007. Od 2003 pełni urząd wicestarosty rejonu trockiego.
W wyborach parlamentarnych w 2008 bez powodzenia kandydował z ósmego miejsca listy krajowej AWPL oraz w okręgu jednomandatowym nr 58 Troki–Elektreny.
Członek Polskiego Towarzystwa Naukowego na Obczyźnie.
W 2004 otrzymał Złoty Krzyż Zasługi.

</doc>
<doc id="1471993" url="https://pl.wikipedia.org/wiki?curid=1471993" title="Scapanorhynchus jordani">
Scapanorhynchus jordani



</doc>
<doc id="1471994" url="https://pl.wikipedia.org/wiki?curid=1471994" title="Dothan">
Dothan

Dothan – miasto w Stanach Zjednoczonych, w stanie Alabama. W 2008 liczyło 67 064 mieszkańców.
Sport.
W mieście rozgrywany jest kobiecy turniej tenisowy, pod nazwą "Hardee's Pro Classic", zaliczany do rangi ITF, z pulą nagród 60 000 $.

</doc>
<doc id="1471995" url="https://pl.wikipedia.org/wiki?curid=1471995" title="Stanisław Berny">
Stanisław Berny

Stanisław Berny (ur. 1944) – polski aktor teatralny i filmowy.
W 1972 roku ukończył studia na PWST w Krakowie. Od tamtego okresu pracował w teatrach: 
Od 1995 roku jest aktorem krakowskiego Teatru Ludowego.
Zobacz też.
Teatr Ludowy w Krakowie

</doc>
<doc id="1471997" url="https://pl.wikipedia.org/wiki?curid=1471997" title="Kościół niemiecki w Sztokholmie">
Kościół niemiecki w Sztokholmie

Kościół niemiecki w Sztokholmie (szw. "Tyska Kyrkan" lub (rzadziej) "S:ta Gertruds kyrka") – kościół znajdujący się na Gamla stan zbudowany w latach 1638-1642.
Kościół niemiecki ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §)
Historia i architektura.
Zbudowanie kościoła jest skutkiem wpływów niemieckich w Sztokholmie w XVI wieku - już od XIII wieku w mieście osiedlali się niemieccy kupcy i rzemieślnicy, co wiązało się z ekspansją Hanzy w basenie Morza Bałtyckiego a to z kolei spowodowało z czasem powstanie zboru. Obecny kościół powstał w wyniku rozbudowy wcześniejszego, używanego od 1576 roku. 
Pierwotna wieża kościelna pochodziła z 1618 roku ale spłonęła w wyniku pożaru w 1878 roku. Obecna wieża kościelna jest rezultatem odbudowy z 1886 roku i mierzy 95,70 m.
Wnętrze łączy cechy niemieckiego późnego renesansu oraz baroku. Posiada królewską emporę z 1672. Ambona z 1660 wykonana jest z hebanu i alabastru. Ołtarz został wykonany w latach 40. XVII wieku. W południowym portyku znajdują się rzeźby Jobsta Hennena z 1643 roku przedstawiające Jezusa, Mojżesza oraz alegorie Wiary, Nadziei i Miłości.

</doc>
<doc id="1471999" url="https://pl.wikipedia.org/wiki?curid=1471999" title="Tyska Kyrkan">
Tyska Kyrkan



</doc>
<doc id="1472001" url="https://pl.wikipedia.org/wiki?curid=1472001" title="Auburn (Alabama)">
Auburn (Alabama)

Auburn – miasto w Stanach Zjednoczonych, w stanie Alabama, w hrabstwie Lee. W 2019 liczyło ponad 66,2 tys. mieszkańców.
Sport.
W mieście rozgrywany jest kobiecy turniej tenisowy, zaliczany do rangi ITF, z pulą nagród 25 000 $.

</doc>
<doc id="1472004" url="https://pl.wikipedia.org/wiki?curid=1472004" title="X.A.N.A.">
X.A.N.A.



</doc>
<doc id="1472008" url="https://pl.wikipedia.org/wiki?curid=1472008" title="101 Collins Street">
101 Collins Street

101 Collins Street – wieżowiec w Melbourne, w stanie Wiktoria, w Australii, o wysokości 260 m. Budynek został otwarty w 1991, posiada 57 kondygnacji.

</doc>
<doc id="1472010" url="https://pl.wikipedia.org/wiki?curid=1472010" title="Ulica Nowolipki w Warszawie">
Ulica Nowolipki w Warszawie

Ulica Nowolipki w Warszawie – jedna z głównych ulic osiedla Muranów, biegnąca od ul. gen. Władysława Andersa do ul. Wolność.
Historia.
Ulica Nowolipki powstała po roku 1624 jako droga narolna biegnąca od Nalewek, na gruntach posiadłości brygidek zwanej "Nowe Lipie". W początkach swej historii była bardzo słabo zabudowana: jeszcze w roku 1762 drewnianą zabudowę posiadały parcele w początkowym rejonie ulicy. Przy jej dalszym odcinku znajdowały się liczne ogrody, i stąd jej nieoficjalna nazwa – "Ogrodniki".
Obecną nazwę zatwierdzono w roku 1770, choć pewien czas funkcjonowało też określenie "Nowolipska". Wtedy też za sprawą geometry Macieja Deutscha Nowolipki zostały uregulowane i przedłużone aż do ul. Wolność.
U zbiegu z ulicą "Nalewki" od roku 1770 znajdował się „magazyn karowy”, remiza wozów wywożących nieczystości zaprojektowana przez Stanisława Zawadzkiego lub Jakuba Fontanę. Na sąsiedniej posesji w roku 1775 pobudowano nowe skrzydła pałacu Konstancji Hilzenowej, żony wojewody mińskiego Jana Augusta Hylzena, stojącego przy sąsiedniej ul. Nowolipie, natomiast pod nr. 7 po roku 1784 wzniesiono pałacyk Jana Poltza, już przed rokiem 1792 będący własnością Stanisława Sołtyka.
W epoce konstytucyjnej Królestwa Kongresowego dzięki realizacjom rządowym początkowy odcinek ulicy uzyskał późnoklasycystyczny, reprezentacyjny charakter: magazyn karowy przebudowano na koszary Gwardii Artylerii Koronnej, zaś pałac Hilzenów po roku 1795 przeszedł na własność Tadeusza Mostowskiego, ministra spraw wewnętrznych Księstwa Warszawskiego. W roku 1824 Antonio Corazzi przebudował pałac Mostowskich na siedzibę Komisji Rządzącej Spraw Wewnętrznych i Duchownych.
Na posesji nr. 33 już przed rokiem 1819 istniała pierwsza w Warszawie gisernia wosku należąca do Karola Schultza, zaś w roku 1835 na terenie dawnego magazynu karowego znalazł siedzibę IV Oddział Straży Ogniowej. Po przekształceniu dawnych zabudowań połączono je z budynkiem bramnym, na którym znajdował się taras z wysoką, cylindryczną strażnicą, na której znajdowała się stacja telegrafu optycznego.
W latach 1840−1843 powstał pod nr. 11/15 gmach II Gimnazjum Męskiego przejściowo mieszczący także Instytut Szlachecki przeniesiony potem na ul. Wiejską.
W budynku II Gimnazjum, w mieszkaniu służbowym ojca, który pracował tam jako podinspektor oraz nauczyciel fizyki i matematyki, mieszkała w pierwszych latach życia Maria Skłodowska-Curie. Skłodowscy wyprowadzili się stamtąd w 1873, i po trzykrotnych przeprowadzkach wynajęli mieszkanie na rogu Nowolipek i Karmelickiej.
Pałacyk Sołtyka w międzyczasie mieszczący Dyrekcję Ubezpieczeń i zredukowany do roli oficyny, od roku 1843 mieścił również pierwszą w mieście stałą Kasę Ubezpieczeń i Oszczędności; po roku 1864 urządzono w nim meczet, a przed rokiem 1868 wydawnictwo i drukarnię Józefa Ungra z redakcjami takich tytułów jak Tygodnik Ilustrowany i Wędrowiec.
Po roku 1840 ruch inwestycyjny zamarł na 25 lat; około roku 1860 Nowolipki oświetliły latanie gazowe, zaś w roku 1863 przeprowadzono przedłużenie ul. Karmelickiej. W okresie ożywienia budowlanego 1875−1882 przy ulicy powstało kilka szybko i niedbale wybudowanych domów o tandetnym wystroju, wybudowanych w celach spekulacyjnych. Jeszcze większą ilością podobnych realizacji zaowocował okres 1884−88, jednak wystrój architektoniczny tych obiektów prezentował już nieco wyższy poziom. W dalszym ciągu jednak za ich fasadami kryły się małe i ciasne mieszkania, zasiedlone do granic możliwości przez ubogą ludność żydowską.
Przełom XIX i XX wieku przyniósł realizacje kamienic wybijających się stylistyką ponad szarość okolicy: u zbiegu ze Smoczą pod numerem 51 powstała neogotycka kamienica wzniesiona dla Eugeniusza Torzewskiego; jej fasady ozdobiła czerwona cegła zaś naroże – wieżyczka nakryta hełmem. Podobna estetyka wyróżniała też kamienice pod numerami 41 i 43, które prócz ornamentyki późnobarokowej posiadały znaczne partie obłożone licową cegła, tyle że jasnej barwy – białej lub żółtej.
W latach 1892–1896 przy ulicy wybudowano według projektu Józefa Hussa i Edwarda Cichockiego kościół św. Augustyna. Ceglana świątynia uzyskała najwyższą wtedy w Warszawie, 70−metrową wieżę, wzniesioną w stylu romanizmu lombardzkiego. W okresie wczesnego modernizmu powstała tylko jedna kamienica, wybudowana około roku 1911 dla Karola Piltza. Do roku 1939 działało przy Nowolipkach wiele firm, zazwyczaj produkcyjnych; wśród nich odnajdujemy fabrykę kas ogniotrwałych, niklownię i garbarnię, ale też wytwórnię rowerów i introligatornię.
W 1914 roku do kamienicy nr 53, znajdującej się na rogu ul. Smoczej, wprowadził się wraz z rodziną Józef Rotblat, laureat Pokojowej Nagrody Nobla w 1995 roku (od 2018 roku upamiętnia go nazwa znajdującego się w tym miejscu skweru).
Czasy międzywojenne nadbudowy kilku budynków, i w roku 1936 – dom parafialny projektu Konstantego Jakimowicza. Do 1939 w kamienicy pod nr 7 działała redakcja żydowskiego dziennika „Nasz Przegląd”, którego piątkowy dodatek, „Mały Przegląd”, założony przez Janusza Korczaka, był redagowany przez dzieci. W 1996 na fasadzie pałacu Mostowskich odsłonięto tablicę upamiętniającą „Mały Przegląd”. 
W chwili wybuchu II wojny światowej Nowolipki posiadały zwartą zabudowę, na końcowym odcinku znajdowały się co prawda drewniane zabudowania warsztatów, jednak początek ulicy wciąż ozdabiały okazałe gmachy. W roku 1939 spłonął gmach szkoły pod nr. 11 oraz skrzydła pałacu Mostowskich.
W listopadzie 1940 ulica, poza pojedynczymi budynkami w pobliżu skrzyżowań z ulicami Przejazd i Wolność, została włączona w obręb warszawskiego getta. Po wielkiej akcji deportacyjnej w lecie 1942 wyłączono z niego końcowy odcinek ulicy (w pobliżu ul. Wolność). W tzw. getcie szczątkowym Nowolipki na prawie całej swej długości były ulicą graniczną pomiędzy głównym obszarem szopów ciągnącym się na południe aż do ulicy Leszno, a pasem niezamieszkanym pomiędzy Nowolipkami a Gęsią na północy. W czasie powstania w getcie Niemcy spalili, a następnie zburzyli większość zabudowy. Ocalał kościół św. Augustyna, oszczędzony zapewne z racji obserwacyjnych walorów strzelistej wieży – archiwalne zdjęcia pokazują bryłę kościoła otoczoną morzem gruzów. Sam kościół stał się składem sprzętów zrabowanych mieszkańcom getta.
Powstanie 1944 przyniosły zniszczenia na początkowym odcinku ulicy, gdzie spłonęły koszary Straży Ogniowej oraz pałac Mostowskich.
W okresie powojennym Nowolipki skrócono do ulicy Przejazd (współcześnie jest to fragment alei gen. Władysława Andersa), rozebrano dom parafialny z roku 1936, raz w 1992 ostatnią zachowaną kamienicę. Unicestwiono też wtedy ostatnie relikty dawnej brukowanej nawierzchni wraz z rynsztokami. Pod nr. 20 zachowały się oficyny kamienicy należącej przed wojną do Warszawskiej Gminy Starozakonnych. Mimo że sama kamienica została zniszczona w roku 1944, oficyny mają ogromną wartość historyczną – są jedynymi budynkami żydowskimi zachowanymi w rejonie dawnego centralnego getta.
Domy osiedla Muranów stojące wzdłuż ulicy wybudowano bezpośrednio na gruzach dawnej zabudowy; płytko podpiwniczone domy stoją na górkach obsypanych ziemią i obsianych trawą.
W 2021 na skwerze między blokami mieszkalnymi nr 28 i 30, w miejscu odnalezienia w 1946 pierwszej części Archiwum Ringelbluma, odsłonięto upamiętnienie zaprojektowane przez Łukasza Mieszkowskiego i Marcina Urbanka.

</doc>
<doc id="1472012" url="https://pl.wikipedia.org/wiki?curid=1472012" title="Wybory komunalne w Brandenburgii w 2008 roku">
Wybory komunalne w Brandenburgii w 2008 roku

Wybory komunalne w Brandenburgii w 2008 roku odbyły się 28 września. Zwyciężyła w nich Socjaldemokratyczna Partia Niemiec.
Wyniki zbiorcze w skali landu.
Zgodnie z oficjalnymi wynikami zwycięstwo odniosła SPD, która uzyskała ok. 25,8% głosów. Drugie miejsce zajęła postkomunistyczna Die Linke (ok. 24,7%), a kolejne:

</doc>
<doc id="1472013" url="https://pl.wikipedia.org/wiki?curid=1472013" title="Referendum w Ekwadorze (2008)">
Referendum w Ekwadorze (2008)



</doc>
<doc id="1472017" url="https://pl.wikipedia.org/wiki?curid=1472017" title="Ulica Jana Kilińskiego w Zamościu">
Ulica Jana Kilińskiego w Zamościu

Ulica Jana Kilińskiego – jednojezdniowa ulica w Zamościu, która jest główną drogą strefy przemysłowej w mieście.
Historia.
Ulica powstała na początku XX wieku. Początkowo miała 200 m długości, jednak była później stopniowo przedłużana w związku z coraz to bardziej powiększającą się strefą przemysłową. Przed II wojną światową prowadziła do ul. Przemysłowej. W latach 90. została połączona z ul. Legionów, która powstała w ramach budowanej Obwodnicy Hetmańskiej.
Nazwa.
Ulica ta powstała pod nazwą ul. Browarna, która obowiązywała do 1935 roku. Została wówczas zmieniona na obecną, ponieważ mieszkańcy czuli się poszkodowani moralnie w związku z czynnym tu niegdyś domem publicznym, z którym była kojarzona ta ulica.
Obecnie.
Obecnie jest główną ulicą strefy przemysłowej miasta i sięga niemal po jego wschodnią granicę, przy czym na wschód od Obwodnicy Hetmańskiej jest to już droga bita lub gruntowa. Są tu liczne hurtownie artykułów przemysłowych i spożywczych, wśród większych zakładów znajduje się tu zakład produkcyjny Spółdzielni Mleczarskiej Krasnystaw, Chłodnia "Mors", fabryka mebli Black Red White, Stalprodukt i kilka mniejszych. 
Wśród ważniejszych obiektów przy ul. J. Kilińskiego znajdują się: Zamojski Szpital Niepubliczny, komenda miejska Państwowej Straży Pożarnej, Urząd Skarbowy oraz Urząd Celny. Położone są przy niej placówki oświatowe: III Liceum Ogólnokształcące i szkoła zawodowa przy OHP. 
Największymi obiektami handlowymi są CH Galeria Twierdza (na terenie dawnych zakładów mięsnych w pobliżu skrzyżowania z ul. Przemysłową), DH Hetman i market "Lux" PSS Społem. Pomiędzy tą ulicą a ul. Starowiejską i ul. Legionów znajduje się teren przeznaczony pod stworzoną Zamojską Specjalną Podstrefę Ekonomiczną.
Zabudowa mieszkalna (w większości bloki - os. Kilińskiego) skupia się głównie bliżej centrum, pomiędzy ul. J. Piłsudskiego i ul. Przemysłową. Niewielka zabudowa jednorodzinna występuje także za skrzyżowaniem z obwodnicą Zamościa. Wzdłuż ulicy na odcinku od ul. J. Piłsudskiego do ul. K. Namysłowskiego dostępna jest wydzielona droga rowerowa, natomiast na odcinku od ul. K. Namysłowskiego do ul. Legionów dostępny jest ciąg pieszo-rowerowy.

</doc>
<doc id="1472021" url="https://pl.wikipedia.org/wiki?curid=1472021" title="Wojciech Falewicz">
Wojciech Falewicz

Wojciech Falewicz (ur. 13 lutego 1863 w okolicach Wilna, zm. 4 września 1935 w Warszawie) – tytularny generał dywizji Wojska Polskiego, generał major rosyjskich saperów.
Życiorys.
W 1881 powołany został do służby wojskowej w Armii Imperium Rosyjskiego. Wstąpił do Mikołajewskiej Szkoły Inżynieryjnej, którą ukończył w 1884 otrzymując stopień podporucznika saperów i skierowanie do służby liniowej. Zawodowy oficer rosyjskich saperów. W 1889 ukończył Wojskową Akademię Inżynieryjna w Petersburgu w stopniu kapitana i został skierowany do Głównego Zarządu Inżynierii w Moskwie do sekcji fortyfikacji. Od 1890 kierownik rozbudowy umocnień twierdzy Modlin i twierdzy Dęblin.
W latach 1891–1892 kierował badaniami geograficznymi głównych rzek Polski; Niemna, Narwi, Warty i Wisły pod kątem wykorzystania ich w obronie. W latach 1892–1897 kierował rozbudową fortyfikacji w rejonie Dubna na Wołyniu. Dało mu to możliwość poznania bliżej kraju ojczystego. Podpułkownik z 1897. Pod koniec lat dziewięćdziesiątych kierował budową linii kolejowych z ramienia Głównego Komitetu Wojskowo Inżynieryjnego w Petersburgu. Pułkownik z 1899.
W latach 1904–1905 inspektor w Głównym Zarządzie Szkół Wojskowych, a w latach 1906–1916 szef budownictwa w Petersburskim Okręgu Wojskowym. Generał major z 1906. Następnie był szefem oddziału w Głównym Zarządzie Inżynierii Sztabu Generalnego. W 1917 krótko w Kwaterze Głównej Najwyższego Naczelnego Dowódcy – Stawka. W 1918 złożył dymisję, po czym z trudnościami powrócił do Polski.
Od grudnia 1918 w Wojsku Polskim. W okresie od 19 grudnia 1918 do 12 kwietnia 1919 szef Instytutu Wojskowo Geograficznego.
Od 13 kwietnia 1919 r. komendant twierdzy Grodno. Na początku 1920 skierowany do gen. Cherriona w celu opracowania planów fortyfikacji kraju. W dniu 14 stycznia 1920 r. zostaje dowódcą w twierdzy Grudziądz. Na początku lutego 1920 r. dochodzi do incydentu, który zaważył na dalszej służbie i życiu generała. W czasie kolacji wydanej w kasynie grudziądzkim przez korpus oficerski 18 pułku ułanów (na którą był zaproszony jako dowódca garnizonu) Falewicz powiedział, że „oficerowie legioniści to banda, nieuki i zakała armii polskiej” Jeden z oficerów złożył w tej sprawie meldunek do MSWojsk. W związku z tym wytoczono mu sprawę honorową za obrazę Legionów i we wrześniu 1920 oddano go do dyspozycji ministra Spraw Wojskowych. Legioniści domagali się oddania sprawy pod sąd. 14 października 1920 został przydzielony do Centralnej Stacji Zbornej Oficerów w Warszawie.
Z dniem 1 kwietnia 1921, na podstawie dekretu Naczelnego Wodza marszałka J. Piłsudskiego przeniesiony został w stan spoczynku, w stopniu generała podporucznika. 26 października 1923 zatwierdzony został w stopniu tytularnego generała dywizji ze starszeństwem z dniem 1 czerwca 1919. Osiadł w Warszawie, gdzie zmarł. Pochowany na Cmentarzu Powązkowskim na cmentarzu Powązki Wojskowe w Warszawie (kwatera A17-1-2/3).

</doc>
<doc id="1472026" url="https://pl.wikipedia.org/wiki?curid=1472026" title="Andrzej Franczyk">
Andrzej Franczyk

Andrzej Franczyk (ur. w 31 marca 1959 w Krakowie) – polski aktor teatralny i filmowy.
Życiorys.
W 1983 roku ukończył studia na PWST w Krakowie. Pracował w teatrach:
Od 1985 roku występuje na deskach krakowskiego Teatru Ludowego.

</doc>
<doc id="1472029" url="https://pl.wikipedia.org/wiki?curid=1472029" title="Demashita! Powerpuff Girls Z">
Demashita! Powerpuff Girls Z

 – japoński serial anime z gatunku "mahō-shōjo", stworzony na podstawie amerykańskiej produkcji Cartoon Network – "Atomówki" (Powerpuff Girls).
Anime zostało stworzone z udziałem Cartoon Network, Toei Animation i Aniplex; z Yoshiya Ayugai i Markiem Buhaj z Cartoon Network, Hiromi Seki, Hideo Katsumata jako producentów, Hiroyuki Kakudou jako reżysera i Miho Shimogasa (znaną z Czarodziejki z Księżyca) jako rysowniczki postaci. W japońskiej wersji nie brał udziału Craig McCracken, twórca oryginalnych Atomówek.
Serial zadebiutował w Japonii 1 lipca 2006, na kanale TV Tokyo. Ostatni odcinek wyemitowany został 30 lipca 2007. Na japońskim Cartoon Network anime ukazało się 1 czerwca 2007.
Serial zawiera 52 odcinki, które mają średnio po 30 min. Cartoon Network zadecydował pokazać to anime na obszarze całego świata. Pierwszym krajem emisji był Tajwan, pierwszy odcinek ukazał się tam 21 stycznia 2008. Wersja latynoamerykańska została wyemitowana po raz pierwszy 2 sierpnia 2008, lecz przedpremiera odbyła się 13 czerwca 2008.
Manga o tej samej nazwie była publikowana w magazynie „Ribon” od lipca 2006 do czerwca 2007.
Fabuła.
Aby zatrzymać potężną klęskę żywiołową, Ken Kitazawa (syn nowego profesora) postanowił użyć Związku Z (odpowiednika Związku X), aby zniszczyć ogromny lodowiec. Kiedy Związek Z zderzył się z lodowcem nastąpiła potężna eksplozja, po której białe i czarne światło pojawiło się nad tokijskim niebem. Trzy uczennice, Momoko, Miyako i Kaoru wpadły w łunę białego światła, co spowodowało, że stały się nowymi obrońcami Tokio: Powerpuff Girls Z (Atomówki Z). Jednak osoby, których dotknęło czarne światło przeszły na stronę zła. Używając swych super mocy, Hyper Blossom; Hiper Bójka (Momoko), Rolling Bubbles; Zakręcona Bajka (Miyako) i Powered Buttercup; Silna Brawurka (Kaoru) postanowiły „poświęcić swe życie walce ze złem”, które wdarło się do Tokio i obronić je przed złą siłą Jego (On).

</doc>
<doc id="1472032" url="https://pl.wikipedia.org/wiki?curid=1472032" title="Pludry (spodnie)">
Pludry (spodnie)

Pludry (niem. "Pluderhosen" od "pludern" – odstawać, wybrzuszać się; "Hosen" – spodnie) – krótkie sukienne spodnie sięgające kolan (lub jeszcze krótsze – do połowy uda), z bufiastymi nogawkami. Miały pionowe rozcięcia, spod których widoczna była barwna podszewka z tafty. Były częścią dawnego stroju dworskiego, rzadziej żołnierskiego. Pojawiły się w XVI-wiecznych Niemczech, skąd wkrótce rozpowszechniły się w innych krajach europejskich. 
W Polsce XVII i XVIII wieku pludrami nazywano każde krótkie spodnie sięgające ponad kolana.

</doc>
<doc id="1472040" url="https://pl.wikipedia.org/wiki?curid=1472040" title="Shanghai Masters 2008">
Shanghai Masters 2008

Roewe Shanghai Masters – drugi turniej rankingowy sezonu snookerowego 2008/2009. W dniach 29 września – 5 października miejscem jego rozegrania była hala widowiskowa Grand Stage w Szanghaju.
Obrońcą tytułu mistrzowskiego był Dominic Dale, który jednak przegrał w swoim pierwszym meczu z byłym sześciokrotnym mistrzem świata, Steve’em Davisem 4:5.
Turniej zakończył się zwycięstwem Ricky’ego Waldena, który w finale pokonał faworyzowanego Ronnie’ego O’Sullivana 10:8. Dla Waldena był to pierwszy triumf w imprezie rankingowej w karierze. Do tej pory zaledwie dwukrotnie dochodził do ćwierćfinałów.
W Polsce turniej transmitowała stacja Eurosport.
Nagrody.
Nagrody w finale:
Dojście do danej fazy turnieju:
Breaki:
Suma nagród: £282 000.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Turniejowy numer 2. otrzymał ówczesny Mistrz świata. Kolejne miejsca zostały obsadzone według kolejności na liście rankingowej na sezon 2008/2009:
Zawodnicy nierozstawieni.
Poniżsi zawodnicy uzyskali awans do turnieju Shanghai Masters poprzez udział w kwalifikacjach (w nawiasie numer zajmowany na liście rankingowej ówczesnego sezonu), [w nawiasie kwadratowym podano rundę, w której zawodnik zakończył udział w turnieju]:
Runda dzikich kart.
29 września siedmiu chińskich snookerzystów zmierzyło się z najniżej notowanymi w światowym rankingu snookerowym kwalifikantami. Zwycięzcy tych pojedynków awansowali do pierwszej rundy turnieju.
Kwalifikacje.
Mecze kwalifikacyjne zostały rozegrane w dniach 2–5 września 2008 w Pontin’s Centre w Prestatyn w Walii. Wyłoniły one 16 zawodników, którzy w pierwszej rundzie turnieju zmierzą się z najlepszą 16 światowego rankingu snookerowego.

</doc>
<doc id="1472042" url="https://pl.wikipedia.org/wiki?curid=1472042" title="Krzysztof Górecki (aktor)">
Krzysztof Górecki (aktor)

Krzysztof Henryk Górecki (ur. 13 stycznia 1952 w Miechowie) – polski aktor teatralny i filmowy.
W 1974 ukończył Państwową Wyższą Szkołę Teatralną w Krakowie.
W latach 1974–1976 pracował w Teatrze Płockim – Ośrodku Kultury i Sztuki w Płocku. Od 1976 związany jest z krakowskim Teatrem Ludowym. Od 2020 wiceprezes Związku Artystów Scen Polskich.

</doc>
<doc id="1472048" url="https://pl.wikipedia.org/wiki?curid=1472048" title="Karol August z Saksonii-Weimaru-Eisenach (1757–1828)">
Karol August z Saksonii-Weimaru-Eisenach (1757–1828)

Karl ("Carl") August von Sachsen-Weimar-Eisenach (ur. 3 września 1757 w Weimarze, zm. 14 czerwca 1828 tamże) – od 1758 książę Saksonii-Weimar i Saksonii-Eisenach, od 1809 książę zjednoczonej Saksonii-Weimar-Eisenach, a od 1815 wielki książę ("Großherzog") Saksonii-Weimar-Eisenach. Do 1775 rządy sprawowała, jako regentka, jego matka Anna Amalia z Brunszwiku-Wolfenbüttel.
Życiorys.
Karol August był najstarszym synem księcia Ernesta Augusta II Konstantina i jego małżonki "Anny Amalii" (księżniczki Brunszwiku-Wolfenbüttel). Ojca stracił mając jeden rok i pod opieką matki, kobiety mądrej, inteligentnej i wrażliwej artystycznie, wychowanie synów powierzono między innymi politykowi i dyplomacie Johannowi Eustachemu von Schlitz (zwanemu "hrabia Görtz") oraz poecie Wielandowi.
W 1774 powracając z podróży edukacyjnej do Paryża pod opieką hrabiego "Görtz" książę spotkał się ze znanym poetą Johannem Goethem, którego przy tej okazji zaprosił do Weimaru. Goethe przybył do Weimaru 7 listopada 1775, między nim, a o osiem lat młodszym księciem rozwinęła się wkrótce głęboka przyjaźń. Książę powierzał mu wysokie stanowiska urzędowe, a w 1782 uzyskał dla Goethego cesarski patent szlachecki ("von Goethe").
W 1786 książę podjął służbę w armii pruskiej. Brał udział w kampanii w Holandii (działania przeciwko „Patriotom”), w wojnach prusko-francuskich (I i IV) i wojnach napoleońskich. Dosłużył się stopnia generała lejtnanta.
Syn księcia Karl Friedrich pojął w 1804 za żonę wielką księżną Marię Pawłowną, córkę rosyjskiego cara Pawła I. Damą dworu Marii Pawłownej była baronowa Henrietta von Pogwisch, matka Ottilie, przyszłej żony Augusta, syna Goethego. Książę Karol August starał się utrzymywać dobre stosunki polityczne z Prusami i Rosją. W 1815 na kongresie wiedeńskim, korzystając z poparcia cara rosyjskiego, uzyskał podniesienie do rangi wielkiego księcia (niem. "Großherzog"), jednocześnie uzyskał znaczne powiększenie swego terytorium. Okresowo Goethe brał udział w kongresie jako uprawniony minister księstwa.
Działalność życiowa.
Gdy matka – księżna-regentka Anna Amalia przekazała formalnie 3 września 1775 władzę swemu pełnoletniemu synowi Karolowi Augustowi, finanse państwa były w stanie krytycznym spowodowanym przez wojnę siedmioletnią (1756–1763) oraz nadmierne wydatki na utrzymanie dworu. Na domiar złego zamek książęcy (niem. "Weimarer Stadtschloss") był zniszczony na skutek pożaru po rozruchach społecznych w 1774 i wymagał odbudowy, która została zrealizowana (pod kierownictwem Goethego) dopiero w latach 1789–1796.
Karol August przeszedł do historii, wzorując się na działalności swej matki oraz podążając za sugestiami swego przyjaciela Goethego, jako mecenas kultury niemieckiej i dobroczyńca poetów. Później ta epoka została określona jako klasyka weimarska (niem. "Weimarer Klassik"). Początki pochodziły od Wielanda, następny był Goethe, a po nim przybył Johann Herder, z którym jednak wynikały nieporozumienia spowodowane jego zbyt "demokratycznymi" poglądami. Później przybył do Weimaru również Friedrich Schiller. Do Weimaru należało miasto Jena, gdzie w tym czasie działali Johann Gottlieb Fichte, Hegel, Schelling, oraz bracia Schlegel tworząc drugie centrum literatury i filozofii.
W 1763 został odznaczony Orderem Orła Białego.
Potomstwo księcia.
Dnia 3 października 1775 Karol August poślubił księżniczkę Luizę z Hesji-Darmstadt (1757–1830), córkę landgrafa Hesji Darmstadt Ludwika IX (1768–1790) i księżniczki Karoliny Wittelsbach (1721–1774). Para miała siedmioro dzieci, urodzenie przeżyli:
Znana aktorka i śpiewaczka, zresztą 20 lat młodsza, Karoline Jagemann urodziła mu w 1806 syna Karola. Oprócz tego był jakoby ojcem przynajmniej 38 dzieci pozamałżeńskich.
Pomnik.
Pomnik dłuta Adolfa von Donndorfa z 1872 w Weimarze przedstawia księcia dosiadającego konia.

</doc>
<doc id="1472052" url="https://pl.wikipedia.org/wiki?curid=1472052" title="Robert Zawłocki">
Robert Zawłocki

Robert Grzegorz Zawłocki (ur. 24 kwietnia 1971 w Barlinku) – polski prawnik, profesor nauk prawnych, nauczyciel akademicki Uniwersytetu im. Adama Mickiewicza w Poznaniu, adwokat, działacz Polskiego Związku Piłki Nożnej, w którym od 29 września do 10 października 2008 pełnił funkcję kuratora.
Życiorys.
W 1995 ukończył studia prawnicze na Wydziale Prawa i Administracji UAM w Poznaniu. W 2000 ukończył studia doktoranckie i na podstawie rozprawy pt. "Przestępstwa przeciwko wierzycielom w polskim prawie karnym" uzyskał stopień doktora nauk prawnych. W 2008 uzyskał stopień doktora habilitowanego nauk prawnych na podstawie pracy pt. "Pojęcie i funkcje społecznej szkodliwości czynu w prawie karnym". Specjalizuje się w prawie karnym gospodarczym i karnym skarbowym, prawie dyscyplinarnym oraz prawie sportowym.
W 1997, po odbyciu aplikacji prokuratorskiej w Prokuraturze Okręgowej w Poznaniu, zdał egzamin prokuratorski. Od 2000 jest zatrudniony na stanowisku adiunkta w Katedrze Prawa Karnego na Wydziale Prawa i Administracji Uniwersytetu im. Adama Mickiewicza. W latach 2002-2008 pełnił funkcję Uniwersyteckiego Rzecznika Dyscyplinarnego ds. Studenckich UAM. Od 2008 jest prodziekanem ds. studiów stacjonarnych na swoim macierzystym Wydziale. Poza uczelnią prowadzi własną kancelarię adwokacką. 
W latach 2000-2007 wykładał w Wyższej Szkole Zarządzania i Bankowości w Poznaniu, a od 2002 na Wydziale Prawa i Administracji Uniwersytetu Szczecińskiego w Ośrodku Zamiejscowym w Gorzowie Wielkopolskim.
Od lutego 2007 był zastępcą przewodniczącego Wydziału Dyscypliny Polskiego Związku Piłki Nożnej. 29 września 2008 decyzją Trybunału Arbitrażowego do Spraw Sportu przy Polskim Komitecie Olimpijskim – na wniosek ministra sportu i turystyki Mirosława Drzewieckiego – został ustanowiony kuratorem PZPN. Jedną z pierwszych decyzji Zawłockiego jako kuratora było wstrzymanie zaplanowanych na 30 października wyborów nowego prezesa PZPN. Funkcję kuratora pełnił do 10 października, gdy w wyniku uprzedniego porozumienia pomiędzy zarządem PZPN wspieranym przez UEFA i FIFA a ministrem sportu został wycofany przez Trybunał Arbitrażowy. 
Wybrane publikacje.
Jest autorem szeregu publikacji naukowych z dziedziny prawa, w tym m.in.:

</doc>
<doc id="1472054" url="https://pl.wikipedia.org/wiki?curid=1472054" title="Polaris A-2">
Polaris A-2



</doc>
<doc id="1472057" url="https://pl.wikipedia.org/wiki?curid=1472057" title="Traktat końcowy kongresu berlińskiego">
Traktat końcowy kongresu berlińskiego



</doc>
<doc id="1472063" url="https://pl.wikipedia.org/wiki?curid=1472063" title="Poseidon C-3">
Poseidon C-3



</doc>
<doc id="1472065" url="https://pl.wikipedia.org/wiki?curid=1472065" title="Poseidon C3">
Poseidon C3



</doc>
<doc id="1472066" url="https://pl.wikipedia.org/wiki?curid=1472066" title="Dwuporozumienie">
Dwuporozumienie



</doc>
<doc id="1472070" url="https://pl.wikipedia.org/wiki?curid=1472070" title="William Smith (1728–1814)">
William Smith (1728–1814)

William Smith (ur. 12 kwietnia 1728, zm. 27 marca 1814) – amerykański kupiec i polityk.
W latach 1789–1791 podczas pierwszej kadencji Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1472076" url="https://pl.wikipedia.org/wiki?curid=1472076" title="Tamara Łochankina">
Tamara Łochankina

 
Tamara Aleksandrowna Łochankina (ros. Тамара Александровна Лоханкина; lit. "Tamara Lochankina"; ur. 6 stycznia 1950 w Irkucku) – litewska nauczycielka i działaczka samorządowa rosyjskiego pochodzenia, przewodnicząca Sojuszu Rosyjskiego i była radna Kłajpedy. 
Życiorys.
W 1974 ukończyła Instytut Pedagogiczny w Nowgorodzie ze specjalnością w nauczaniu języka angielskiego i niemieckiego, po czym podjęła pracę jako nauczycielka w Szkole Średniej im. Maksyma Gorkiego w Kłajpedzie. W zakładała rosyjską specjalną szkołę podstawową "Swietłaczok" w Kłajpedzie, której została dyrektorem. W 1989 wybrano ją również na przewodniczącą Rosyjskiego Towarzystwa Kulturalnego "Otieczestwo". 
W 2000 weszła po raz pierwszy w skład rady miasta Kłajpedy z listy Związku Rosjan Litwy, mandat uzyskiwała również w kolejnych wyborach z 2002, 2007 i 2011. Od 2002 stoi na czele Sojuszu Rosyjskiego – organizacji konkurencyjnej wobec Związku Rosjan. 
W wyborach z 2004 roku kandydowała do Sejmu z list Związku Partii Chłopskiej i Nowej Demokracji, cztery lata później znalazła się na dziesiątym miejscu listy krajowej Akcji Wyborczej Polaków na Litwie, startując również w nadbałtyckim okręgu jednomandatowym nr 20. W wyborach w 2012 ponownie ubiegała się o mandat posłanki z miejsca nr 12 na ogólnolitewskiej liście AWPL, a także jako kandydatka Akcji w okręgu nadbałtyckim w Kłajpedzie.
Obecnie jest asystentką krajową posła do Parlamentu Europejskiego Waldemara Tomaszewskiego.

</doc>
<doc id="1472081" url="https://pl.wikipedia.org/wiki?curid=1472081" title="Samuel Sterett">
Samuel Sterett

Samuel Sterett (ur. 1758, zm. 12 lipca 1833) – amerykański polityk.
W latach 1791–1793 podczas drugiej kadencji Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1472088" url="https://pl.wikipedia.org/wiki?curid=1472088" title="Parafia św. Anny w Kalinówce Kościelnej">
Parafia św. Anny w Kalinówce Kościelnej

Parafia pw. św. Anny w Kalinówce Kościelnej – rzymskokatolicka parafia należąca do dekanatu Knyszyn, archidiecezji białostockiej, metropolii białostockiej w Polsce. Siedziba parafii znajduje się w Kalinówce Kościelnej.
Zasięg parafii.
Do parafii należą wierni z miejscowości: Kalinówka Kościelna, Bagno (7 km), Dudki (4), Guzy (2), Kalinówka Królewska (3), Kropiwnica (2), Ogrodniki (1), Sikory (4), Starowola (5), Szpakowo (8), Waśki (4), i Wojtówce (1).
Historia parafii.
Kolatorem parafii i drewnianego kościoła był wojewoda wileński Mikołaj Radziwiłł. Dokument erekcyjny z roku 1511 kościoła parafialnego w Kalinówce potwierdził w dniu 2 stycznia 1534 r. przebywający w Wilnie król Zygmunt August jednocześnie zezwalając plebanowi ks.Maciejowi Kaleckiemu na budowę kaplicy pod wezwaniem Narodzenia NMP, św Mateusza i Macieja Apostołów w „Nowej Woli” (aktualnie Brzozowa).
W dniu 17 sierpnia 1761 r. kościół w Kalinówce spłonął razem z archiwum i plebanią. Dzięki staraniom ks. Adama Świerzbińskiego, proboszcza w Kalinówce, kanonika inflanckiego zbudowano więc nową świątynię z drzewa modrzewiowego. Budowa została ukończona w roku 1776. Kościół konsekrował 5 października 1777 r. biskup sufragan brzeski z diecezji łuckiej Jan Szyjkowski. 
Na terenie parafii znajduje się cmentarz grzebalny założony wraz z parafią, powiększony w roku 1964 do powierzchni 3,0 ha w odległości 0,4 km od kościoła.

</doc>
<doc id="1472092" url="https://pl.wikipedia.org/wiki?curid=1472092" title="Wirdżina">
Wirdżina



</doc>
<doc id="1472096" url="https://pl.wikipedia.org/wiki?curid=1472096" title="Szybki test ureazowy">
Szybki test ureazowy

Szybki test ureazowy — szybki test stosowany do wykrywania "Helicobacter pylori". Polega na włożeniu kawałka błony śluzowej żołądka, pobranej podczas gastroskopii do bibuły nasączonej roztworem mocznika. Jeśli bakterie są obecne w materiale, nastąpi rozkład mocznika do amoniaku, co powoduje podwyższenie pH i zmianę zabarwienia bibuły. 
Test uważany jest za metodę o bardzo wysokiej specyficzności i czułości. Można go odczytać po około kwadransie. Część autorów uważa ten sposób za bardziej czuły od badania histopatologicznego. Należy dodać, że istnieją badania, choć są one w zdecydowanej mniejszości, kwestionujące skuteczność testu ureazowego i preferujące inne metody diagnostyczne.

</doc>
<doc id="1472097" url="https://pl.wikipedia.org/wiki?curid=1472097" title="Test na wytwarzanie ureazy">
Test na wytwarzanie ureazy



</doc>
<doc id="1472100" url="https://pl.wikipedia.org/wiki?curid=1472100" title="Jacek Joniec">
Jacek Joniec

Jacek Joniec (ur. 1977) – polski aktor teatralny.
W 1998 ukończył Studio Aktorskie SPOT, a od 2002 roku jest absolwentem Państwowej Wyższej Szkoły Teatralnej w Krakowie. W latach 1996-1998 pracował w Teatrze KTO w Krakowie, a od 2002 roku związany jest z krakowskim Teatrem Ludowym.

</doc>
<doc id="1472101" url="https://pl.wikipedia.org/wiki?curid=1472101" title="Stadion MOSiR w Kole">
Stadion MOSiR w Kole

Stadion Miejskiego Ośrodka Sportu i Rekreacji – stadion sportowy, który znajduje się w Kole przy ul. Sportowej 12. Wybudowano go w latach 30. XX wieku. Remontowany w latach sześćdziesiątych. 
Historia.
Początkowo areną spotkań piłkarskich w Kole było boisko położone przy nadwarciańskich błoniach, na miejscu obecnego parku 600-lecia. W latach 1935–1939, dzięki staraniom Henryka Nowickiego – naczelnika Powiatowego Wydziału Przysposobienia Wojskowego i Wychowania Fizycznego, pobudowano w mieście kilka nowoczesnych obiektów sportowych. Wśród nich wytyczono nowe boisku, które przesunięto w kierunku zachodnim w stosunku do poprzedniego. Dookoła otoczony był rowem z wodą, a na lekkim podwyższeniu znajdowały się trybuny.
Rekord publiczności na kolskim stadionie pobity został prawdopodobnie 28 maja 1948 roku, kiedy to na meczu pomiędzy Olimpią a Spójnią Konin zgromadziło się 5 tysięcy widzów. 
W 1957 roku rozpoczęto prace nad budową nowego obiektu sportowego przy ul. Sportowej. Piłkarze powrócili na boisko w obecnym parku 600-lecia. W budynku dotychczasowej przystani wioślarskiej zorganizowano szatnie dla zawodników. W 1963 roku ukończone zostały prace nad budową nowego boiska piłkarskiego. Pierwszym gospodarzem obiektu został Florian Zabłocki. 
Generalny remont budynku klubowego miał miejsce w maju 1981 roku. Wówczas założono centralne ogrzewanie, odnowiono saunę, stworzono zaplecze magazynowe oraz pobudowano saunę. Fundusze na renowację przeznaczyła Rada Główna "Startu" w Koninie. Nad brzegiem rzeki Warty wybudowano w 2007 roku przystań kajakową. Ostatnio poważny remont miał miejsce w 2010 roku.
Stan obecny.
Płyta boiska otoczona jest żwirową bieżnią o długości około 400 metrów. Stadion posiada trybunę na około 1600 miejsc, w tym 600 siedzących. Obok położone są dwa korty tenisowe z mączki ceglanej, asfaltowe boisko do piłki ręcznej z trybunami (obecnie wykorzystywane jako plac manewrowy nauki jazdy) oraz boisko treningowe do piłki nożnej.
W 2009 r. wybudowano wielofunkcyjne ogólnodostępny kompleks sportowy realizowany w programie „Moje boisko – Orlik 2012” – pierwsze tego typu w Kole. 1 maja 2010 r. zostało uroczyście otwarte i oddane do użytku.
Stadion jest własnością kolskiego Miejskiego Ośrodka Sportu i Rekreacji, a użytkuje go obecnie drużyna piłkarska Olimpia Koło.
19 września 2016 roku nastąpiła zmiana dyrektora kolskiego MOSiR. Pełniącym obowiązki został Jarosław Kawka. Dopiero 28 listopada 2017 rozstrzygnięty został konkurs na dyrektora MOSiR i został nim Jarosław Kawka. Od tego momentu kolski Stadion przechodzi metamorfozę.
W ostatnim czasie zmianom ulega infrastruktura sportowa. Główne boisko Stadionu Miejskiego prowadzonego ogromnej przemianie. Wyremontowana została trybuna, wykonane zostało zadaszenie, wymieniono krzesełka, odnowiono boksy dla zawodników rezerwowych. Zamontowane zostało automatyczne nawodnienie, wybudowanie bieżnię sportową oraz całą infrastrukturę do uprawniania królowej sportu czyli lekkiej atletyki.

</doc>
<doc id="1472106" url="https://pl.wikipedia.org/wiki?curid=1472106" title="Kościół Świętych Apostołów Piotra i Pawła w Nysie">
Kościół Świętych Apostołów Piotra i Pawła w Nysie

Kościół Świętych Apostołów Piotra i Pawła w Nysie – rzymskokatolicka świątynia, uznawana za najpiękniejszy przykład nyskiego baroku.
Historia.
Powstanie kościoła ściśle wiąże się z bożogrobcami, którzy zostali sprowadzeni do Nysy z Miechowa pod Krakowem już na przełomie XII i XIII wieku. W roku 1346 zakonnicy ci zbudowali na Starym Mieście, przy kościele "Maria in Rosis" (Matki Boskiej Różańcowej) zespół klasztorno-szpitalny. Po pożarze tej siedziby w wyniku walk z husytami zostali przeniesieni do klasztoru przy Rynku Solnym. Tam następnie wznieśli w XV wieku kościół św. Krzyża.
Świątynia ta została im jednak odebrana w 1622 roku przez biskupa
Karola Habsburga i przekazana przybyłym do Nysy jezuitom. Bożogrobcy otrzymali w zamian plac przy ówczesnych murach miejskich, pomiędzy dzisiejszymi ulicami św. Piotra i Bracką. Stał tam opuszczony gotycki kościół franciszkanów pod wezwaniem św. Piotra, który jednak od 1513 roku był ruiną i został rozebrany po roku 1596.
Podupadły po wojnie trzydziestoletniej zakon bożogrobców dopiero na przełomie XVII i XVIII wieku zaczyna odzyskiwać swoją dawną świetność. Stało się to za sprawą biskupa Ludwika Franciszka von Neuburga, który dysponował wówczas specjalnymi cesarskimi funduszami przeznaczonymi na wspieranie kościoła katolickiego na Śląsku. Pochodziły one z rekompensaty za oddane protestantom 122 kościoły, zgodnie z traktatem z Altranstädt, zawartym w 1706 roku.
Dzięki wsparciu biskupa najpierw w latach 1708-1713 powstał nowy budynek klasztorny. Później niedaleko pozostałości po starym kościele bożogrobcy wybudowali w latach 1720-1727 obecną świątynię. Autorem projektu i pierwszym budowniczym był pochodzący z
Węgier Michał Klein, a od 1725 prace kontynuował Feliks Antoni Hammerschmidt.
Kościół i klasztor przylegały wprost do miejskich murów obronnych, zamykających wylot ulicy Brackiej. Świątynia, dzięki swym dwóm wysokim wieżom, jest widocznym punktem w panoramie miasta.
Po sekularyzacji z 1810 roku kościół na krótki czas stał się fabryką mydła. W XIX wieku w klasztorze znajdował się szpital, w latach 1949–1997 był on siedzibą wyższego seminarium duchownego, obecnie mieści się tu Diecezjalne Gimnazjum i Liceum Humanistyczne oraz Diecezjalny Dom Formacyjny.
Kościół odnawiany był w latach 1834-1835 oraz 1929-1930. Szczęśliwie przetrwał pożar
Nysy w 1945 roku – zniszczeniu uległy wówczas jedynie szyby i ramy okienne, a ślady po rozpryskujących się wówczas kroplach roztopionego ołowiu są do dziś widoczne na ławkach.
W okresie PRL świątynia pełniła funkcję kościoła seminaryjnego, a od 2 sierpnia 1999 roku jest kościołem głównym nowo utworzonej parafii świętych Apostołów Piotra i Pawła, wydzielonej z
parafii św. Jakuba.
Architektura i wystrój wnętrza.
Trójprzęsłowy barokowy kościół orientowany, nakryty dachem dwuspadowym nad korpusem i wielopołaciowym nad prezbiterium. Wzniesiony w ciągu zabudowań ulicy Brackiej, wzorowany na kościele św. Mikołaja na Małej Stranie w Pradze. Według słów Pawła Jasienicy z 1948 "jest jak bliski krewny kościołów krakowskich, wileńskich, warszawskich", a "w jego ołtarzu głównym jest "Polnische Muttergott" albo "die Schwarze Madonna" – czyli po prostu Częstochowska", co czyni go przykładem "swojszczyzny" na Śląsku.
Trójdzielna elewacja zachodnia posiada podziały pilastrowe z lekko wysuniętym polem środkowym, zwieńczonym przyczółkiem z esownicami i podwójnym krzyżem bożogrobców. Po bokach dwie czterokondygnacyjne wieże, nakryte baniastymi
hełmami z latarniami. Dynamika architektoniczna tej elewacji czyni ją podobną do fasad kościołów jezuickich.
Zupełnie inna jest fasada południowa – spokojna, niemal pałacowa, pięcioosiowa, dwustrefowa, dołem boniowana, a wyżej podzielona pilastrami, zawiera dwa portale.
W środkowym przęśle zbudowany został portal główny z kompozytowymi kolumnami, na których wspiera się balkon z kamienną balustradą. Na
zworniku nadproża umieszczono
kartusz herbowy z krzyżem bożogrobców.
Drugi portal znajduje się na przęśle wschodnim i jest ujęty jest pilastrami, nad którymi znajdują się figury patronów świątyni.
Przed kościołem stoi pomnik św. Jana Nepomucena z 1737 roku, a tuż obok – Fontanna Trytona.
Kościół charakteryzuje się układem emporowo-halowym z dwoma rzędami
kaplic i empor po bokach. Wnętrze nakryte jest
sklepieniami żaglastymi na gurtach. Pary pilastrów kompozytowych opięte na filarach podtrzymują wydatne belkowanie.
Bardzo bogaty i jednolity, późnobarokowy wystrój kościoła z elementami rokokowymi i klasycystycznymi przetrwał burzliwe dzieje miasta i to dzięki niemu świątynia jest określana mianem "perły Śląskiego Rzymu". W stanie niemal nienaruszonym zachowało się prawie całe osiemnastowieczne wyposażenie – ołtarze, ambona, paramenty, cykle obrazów, zespoły malowideł ściennych, rzeźby, figury świętych oraz oprawa chóru z dominującym prospektem organowym.
Sklepienia zdobią wykonane na zlecenie prepozyta Eliasza Close, uznawane za arcydzieło późnego baroku polichromie iluzjonistyczne. Zostały one namalowane w 1730 r. przez braci
Tomasza Krzysztofa i
Feliksa Antoniego Schefflerów, którzy przybyli do Nysy z Monachium.
Formy artystyczne tych malowideł autorzy zaczerpnęli w dużej mierze z twórczości
Cosmy Damiana Asama, Cesarego Ripy i
Andrei Pozzo.
Charakterystyczne dla malarstwa iluzjonistycznego zatarcie różnic między
rzeczywistością i złudzeniem, pomiędzy światem realnym i nadrealnym miało w swym założeniu przełamać czas, przestrzeń, wymiary, wprawić widza w zachwyt i umożliwić mu doświadczenie głębokich przeżyć religijnych.
Równie ekspresyjna jak forma jest także treść tych dzieł. Wszystkie kościelne malowidła są podporządkowane motywowi uwielbienia tajemnicy Krzyża Świętego jako narzędzia
męki Chrystusa i źródła zbawienia.
Freski nyskich bożogrobców to jednak nie tylko sama estetyka, forma i przeżycie, lecz także przedstawienie wielkich idei filozoficznych za pomocą symboli, alegorii i innych środków retorycznych. Ukazana została na nich teologia
Pisma Świętego i historia zbawienia.
Prezbiterium oddzielone jest od nawy gurtami oraz przyściennymi kolumnami, wspartymi na wysokich cokołach, ozdobionymi
medalionami z
popiersiami Piotra i Pawła i rokokowymi kinkietami oraz figurami aniołów w zwieńczeniu.
Późnobarokowy ołtarz główny świątyni pochodzi z 1730 roku. Jest wykuty z różnokolorowych odmian marmuru i rzeźbiony z drewna lipowego, które później poddano złoceniu.
Na mensie stoi rokokowe tabernakulum ozdobione motywami winnych gron, kłosów zbóż i figurami aniołów, a po jego bokach znajdują się dwa relikwiarze.
W retabulum wisi obraz Filipa Christiana Bentuma przedstawiający apostołów Piotra i Pawła, nad którymi unosi się postać Chrystusa z Krzyżem. W głębi widoczne są dwie małe scenki przedstawiające męczeństwo patronów kościoła – ukrzyżowanie Piotra i ścięcie Pawła.
Między kolumnami znajdują się posągi – z lewej strony św. Augustyna, twórcy reguły bożogrobców, a po prawej –
św. Jakuba Młodszego, patrona zakonu. Całość wieńczy obraz Madonny z Dzieciątkiem, również autorstwa Bentuma. Na samym szczycie ołtarza znajduje się figura
Boga Ojca adorowanego przez anioły.
Dopełnieniem całości jest fresk na sklepieniu prezbiterium z podwójnym krzyżem bożogrobców, adorowany przez dziewięć chórów anielskich i trzy postaci stanowiące alegorie cnót kardynalnych – Wiarę, Nadzieję i Miłość.
Polichromia w centralnym miejscu sklepienia nawy głównej przedstawia
Trójcę Świętą adorowaną przez personifikacje czterech znanych wówczas kontynentów. Na tle białego trójkąta widnieje postać Boga Ojca jako stworzyciela świata z kulą ziemską, triumfujący Chrystus Zmartwychwstały z rozwianą chorągwią rezurekcyjną oraz
Duch Święty jako gołębica. Poniżej Maryja z apostołami i aniołami trzymają w dłoniach gałązki oliwne, symbolizujące męczeństwo i cnotę.
Po bokach sklepienia, przy balustradzie będącej iluzyjnym przedłużeniem rzeczywistej architektury widać cztery grupy postaci symbolizujące Europę, Afrykę, Amerykę i Azję. Przedstawiona została w ten sposób idea rozpowszechnienia się po całym świecie nauki o zbawieniu przez Krzyż Święty.
Zastosowano tu symbolikę liczb charakterystyczną dla nowożytnej architektury.Cztery kontynenty, a także cztery ramiona krzyża pomnożone przez trzy
Osoby Boskie dają dwanaście, czyli liczbę dwunastu pokoleń Izraela oraz dwunastu Apostołów.
W zachodniej części nawy głównej przedstawiona jest scena znalezienia, wypróbowania i wywyższenia Krzyża Świętego, unoszonego ku górze przez anioły. Towarzyszą im
św. Helena, cesarz Konstantyn Wielki, papieże, biskupi, doktorzy Kościoła i zakonnicy, wśród nich także fundatorzy
świątyni – prepozyt Eliasz Klose oraz biskup wrocławski Ludwik Franciszek von Pfalz-Neuburg. Malowidło to nawiązuje do tzw. Próby Krzyża, kiedy to staraniem cesarzowej Heleny został odnaleziony Krzyż. Po dotknięciu tą relikwią osoby zmarłej, została ona cudownie wskrzeszona. Uznano wówczas, że odnaleziony krzyż jest prawdziwy. Relikwie Krzyża Św. zostały otoczone wielką czcią i powierzone później bożogrobcom.
Dzięki złudzeniu optycznemu krzyż namalowany w centralnym miejscu sklepienia wydaje się wisieć pionowo, oglądany z dowolnego miejsca w kościele. Przedłużeniem tej sceny jest iluzjonistyczne wyobrażenie momentu uzdrowienia na tle Bazyliki Grobu w Jerozolimie
Z nawą główną poprzez arkady o kształcie półkoli łączą się boczne kaplice, oddzielone skośnie ustawionymi pilastrami. Znajdujące się w nich polichromie, także autorstwa braci Schefflerów, ukazują w symboliczny sposób znaczenie tajemnicy Krzyża w życiu każdego człowieka. Przedstawione zostały tu także logicznie dobrane, starotestamentowe
prefiguracje Jezusa i jego zbawczej misji.
W kaplicach po północnej stronie umieszczono wizerunki przedstawiające:
Freski kaplic południowych to dalszy ciąg cyklu malowideł, objaśniających istotę krzyża
i łask z niego płynących. Są tu ukazane:
Empory nad bocznymi kaplicami są otwarte do nawy półkolistymi arkadami, wspartymi na filarach
Na ich sklepieniach znajdują się kolejne malarskie wizje figur mesjańskich ze
Starego Testamentu.
W emporach po stronie północnej umieszczone zostały wizerunki ukazujące:
Na sklepieniach empor po przeciwnej, południowej stronie znajdują się freski przedstawiające:
Wszystkim freskom towarzyszą łacińskie inskrypcje, najczęściej zaczerpnięte z Biblii, służące wyjaśnianiu tematu malowidła jako wyraz typowego dla baroku ścisłego związku obrazu ze słowem.
Najbardziej ozdobiona została rokokowa Kaplica Bożego Grobu, znajdująca się w tylnej części kościoła, pod południową wieżą. Znajduje się w niej rokokowy ołtarz z oszkloną figurą Chrystusa oraz charakterystyczną dla tego zakonu dokładną kopia Grobu Bożego.
Ambonę pochodzącą z 1730 roku ozdabia płaskorzeźba przedstawiająca powrót
Syna Marnotrawnego oraz figura
Dobrego Pasterza, czyli typowe dla kontrreformacji treści ideowe z motywem nawrócenia, a jednocześnie nawiązanie do duchowej przemiany św. Pawła w drodze do Damaszku. Czytelna aluzja dotyczy powrotu luteran do Kościoła katolickiego.
Życie apostołów Piotra i Pawła przybliża znajdujący się w kościele cykl obrazów z drugiej połowy XVIII wieku autorstwa Jana Melchiora Brandeisa z Wrocławia.
Jednym z najcenniejszych obiektów w kościele jest ufundowany przez prepozyta
A. O. Neyhausa rokokowy prospekt organowy. Zbudował go w latach 1765-1766
Wilhelm Scheffler. Składa się on z dwudzielnych organów różnej wielkości włączonych w balustradę chóru.
Na sklepieniu chóru muzycznego przedstawiony został koncert anielski oraz wątek eschatologiczny w postaci sceny Sądu Ostatecznego.
Dzięki doskonałej współpracy wielu artystów osiągnięta została jedność ideowa i wzajemna harmonia różnorodnych dzieł architektonicznych, rzeźbiarsko-sztukatorskich i malarskich tworzących wystrój wnętrza kościoła.

</doc>
<doc id="1472107" url="https://pl.wikipedia.org/wiki?curid=1472107" title="Ulica Kamienna w Zamościu">
Ulica Kamienna w Zamościu

Ulica Kamienna – zamojska ulica dwujezdniowa i jednojezdniowa, która jest alternatywną drogą dojazdową do strefy przemysłowej w mieście.
Historia.
Ulica powstała pod koniec XIX wieku. Jest częściowo reliktem XVIII-wiecznej drogi skierbieszowskiej (ul. Drabowa).
Nazwa.
Obecna nazwa tej ulicy została nadana w latach 30. XX wieku i obowiązuje nadal.
Obecnie.
W 2006 roku fragment ulicy Kamiennej (odcinek J. Piłsudskiego - wjazd do Książnicy Zamojskiej) został poszerzony o drugi, oddzielny pas ruchu (po północnej stronie), jaki wcześniej, przed remontem, znajdował się na terenie sąsiednich Koszar. Przy dwupasmowym odcinku dostępny jest także chodnik pieszo-rowerowy. Przy skrzyżowaniu z ul. J. Piłsudskiego znajduje się sklep handlowy - Stokrotka, a po północnej stronie obok zakrętu ulicy w powojskowym budynku mieszczą się wspomniana Książnica Zamojska (biblioteka publiczna) oraz Młodzieżowy Dom Kultury. Ulica głównie pełni funkcję drogi osiedlowej, jednak korzysta z niej wielu kierowców, którzy chcą szybko dostać się do strefy przemysłowej lub centrum. Jej fragment (od zakrętu koło biblioteki do ul. J. Kilińskiego) jest od 2011 r. jednokierunkowy.
Zabudowa mieszkalna to niemal wyłącznie bloki (os. Kilińskiego).

</doc>
<doc id="1472112" url="https://pl.wikipedia.org/wiki?curid=1472112" title="Martwe (rezerwat przyrody w województwie kujawsko-pomorskim)">
Martwe (rezerwat przyrody w województwie kujawsko-pomorskim)

Rezerwat przyrody Martwe – wodny rezerwat przyrody w województwie kujawsko-pomorskim. Powołany w 1996 roku w celu zachowania ze względów naukowych i dydaktycznych roślinności charakterystycznej dla jezior dystroficznych, torfowisk przejściowych i wysokich oraz brzozy bagiennej w okolicach Jeziora Martwego. Zajmuje powierzchnię 3,96 ha (akt powołujący podawał 4,07 ha), natomiast jego otulina liczy 14,20 ha. Od 2012 roku jest objęty ochroną ścisłą.
Teren rezerwatu wchodzi w skład obszaru specjalnej ochrony ptaków sieci Natura 2000 „Bory Tucholskie” PLB220009.
Lokalizacja.
Rezerwat „Martwe” położony jest w gminie Osie w powiecie świeckim, na terenach objętych planowanym powiększeniem Wdeckiego Parku Krajobrazowego, ok. 10 km na zachód od Osia. Rezerwat leży na obszarze Nadleśnictwa Trzebciny (leśnictwo Zacisze).

</doc>
<doc id="1472114" url="https://pl.wikipedia.org/wiki?curid=1472114" title="Traktat berliński">
Traktat berliński



</doc>
<doc id="1472115" url="https://pl.wikipedia.org/wiki?curid=1472115" title="Maryja Matusiewicz">
Maryja Matusiewicz

Maryja Matusiewicz (biał. Марыя Матусевіч; ur. 6 maja 1943 w powiecie grodzieńskim) – litewska nauczycielka narodowości białoruskiej, działaczka społeczna i samorządowa, przewodnicząca Towarzystwa Języka Białoruskiego im. Franciszka Skaryny w Wilnie. 
Życiorys.
W 1978 ukończyła Wyższy Instytut Pedagogiczny w Szawlach ze specjalnością nauczania początkowego. W 1995 znalazła się wśród jedenastu radnych Wilna wybranych z listy Akcji Wyborczej Polaków na Litwie, mandat pełniła do 1997. Od tego czasu kilkakrotnie startowała bez powodzenia z ramienia Akcji w wyborach lokalnych. 
Obecnie pracuje w żłobku i przedszkolu "Bildukas". Bierze aktywny udział w życiu społeczności białoruskiej na Litwie, jest prezesem Towarzystwa Języka Białoruskiego im. Franciszka Skaryny. 
W wyborach sejmowych z 2008 kandydowała bez powodzenia z ramienia Akcji Wyborczej Polaków na Litwie, znajdując się na piątym miejscu jej listy państwowej. W wyborach w 2012 ponownie ubiegała się o mandat poselski z ósmego miejsca listy krajowej AWPL.
Jest wdową, ma córkę Annę.

</doc>
<doc id="1472117" url="https://pl.wikipedia.org/wiki?curid=1472117" title="Rezerwat przyrody Jezioro Martwe">
Rezerwat przyrody Jezioro Martwe

Nazwa dwóch rezerwatów przyrody w Polsce:

</doc>
<doc id="1472122" url="https://pl.wikipedia.org/wiki?curid=1472122" title="Marcin Kalisz">
Marcin Kalisz

Marcin Kalisz (ur. 4 maja 1981 we Wrocławiu) – polski aktor, edukator i reżyser teatralny.
Życiorys.
Urodził się we Wrocławiu, ukończył klasę teatralną w Liceum Ogólnokształcącym nr XVII im. Agnieszki Osieckiej. W 2005 ukończył Państwową Wyższą Szkołę Teatralną w Krakowie.
Występował w teatrach krakowskich: Teatrze Ludowym (2005–2008) i Starym (2008–2014). Grał też gościnnie w teatrach: krakowskim Barakah, warszawskim IMKA, Nowym im. Kazimierza Dejmka w Łodzi, im. Aleksandra Fredry w Gnieźnie, Teatrze Nowym im. Tadeusza Łomnickiego w Poznaniu i Łaźnia Nowa. Od 2018 związał się z Teatrem im. Juliusza Słowackiego w Krakowie. 
Współpracował z takimi reżyserami, jak Jerzy Stuhr, Krzysztof Jasiński, Mikołaj Grabowski, Barbara Wysocka, Piotr Kruszczyński, Michał Zadara, Jakub Przebindowski, Inka Dowlasz i Marcin Liber. W 2015 w Teatrze Ludowym zadebiutował jako reżyser "Kartoteki" Tadeusza Różewicza. W głośnej inscenizacji "Dziady" Adama Mickiewicza (2021) w reżyserii Mai Kleczewskiej zagrał ks. Piotra.
Występował w wielu popularnych serialach telewizyjnych, w tym "Sprawiedliwi – Wydział Kryminalny" w roli „Rycha” – kolegi starszego aspiranta Bruna Sawickiego, i filmach fabularnych.

</doc>
<doc id="1472123" url="https://pl.wikipedia.org/wiki?curid=1472123" title="Pinot gris">
Pinot gris

Pinot gris – biały szczep winny z gatunku "Vitis vinifera" pochodzący z Francji. Uważany jest za mutację szczepu pinot noir. Nazwa pochodzi od francuskiego słowa "pinot" oznaczającego szyszkę (najprawdopodobniej z uwagi na kształt gron) i przymiotnika "gris" (szary – jakkolwiek grona mają najczęściej ciemnoróżowe zabarwienie).
Historia i synonimy.
Szczep pochodzi z Burgundii (gdzie w średniowieczu znany był pod nazwą Fromenteau), skąd rozprzestrzenił się na inne europejskie kraje. W roku 1300 dotarł do Szwajcarii i dalej do Włoch, gdzie występuje pod nazwą pinot grigio. W 1375 mnisi cystersi sprowadzili sadzonki szczepu do Węgier (pierwsze nasadzenia w Badacsony nad Balatonem), gdzie znany był pod nazwą szürkebarát. W 1711, niemiecki kupiec Johann Seger Ruland znalazł dziko rosnące krzewy winorośli na polach Palatynatu. Wino wyprodukowane z tych winorośli trafiło do handlu pod nazwą ruländer – później ustalono, że krzewy te to zdziczałe rośliny pinot gris. Obecnie w Niemczech używa się równolegle terminów Ruländer (dla win półsłodkich) lub grauburgunder (dla win wytrawnych). W Czechach i na Słowacji szczep znany jest pod nazwą rulandské šedé.
Regiony uprawy.
Francja.
Podstawowy szczep Alzacji, uprawiany na 14,7% obszaru winnic (dane z 2007). Wina produkowane w Alzacji z tego szczepu znane były do końca ubiegłego wieku pod nazwą Tokay d'Alsace. Nazwa mylna – pinot gris nie ma nic wspólnego ze szczepami, z których wytwarza się wino tokaj (furmint, hárslevelű, sárgamuskotály, orémus), została nadana w XVI wieku z przyczyn prestiżowo-marketingowych. Przed akcesem Węgier do Unii Europejskiej osiągnięto porozumienie, na mocy którego nazwa tokaj została zastrzeżona dla win węgierskich z regionu Tokaj.
Oprócz Alzacji szczep pinot gris uprawiano również w XVIII i XIX wieku na terenie Burgundii, Szampanii i Doliny Loary. Jednak słabe i zawodne plony spowodowały zanik uprawy tego szczepu poza Alzacją, gdzie znalazł on sprzyjające warunki klimatyczne i glebowe.
Włochy.
Szczep znany jest pod nazwą pinot grigio i jest szczególnie popularny w północnych regionach kraju, takich jak Trydent-Górna Adyga i Friuli-Wenecja Julijska. Włoskie wina z tego szczepu, w porównaniu z alzackim pinot gris charakteryzują się jaśniejszym, słomkowożółtym kolorem.
Niemcy.
Grauburgunder (ruländer) zajmuje 4,3% powierzchni niemieckich winnic (4413 ha według danych z roku 2007) i jest czwartym pod tym względem białym szczepem winorośli. Szczególnie popularny jest w Badenii (1636 ha), Hesji (1153 ha) i Palatynacie (1044 ha).
Austria.
Szczep ten, pod nazwą ruländer uprawiany jest na 293 ha, czyli 0,6% powierzchni winnic.
Polska.
W Polsce uprawiany w okresie międzywojennym w Winiarach koło Warki.
Obecnie uprawiany w wielu rejonach. Dojrzewa wystarczająco dobrze.
Uprawa polowa w Skierniewicach:
2009 rok, zbiór 2/10, masa gron 104 g, masa jagody 1,56 g, ekstrakt cukrowy 18,5%.
2012 rok, zbiór 27/09, masa gron 69 g, masa jagody 1,45 g, ekstrakt cukrowy 17,8%.
Nowy Świat.
Od początku XXI wieku pinot gris zyskuje na popularności w Stanach Zjednoczonych (Oregon, Kalifornia), Australii i Nowej Zelandii.

</doc>
<doc id="1472125" url="https://pl.wikipedia.org/wiki?curid=1472125" title="Julio Mannino">
Julio Mannino

Julio Mannino, właściwie Julio Giovanni Mannino Pichardo (ur. 20 września 1969 roku w Toluca) – meksykański aktor telewizyjny.
Życiorys.
Urodził się jako jedno z trojga dzieci Meksykanki Alicii Pichardo Martinez i Włocha Giulio Mannino Bruno, ma brata Angelo i siostrę Filippinę. Wystąpił m.in. w filmach: "Akademia mafii" ("La Loca academia de la mafia", 1992), "Dwa krótkie filmy" ("Dos cortometrajes", 1994) i "Więźniowie pożądania" ("Prisioneras del deseo", 1997). Jego telewizyjnym debiutem był występ w telenoweli "Maria z przedmieścia" ("María la del Barrio", 1995) u boku Thalíi, Fernanda Colungi, Ludwiki Palety i Javiera Gómeza. Występował na scenie w przedstawieniach: "Orka, miłość, taniec, taniec śmierci" ("Orca, danza de amor, danza de muerte"), "Mała syrenka" ("La sirenita"), "W Betlejem pasterze" ("A Belén Pastores", 1994) "Moje nocy z Diego" ("Mi noche con Diego", 1996), "Krzyż dla Luciano" ("Una cruz para Luciano", 1996), "Uprowadzenie" ("Secuestro", 2001), "Wszyscy jego życia" ("Cada quien su vida", 2001) i "Relacje" ("Los Exonerados", 2003).
Jego ulubieni aktorzy to John Malkovich i Michelle Pfeiffer, a ulubiony reżyser to Roman Polański.

</doc>
<doc id="1472129" url="https://pl.wikipedia.org/wiki?curid=1472129" title="ROTOCAP">
ROTOCAP



</doc>
<doc id="1472132" url="https://pl.wikipedia.org/wiki?curid=1472132" title="Rys">
Rys

Wrocławska Grupa Grafików "RYS" – grupa grafików powstała w 1969 z inicjatywy Zygmunta Waśniewskiego i Janusza Halickiego. Działała we Wrocławiu.
Patronem grupy „RYS” było Państwowe Ognisko Kultury Plastycznej we Wrocławiu i Stowarzyszenie Plastyków Amatorów, natomiast założył ją zespół złożony z absolwentów i wykładowców tegoż Ogniska. Początkowo jej skład tworzyli twórcy nieprofesjonalni. Z biegiem czasu jej skład powiększył się o artystów profesjonalnych. Jej celem było popularyzowanie ekslibrisu. Działalność Grupy polegała na wydawaniu tematycznych i bibliofilskich tek i albumów grafiki oraz organizowaniu wystaw ekslibrisu, jak również na indywidualnym udziale członków Grupy w możliwych i licznych lokalnych, ogólnopolskich, międzynarodowych i zagranicznych ekspozycjach ekslibrisu. Grupa Grafików "RYS" odegrała ogromne znaczenie w artystycznym życiu Wrocławia i Dolnego Śląska.
Obecnie „Rys” (przynajmniej formalnie) nadal działa, gdyż nie został nigdy rozwiązany. Natomiast od bardzo wielu lat grupa nie spotyka się i nie prowadzi żadnej działalności (głównie ze względu na wiek artystów). Z inicjatywy członków „RYSu” powstało wiele wystaw ekslibrisu wrocławskiego, wydano teki ekslibrisowe oraz organizowano spotkania twórcze. W 1979 grupa została objęta patronatem Wrocławskiego Towarzystwa Przyjaciół Sztuk Pięknych.

</doc>
<doc id="1472135" url="https://pl.wikipedia.org/wiki?curid=1472135" title="Zdobycie Moskwy przez Tochtamysza">
Zdobycie Moskwy przez Tochtamysza

Zdobycie Moskwy przez Tochtamysza – zajęcie miasta 27 sierpnia 1382 r. w trakcie wojen rusko-tatarskich.
Dojście do władzy Tochtamysza.
W roku 1377 po objęciu przez Tochtamysza rządów w Białej Ordzie nastąpił okres jednoczenia państwa i konflikt ze Złotą Ordą Mamaja. Wykorzystując osłabienie rywala po bitwie na Kulikowym Polu, Tochtamysz zebrał w roku 1380 silną armię tatarską, po czym rozbił siły Mamaja w wielkiej bitwie nad Kałką (1380). Po klęsce Mamaj uszedł na Krym, gdzie został wkrótce zamordowany. Zwycięski Tochtamysz zjednoczył całą Złotą Ordę, stając się poważnym zagrożeniem dla Rusinów.
Ucieczka Dymitra z miasta.
Kolejnym celem Tochtamysza stało się podporządkowanie Rusi. Zwycięzca z Kulikowego Pola Dymitr Doński odrzucił żądania władcy. Niektóre regiony z obawy przed potęgą Ordy zgodziły się jednak na trudne warunki postawione przez władcę Ordy. W tej sytuacji koalicja antytatarska rozpadła się, osłabiając całą Ruś. Latem 1382 r. Tochtamysz zebrał armię 40–50 tys. wojowników i skierował się na Moskwę. Po drodze do armii tatarskiej dołączyły się też wojska Wasyla Dymitrowicza Kiridiapy, księcia niżnonowogrodzko-suzdalskiego. Siły Rusinów wynosiły zaledwie 10 tys. ludzi, a w szeregach dowódczych stale dochodziło do nieporozumień. Widząc niewielką chęć pomocy ze strony innych książąt, Dymitr zdecydował się ujść ze swoimi wojskami do Kostromy. Po ucieczce księcia, władzę w Moskwie przejął metropolita Cyprian, który także zbiegł z miasta, kierując się do Tweru. W opuszczonym przez władcę mieście doszło wkrótce do grabieży i rozruchów na tle społecznym. W trakcie rozruchów do Moskwy przybył książę litewski Ostej (Ościk), wysłany rzekomo przez Dymitra. Ostej stłumił rozruchy, przystępując do zorganizowania obrony miasta. Rozpoczęto budowę fortyfikacji, kopanie fos, uzbrajanie mieszczan i bojarów. Ludność miasta liczyła wówczas 30–40 tysięcy, z których kilka tysięcy zbiegło przed pojawieniem się Ordy.
Zdobycie miasta.
Tymczasem Tochtamysz na czele swojej armii przekroczył Okę, paląc po drodze Sierpuchow. Następnie Tatarzy ruszyli na Moskwę, grabiąc i paląc po drodze osiedla i wsie, a ludzi porywając w jasyr. Dnia 23 sierpnia 1382 r. armia Tochtamysza pojawiła się pod Moskwą. W szeregach Tatarów znajdowało się wielu weteranów bitwy kulikowskiej, poza tym armia Ordy była znacznie lepiej uzbrojona. Tymczasem w mieście nastąpiło wyraźne rozprężenie. Mieszkańcy upijali się, szydząc z Tatarów i obrzucając ich obelgami zza miejskich murów. 24 sierpnia Tatarzy przypuścili szturm, ostrzeliwując miasto gradem strzał i zabijając wielu ludzi. Próbujących wdrapać się na mury po drabinach przeciwników zrzucano, wylewając na nich wrzątek, ostrzeliwując z łuków, lekkich dział (tiufiaków), miotając kamienie. Szturmy trwały trzy dni, nie przynosząc rozstrzygnięcia. Czwartego dnia Tatarzy uciekli się do podstępu. Zapewnili ludności życie, tłumacząc, że chan zamierza jedynie wstąpić ze swoją świtą do miasta i nie czuje wrogości do mieszczan, jedynie do nieobecnego Dymitra. Tatarzy poprosili o wyjście przed bramę ludności z podarkami dla chana. Pomimo że wielu mieszczan obawiało się spełnić prośbę Tatarów, wymuszono w końcu na Osteju otwarcie bramy, przez którą wyszło wielu mieszkańców. Gdy tylko to nastąpiło, ludzie ci zostali otoczeni przez Tatarów, którzy rozpoczęli masakrę. Pierwszy padł Ostej. W trakcie rzezi główne siły Tochtamysza wdarły się przez bramy i na mury, nie napotykając oporu. Doszło do kolejnej rzezi, tym razem na ulicach i w domach. Wielu ludzi zabito w cerkwiach, gdzie schronili się szukając pomocy. Tatarzy mordowali i grabili całe miasto. Zginęli m.in. archimandryci cerkwi św. Spasa. Wielu ludzi wywleczono z miasta i utopiono w rzece Moskwie. Rzeź ustała dopiero wieczorem. Według różnych źródeł zginęło od 12 do 24 tys. mieszkańców, wielu ludziom udało się jednak zbiec, innych wzięto w jasyr. Moskwa została splądrowana i spalona.
Po bitwie.
Po zdobyciu miasta Tatarzy z całą zaciętością rozprawili się z pozostałymi grodami ruskimi. Grabiąc, paląc i zabijając, armia Tochtamysza przetoczyła się przez ziemie Rusi. W pobliżu Wołoki część armii natrafiła jednak na silną armię księcia sierpuchowskiego Włodzimierza Andriejewicza. Tatarzy wyraźnie zlekceważyli przeciwnika, a w bitwie nad Wołoką zostali rozgromieni, tracąc kilka tysięcy wojowników. Na wieść o tym Tochtamysz zarządził odwrót, zdobywając po drodze Kołomnę. Jesienią 1382 r. Tatarzy powrócili do swoich domów. 

</doc>
<doc id="1472143" url="https://pl.wikipedia.org/wiki?curid=1472143" title="Zbrodnia w Glinciszkach">
Zbrodnia w Glinciszkach

Zbrodnia w Glinciszkach – wydarzenia, do których doszło 20 czerwca 1944 roku, kiedy to litewski oddział pomocniczy policji niemieckiej zastrzelił 38 mieszkańców Glinciszek. Był to odwet za śmierć czterech litewskich policjantów w starciu z 5 Wileńską Brygadą AK, dowodzoną przez Zygmunta Szendzielarza „Łupaszkę”, oddziałem AK niedługo przedtem przebywającym w majątku Glinciszki.
Znaczną część ofiar stanowiły kobiety i dzieci (większość mężczyzn wyszła w tym czasie do pracy). Pracownicy majątku, będącego wówczas w niemieckim zarządzie "Landbewirtschaftungsgesellschaft Ostland", już zamknięci przez litewskich policjantów w dawnej kaplicy glinciskiego pałacu i mający prawdopodobnie być następnie rozstrzelani, zostali uratowani dzięki przyjazdowi Niemców, reprezentantów niemieckiego zarządu, którzy spłoszyli napastników. Przybyły wraz z nimi bezpośredni administrator majątku, Władysław Komar, został zabity w drodze powrotnej, niedaleko Podbrzezia.
W odwecie za śmierć mieszkańców Glinciszek 23 czerwca 5 Brygada AK zabiła w zamieszkanej wówczas głównie przez Litwinów wsi Dubinki 27 cywilów (zbrodnia w Dubinkach).
Według Pawła Rokickiego wydarzenia w Glinciszkach i Dubinkach to zbrodnie wojenne.

</doc>
<doc id="1472146" url="https://pl.wikipedia.org/wiki?curid=1472146" title="Milno">
Milno

Milno (ukr. Мильне, dawniej "Mylne") – wieś na Ukrainie, w obwodzie tarnopolskim, w rejonie zborowskim, nad rzeczką Huk (dorzecze Dniestru). W 2001 roku liczyła ok. 900 mieszkańców.
Historia.
Wieś została założona w 1717 roku.
W okresie II Rzeczypospolitej wieś o nazwie Mylne była największą w skali powiatu zborowskiego i jedna z większych wsi województwa tarnopolskiego. W 1939 r. liczyła ok. 800 rodzin i ponad 3000 mieszkańców.
Wieś Milno przed wrześniem 1939 swoim zasięgiem administracyjnym obejmowała cztery przysiółki: Podliski, Krasowiczynę, Kamionkę i Bukowinę. 
Świątynie.
Cerkiew Narodzenia Najświętszej Marii Panny.
Dawny drewniany kościół pochodził w 1755 roku. W pobliżu wzniesiono drewnianą dzwonnicę. W 1897 r. W parafii Milno było 1700 grekokatolików.
W 1906 roku zakończono budowę nowego ceglanego kościoła Narodzenia Najświętszej Marii Panny, konsekrowanego przez metropolitę A. Szeptyckiego. Stary drewniany kościół z XVIII wieku został rozebrany i sprzedany w 1907 roku do wsi Kruhów w dawnym powiecie złoczowskim.
Kościół katolicki św. Jan Chrzciciela.
W Milnie mieszkało wielu wiernych Kościoła Rzymskokatolickiego. Według oficjalnych danych z 1906 r. we wsi mieszkało 790 wiernych. W 1908 r. polska społeczność Milna zbudowała w części wsi o nazwie "Bukowina" kościół w stylu neogotyckim, który w latach 20. XX wieku stał się parafią rzymskokatolicką, obejmującą również wsie sąsiednie. W 1910 roku kościół konsekrowano i otrzymał on patrona św. Jana Chrzciciela.
Podczas I wojny światowej kościół został uszkodzony, lecz nie uległ zniszczeniu. Odbudowa zrujnowanej wieży kościelnej nastąpiła w latach 1925-1930.
Fasadę kościoła stanowi wysoka masywna wieża z bramą wejściową w stylu neogotyckim. Wieżę niegdyś wieńczyła korona i kula z krzyżem. Na górnych krańcach elewacji stały dawniej kamienne figury apostołów Piotra i Pawła, obecnie pozostała tylko jedna kompletna figura. Elewacje, sklepienia dachu i wieży wykonane są z ciosanego białego piaskowca i cegły.
Wewnątrz kościoła posadzkę wyłożono czarnymi i kremowymi płytkami ceramicznymi. Do sklepień dochodziło sześć masywnych kolumn, drewniane drzwi, żeliwne okna. W 1944 roku po deportacji ludności polskiej przez władze sowieckie, wszystkie metryki i ewidencje zostały przeniesione do kościoła greckokatolickiego we wsi Mydło. Udało się uratować przed zniszczeniem część ikon (Matki Bożej Nieustającej Pomocy i Jezusa Chrystusa), krzyż ręczny, figurki św. Piotra i Pawła, kamienną chrzcielnicę i ławki.
Po wojnie kościół zamieniono na stodołę kołchozu - skład zboża, gdzie chłopi przekazali kontyngent państwu. Zachowaną posadzkę posypano nawozem mineralnym, co spowodowało znaczne uszkodzenia płytek na podłodze. 18 lutego 1994 r. Mieszkańcy Bukowiny oczyścili kościół ze śmieci.

</doc>
<doc id="1472150" url="https://pl.wikipedia.org/wiki?curid=1472150" title="Piotr Firlej (zm. 1650)">
Piotr Firlej (zm. 1650)

Piotr Firlej herbu Lewart (zm. w 1650 roku) – kasztelan kamieniecki w latach 1649-1650, starosta buczniowski w 1619 roku, starosta trembowelski w latach 1647-1650. 
Życiorys.
Syn wojewody lubelskiego Piotra Firleja (zm. 1619) i Jadwigi z Włodków (1573-1609).
Miał trzech braci i dwie siostry, którymi byli:
Piotr Firlej był mężem Agnieszki Bal (zm. po 1658) – córki Stanisława Bala, h. Gozdawa podkomorzego sanockiego (1670-1676). 
Miał z nią syna Mikołaja Firleja (zm. 1649) – rotmistrza królewskiego i starostę buczniowskiego i córki:
Odniesienia w kulturze.
Był on m.in. właścicielem dolnej części zamku w Odrzykoniu i toczył spór sąsiedzki z Janem Skotnickim. Historia ta była inspiracją dla Aleksandra Fredry do napisania „Zemsty".

</doc>
<doc id="1472154" url="https://pl.wikipedia.org/wiki?curid=1472154" title="Ulica Karola Namysłowskiego w Zamościu">
Ulica Karola Namysłowskiego w Zamościu

Ulica Karola Namysłowskiego - zamojska ulica jednojezdniowa, jedna z ważniejszych w przemysłowej części miasta.
Historia.
Ulica powstała w latach 50. XX wieku. Wybudowana została do obsłużenia rozrastającej się strefy przemysłowej i połączenia jej z północną częścią miasta.
Nazwa.
Do 1967 roku znana jako ul. Fabryczna, później została nadana jej obecna nazwa. Nazwa ta wiąże się ze słynnym zamojskim muzykiem, który założył dzisiejszą Orkiestrę Symfoniczną (dawniej Polska Orkiestra Włościańska), zwaną potocznie "Namysłowiacy".
Obecnie.
Przy ulicy tej zlokalizowanych jest kilka zakładów przemysłowych, które tworzą strefę przemysłową w tej części miasta. Znajdują się tu m.in. Zamojskie Zakłady Zbożowe, wytwórnia pasz "Agri Plus", przedsiębiorstwa budowlane i motoryzacyjne, zakład PGE Dystrybucja, bazy kilku firm. Po zachodniej stronie ulicy przebiega droga dla rowerów.

</doc>
<doc id="1472157" url="https://pl.wikipedia.org/wiki?curid=1472157" title="RossijskoeTeleradio">
RossijskoeTeleradio



</doc>
<doc id="1472159" url="https://pl.wikipedia.org/wiki?curid=1472159" title="Zenon z Werony">
Zenon z Werony

Zenon z Werony, wł. "Zeno di Verona" (ur. 300 w prowincji Mauretanii, zm. 12 kwietnia 371-375 w Weronie) – biskup Werony, święty Kościoła katolickiego. 
Urodził się w Cezarei Mauretańskiej w Afryce. W 350 roku został wyświęcony na kapłana. 8 grudnia 362 roku został mianowany ósmym biskupem Werony. W czasie jedenastoletniego okresu sprawowania władzy biskupiej założył wiele kościołów, gorliwie zwalczał herezję i rozwijał naukę chrześcijańską. Był wykształconym mówcą – do dziś zachowały się jego dziewięćdziesiąt trzy kazania (16 dużych i 77 małych). Był obrońcą trynitaryzmu i najstarszym autorem zachowanych kazań w języku łacińskim.
Według legendy Zenon został po urodzeniu wykradziony przez diabła, a w miejsce chłopca został podłożony skrzat. Ssał on mleko matki Zenona przez 18 lat, lecz mimo to w ogóle nie urósł. Zenon, którego wychowali zakonnicy, został wezwany, by zbadać to zjawisko. Rozwiązał tę zagadkę i kazał skrzatowi zwrócić całe mleko do ogromnego zbiornika. Z tej legendy wywodzi się również patronat Zenona nad niemowlętami. 
Oprócz niemowląt Zenon z Werony patronuje również temu miastu i wędkarzom.
Wkrótce po śmierci Zenona powstał kościół nad jego grobem, w którym około 440 św. Petroniusz, biskup z Bolonii, wygłosił kazanie. 
Święty Zenon czczony jest we Włoszech i Bawarii. 
W ikonografii przedstawiany jest z wędką i rybą jako "rybak dusz".
Wspomnienie liturgiczne św. Zenona obchodzone jest 12 kwietnia.

</doc>
<doc id="1472161" url="https://pl.wikipedia.org/wiki?curid=1472161" title="R-11FM">
R-11FM

R-11FM – radziecki pocisk balistyczny krótkiego zasięgu. R-11FM był wariantem pocisku R-11, i jako taki był pierwszym na świecie wprowadzonym do czynnej służby pociskiem wystrzeliwanym z pokładu okrętu podwodnego (SLBM).
Opis.
Począwszy od października 1945 roku Wielka Brytania, USA oraz ZSRR rozpoczęły serię testów na zdobytych lub skompletowanych pociskach V-2, 6 września 1947 roku, "amerykański" V-2 został wystrzelony z pokładu lotniczego lotniskowca USS "Midway" (CV-41), co było pierwszym startem pocisku balistycznego z platformy mobilnej. Od tego momentu na liście priorytetów Marynarki Wojennej Stanów Zjednoczonych znalazły się "guided missile ships", czyli okręty zdolne do przenoszenia i wystrzeliwania pocisków rakietowych. Pierwszymi tego typu okrętami miały być wielozadaniowe lotniskowce – przystosowane zarówno do przenoszenia broni balistycznej, jak i wykonywania normalnych dla tego typu jednostek zadań – a także nieukończony pancernik USS "Kentucky" (BB-66) oraz wielki krążownik USS "Hawaii" (CB-3). Zarówno Stany Zjednoczone, jak i Związek Radziecki znały niemiecką ideę podwodnych wyrzutni, ale nie przejawiały wielkiego zainteresowania tą koncepcją, większe nadzieje pokładając w morskich pociskach samosterujących dla uderzeń dalekiego zasięgu. W Stanach Zjednoczonych nowo utworzone siły powietrzne (United States Air Force) prowadziły badania w zakresie technologii balistycznych, współzawodnicząc z kierowanym przez von Brauna programem US Army. W Związku Radzieckim program balistyczny prowadzony był pod nadzorem struktur rządowych, w tym zwłaszcza NKWD oraz Zarządu Artylerii Armii Czerwonej. W 1949 roku w ZSRR przygotowano wstępny projekt rakietowego okrętu podwodnego pod sygnaturą Projekt P-2, którego planowanym zadaniem było wykonywanie uderzeń na cele lądowe. Projekt opracowany został przez CKB-18 (późniejsze biuro konstrukcyjne Rubin). Okręt miał zakładaną wyporność nawodną niemal 5400 ton, a przenosić miał 12 pocisków R-1 (radzieckich wersji V-2) oraz pocisków manewrujących "Łastoczka". W realizacji programu tego okrętu napotkano jednak dużą liczbę problemów, których konstruktorzy nie zdołali pokonać, w tym m.in. problemy ze stabilizacją pocisku przed jego odpaleniem. W pierwszej fazie rozwoju morskich systemów rakietowych woda-ziemia zarówno ZSRR, jak i USA traktowały ten rodzaj broni jako broń wyłącznie taktyczną bez znaczenia strategicznego.
Radzieckie prace nad stworzeniem morskiego systemu balistycznego zapoczątkowane zostały rządowym dekretem z 26 stycznia 1954 r. Szefem programu systemu rakietowego D-1 ustanowiono kierownika biura konstrukcyjnego OKB-1 NII-88 Siergieja Korolowa. W latach 1953–1954 Korolow zaproponował morski wariant opracowanego przez OKB-1 pocisku R-11 na paliwo ciekłe – R-11FM ze zmienionymi składnikami paliwa oraz systemami kontroli i naprowadzania. Modyfikacje te zaowocowały między innymi zdolnością systemu nawigacyjnego pocisku do przyjęcia z okrętu danych startowych. Starty testowe R-11FM przeprowadzono w latach 1954–1955 na "Czwartym Państwowym Poligonie Testowym" w Kapustin Jarze. Po trzech startach z nieruchomego stanowiska, w celu symulowania ruchu, przeprowadzono start z poruszającej się platformy. Biuro OKB-1 opracowało procedurę startową pocisku z pojemnika wynurzonego okrętu, w ramach której pocisk miał być podnoszony w górę, a następnie odpalany znad pojemnika. Marynarka Wojenna ZSRR zażądała wprawdzie możliwości startu pocisku z okrętu zanurzonego, jednakże Korolow przeciwstawił się temu, twierdząc iż start z powierzchni nastąpi w krótszym czasie. Poza pociskiem, program napotkał wiele problemów związanych m.in. z trudnością ustalenia dokładnej pozycji okrętu podwodnego oraz namiarów celu, bezpieczeństwem komunikacji i in.; wszystkie one jednak zostały rozwiązane i do końca roku 1956 opracowano komplet dokumentów konstrukcyjnych.
Pierwszym na świecie okrętem podwodnym przenoszącym pociski balistyczne był radziecki zmodyfikowany okręt projektu "611" (kod NATO "Zulu") – B-67. Na okręcie tym, dwie pionowe wyrzutnie pocisków R-11FM umieszczono w powiększonym kiosku okrętu, rezygnując przy tym z części baterii elektrycznych w przedziałach znajdujących się pod kioskiem, a także kilku pomieszczeń oficerów, których przeniesiono do magazynu torpedowego. Pierwszy w historii start pocisku balistycznego z pokładu okrętu podwodnego miał miejsce 16 września 1955 roku. Wystrzelony ze znajdującego się na Morzu Białym wynurzonego B-67 pocisk R-11FM trafił w poligon testowy na Nowej Ziemi. W tym też roku rozpoczęto prace nad zmodyfikowaną wersją projektu "611", oznaczoną "AW611". W 1959 roku pierwsze pociski R-11FM osiągnęły gotowość operacyjną, dając tym samym ZSRR miano pierwszego państwa uzbrojonego w wystrzeliwane z okrętu podwodnego pociski balistyczne. W trakcie regularnych patroli, pociski te nie były wyposażone w przeznaczone dla nich głowice nuklearne RDS-4 o mocy 10 kt, które przechowywane były na lądzie z możliwością zainstalowania w pociskach w razie zagrożenia atakiem. Tymczasem w 1955 roku Siergiej Korolow podjął decyzję o przeniesieniu prac nad pociskami balistycznymi dla okrętów podwodnych z OKB-1 do specjalnego biura konstrukcyjnego SKB-385 kierowanego przez Wiktora Makijewa, co pozwoliło Korolowowi skoncentrować się na strategicznych pociskach o większym zasięgu oraz programach kosmicznych. Po przeniesieniu programu pocisków dla okrętów podwodnych do SKB-385, biuro to rozpoczęło prace nad systemem rakietowym D-2, składającym się z nowego pocisku R-13 oraz nowej serii okrętów podwodnych projektu "629" (NATO: "Golf").

</doc>
<doc id="1472163" url="https://pl.wikipedia.org/wiki?curid=1472163" title="Bright">
Bright

Osoby:
Nazwy geograficzne:
Inne:

</doc>
<doc id="1472164" url="https://pl.wikipedia.org/wiki?curid=1472164" title="Megaman (anime)">
Megaman (anime)



</doc>
<doc id="1472166" url="https://pl.wikipedia.org/wiki?curid=1472166" title="Robert Lindsay">
Robert Lindsay



</doc>
<doc id="1472167" url="https://pl.wikipedia.org/wiki?curid=1472167" title="Bâlgarska Nationalna Televizija">
Bâlgarska Nationalna Televizija



</doc>
<doc id="1472174" url="https://pl.wikipedia.org/wiki?curid=1472174" title="Rejon Kobustan">
Rejon Kobustan



</doc>
<doc id="1472175" url="https://pl.wikipedia.org/wiki?curid=1472175" title="Morganton (Karolina Północna)">
Morganton (Karolina Północna)

Morganton – miasto we wschodniej części Stanów Zjednoczonych, w stanie Karolina Północna, w hrabstwie Burke. Ma 17 310 mieszkańców (2000). Jest częścią obszaru metropolitalnego Hickory—Lenoir—Morganton liczącego około 360 tys. mieszkańców (2007).
Leży przy autostradzie I-40.

</doc>
<doc id="1472178" url="https://pl.wikipedia.org/wiki?curid=1472178" title="Hieronim Emiliani">
Hieronim Emiliani

Hieronim Emiliani, wł. "Gerolamo Emiliani (Miani)" (ur. 1486 w Wenecji, zm. 8 lutego 1537 w Somasce) – święty Kościoła katolickiego, założyciel zgromadzenia zakonnego w Somasce.
Życiorys.
Hieronim był oficerem w armii weneckiej w czasie, gdy republika walczyła z papieżem Juliuszem II, cesarzem Maksymilianem I i królem Francji Ludwikiem XIII. Po jednej z bitew trafił do niewoli. Przebywając w lochu Castel Nouvo, modlił się o wstawiennictwo Maryi i został cudownie uwolniony. Wydarzenie to sprawiło, że Hieronim przeżył wewnętrzną przemianę.
Działalność.
Pod wpływem Kajetana z Tieny i Giovanniego Pietro Carafy (późniejszego papieża) poświęcił swoje życie opiece nad ofiarami głodu i zarazy, szalejących w północnych Włoszech. Opiekował się również sierotami i porzuconymi dziećmi. Założył sierocińce w Brescii, Como i Bergamo oraz dom dla pokutujących prostytutek i szpital w Weronie. W 1528 założył Stowarzyszenie Sług Ubogich, które uzyskało papieskie zatwierdzenie w 1540. Hieronim zmarł w roku 1537. Zaraził się podczas niesienia pomocy ofiarom epidemii.
Kult.
W 1747 beatyfikował go Benedykt XIV, a kanonizował w 1767 roku Klemens XIII. 
W 1928 papież Pius XI ogłosił Hieronima patronem sierot i porzuconych dzieci.
W sztuce przedstawiany jest z łańcuchami na rękach – znakiem wyzwolenia z niewoli – w otoczeniu dzieci lub ze złożonymi rękami.
Dzień obchodów.
Niegdyś wspomnienie Hieronima przypadało 20 lipca (do reformy liturgicznej 1969), obecnie obchodzone jest 8 lutego.

</doc>
<doc id="1472188" url="https://pl.wikipedia.org/wiki?curid=1472188" title="Forbes (Polska)">
Forbes (Polska)

Forbes (Polska) – polska edycja międzynarodowego dwutygodnika „Forbes”, wydawana w Polsce co miesiąc przez Ringier Axel Springer Polska.
W Polsce pismo ukazuje się od 16 grudnia 2004. Opisuje najważniejsze wydarzenia gospodarcze w kraju i na świecie oraz strategie biznesowe.
Redaktorem naczelnym pisma od 2017 roku jest Paweł Zielewski, który zastąpił na tym stanowisku Michała Broniatowskiego. Wcześniej magazynem kierował Kazimierz Krupa (w latach 2007–2014).
Od 2019 ukazuje się dwumiesięcznik „Forbes Women”.
Rankingi i działalność Forbes w Polsce.
Forbes (Polska) co roku publikuje Ranking 100 Najbogatszych Polaków oraz inne, liczne rankingi np. Miasta Przyjazne dla Biznesu, Bankowiec Roku, Najbogatsi Ludzie Świata. Cyklicznie przygotowuje rankingi, między innymi 100 najbogatszych Polaków, czy 100 najcenniejszych gwiazd polskiego show-biznesu.
Od 2018 roku Forbes przygotowuje również rankingi Forbes "30 Under 30" dla 30 wschodzących gwiazd polskiego biznesu oraz Forbes "25 Under 25" dla wschodzących gwiazd młodego pokolenia w Polsce
Redakcja Forbes organizuje też wiele imprez dla ludzi biznesu np. BRANDME CEO i Diamenty Forbes.

</doc>
<doc id="1472192" url="https://pl.wikipedia.org/wiki?curid=1472192" title="AVG Internet Security">
AVG Internet Security



</doc>
<doc id="1472195" url="https://pl.wikipedia.org/wiki?curid=1472195" title="Bueno">
Bueno

Święty Bueno (ur. ?, zm. ok. 640 r. w Clynnog Fawr w Gwynedd) – święty Kościoła katolickiego.
Jedyne, co wiadomo o świętym Buenonie to to, że był opatem jednego z klasztorów w północnej Walii. Założył również klasztory w Herefordshire.
Dzierży on patronat nad chorymi dziećmi. Patronat ten ma swoje źródło w legendzie, która czyni świętego Buena wujem świętej Wenefrydy. Według tej legendy Winifreda została ścięta mieczem przez rozwścieczonego zalotnika, którego konkury odrzuciła. Był nim Cardoc, syn jednego z walijskich wodzów. Widząc to, Buenon położył głowę Winifredy na miejscu i przywrócił dziewczynę do życia.
Wiara w legendę przetrwała wieki. Jeszcze w XVIII wieku chore dzieci kąpano w źródełku przy grobie świętego i zostawiano je tam na noc.
Wspomnienie świętego Buenona obchodzi się 21 kwietnia.

</doc>
<doc id="1472196" url="https://pl.wikipedia.org/wiki?curid=1472196" title="John Bright (historyk)">
John Bright (historyk)

John Bright (ur. 25 września 1908, zm. 26 marca 1995) – historyk amerykański. Wykładowca w seminarium Union Theological Seminary w Richmond, Wirginia. Autor publikacji z zakresu problematyki Starego Testamentu. Uczeń i współpracownik Williama Foxwella Albrighta.

</doc>
<doc id="1472205" url="https://pl.wikipedia.org/wiki?curid=1472205" title="Hickory (Karolina Północna)">
Hickory (Karolina Północna)

Hickory – miasto we wschodniej części Stanów Zjednoczonych, w stanie Karolina Północna. Ma 37 222 mieszkańców (2000). Jest częścią obszaru metropolitalnego Hickory—Lenoir—Morganton liczącego około 360 tys. mieszkańców (2007).
Leży przy autostradzie I-40.

</doc>
<doc id="1472217" url="https://pl.wikipedia.org/wiki?curid=1472217" title="Żółwie wężoszyje">
Żółwie wężoszyje



</doc>
<doc id="1472218" url="https://pl.wikipedia.org/wiki?curid=1472218" title="Order Świętego Stanisława (Imperium Rosyjskie)">
Order Świętego Stanisława (Imperium Rosyjskie)

Cesarski i Królewski Order Świętego Stanisława () – order Imperium Rosyjskiego nadawany za heroiczne czyny wojenne oraz służbę państwową.
Historia i insygnia.
Po upadku powstania listopadowego w 1831 polski Order Świętego Stanisława (podobnie jak Order Orła Białego i Order Virtuti Militari), włączono do grona odznaczeń rosyjskich jako najniższy order spośród nich pod nazwą Cesarsko-Królewski Order św. Stanisława, który przyznawany był m.in. za zasługi w rusyfikacji.
Zmieniony został wygląd insygniów: ze środkowego medalionu awersu usunięto malowaną na porcelanie figurę św. Stanisława i zastąpiono ją splecionymi literami SS ("Sanctus Stanislaus"), polskie białe orły między ramionami krzyża wymienione zostały na dwugłowe, koronowane orły carskie, leżące na ramionach krzyża, do ok. 1862 z rozpostartymi skrzydłami, później do 1917 w formie bardziej zaokrąglonej między ramionami krzyża.
Początkowo order był podzielony na cztery klasy, a w 1839 zniesiono najniższą IV klasę. Do 1845 otrzymanie którejkolwiek z klas oznaczało przywilej dziedzicznego szlachectwa, później przez dziesięć lat orderu nie przyznawano w ogóle, a po wznowieniu nobilitację dawało jedynie odznaczenie I klasą.
Duchowieństwa prawosławnego tym orderem nie nagradzano ze względu na katolickiego patrona. Niechrześcijanie otrzymywali od 1844-1845 (kiedy to w miejsce symboli chrześcijańskich wprowadzono dla nich herb państwowy na niemal wszystkich rosyjskich odznaczeniach), order z dwugłowym orłem na gwieździe i obu stronach odznaki orderowej.
Za służbę wojskową od 1855 nagradzano orderem z mieczami podłożonymi pod orły pomiędzy ramionami krzyża. Do 1874 za służbę cywilną order nadawany był z koroną carów, na której był zawieszony krzyż. W przypadku posiadania III klasy z mieczami, przy nadaniu II klasy bez mieczy, te umieszczano nad górnym ramieniem krzyża pod koroną. Insygnia po śmierci odznaczonego podlegały zwrotowi do kasy kapituły. Do 1915 wykonywano je z czystego złota, po tej dacie z „metalu wojennego” (tombaku). Około 1870 powstała moda noszenia niezgodnych ze statutami oznak orderu pokrytych zamiast czerwonej czarną emalią, które niekiedy pojawiają się na rynku numizmatycznym.
Order – pozbawiony koron carskich na orłach rosyjskich między ramionami krzyża – nadawany był również (także z mieczami za zasługi wojenne) przez Rząd Tymczasowy Aleksandra Kiereńskiego do chwili wybuchu rewolucji bolszewickiej. 
Po odzyskaniu przez Polskę niepodległości order nie został odnowiony z powodu jego zruszczenia i degradacji, a jego noszenia zabroniono (jak i wszystkich odznaczeń byłych zaborców).
Odznaczeni.
Kawalerem carskiego orderu św. Stanisława I klasy (z posiadaniem którego związane było dziedziczne szlachectwo – Потомственное дворянство) – był m.in. Ilja Nikołajewicz Uljanow (1831–1886), ojciec Lenina.

</doc>
<doc id="1472219" url="https://pl.wikipedia.org/wiki?curid=1472219" title="Lenoir">
Lenoir

Lenoir – miasto we wschodniej części Stanów Zjednoczonych, w stanie Karolina Północna, siedziba administracyjna hrabstwa Caldwell. Ma 16 793 mieszkańców (2000). Jest częścią obszaru metropolitalnego Hickory—Lenoir—Morganton liczącego około 360 tys. mieszkańców (2007).

</doc>
<doc id="1472220" url="https://pl.wikipedia.org/wiki?curid=1472220" title="Małgorzata Kochan">
Małgorzata Kochan

Małgorzata Kochan-Dziwisz (ur. 1965) – polska aktorka teatralna i filmowa.
Życiorys.
W 1988 została absolwentką Państwowej Wyższej Szkoły Teatralnej w Krakowie i od tego samego roku pracuje na deskach krakowskiego Teatru Ludowego.

</doc>
<doc id="1472231" url="https://pl.wikipedia.org/wiki?curid=1472231" title="Park im. Stefana Żeromskiego w Szczecinie">
Park im. Stefana Żeromskiego w Szczecinie

Park im. Stefana Żeromskiego – drugi pod względem wielkości park miejski w Szczecinie, obejmujący powierzchnię ok. 22 ha.
Leży w dzielnicy Śródmieście na osiedlu Stare Miasto. Ograniczony jest ulicami: Matejki, Malczewskiego, Parkową, Kapitańską, Storrady, Wawelską, Starzyńskiego i Zygmunta Starego. Granice parku wyznaczają jednocześnie granicę z osiedlem Grabowo.
Park ma charakter parku dendrologicznego. Występuje w nim ok. 177 gatunków i odmian drzew (niektóre ponad stuletnie) i krzewów, w tym: chińskie topole wielolistne, różne gatunki dębów, wierzby płaczące, orzechy czarne i szare, bukszpany, platany, bluszcze, miłorzęby, kasztany jadalne, tulipanowce japońskie oraz wiele innych. W parku rosną korkowiec amurski, perełkowiec japoński, skrzydłorzech kaukaski, jesion mannowy, jesion pensylwański, grujecznik japoński, kłęk amerykański, żółtnica pomarańczowa, kolkwicja chińska, palecznik chiński, kalina sztywnolistna, kalina hordowina, parczelina trójlistkowa, surmia bignoniowa, miłorząb dwuklapowy, klon kolchidzki, klon Trautvettera, klon tatarski, klon okrągłolistny, klon ginnala, bożodrzew gruczołowaty, glediczja trójcierniowa, wiązowiec zachodni, platan klonolistny, wiśnia piłkowana, wierzba purpurowa, kasztan jadalny, kasztan japoński, kasztanowiec czerwony, orzech czarny, wiąz szypułkowy, platan klonolistny, dąb szypułkowy, dąb burgundzki, lipa srebrzysta, buk zwyczajny, leszczyna turecka, dąb gruziński, strączyn żółty, krzewuszka cudowna, różowiec biały. Z drzew iglastych w parku występują cisy, sosna czarna. sosna wejmutka. modrzew europejski, żywotnik wschodni.
Na terenie parku umieszczono kilka rzeźb i innych elementów małej architektury:
Historia.
Pierwszy zalążek obecnego parku powstał w 1721, kiedy w rejonie obecnych ulic Kapitańskiej i Storrady utworzono cmentarz ewangelicki dla mieszkającej w Szczecinie mniejszości francuskiej.
W 1802 z uwagi na nowe prawo, zabraniające chowania zmarłych w kościołach i na przykościelnych cmentarzach, wydzielono za Bramą Królewską, pomiędzy Fortami Leopold i Wilhelm (w rejonie obecnych ulic Malczewskiego i Matejki), cmentarz miejski (nazwany Grabowskim).
W 1900 decyzją władz miasta cmentarze Francuski i Grabowski zostały zlikwidowane, a w ich miejscu utworzono obecny park.

</doc>
<doc id="1472233" url="https://pl.wikipedia.org/wiki?curid=1472233" title="Żółw karetta">
Żółw karetta



</doc>
<doc id="1472237" url="https://pl.wikipedia.org/wiki?curid=1472237" title="Nasycenie fazą">
Nasycenie fazą

Nasycenie fazą lub krótko nasycenie (ang. "saturation") – skalarna wielkość bezwymiarowa stanowiąca pojęcie z zakresu hydrodynamiki podziemnej oraz inżynierii złożowej.
Pojęcie nasycenia odnosi się przede wszystkim do zagadnień związanych z wielofazowymi przepływami w ośrodkach porowatych, szczelinowych i szczelinowo-porowych.
Pojęcie nasycenia fazą nie ma nic wspólnego z pojęciem nasycenia w sensie nasycenia roztworów.
Definicja.
W ośrodku porowatym, w którym przestrzeń porowa wypełniona jest kilkoma współistniejącymi fazami (np. ropą naftową, wodą i gazem ziemnym) nasycenie formula_1-tą fazą formula_2 zdefiniowane jest jako wielkość skalarna wyrażająca stosunek objętości przestrzeni porowej zajętej przez tę fazę formula_3 do objętości całej przestrzeni porowej formula_4
W analogiczny sposób definiuje się nasycenie daną fazą w ośrodku szczelinowym.
Własności.
Nasycenie jest parametrem skalarnym i jego wielkość mieścić się musi w przedziale [0; 1]. Wartość nasycenia równa zeru odpowiada nieobecności danej fazy w przestrzeni porowej lub przestrzeni szczelinowej. Wartość nasycenia równa jedności odpowiada sytuacji, w której przestrzeń porowa wypełniona jest tylko jedną fazą przy nieobecności jakichkolwiek innych faz. Przepływ w takiej sytuacji ma charakter przepływu jednofazowego.
Nasycenie jest parametrem bezwymiarowym. Wyrażane jest w częściach całości, lub niekiedy w procentach.
W układzie wielofazowym suma nasyceń wszystkich faz powinna być zawsze równa jedności:
Podczas przepływu wielofazowego nasycenie daną fazą nie jest wielkością stałą, a zmiana jego wartości stanowi najdogodniejszy sposób opisu procesu dwu- lub wielofazowego wypierania.
Ze zmianą wielkości nasycenia daną fazą następuje także zmiana przepuszczalności fazowej oraz przepuszczalności fazowej względnej odnoszącej się do tej fazy. Wielkości te rosną ze wzrostem nasycenia daną fazą, zależność nie jest jednak liniowa i musi być ona wyznaczona na drodze doświadczalnej.
Zastosowanie.
Pojęcie nasycenia znajduje zastosowanie w matematycznej i numerycznej symulacji przebiegu eksploatacji złóż ropy naftowej i gazu ziemnego, a także zatłaczania i opróżniania podziemnych magazynów gazu zlokalizowanych w sczerpanych złożach gazu ziemnego oraz w tzw. strukturach zawodnionych służących jako podziemne magazyny gazu.
Inne informacje.
Pojęcie nasycenia fazą nie ma nic wspólnego z pojęciem nasycenia roztworów. W języku angielskim istnieje w tej materii wyraźne rozróżnienie terminologiczne: anglojęzyczne pojęcie "saturation" odnosi się do nasycenia fazą, natomiast pojęcie "solubility" – do nasycenia roztworów. W języku polskim w odniesieniu do obydwu wymienionych tu pojęć używa się tego samego określenia "nasycenie" i choć posiadają one całkowite odmienne konotacje, niefortunna terminologia prowadzić może do nieporozumień.

</doc>
<doc id="1472245" url="https://pl.wikipedia.org/wiki?curid=1472245" title="Voodoo (piosenka)">
Voodoo (piosenka)

Voodoo – piosenka Paula Rodgersa. Napisana specjalnie na ostatnią solową trasę koncertową w 2007 roku. Utwór znalazł się także na najnowszym albumie Queen + Paula Rodgersa The Cosmos Rocks. Utwór z gatunku blues.
Członkowie zespołu o kompozycji.
Brian May, magazyn Courier:
""Kolejną piosenkę, Voodoo, nagraliśmy już przy drugim podejściu."
Paul Rodgers, magazyn Liverpool Daily Post:
"Voodoo było piosenką, którą miałem już gotową zanim weszliśmy do studia.""

</doc>
<doc id="1472252" url="https://pl.wikipedia.org/wiki?curid=1472252" title="Bernini (stacja metra)">
Bernini (stacja metra)

Bernini M1 - stacja turyńskiego metra położona pod Corso Francia i Piazza Bernini na zachodnich obrzeżach śródmieścia Turynu. Możliwość przesiadki na linię tramwajową 16 oraz autobusową 65. 

</doc>
<doc id="1472255" url="https://pl.wikipedia.org/wiki?curid=1472255" title="Piazza Bernini">
Piazza Bernini

Piazza Bernini – owalny plac położony na zachodnim obrzeżu śródmieścia Turynu. Przez plac – ze wschodu na zachód – biegnie Corso Francia, od północy dociera tutaj Corso Tassoni, a od południa Corso Francesco Ferrucci. Pod ziemią znajduje się tutaj stacja metra Bernini.

</doc>
<doc id="1472257" url="https://pl.wikipedia.org/wiki?curid=1472257" title="Friedrich Georg Wilhelm von Struve">
Friedrich Georg Wilhelm von Struve



</doc>
<doc id="1472260" url="https://pl.wikipedia.org/wiki?curid=1472260" title="Dom dochodowy Kostrowieckiej w Mińsku">
Dom dochodowy Kostrowieckiej w Mińsku

Dom dochodowy Kostrowieckiej w Mińsku – kamienica w Mińsku z przełomu XIX i XX wieku, znajdująca się na rogu ulic Kirowa i Wołodarskiego.
Trzypiętrowy dom zbudowano według projektu architekta O. Krasnopolskiego dla mińskiej właścicielki J. Kostrowieckiej. Nadano mu modernistyczne dynamiczne formy. Na narożnej ściętej części domu umieszczono m.in. erker, ściany fasady zakończono dwoma trapezowatymi attykami. Elementem charakterystycznym budynku była znajdująca się na szczycie baszta, którą jednak usunięto po II wojnie światowej.
Przed I wojną światową dom został oddany w arendę Towarzystwu Kolei Lipawsko-Romieńskiej i przeznaczony na siedzibę jej mińskiego oddziału.

</doc>
<doc id="1472266" url="https://pl.wikipedia.org/wiki?curid=1472266" title="Plan zagospodarowania przestrzennego">
Plan zagospodarowania przestrzennego



</doc>
<doc id="1472267" url="https://pl.wikipedia.org/wiki?curid=1472267" title="Żółw australijski">
Żółw australijski



</doc>
<doc id="1472269" url="https://pl.wikipedia.org/wiki?curid=1472269" title="Natator depressus">
Natator depressus



</doc>
<doc id="1472271" url="https://pl.wikipedia.org/wiki?curid=1472271" title="Herb Dębego">
Herb Dębego

Herb wsi Dębe odwołuje się do historii tych ziem oraz do nazwy wsi, którą symbolizuje dąb złoty naturalny (ukorzeniony). Chusta srebrna w krąg związana u dołu nawiązuje bezpośrednio do herbu Nałęcz, którym pieczętowała się rodzina Czarnkowskich, zasłużona dla rozwoju tych ziem. Natomiast róża pięciopłatkowa srebrna ma odniesienie do herbu Poraj, którego używała rodzina Swinarskich mająca także swój wkład w rozwój wsi Dębe.

</doc>
<doc id="1472275" url="https://pl.wikipedia.org/wiki?curid=1472275" title="Principi d’Acaja">
Principi d’Acaja

Principi d'Acaja M1 – stacja turyńskiego metra położona pod Corso Francia. Stacja ulokowana jest nieco na zachód od dworca kolejowego Torino Porta Susa. Na powierzchni znajduje się przystanek autobusów linii 65.

</doc>
<doc id="1472279" url="https://pl.wikipedia.org/wiki?curid=1472279" title="Kopalnia ropy naftowej w Bóbrce">
Kopalnia ropy naftowej w Bóbrce

Kopalnia ropy naftowej w Bóbrce, obecnie Muzeum Przemysłu Naftowego i Gazowniczego im. Ignacego Łukasiewicza – otwarta w 1854 roku i nadal działająca, kopalnia ropy naftowej w Bóbrce w Gminie Chorkówka, koło Krosna. Jej założycielami byli Ignacy Łukasiewicz, Tytus Trzecieski i Karol Klobassa-Zrencki.
Charakterystyka.
Była to pierwsza na świecie kopalnia, w której wydobywano ropę naftową. Pośrodku kopalni stoi kamienny obelisk ustawiony przez I. Łukasiewicza w 1872 na pamiątkę jej założenia. W 1982 odsłonięto popiersie twórcy polskiego przemysłu naftowego Ignacego Łukasiewicza.
Twórcą i współzałożycielem pierwszego w Europie skansenu naftowego – muzeum w Bóbrce był inż. Adam Hoszowski, a także inż. Górka.
W 2018 kopalnia została wpisana na listę pomników historii w ramach akcji „100 Pomników Historii na stulecie odzyskania niepodległości”.
Szyby "Franek" i "Janina".
W latach 1854–1880 wydrążono tu ręcznie ponad 60 szybów, o głębokości od kilku do 150 metrów. Szyby, inaczej kopanki, "Franek" i "Janina" powstały ok. 1860 roku. "Franek" miał ok. 50 metrów, a wykopana później "Janina" – 132 metry głębokości.

</doc>
<doc id="1472280" url="https://pl.wikipedia.org/wiki?curid=1472280" title="Wielkopowierzchniowy obiekt handlowy">
Wielkopowierzchniowy obiekt handlowy

Wielkopowierzchniowy obiekt handlowy – pojęcie funkcjonujące w polskim prawie w latach 2007–2008. Wprowadzone zostało ustawą o tworzeniu i działaniu wielkopowierzchniowych obiektów handlowych. W rozumieniu art. 2 ust. 1 ustawy, wielkopowierzchniowym obiektem handlowym był obiekt handlowy o powierzchni sprzedaży przekraczającej 400 m², w którym prowadzona była jakakolwiek działalność handlowa
W 2015 do ustawy o planowaniu i zagospodarowaniu przestrzennym wprowadzono przepisy dotyczące obiektów handlowych o dużej powierzchni, nie używając jednak wcześniej stosowanego pojęcia. Zgodnie z nimi, jeżeli na terenie gminy przewiduje się lokalizację obiektów handlowych o powierzchni sprzedaży powyżej 2000 m², obszary na których mogą być one sytuowane określa studium uwarunkowań i kierunków zagospodarowania przestrzennego gminy. Lokalizacja takich obiektów może nastąpić wyłącznie na podstawie miejscowego planu zagospodarowania przestrzennego. Plan miejscowy przewidujący lokalizację takiego obiektu sporządza się dla terenu położonego na obszarze obejmującym co najmniej obszar, na którym powinny nastąpić zmiany w strukturze funkcjonalno-przestrzennej, w wyniku jego realizacji.

</doc>
<doc id="1472285" url="https://pl.wikipedia.org/wiki?curid=1472285" title="Władysław Marian Jakowicki">
Władysław Marian Jakowicki

Władysław Maria Jakowicki (ur. 19 września 1885 w Witebsku, zm. po 1940 w ZSRR) – podpułkownik lekarz Wojska Polskiego, oficer I Brygady Legionów Polskich, profesor Uniwersytetu Stefana Batorego w Wilnie.
Życiorys.
Urodził się 19 września 1885 w Witebsku, ówczesnej stolicy guberni witebskiej, w rodzinie Pawła i Katarzyny z Sipałłów. W 1903 ukończył gimnazjum klasyczne w Witebsku. Następnie przez trzy lata studiował medycynę na Uniwersytecie Moskiewskim. Po rewolucji 1905 roku przeniósł się do Lwowa, gdzie na Uniwersytecie Lwowskim w 1910 uzyskał dyplom lekarza. W później nostryfikował dyplom na Uniwersytecie Kijowskim. Od zakończenia studiów do czasu wybuchu wojny był asystentem w klinice położniczo-ginekologicznej Uniwersytetu Lwowskiego.
Po wybuchu wojny zaciągnął się do oddziału Józefa Piłsudskiego. Od końca grudnia był lekarzem I baonu 1 pułku piechoty Legionów Polskich. 26 stycznia 1915 objął stanowisko naczelnego lekarza 1 pułku piechoty. Funkcję tę pełnił do 25 kwietnia 1917. 25 października 1915 został mianowany porucznikiem lekarzem, a 1 listopada 1916 kapitana lekarza. Z 1 pułkiem przeszedł całą drogę bojową.
Po kryzysie przysięgowym zwolniono go z Legionów, powrócił wówczas do Lwowa na dawne stanowisko. Gdy Polska odzyskała niepodległość, wstąpił do Wojska Polskiego. W grudniu 1918 mianowano go ordynatorem oddziału chirurgicznego Szpitala Wojskowego w Chełmie. 24 czerwca 1920 został zatwierdzony z dniem 1 kwietnia 1920 w stopniu podpułkownika, w Korpusie Lekarskim, w grupie oficerów byłych Legionów Polskich. 18 marca 1921 roku, na podstawie wniosku reklamacyjnego, zwolniono prof. Jakowickiego z czynnej służby i zaliczono go do rezerwy armii. 8 stycznia 1924 został zatwierdzony w stopniu podpułkownika ze starszeństwem z 1 czerwca 1919 i 40. lokatą w korpusie oficerów rezerwy sanitarnych, grupa lekarzy. Posiadał wówczas przydział w rezerwie do 9 Batalionu Sanitarnego w Siedlcach. W pozostawał w ewidencji Powiatowej Komendy Uzupełnień Wilno Miasto. Posiadał przydział w rezerwie do Kadry Zapasowej 3 Szpitala Okręgowego.
W latach 1920–1924 pracował w klinice położnictwa Uniwersytetu Warszawskiego jako adiunkt. W 1923 uzyskał habilitację. Z dniem 1 października 1925 objął katedrę położnictwa i ginekologii Uniwersytetu Stefana Batorego. Wkrótce został profesorem nadzwyczajnym i kierownikiem kliniki. W latach 1929–1930 był dziekanem wydziału lekarskiego, a w latach 1936–1937 - rektorem Uniwersytetu.
Po wybuchu II wojny światowej i zajęciu Wilna przez Sowietów prof. Jakowickiego z końcem września (mniej więcej 25.) 1939 aresztowano i wywieziono do ZSRR. Przebywał w więzieniu w Mińsku, skazany na 10 lat. Prawdopodobnie w więzieniu, około 1940–1942 roku, zmarł; dokładna data i miejsce jego śmierci pozostają nieznane.
Władysław Jakowicki należał do wielu towarzystw naukowych - m.in. do Lwowskiego Towarzystwa Lekarskiego, Warszawskiego Towarzystwa Lekarskiego, Wileńskiego Towarzystwa Lekarskiego; w towarzystwach tych pełnił wiele funkcji z funkcjami prezesów włącznie. Współredagował „Ginekologię Polską” (1924–1925), napisał również wiele prac naukowych. 

</doc>
<doc id="1472286" url="https://pl.wikipedia.org/wiki?curid=1472286" title="Bruno Pelletier">
Bruno Pelletier

Bruno Pelletier (ur. 7 sierpnia 1962 w Charlesbourgu) – kanadyjski piosenkarz śpiewający w języku francuskim, autor tekstów piosenek, kompozytor, muzyk i aktor.
Życiorys.
Wczesne lata.
Urodził się w Charlesbourgu, dzielnicy miasta Québec, jako syn Liette i Laurenta Pelletier. Od najmłodszych lat był zainteresowany muzyką i grał na kilku instrumentach. 
Kariera.
W 1983 roku wraz z przyjaciółmi rozpoczął występy z anglojęzycznymi grupami o nazwie Amanite i Sneak Preview, a następnie w języku francuskim z zespołem Pëll. Mając 23 lata wyjechał do Montrealu, gdzie śpiewał w barach. W 1989 roku uczestniczył w rockowym festiwalu Envol, gdzie przyznano mu wyróżnienie za wysoką jakość muzyki. Wystąpił w musicalu "Vu d'en haut" (1991) prezentowanym na festiwalu Montgolfières w miasteczku Saint-Jean-sur-Richelieu, w prowincji Quebec, czterdzieści razy zagrał w spektaklu muzycznym "Les fous du rockn'roll" (1992], odtwarzał rolę Jimmy’ego w operze rockowej "La Légende de Jimmy" (1992).
W 1992 roku ukazał się jego debiutancki album "Bruno Pelletier". W 1993 roku powrócił do Mogador Theater w Paryżu, gdzie do roku 1995 400 razy stanął na scenie wcielając się w postać Johny'ego Rockforta w spektaklu "Starmania". W 1995 roku zrealizował swoją drugą płytę "Défaire L'Amour". W 1997 roku wziął udział w kilku koncertach z orkiestrą symfoniczną i wielu festiwalach. Jego trzeci album "Miserere" (1997) sprzedał się w ilości ponad 200 tys. egzemplarzy. Odebrał nagrodę Félixa w kategorii wokalista roku 1997. Pojawił się w kanadyjskim serialu "Omertà II - La loi du silence" (1997) jako Michel Bergevin u boku Davida La Haye. Między styczniem a sierpniem 1998 Pelletier dał ponad 100 koncertów w Quebecu w ramach trasy promującej swój ostatni album. Międzynarodowym sukcesem okazał się musical "Notre-Dame de Paris" (1998-1999) z udziałem Garou, Daniela Lavoie i Patricka Fiori, gdzie zagrał postać Gringoirea i wykonał piosenki: „Le temps des Cathédrales”, „Florence” i „Lune”.Podczas seryjnego koncertu "Les Week-ends pop de l'OSM" współpracował z prestiżową orkiestrą symfoniczną z Montrealu, z którą zarejestrował w grudniu 2002 roku serię występów bożonarodzeniowych wydanych na płycie "Concert de Noël" (2003).
31 stycznia 2006 powrócił na scenę teatru z musicalem "Dracula - Entre l'amour et la mort", w którym zagrał główną rolę oraz pełnił funkcje dyrektora artystycznego i współproducenta. Spektakl odniósł duży sukces, w ciągu roku wystawiania obejrzało go ponad 115 tys. widzów. W ramach promocji zostało wydane CD zawierające część utworów z musicalu, oraz DVD dokumentujące cały spektakl. W 2007 roku artysta wydał kolejny w swoje karierze album zatytułowany „Bruno Pelletier et le GrosZorchestre”, zawierający nowy materiał oraz starsze utwory i światowe przeboje wykonane w towarzystwie trzyosobowej grupy jazzowej. Dzięki tej płycie Bruno po raz kolejny został nagrodzony Félixem w kategorii "Album roku/muzyka jazzowa".
Rok 2008 to powrót „Draculi” wystawianego tym razem w lyońskim "Maison de la Danse de Lyon" oraz praca nad nowym materiałem, która zaowocowała wydaniem w lutym 2009 roku dziesiątego już w karierze albumu „Microphonium”. Ten rok był dla Bruna przełomowy, głównie ze względu na pierwszy występ w Europie Wschodniej - w listopadzie dał dwa koncerty w Moskwie, od tamtego czasu regularnie pojawia się w Rosji i na Ukrainie.
Rok 2010 to przede wszystkim powrót „Notre-Dame de Paris” po 12 latach od premiery, oryginalna obsada połączyła się, by dać kilka koncertów. Do dzisiaj artyści wystąpili w takich krajach jak Rosja, Ukraina, Francja i Liban. W 2011 roku Bruno wystąpił w kolejnym musicalu „Les filles de Caleb” i trzykrotnie odwiedził Europę Wschodnią (dwukrotnie z projektem solowym, raz w ramach trasy „Notre Dame de Paris”). Po dwóch spokojniejszych latach rok 2012 był dla wokalisty bardzo intensywny. Po dwudziestu latach od debiutu płytowego wydał swój jedenasty album zatytułowany „Rendus la”, rozpoczął trasę koncertową promującą najnowsze wydawnictwo, został ambasadorem quebeckiej "Fundacji Walki z Rakiem" oraz trenerem wokalnym w cotygodniowym programie "Un Air de Famille" nadawanym w stacji "Radio-Canada". Po raz pierwszy zawitał także na Wschód ze swoim programem bożonarodzeniowym występując w trzech miastach, a w każdym towarzyszyła mu inna orkiestra symfoniczna. Rok 2013 to ponowne występy z „Notre Dame de Paris”, kontynuacja trasy koncertowej, występu w programie telewizyjnym oraz dalsza działalność charytatywna na rzecz fundacji.
10 kwietnia 2014 odbył się pierwszy koncert artysty w Polsce. Artysta wystąpił w warszawskiej Sali Kongresowej w ramach tournée promującego jego najnowszy album „Rendus la”.
W 2010 ożenił się z tancerką Mélanie Bergeron.
Linki zewnętrzne.
 

</doc>
<doc id="1472289" url="https://pl.wikipedia.org/wiki?curid=1472289" title="Miłość aseksualna">
Miłość aseksualna



</doc>
<doc id="1472290" url="https://pl.wikipedia.org/wiki?curid=1472290" title="Richard Knaak">
Richard Knaak



</doc>
<doc id="1472295" url="https://pl.wikipedia.org/wiki?curid=1472295" title="Edward Stafford">
Edward Stafford

Sir Edward Stafford (ur. 23 kwietnia 1819 w Edynburgu, zm. 14 lutego 1901 w Londynie) – nowozelandzki polityk, trzykrotnie piastujący urząd premiera Nowej Zelandii w czasie, gdy była jeszcze brytyjską kolonią.
Pochodził z zamożnej szkockiej rodziny, ukończył studia w Dublinie. W 1841 opuścił Wielką Brytanię. Początkowo zamierzał osiedlić się w Australii, ale po dwóch latach spędzonych w tym kraju ostatecznie wybrał Nową Zelandię, gdzie mieszkała już jego rodzina. Zamieszkał w Nelson i szybko stał się aktywnym uczestnikiem miejscowej polityki. W 1853 objął nowo utworzony urząd Superintendenta Prowincji Nelson, czyli szefa lokalnej administracji. Jego najważniejszym osiągnięciem na tym stanowisku było utworzenie sieci obowiązkowych, bezpłatnych i świeckich szkół.
W 1855 został członkiem parlamentu kolonii, a rok później jej premierem po tym, jak wcześniejsze administracje Henry’ego Sewella i Williama Foksa przetrwały zaledwie po 13 dni. Priorytetami jego ekipy stało się jasne określenie podziału kompetencji między władzami lokalnymi a centralnymi oraz zwiększenie stopnia niezależności władz autonomicznych od reprezentującego Londyn gubernatora. M.in. zapowiedział gubernatorowi, iż rząd nie będzie ponosił żadnych kosztów operacji, o których gubernator zadecyduje bez wcześniejszej zgody parlamentu. Okres jego urzędowania przypadł na czas trwania wojen maoryskich. Stafford zajmował w tej sprawie dość łagodne wobec Maorysów stanowisko, co rodziło konflikty z wieloma innymi politykami. Był to główny powód przegłosowania przez parlament wotum nieufności wobec niego w 1861, co zmusiło go do oddania władzy.
Po raz drugi objął tekę premiera w 1865 po tym, jak Frederick Weld zrezygnował z tego stanowiska z powodów zdrowotnych. Po raz kolejny starł się z władzami kolonialnymi w sprawie wojny maoryskiej, a przede wszystkim w kwestii, kto ma podejmować decyzje i ponosić koszty. Po trzech latach sporów zawarto porozumienie, na mocy którego koszty miały być dzielone między metropolię a kolonię, zaś najważniejsze decyzje odnośnie do dalszych kroków miały leżeć po stronie premiera Nowej Zelandii. Stafford przyjął mocno ugodową politykę wobec Maorysów, prosząc gubernatora o ułaskawienie ich ściganych wodzów i gwarantując ich przedstawicielom miejsca w parlamencie. Taka strategia nie przynosiła jednak najlepszych rezultatów i w 1869 premier przegrał wybory.
W 1872 Stafford po raz ostatni odzyskał władzę po tym, jak trzeci rząd Foksa upadł w wyniku rywalizacji między premierem a ministrem finansów Juliusem Vogelem. Jego ekipa miała jednak bardzo nikłą przewagę w parlamencie i dość szybko przegrała głosowanie nad wotum nieufności. Stafford próbował salwować się przedterminowymi wyborami, jednak gubernator odmówił ich rozpisania, wobec czego musiał zrezygnować ze stanowiska.
W 1878 ogłosił przejście na polityczną emeryturę i wyjechał do Anglii, gdzie prowadził rozległe interesy. Oferowano mu wysokie stanowiska w administracji kolonialnej w Australii lub Indiach, ale odmówił. Przyjął jedynie Order św. Michała i św. Jerzego. Zmarł w 1901 roku, dwa lata po swojej drugiej żonie Mary Bartley, z którą przeżył 40 lat. Pozostawił sześcioro dzieci.

</doc>
<doc id="1472298" url="https://pl.wikipedia.org/wiki?curid=1472298" title="Parco Ruffini">
Parco Ruffini

Parco Ruffini – park położony na zachodnich obrzeżach Turynu tuż przy administracyjnych granicach miasta przy Corso Trapani. Zajmuje powierzchnię ok. 130 tys. m². Park został otwarty 31 grudnia 1925 - nazywał się wówczas Parco Gerolamo Napoleone Bonaparte. Na terenie parku powstały liczne obiekty sportowe: hala sportowo-widowiskowa PalaRuffini, Stadio Primo Nebiolo, boiska do tenisa oraz gier zespołowych. 

</doc>
<doc id="1472305" url="https://pl.wikipedia.org/wiki?curid=1472305" title="Kościół św. Szczepana w Wilnie">
Kościół św. Szczepana w Wilnie

Kościół św. Szczepana w Wilnie – późnorenesansowy kościół w Wilnie zbudowany w latach 1600–1612.
Historia.
Kościół św. Szczepana był jednym z pierwszych zbudowanych na wileńskim przedmieściu. Powstał staraniem jezuity ks. Szymona Wysockiego. Pierwotnie pełnił funkcję świątyni szpitala św. Łazarza. Z czasem wokół obiektu powstał cmentarz, na którym początkowo grzebano ofiary zarazy i głodu, a później też osoby szanowane i zasłużone dla miasta m.in. niektórych profesorów Uniwersytetu Wileńskiego.
W 1715 roku przy kościele św. Szczepana powstał dom zakonny Bractwa św. Rocha, rzymskokatolickiego męskiego zgromadzenia opiekującego się chorymi. Później tj. w 1752 za sprawą ks. Józefa Stefana Turczynowicza przy kościele utworzony został rzymskokatolicki dom zakonny Mariawitek. Siostry Życia Maryi opiekowały się świątynią do 1864.
W 1794 roku, podczas bombardowania miasta przez wojska rosyjskie, kościół spłonął. Klasztor został zrujnowany, a następnie odbudowany ze środków sióstr mariawitek. Odbudowano go według projektu architekta Pietro Rossiego w latach 1801–1806 między innymi dzięki wsparciu finansowemu ze strony cara Pawła I, który będąc w Wilnie ofiarował 3 tysiące rubli w srebrze na jego restaurację.
W 1864 roku nakazem władz carskich skasowano zakon mariawitek, a zabudowania kościelne i klasztorne przekształcono w więzienie. W 1926 roku przykościelny klasztor nabył cech kamieniarzy z przeznaczeniem na magazyn. Wokół kościoła na dawnym cmentarzu powstał skład materiałów budowlanych.
W okresie międzywojennym w kościele odbywały się nabożeństwa. Po II wojnie światowej władze sowieckie ich jednak zakazały. Świątynia została zamknięta i taką pozostaje do dziś.
W latach 1975–1976 kościół został wyremontowany. Ponownie obiekt restaurowano na początku XXI wieku.
Architektura.
Kościół św. Szczepana posiada cechy późnego renesansu przechodzącego we wczesny barok, nie posiada wieży. Jest z zewnątrz bardzo skromny, posiada profilowany gzyms i wnęki pomiędzy pilastrami. Nie posiada bogatych dekoracji zewnętrznych.
Wyróżnia się spośród wileńskich kościołów konstrukcją wnętrza, nawa główna zakończona jest z obu stron apsydami. Świątynia ma bowiem oprócz nawy głównej tylko jedną nawę boczną – południową.
Przy świątyni istniał kiedyś cmentarz, na którym spoczęło wiele znamienitych postaci, m.in. przy południowej fasadzie świątyni znajduje się grób wileńskiego architekta Wawrzyńca Gucewicza. Spoczywa tu również filozof Józef Władysław Bychowiec, pierwszy tłumacz na język polski dzieł Kanta.

</doc>
<doc id="1472309" url="https://pl.wikipedia.org/wiki?curid=1472309" title="William J. Fallon">
William J. Fallon

William Joseph Fallon (ur. 30 grudnia 1944 w East Orange) – amerykański admirał, szef United States Central Command (USCENTCOM) od 16 marca 2007 do 11 marca 2008. Wcześniej pełnił m.in. funkcję zastępcy szefa operacji Marynarki Wojennej ("Vice Chief of Naval Operations" – VCNO) – październik 2000 – sierpień 2003, dowódcy United States Fleet Forces Command (USFLTFORCOM) – październik 2003 – luty 2005, dowódcy United States Pacific Command (USPACOM) – luty 2005 – marzec 2007. Po dymisji, spowodowanej przedstawianiem go przez media jako oponenta administracji George'a W. Busha, jego zastępcą został Martin Dempsey.

</doc>
<doc id="1472311" url="https://pl.wikipedia.org/wiki?curid=1472311" title="William Fallon">
William Fallon



</doc>
<doc id="1472312" url="https://pl.wikipedia.org/wiki?curid=1472312" title="Wąwóz Zbrza">
Wąwóz Zbrza



</doc>
<doc id="1472313" url="https://pl.wikipedia.org/wiki?curid=1472313" title="William Joseph Fallon">
William Joseph Fallon



</doc>
<doc id="1472315" url="https://pl.wikipedia.org/wiki?curid=1472315" title="Corso Trapani">
Corso Trapani

Corso Trapani – ulica biegnąca południkowo na zachodnich obrzeżach Turynu. Corso Trapani zaczyna się na skrzyżowaniu z Corso Francia na Piazza Rivoli i biegnie w kierunku południowym. Przy końcu ulicy znajduje się Parco Ruffini.

</doc>
<doc id="1472318" url="https://pl.wikipedia.org/wiki?curid=1472318" title="MLKS Baszta Bytów">
MLKS Baszta Bytów

Międzyzakładowy Ludowy Klub Sportowy Baszta Bytów – polski klub kolarski powstały w 1957.
Historia.
Założony w 1957, początkowo występował pod szyldem LKS Bytovia Bytów. Aktualna nazwa pojawiła się rok po założeniu. W latach 1969-1973, gdy patronat nad klubem sprawowała Gminna Spółdzielnia „Samopomoc Chłopska”, klub nosił nazwę LKS Spółdzielca. Przez wiele lat Baszta, prócz kolarskiej, składała się z innych sekcji m.in. siatkarskiej, tenisa stołowego, judo. W latach 1979-1992 pod szyldem klubu występowali również piłkarze. W 1993 powstała sekcja lekkoatletyczna.
Najsłynniejszym kolarzem Baszty Bytów jest Czesław Lang, wicemistrz z igrzysk olimpijskich w Moskwie.

</doc>
<doc id="1472320" url="https://pl.wikipedia.org/wiki?curid=1472320" title="Alfred Domett">
Alfred Domett

Alfred Domett (ur. 20 maja 1811 w Camberwell Grove w Anglii, zm. 2 listopada 1887 w Anglii) – brytyjski poeta i polityk. Blisko 30 lat swego życia spędził w Nowej Zelandii, której premierem był w latach 1862–1863.
Pochodził z rodziny angielskich przedsiębiorców, jego ojciec był armatorem statków. Studiował w St John’s College na Uniwersytecie Cambridge, jednak studiów nie skończył. Nie podjął też pracy adwokata, choć uzyskał stosowne uprawnienia. Zamiast tego przez blisko dziesięć lat prowadził życie literata, będąc blisko związanym z Robertem Browningiem. W 1842 kupił ziemię w Nowej Zelandii, w okolicach Nelson i przeniósł się na Antypody. Znalazł tam pracę w administracji kolonialnej, zaś w 1855 został wybrany do parlamentu kolonii. W latach 1862–1863 pełnił przez 14 miesięcy funkcję premiera. Podjął m.in. decyzje o przeniesieniu stolicy z Auckland do Wellington, a także szeroką akcję osiedlania w Nowej Zelandii nowych mieszkańców, dzięki czemu kolonia wzbogaciła się o 20 tysięcy dusz. 
Po odejściu ze stanowiska, pozostał we władzach Nowej Zelandii do 1871, pełniąc funkcję sekretarza (ministra) ds. ziemi. W tym samym roku powrócił do Anglii, gdzie skupił się na pisaniu, publikując m.in. swe najbardziej znane tomiki: "Ranolf and Amohia, a South Sea Day Dream" (1872) oraz "Flotsam and Jetsam" (1877). W 1880 został odznaczony Orderem św. Michała i św. Jerzego. Zmarł w 1887, w wieku 76 lat.

</doc>
<doc id="1472321" url="https://pl.wikipedia.org/wiki?curid=1472321" title="Luck Mervil">
Luck Mervil

Luck Mervil (ur. 20 października 1967 w Port-au-Prince) – haitańsko-kanadyjski aktor, piosenkarz i kompozytor.
Mervil urodził się na Haiti. Kiedy miał cztery lata, jego rodzina przeniosła się do Montrealu, a gdy miał dwanaście lat rodzina zamieszkała w Nowym Jorku. W wieku siedemnastu lat powrócił do Montrealu.

</doc>
<doc id="1472322" url="https://pl.wikipedia.org/wiki?curid=1472322" title="Okręg wyborczy Southampton">
Okręg wyborczy Southampton

Okręg wyborczy Southampton powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Southampton. Został zlikwidowany w 1950 r.

</doc>
<doc id="1472334" url="https://pl.wikipedia.org/wiki?curid=1472334" title="Stadio Primo Nebiolo">
Stadio Primo Nebiolo

Stadio Primo Nebiolo – stadion lekkoatletyczny w Turynie. Obiekt znajduje się na terenie Parco Ruffini przy Corso Trapani na zachodnich przedmieściach miasta. Rokrocznie odbywa się tu międzynarodowy mityng lekkoatletyczny - Memoriał Primo Nebiolo. Z centrum docierają tutaj linie autobusowe 2, 56, 66, 71.

</doc>
<doc id="1472336" url="https://pl.wikipedia.org/wiki?curid=1472336" title="Ewa Stangrodzka">
Ewa Stangrodzka

Ewa Urszula Stangrodzka-Kozłowska (ur. 1951 w Ciechanowie) – polska dziennikarka, reporterka, publicystka, przewodnik turystyczny, pilot wycieczek krajowych i zagranicznych, poetka. Współzałożycielka i pierwsza prezes Oddziału Ciechanowskiego Autorów Polskich (od 2007 roku). Autorka przewodników i projektów turystycznych oraz tomików poezji.
Życiorys.
Jest autorką trzech tomików poetyckich: „Kamień czasu” (1997), „Siedem Łez” (2008), "Kiedy zakwitną mandale" (2022) oraz współautorem przewodnika turystycznego po Północnym Mazowszu „Są takie miejsca” wydanego przez PTTK O/Ciechanów (2006). Jej utwory znalazły się w kilkudziesięciu wydawnictwach m.in. w Ciechanowskich Almanachach Poezji wydawanych przez Klub i Stowarzyszenie Pracy Twórczej w Ciechanowie, Działdowskich Almanachach Poezji, „Poezji dzisiaj”, Ciechanowskich Zeszytach Literackich, Antologii Poezji Polskiej wydawanej przez OC/SAP Warszawa, wydawnictwach pokonkursowych w Otwocku, Warszawie, Tarnowie, Płocku i Ciechanowie. Jest laureatką wielu konkursów poetyckich, m.in. zdobywczynią statuetki Złoty Klucz Ciechanowa. Pod jej redakcją ukazało się kilka almanachów poezji oraz tomików autorskich (Edwarda Raka i Stefana Chojnowskiego). Jej utwory poetyckie tłumaczono na język węgierski i niemiecki. Jest autorką kilkudziesięciu reportaży i kilkuset tekstów publikowanych w Tygodniku Ciechanowskim i Mazowieckim. Przez wiele lat działała w Klubie i Stowarzyszeniu Pracy Twórczej przy PCKiSz w Ciechanowie i w Polskim Towarzystwie Turystyczno-Krajoznawczym (była członkiem zarządu oddziału PTTK, jest przewodniczącą ciechanowskiego Koła Przewodników Terenowych). Jest członkiem Zarządu Towarzystwa Miłośników Ziemi Ciechanowskiej. Jest także inicjatorem i organizatorem wielu imprez kulturalnych.
Odznaczenia i wyróżnienia.
Została odznaczona m.in. odznakami: Zasłużony dla Województwa Ciechanowskiego i Zasłużony dla Ciechanowa oraz nadane przez Ministra Kultury - Zasłużony Działacz Kultury i Zasłużony dla Kultury Polskiej. Została uhonorowana Medalem im. Aleksandra Patkowskiego, przyznawanym za zasługi dla idei regionalizmu, Zasłużony Przewodnik PTTK przyznawanym przez ZG PTTK, a także Przyjaciel Dziecka, przyznawanym przez TPD. W 2016 roku uhonorowana została Nagrodą im. Stefana Żeromskiego, natomiast w 2019 roku Nagrodą Bolesława Prusa, przyznawanymi przez Zarząd Główny Stowarzyszenia Autorów Polskich. W 2022 otrzymała medal pamiątkowy Pro Masovia, nadany przez Marszałka Województwa Mazowieckiego.

</doc>
<doc id="1472348" url="https://pl.wikipedia.org/wiki?curid=1472348" title="Katarzyna Eugenia Tyszkiewiczówna">
Katarzyna Eugenia Tyszkiewiczówna

Katarzyna Eugenia Tyszkiewiczówna herbu Leliwa (ur. ok. 1610, zm. marzec 1646) – polska szlachcianka, dziedziczka rodziny Tyszkiewiczów.
Jedyna córka Janusza Tyszkiewicza Skumina i Barbary Naruszewicz, córki Stanisława, ciwuna wileńskiego. 
Zamężna trzykrotnie: 
Po śmierci drugiego męża liczne jego majątki stały się przedmiotem sporu między Katarzyną Eugenią a jej teściem i pozostałymi krewnymi byłego męża. Obciążona długami po rozrzutnym małżonku, Katarzyna postanowiła poślubić księcia Radziwiłła. Jednak jej małżeństwo z Aleksandrem Ludwikiem Radziwiłłem doprowadziło do poszerzenia konfliktu z byłym teściem, a później także z Jeremim Wiśniowieckim, który został wyznaczony na opiekuna jej dzieci, o spadek po poprzednim mężu i teściu (księciu Konstantym Wiśniowieckim, który zmarł w 1641). Konflikt zakończył się w 1642, gdy Katarzyna niespodziewanie wystąpiła o rozwód z Aleksandrem oddając się z synami pod opiekę Jeremiego. Małżeństwo z Radziwiłłem zostało unieważnione, a pretekstem było pokrewieństwo ze zmarłym, drugim mężem Katarzyny. Aleksander ustąpił pod warunkiem zachowania posagu byłej żony. Ostatnie lata życia Katarzyna spędziła na walce o spadek po ojcu i procesach z wierzycielami. Skazana w końcu przez trybunał lubelski za długi na banicję oddała swój los w ręce Jeremiego, który ostatecznie obronił ją przed niekorzystnymi konsekwencjami wyroku. Zmarła najprawdopodobniej w marcu 1646 roku i została pochowana w Zbarażu.

</doc>
<doc id="1472351" url="https://pl.wikipedia.org/wiki?curid=1472351" title="Fola Esch">
Fola Esch

Cercle Sportif Fola Esch – luksemburski klub piłkarski z siedzibą w mieście Esch-sur-Alzette.
Historia.
Klub założony został 9 grudnia 1906 roku przez brytyjskiego profesora pod nazwą "Football and Lawn Tennis Club Esch". Nowy klub był pierwszym klubem piłkarskim w Luksemburgu. Barwy w biało-czerwone pasy przyjęte zostały w 1907 roku. W 1910 klub połączył się z drużyną "FC Nerva", przyjmując do dziś stosowaną nazwę "Cercle Sportif Fola Esch".
Początkowo był to najlepszy klub w kraju, który w latach 1918-1924 zdobył cztery tytuły mistrzowskie i dwa Puchary Luksemburga, w tym w 1924 podwójną koronę. Następny tytuł mistrzowski "Fola" zdobyła w 1930 i jak dotąd był to ostatni taki sukces klubu. W 1935 klub przeniósł się na obecny stadion Stade Émile Mayrisch. W czasie okupacji niemieckiej podczas II wojny światowej w latach 1940-1944 klub występował pod nazwą "Rote Erde Esch". Ostatnią zdobyczą klubu był Puchar Luksemburga w 1955 roku. W późniejszym okresie klub stracił pozycję czołowego klubu w kraju, a w sezonie 1957/58 zajął ostatnie miejsce w tabeli i po raz pierwszy w historii spadł do II ligi – jednak tylko na rok. Także przedostatnie miejsce w sezonach 1959/60 i 1962/63 doprowadziło do drugiego (na jeden sezon) i trzeciego spadku. "Fola" w latach 1963-1968 grała w II lidze, a krótki epizod I-ligowy w sezonie 1968/69 zakończyła na ostatnim miejscu.
Kolejny powrót do I ligi zrodził nadzieję na powrót do czołówki, gdy "Fola" w sezonie 1972/73 zajęła w mistrzostwach kraju 3. miejsce oraz dotarła do finału Pucharu Luksemburga. Drugi z tych sukcesów pozwolił klubowi na start w europejskich pucharach – w Pucharze Zdobywców Pucharów w sezonie 1973/74. Pierwszy przeciwnik, bułgarski klub Beroe Stara Zagora, okazał się zdecydowanie za silny. Na wyjeździe "Fola" przegrała aż 0:7. Również w rewanżu na własnym stadionie piłkarze luksemburskiego klubu nie zdołali zagrozić przybyszom i przegrali 1:4. W następnych latach klub spisywał się słabiej, aż w sezonie 1975/76 po zajęciu ostatniej pozycji w tabeli kolejny raz opuścił najwyższą ligę.
Przez kilkanaście lat "Fola" była czołowym klubem II ligi Luksemburga, aż w końcu w sezonie 1988/89 ponownie awansowała do I ligi. Powrót był bardzo udany i w sezonie 1989/90 klub zajął 3. miejsce, jednak w następnym sezonie znów doszło do spadku, choć tylko na rok. Następny spadek miał miejsce w sezonie 1993/94.
W latach 90., gdy Luksemburg ogarnięty został przez falę konsolidacji klubów, "Fola" otrzymała propozycję fuzji ze swym potężniejszym sąsiadem, klubem Jeunesse Esch, którą zdecydowanie odrzuciła. W sezonie 1999/2000 II ligowa "Fola" spadła aż do III ligi. W sezonie 2002/03 klub powrócił do II ligi. W sezonie 2004/05 "Fola" po raz drugi w historii spadła do III ligi luksemburskiej, jednak już w następnym sezonie awansowała z powrotem do II ligi. W sezonie 2006/07 klub zajął 3. miejsce i zakwalifikował się do barażu o awans do I ligi, który jednak przegrał z klubem Victoria Rosport. W sierpniu 2007 zespół doznał znaczącego wzmocnienia, ponieważ kontrakt z klubem "Fola" podpisał Mustapha Hadji, były pomocnik reprezentacji Maroka.
W sezonie 2007/08 "Fola" zajęła 2. miejsce w II lidze i awansowała do najwyższej ligi Luksemburga.

</doc>
<doc id="1472352" url="https://pl.wikipedia.org/wiki?curid=1472352" title="Stopień dyplomatyczny">
Stopień dyplomatyczny

Stopień dyplomatyczny – stopień nadawany członkom personelu dyplomatycznego przez Ministerstwo Spraw Zagranicznych państwa, które wysyła dyplomatów. Stopnie określają rangę, pozycję w hierarchii i zakres pracy danego dyplomaty. 
Konwencja wiedeńska o stosunkach dyplomatycznych ustaliła następujące stopnie dyplomatyczne:
Dla szefów misji dyplomatycznych:
Chargées d'affaires są akredytowani przy ministrze spraw zagranicznych, w przeciwieństwie do posłów i ambasadorów, którzy są akredytowani przy głowie państwa.
Dla członków misji dyplomatycznej:
Najniższym stopniem jest attaché. Stopnie dyplomatyczne nie są stanowiskami pracy, tylko rangami, toteż może się zdarzyć, że na danej placówce będzie trzech radców i ani jednego attaché. Do szefa placówki państwa obcego (gdy funkcję tę pełni ambasador lub poseł) mówi się per "Wasza Ekscelencjo"
W Polsce, ustawa o służbie zagranicznej dopuszcza jedynie następujące stopnie dyplomatyczne:
Stopnie dyplomatyczne dzielą się na klasy. Klasa różnicuje szefów misji dyplomatycznej jedynie w protokole i precedencji. 
Odpowiednio szefowie misji dyplomatycznej mogą należeć do jednej z trzech klas:

</doc>
<doc id="1472356" url="https://pl.wikipedia.org/wiki?curid=1472356" title="Noel Redding">
Noel Redding

Noel David Redding (ur. 25 grudnia 1945 w Folkestone w Anglii, zm. 11 maja 2003 w Country Cork w Irlandii) – brytyjski gitarzysta rockowy, sławę uzyskał grając jako basista w The Jimi Hendrix Experience.
Życiorys.
Jako dziewięciolatek, Noel Redding grał na skrzypcach w szkole muzycznej, następnie na mandolinie i ostatecznie na gitarze. Jego pierwsze występy przed publicznością odbywały się w Hythe Youth Club oraz w Harvey Grammar School w Hythe w hrabstwie Kent.
Pierwszymi zespołami Noela Reddinga były:
Pete Kircher (wokal w '62 perkusja).
W wieku 17 lat został profesjonalnym muzykiem i regularnie koncertował w Szkocji i w Niemczech, razem z grupą Neil Landon i The Brunettes, założoną w roku 1962 oraz The Loving Kind założonej w październiku 1965 roku. W październiku 1966 r. został wybrany przez Chasa Chandlera na basistę The Jimi Hendrix Experience. W 1969 odszedł z zespołu z powodu nieporozumień oraz częstych kłótni z Jimim Hendrixem. Ostatni koncert Noela Reddinga z The Experience miał miejsce w czerwcu 1969 podczas Denver Pop Festival. Mimo iż występował w innych zespołach przed i po śmierci Hendrixa, nigdy nie odniósł wielkiego sukcesu. W 1972 roku Redding odszedł z przemysłu muzycznego i osiedlił się w Clonakilty w Irlandii.
W 1968, na krótko przed opuszczeniem The Experience, muzyk wraz z innymi muzykami z hrabstwa Kent, którymi byli: Neil Landon (wokalista The Brunettes), Jim Leverton oraz Eric Dillon – doprowadził do powstania formacji Fat Mattress. Przez krótki czas grał z nimi także Martin Barre, na krótko przed dołączeniem do Jethro Tull. Wiosną 1969 roku menedżer grupy Chas Chandler wysłał ją do Stanów Zjednoczonych razem z The Jimi Hendrix Experience, zaś w czerwcu załatwił kontrakt na nagranie płyty w Polydor Records. 15 sierpnia 1969 wyszedł ich debiutancki album "Fat Mattress". Wydana w 1970 roku płyta "Fat Mattress II" okazała się słabsza od poprzedniego krążka, w związku z czym firma Polydor nie przedłużyła kontraktu i wkrótce zespół zakończył działalność.
Menedżer Jimiego Hendrixa, Michael Jeffery krótko po słynnym Festiwalu Woodstock, próbował reaktywować The Experience w oryginalnym składzie. W tym okresie opublikowano wywiady Hendrixa, Reddinga oraz Mitchella w magazynie Rolling Stone, lecz nie przyniosło to żadnego skutku. Noel zajął się więc innymi projektami muzycznymi.
W Los Angeles dołączył do zespołu hard rockowego Road, który nagrał jeden album, zatytułowany tak samo jak nazwa grupy, czyli "„Road”" (1972).
W 1972 Noel Redding przeprowadził się do Irlandii, gdzie założył zespół The Noel Redding Band. W składzie znaleźli się: Eric Bell z Thin Lizzy, Dave Clark, Les Sampson oraz Robbie Walsh. Grupa nagrała dwa albumy dla wytwórni RCA, odbyła trzy tournée w Holandii, dwa w Anglii i jedno w Irlandii. Ponadto The Noel Redding Band odbył krótką dziesięciodniową trasę po Stanach Zjednoczonych. Zespół rozpadł się z powodu nieporozumień z wydawcą.
W swojej książce "Are you experienced?" (napisanej wspólnie z Carol Appleby) Redding opowiada o tym jak został odcięty od zysków ze sprzedaży nagrań The Jimi Hendrix Experience. W 1974 roku został zmuszony do sprzedaży swoich praw do tantiem z nagrań The Experience. Otrzymał 100 tysięcy funtów jako rekompensatę, po tym jak dowiedział się od wydawcy, iż nagrania The Experience nie będą więcej wydawane. Miało to miejsce w czasach przed wynalezieniem płyt CD i DVD, których z nagraniami Hendrixa sprzedano miliony. Do końca swojego życia Redding na drodze sądowej planował odzyskać swoje pieniądze, szacowane na 3,026 mln funtów, od wydawców Jimiego Hendrixa.
Noel Redding sporadycznie nagrywał jako sideman i występował, okazjonalnie biorąc udział w sesjach nagraniowych wykonawców takich jak: Thin Lizzy, czy Traffic. Ponadto w 1993 roku występował razem z grupą rockową Phish.
Znaleziono go martwego w jego domu w Country Cork, 11 maja 2003 roku. Nie ustalono dokładnej przyczyny jego śmierci. Miał 57 lat. Mieszkańcy Ardfield wystawili tablicę upamiętniającą jego dokonania.
W roku 2004 wytwórnia Experience Hendrix, LLC wydała płytę "Noel Redding: The Experience Sessions". Poza wydanymi wcześniej nagraniami („She’s So Fine” i „Little Miss Strange”) płyta zawiera rzadkie i wcześniej niepublikowane utwory Reddinga, nagrane wspólnie z zespołem The Experience. Większość nagrań to tzw. outtakes z płyt „” i „Electric Ladyland”, które zawierają nagrania z Reddingiem grającym na gitarze i Hendrixem grającym na basie. Album zawiera także nagraną na żywo wersję utworu „Red House” z Reddingiem grającym na gitarze rytmicznej.

</doc>
<doc id="1472358" url="https://pl.wikipedia.org/wiki?curid=1472358" title="Apalone ferox">
Apalone ferox



</doc>
<doc id="1472360" url="https://pl.wikipedia.org/wiki?curid=1472360" title="Janusz Wiśniowiecki (1599–1636)">
Janusz Wiśniowiecki (1599–1636)

Janusz Wiśniowiecki (ur. czerwiec 1599 zm. 9 listopada 1636) – książę, koniuszy wielki koronny w latach 1633-1636, starosta krzemieniecki w latach 1627-1636. 
Najstarszy syn Konstantego Wiśniowieckiego i jego pierwszej żony Anny Zahorowskiej.
Był starannie wykształcony, także za granicą, gdzie najdłużej przebywał we Włoszech. W trakcie zagranicznych wojaży brał również udział w kampaniach militarnych. Przez pewien czas służył w armii księcia sabaudzkiego Karola Emanuela I. Podczas swojej drugiej podróży na Zachód przystąpił do armii hiszpańskiej Ambrosio Spinoli, pod którego rozkazami brał udział w zwycięskim dla Hiszpanów oblężeniu Bredy (1624–1625).
Także w kraju Janusz Wiśniowiecki interesował się sprawami militarnymi, kilkukrotnie brał udział w walkach z Tatarami, dowodząc własnymi wojskami. Wielokrotnie wybierany posłem z sejmiku łuckiego, należał do stronnictwa "zamoyszczyków" – przyjaźnił się z podkanclerzem Tomaszem Zamoyskim. Do znaczenia doszedł po śmierci Jerzego Zbaraskiego (1631), ostatniego przedstawiciela tego rodu, po którym Janusz odziedziczył wraz z siostrą Heleną znaczne dobra na Wołyniu, ze Zbarażem na czele. Majętności te pozwoliły mu na wystawne życie, choć wkrótce obciążył je znacznymi długami. W odróżnieniu od innych przedstawicieli swego rodu był człowiekiem ugodowym i spokojnym. Cenił wysoką kulturę, której był hojnym mecenasem. Jego protegowanym był poeta Samuel Twardowski, który wydawał dzięki Januszowi swe dzieła, a w testamencie otrzymał od księcia wieś Zarubińce.
19 września 1627 roku wziął w Wilnie ślub z Katarzyną Eugenią Tyszkiewicz, z którą doczekał się dwóch synów: Dymitra Jerzego Wiśniowieckiego i Konstantego Krzysztofa Wiśniowieckiego.
Podpisał "pacta conventa" Władysława IV Wazy w 1632 roku.
Poseł na sejmy ekstraordynaryjne 1634 i 1635 roku.
Książę nie był dobrego zdrowia, choć nie wiadomo dokładnie na jakie konkretnie dolegliwości cierpiał. Zmarł 9 listopada 1636 pozostawiając spore długi. Po jego śmierci Samuel Twardowski napisał o nim panegiryk "Książę Wiśniowiecki Janusz".

</doc>
<doc id="1472361" url="https://pl.wikipedia.org/wiki?curid=1472361" title="Cercle Sportif Fola Esch">
Cercle Sportif Fola Esch



</doc>
<doc id="1472362" url="https://pl.wikipedia.org/wiki?curid=1472362" title="Apalone spinifera">
Apalone spinifera



</doc>
<doc id="1472367" url="https://pl.wikipedia.org/wiki?curid=1472367" title="CS Fola Esch">
CS Fola Esch



</doc>
<doc id="1472370" url="https://pl.wikipedia.org/wiki?curid=1472370" title="Ulica Ryszarda Berwińskiego w Poznaniu">
Ulica Ryszarda Berwińskiego w Poznaniu

Ulica Berwińskiego – krótka, lecz ruchliwa ulica leżąca na Łazarzu, na obszarze jednostki pomocniczej Osiedle Św. Łazarz w Poznaniu. Biegnie ze wschodu na zachód, łącząc ul. Głogowską z ul. Matejki. Dawniej w tym miejscu płynął strumień, kierujący się w stronę Wildy. Jej przedłużenie w kierunku wschodnim to ul. Kanałowa, a ku zachodowi – plac i ul. Wyspiańskiego. Została wytyczona około 1900 r. i nosiła niemiecką nazwę Barthstrasse. Po odzyskaniu niepodległości w 1919 r. jej patronem został Ryszard Berwiński. Północną pierzeję ulicy stanowi Park Wilsona, oddzielony betonową ażurową balustradą z balaskami, projektu (wraz z nadal czynnym szaletem podziemnym) Władysława Czarneckiego z lat 20. XX w.
Po stronie południowej znajdują się trzy różnorodne budynki. Nr 1 to boczne skrzydło kamienicy przy ul. Głogowskiej, wzniesionej w latach 1927–1928 przez Władysława Czarneckiego. Wielkie prostokątne okno w połaci dachowej należało przed 1939 r. do atelier rzeźbiarza Ludwika Pugeta. Po II wojnie światowej wiele lat dach był zwieńczony charakterystycznym neonem zachęcającym do zwiedzania pobliskiej Palmiarni.
Pod nr 2/4 wznosi się okazały trzypiętrowy budynek Szkoły Podstawowej nr 26, noszącej imię Ryszarda Berwińskiego. Został wzniesiony w latach 1903–1905 według projektu Heinricha Grüdera jako Szkoła Średnia (niem. "Mittelschule"), następnie Szkoła Wydziałowa, w stylu niemieckiego neorenesansu. Elewacje licowane są żółtą cegłą. W szczycie ryzalitu środkowego umieszczony jest zegar. Zwracają uwagę starannie wykonane portale z czerwonego piaskowca. Mieści się tu również szkolne schronisko młodzieżowe.
Budynek nr 5 to elegancka willa z 1908 r., zapewne projektu Paula Genge, zbudowana dla prawnika Paula Ueckera. Ozdobiona jest neoklasycystyczną dekoracją sztukatorską, w tym kopiami antycznych reliefów. W okresie międzywojennym należała do znanego fabrykanta wódek i likierów, Artura Gaede, później mieścił się tu konsulat francuski. W latach okupacji stała się rezydencją niemieckiego gauleitera Arthura Greisera. Po wojnie została siedzibą rozgłośni poznańskiej Polskiego Radia – obecnie Radio Poznań.

</doc>
<doc id="1472375" url="https://pl.wikipedia.org/wiki?curid=1472375" title="Igor Kantorowski">
Igor Kantorowski

Igor Kantorowski (ur. w 1956 w Płońsku) – polski poeta, dziennikarz i publicysta.
Życiorys.
Ukończył studia polonistyczne w Olsztynie. Wydał dziewięć tomików poezji: "Harce pogody" (1982), "Madonna ciemności" (1997), "Taki teatr" (1999), "Moje miasto" (2000), "Za szybą" (2004), "Zastygła twarz anioła" (2006), "Wiolonczelistka" (2007), "Trzy poematy" (2007), "Turysta" (2008).
Publikacje.
Publikował prozę, poezję, krytykę literacką, filmową i plastyczną oraz eseistykę. Jego różne formy krytyczno-literackie drukowane były m.in. w czasopismach "Twórczość", "Literatura", "Magazyn Literacki", "Akant", "Metafora", "Dekada Literacka", "Opcje", "Fraza", "Nawias" i inne. Laureat konkursów literackich, członek Związku Literatów Polskich Oddział w Ciechanowie (do 2009), członek założyciel Związku Literatów na Mazowszu. 
Wydawnictwo.
Wydał dziewięć tomików poezji: 

</doc>
<doc id="1472381" url="https://pl.wikipedia.org/wiki?curid=1472381" title="LZS Baszta Bytów">
LZS Baszta Bytów



</doc>
<doc id="1472382" url="https://pl.wikipedia.org/wiki?curid=1472382" title="Bernhard Schlink">
Bernhard Schlink

Bernhard Schlink (ur. 6 lipca 1944 w Bielefeld) – niemiecki profesor nauk prawnych oraz powieściopisarz.
Dzieciństwo i rodzina.
Ojciec Schlinka, Edmund, był profesorem teologii w Heidelbergu, a jego dziadek, Wilhelm Schlink – profesorem mechaniki. Jego ciotka Basilea Schlink była ewangelicką założycielką zakonu. Jego szwagier, Klaus Engelhardt, to były ewangelicki biskup regionu Badenii, jak i były członek rady Niemieckiego Kościoła Ewangelickiego w Niemczech.
Tuż po narodzinach Bernhard Schlink wraz z rodziną przeniósł się do Heidelbergu, gdzie spędził dzieciństwo. Był stypendystą konwentu studenckiego Ewangelickiego Dzieła Kształcenia Villigst (niem. Das evangelische Studienwerk Villigst).
Schlink jako prawnik.
Schlink studiował prawo na Uniwersytecie w Heidelbergu (niem. "Ruprecht-Karls-Universität Heidelberg") oraz na Wolnym Uniwersytecie Berlina (niem. "Freie Universität Berlin"). Był aktywny jako asystent naukowy na uniwersytetach w Darmstadt, Bielefeld i Fryburgu. Doktoryzował się w roku 1975 w naukach prawnych (na podstawie rozprawy doktorskiej „Rozwaga w prawie konstytucyjnym”) i habilitował się w roku 1981 we Fryburgu Bryzgowijskim (praca: „Pomoc urzędowa: Przyczynek do nauki podziału władzy w administracji, 1982). Przed stowarzyszeniem niemieckich wykładowców prawa mówił podczas posiedzenia w roku 1989 w Hanowerze o „Zmaganiach w technicznym i naukowym rozwoju w prawie administracyjnym”.
Od roku 1982 do 1991 był profesorem prawa na Uniwersytecie w Bonn (niem. "Rheinischen Friedrich-Wilhelms-Universität"), a następnie, od 1991 do 1992, na Uniwersytecie Johanna Wolfganga Goethego we Frankfurcie nad Menem (niem. "Johann Wolfgang Goethe-Universität"). Od 1992 roku zajmuje stanowisko wykładowcy na Uniwersytecie Humboldtów w Berlinie w zakresie prawa publicznego i filozofii prawa.
Jego zakres badań to:
Od 1987 do 2005 był sędzią trybunału konstytucyjnego okręgu Nadrenii Północnej-Westfalii w Münster.
W sierpniu 2005 roku reprezentował rząd Niemiec w postępowaniu przed niemieckim trybunałem konstytucyjnym w odniesieniu do pozwów dwóch niemieckich posłów przeciw decyzji prezydenta Niemiec Köhlera o rozwiązaniu Bundestagu i rozpisaniu nowych wyborów.
Bernhard Schlink jest członkiem kuratorium pierwszego w Niemczech prawniczego czasopisma internetowego „Humboldt Forum Recht”. Mieszka w Bonn i Berlinie.
Jednym z jego uczniów jest Ralf Poscher z Uniwersytetu w Bochum.
Schlink jako pisarz.
Bernhard Schlink bardzo wcześnie zaczął pisać literackie teksty. W wieku 8 lat w dramacie „Bratobójstwo” opisał swoją sprzeczkę z bratem Wilhelmem. W okresie młodzieńczym powstały sonety poświęcone jego nieszczęśliwej miłości. W 1987 razem z Walterem Poppem napisał powieść „Selbs Justiz”. Opowiada w niej historię 68-letniego prywatnego detektywa Gerharda Selba, który przy rozwiązaniu sprawy kryminalnej konfrontuje się z własną przeszłością. Podczas uroczystości „Criminale” w 1989 roku Schlink otrzymał nagrodę „Friedrich-Glauser-Preis” za powieść kryminalną „Die gordische Schleife”. Za książkę pt. „Lektor” (niem. Vorleser) otrzymał nagrody: „Hans-Fallada-Preis (1997)”, Włoską Nagrodę Literacką (1997), Prix Laure Bataillon (najlepiej dotowana nagroda za przetłumaczoną literaturę, 1997) oraz nagrodę „WELT-Literaturpreis” gazety „Die Welt” (1999).
„Lektor” został przetłumaczony na 39 języków i był pierwszą niemiecką książką, która osiągnęła pierwsze miejsce na liście bestsellerów New York Timesa. W 2007 roku zaczęły się prace nad ekranizacją w Berlinie, Görlitz i Kolonii.

</doc>
<doc id="1472388" url="https://pl.wikipedia.org/wiki?curid=1472388" title="Pelodiscus sinensis">
Pelodiscus sinensis



</doc>
<doc id="1472389" url="https://pl.wikipedia.org/wiki?curid=1472389" title="Szkolne oceny">
Szkolne oceny



</doc>
<doc id="1472392" url="https://pl.wikipedia.org/wiki?curid=1472392" title="Antal Szabó">
Antal Szabó

Antal Szabó także Antal Steinbach (ur. 4 września 1910 w Budapeszcie, zm. 21 kwietnia 1958 w RFN) – węgierski piłkarz, bramkarz. Srebrny medalista MŚ 38. Długoletni zawodnik Hungárii.
Karierę zaczynał w Soroksári AC. Piłkarzem Hungárii został na początku lat 30. i szybko stał się ważną częścią zespołu. Dwukrotnie zdobywał tytuł mistrza Węgier (1936, 1937). W reprezentacji Węgier zagrał 42 razy. Debiutował w 1932, ostatni raz zagrał w 1939. Brał udział w MŚ 34 i wystąpił w dwóch meczach. Podczas MŚ 38 zagrał w trzech spotkaniach, w tym w przegranym finale z Włochami.
Szabo gdy dowiedział się, iż Benito Mussolini miał zagrozić włoskim graczom przed finałem słowami "Zwycięstwo, albo śmierć"(prawdziwość tej wypowiedzi włoskiego dyktatora jest kwestionowana) powiedział, że cieszy się bo "puścił cztery gole, ale ocalił życie jedenastu ludziom"

</doc>
<doc id="1472393" url="https://pl.wikipedia.org/wiki?curid=1472393" title="Antal Szabo">
Antal Szabo



</doc>
<doc id="1472401" url="https://pl.wikipedia.org/wiki?curid=1472401" title="Podstawowe tożsamości trygonometryczne">
Podstawowe tożsamości trygonometryczne



</doc>
<doc id="1472405" url="https://pl.wikipedia.org/wiki?curid=1472405" title="Sigma Xi">
Sigma Xi

Towarzystwo Badań Naukowych Sigma Xi ("Sigma Xi: The Scientific Research Society") – międzynarodowe stowarzyszenie non-profit, założone w 1886 roku w Cornell University dla uhonorowania najwybitniejszych przedstawicieli wszystkich dyscyplin naukowych i zainicjowania współpracy pomiędzy nimi. Celem towarzystwa jest wspieranie i promocja oryginalnej pracy naukowej. W tym celu Sigma Xi wydaje magazyn American Scientist, przyznaje granty naukowe wyróżniającym się studentom i sponsoruje różne programy wspierające etykę w badaniach naukowych i w edukacji, a także współpracę międzynarodową. 
Duży nacisk kładzie też na badania interdyscyplinarne, współpracę nauki z przemysłem (badania stosowane) oraz rozwój laboratoriów rządowych. 
Ponad 200. członków Sigma Xi otrzymało Nagrody Nobla, m.in. Albert Einstein, Enrico Fermi, Linus Pauling, Francis Crick i James Watson. 
Obecnie organizacja liczy ok. 60 tys. członków, pochodzących z ponad 100 krajów. Główna siedziba Sigma Xi znajduje się w Research Triangle Park w Karolinie Północnej. Organizacja posiada 500 oddziałów, rozrzuconych po całym świecie, .

</doc>
<doc id="1472406" url="https://pl.wikipedia.org/wiki?curid=1472406" title="Palce ręki">
Palce ręki



</doc>
<doc id="1472407" url="https://pl.wikipedia.org/wiki?curid=1472407" title="Palec obrączkowy">
Palec obrączkowy



</doc>
<doc id="1472408" url="https://pl.wikipedia.org/wiki?curid=1472408" title="Jarosław Trześniewski-Kwiecień">
Jarosław Trześniewski-Kwiecień

Jarosław Trześniewski-Kwiecień (ur. 27 stycznia 1961 w Mławie) – polski prawnik, poeta, prozaik, eseista, publicysta, sędzia w stanie spoczynku specjalizujący się w problematyce ksiąg wieczystych, historyk.
Życiorys.
Absolwent Liceum Ogólnokształcącego im. Stanisława Wyspiańskiego w Mławie i Wydziału Prawa i Administracji Uniwersytetu Warszawskiego. Współzałożyciel Związku Twórców Ziemi Zawkrzeńskiej oraz współorganizator Tygodni Kultury Chrześcijańskiej. Przez wiele lat sędzia i przewodniczący Wydziału Ksiąg Wieczystych Sądu Rejonowego w Mławie.
Publikował m.in. na łamach czasopism: "Literatura", "Powściągliwość i Praca", "Więź", "Pismo Literacko-Artystyczne", "Nowy Medyk", "Integracje, 44", "Bliza", a także w prasie regionalnej ("Sedno", "Tygodnik Ciechanowski", "Dziennik Pojezierza", "Gazeta Mławska", "Dwutygodnik Mławski", "Wiadomości Mławskie", "Głos Mławy", "Kolęda", "Kurier Mławski", "Te Deum"). Współautor almanachów i kilku antologii poezji Związku Twórców Ziemi Zawkrzeńskiej oraz pracy "Wpisy do ksiąg wieczystych" (wraz z Piotrem Borkowskim; 2002, 2008).
Do najważniejszych osób, które poznał zalicza Jana Twardowskiego i Annę Kamieńską a najważniejszymi wierszami są: „Ci koczujący apatrydzi”, „Pomiędzy gwiazdami” i „Nazwać po imieniu”.

</doc>
<doc id="1472412" url="https://pl.wikipedia.org/wiki?curid=1472412" title="Marian Grotowski (fizyk)">
Marian Grotowski (fizyk)

Marian Grotowski (ur. 8 września 1882 w Rawie Mazowieckiej, zm. 28 stycznia 1951 w Łodzi) – polski fizyk, profesor Wolnej Wszechnicy Polskiej, współorganizator i prorektor Uniwersytetu Łódzkiego.
Życiorys.
Był synem Józefa Grotowskiego (1842-1914), Sybiraka, rejenta w Rawie Mazowieckiej i Konstancji z Bardzkich (1846-1926); jego brat Żelisław Grotowski był dr. ekonomii, bibliotekarzem w Muzeum Polskim w Rapperswilu, historykiem przemysłu, żołnierzem Legionów Polskich.
Marian Grotowski ukończył III gimnazjum w Warszawie, studiował na Cesarskim Uniwersytecie Warszawskim, a następnie na Uniwersytecie we Fryburgu szwajcarskim, uzyskał tu w 1909 r. stopień doktora na podstawie pracy: "L'effet photoélectrique et la phosphorescence" (opublikowanej w Paryżu w 1910).
Był członkiem wolnomularstwa w II Rzeczypospolitej.
W 1913 był członkiem Zarządu Towarzystwa Kultury Polskiej. Był wykładowcą fizyki na Wydziale Przyrodniczym (1911-1918) i Wydziale Technicznym (1909-1916), oraz fizyki doświadczalnej na Wydziale Matematyczno-Fizycznym Towarzystwa Kursów Naukowych w Warszawie (1915-1918). Był także w latach 1911-1918 członkiem TKN. Od 1915 był współorganizatorem Politechniki Warszawskiej, na której następnie pracował (1916-1922). W latach 1919-1922 kierował Katedrą Fizyki na Wydziale Elektrycznym Politechniki Warszawskiej. Należał do współorganizatorów, a następnie był wieloletnim profesorem Wolnej Wszechnicy Polskiej (od 1922 do wybuchu II wojny światowej).
W okresie międzywojennym prowadził w Wojskowym Instytucie Przeciwgazowym badania nad elektrycznym osadzaniem się dymów (wyniki badań niepublikowane).
W czasie okupacji hitlerowskiej zajmował się działalnością dydaktyczną: pisał podręczniki i prowadził zajęcia na tajnych kompletach.
Po II wojnie światowej był przewodniczącym Komitetu Organizacyjnego Uczelni Państwowej w Łodzi (maj-czerwiec 1945), a następnie Komisji Kierującej Uniwersytetu Łódzkiego (wraz z prof. Stanisławem Ossowskim i prof. Józefem Chałasińskim). W latach 1946-47 pełnił funkcję prorektora Uniwersytetu Łódzkiego, organizował Katedrę Fizyki Eksperymentalnej Uniwersytetu Łódzkiego, był prodziekanem Wydziału Matematyczno-Przyrodniczego Uniwersytetu Łódzkiego.
Należał do współorganizatorów Łódzkiego Towarzystwa Naukowego i był krótko (w 1946) jego prezesem; był także członkiem założycielem Oddziału Łódzkiego Polskiego Towarzystwa Fizycznego.
Wybrane publikacje.
W 1913 wraz z Wacławem Wernerem, Marią Sadzewiczową, Stanisławem Landauem wydał pracę "Z dziejów rozwoju fizyki" (Warszawa 1913); wydanie drugie, zmienione ukazało się pt. "Dzieje rozwoju fizyki" (Warszawa 1931); jego autorstwa jest rozdział "Rozwój nauki o cieple".
tłumaczenia dzieł z języka francuskiego:
artykuły i recenzje w czasopismach: "Wszechświat", "Wiedza i Życie", "Książka", "Sprawozdania Warszawskiego Towarzystwa Politechnicznego", "Przegląd Matematyczno-Fizyczny".
Jego żona, Helena, z domu Scipio del Campo, była pracownikiem Ministerstwa Wyznań Religijnych i Oświecenia Publicznego, a po wojnie lektorką języka włoskiego na Uniwersytecie Łódzkim; dzieci nie mieli.
Zmarł 28 stycznia 1951 w Łodzi, pochowany został na Starym Cmentarzu w Łodzi (kwatera 7B, rząd 6).

</doc>
<doc id="1472417" url="https://pl.wikipedia.org/wiki?curid=1472417" title="Memoriał Primo Nebiolo">
Memoriał Primo Nebiolo

Memoriał Primo Nebiolo – międzynarodowy mityng lekkoatletyczny organizowany od 2000 roku we włoskim Turynie. Zawody rozgrywane są na Stadio Primo Nebiolo w Parco Ruffini. Mityng jest hołdem dla Primo Nebiolo - nieżyjącego szefa IAAF. Impreza rokrocznie przyciąga do stolicy Piemontu wybitnych lekkoatletów z całego świata. Zawody są kontynuacją rozgrywanego w Turynie w latach 1963-1983 i od 1995 do 1999 Międzynarodowego Mityngu Lekkoatletycznego.

</doc>
<doc id="1472427" url="https://pl.wikipedia.org/wiki?curid=1472427" title="Małgorzata Krzysica">
Małgorzata Krzysica

Małgorzata Krzysica (ur. 9 listopada 1965 w Krakowie) – polska aktorka teatralna i filmowa.
Życiorys.
W 1988 została absolwentką Państwowej Wyższej Szkoły Teatralnej w Krakowie. W 2002 r. ukończyła klasę wokalną w Krakowskiej Szkole Jazzu i Muzyki Rozwykowej oraz studia podyplomowe w zakresie pedagogiki na Akademii Pedagogicznej w Krakowie.
Karierę teatralną zaczynała na deskach Teatru im. J. Słowackiego w Krakowie pracując tam w latach 1988–1991. W latach 1991–1993 grała w Teatrze Bagatela, a od 1993 r. występowała w krakowskim Teatrze Ludowym.

</doc>
<doc id="1472428" url="https://pl.wikipedia.org/wiki?curid=1472428" title="Stefania Stipal">
Stefania Stipal

Stefania Ernestyna Stipal (pseudonimy: Luna, Bogna) (ur. 20 sierpnia 1903 w Arłamowskiej Woli powiat mościski, zm. 24 kwietnia 2000) – polska nauczycielka, pedagog, instruktorka harcerka.
Życiorys.
Uczyła się we Lwowie u Benedyktynek Ormiańskich, a następnie w Prywatnym Gimnazjum im. Zofii Strzałkowskiej we Lwowie. Studia matematyczne i fizyczne odbyła na Uniwersytecie Jana Kazimierza. Była związana ze Związkiem Harcerstwa Polskiego od 1916 (od dnia jego powstania), zdobywając wszystkie stopnie harcerskie i instruktorskie. Po ukończeniu Uniwersytetu w 1924 roku została mianowana nauczycielką w Państwowym Męskim Seminarium Nauczycielskim w Stanisławowie, gdzie przez 9 lat uczyła matematyki i fizyki. Nauczała tam równocześnie w Żeńskim Seminarium oraz prywatnym Gimnazjum SS Urszulanek. W Stanisławowie prowadziła również hufiec harcerek.
W 1933 została mianowana Komendantką Lwowskiej Chorągwi Harcerek, która obejmowała 3 województwa: lwowskie, stanisławowskie i tarnopolskie. W związku z tym została przeniesiona do Lwowa, gdzie do 1938 uczyła matematyki w Gimnazjum im. Stefana Żeromskiego. Wtedy została mianowana Dyrektorką Państwowej Wyższej Szkoły Pedagogicznej.
Po wybuchu wojny, w warunkach okupacji sowieckiej wyłączone zostały polskie programy nauczania. Aby zapewnić je lwowskiej młodzieży rozpoczęła organizację tajnego nauczania. Przy pomocy wielu wybitnych lwowskich pedagogów zorganizowała 37 grup – klas z programami gimnazjum i wszystkich typów liceum. Wiązało się to z równie aktywną podziemną działalnością harcerską i funkcją Komendantki Lwowskiej Chorągwi Harcerskiej Szarych Szeregów (pseudonimy "Bogna-Szarska").
Zagrożona aresztowaniem i zmuszona do opuszczenia Lwowa wyjechała z niego w 1945 roku wywożąc 105 teczek protokołów egzaminów maturalnych, po czym uczniowie ci otrzymali już w nowych granicach Polski świadectwa dojrzałości.
Przybyła do Przemyśla, gdzie została mianowana Dyrektorką I Żeńskiego Gimnazjum i Liceum. Wciąż pracowała w harcerstwie. Ze względów rodzinnych przeniosła się w 1946 roku do Sopotu, wykładając w Gdańsku fizykę i opiekując się nauczycielami tego przedmiotu w szkołach. Organizowała konferencje nauczycieli oraz wizytowała ich pracę. Kiedy ze względów politycznych (harcerstwo) utraciła w 1950 roku etat w Wyższej Szkole Pedagogicznej, podjęła pracę nauczycielki fizyki w V Państwowym Liceum Ogólnokształcącym w Gdańsku Oliwie, gdzie pozostała do chwili przejścia na emeryturę w 1971 roku.
Od 1933 należała do Związku Nauczycielstwa Polskiego.
Wśród jej odznaczeń można wymienić Krzyż Walecznych z 1920, Srebrny Krzyż Zasługi, Brązowy Krzyż Zasługi z Mieczami oraz Odznakę „Orląt Lwowskich”.

</doc>
<doc id="1472430" url="https://pl.wikipedia.org/wiki?curid=1472430" title="The Sugarhill Gang">
The Sugarhill Gang

The Sugarhill Gang – amerykański zespół grający hip-hop i funk, założony w 1973 roku w New Jersey. Ich największy przebój "„Rapper's Delight”", jako pierwszy utwór hip-hopowy pojawił się w zestawieniu amerykańskiej listy Top 40. Wykorzystano w tym utworze linię basu i rytmu z dyskotekowego nagrania „Good Times”, które było światowym hitem i własnością zespołu Chic.
Członkowie grupy, wszyscy pochodzący z miasta Englewood w stanie New Jersey, znani są pod pseudonimami: Wonder Mike, Big Bank Hank i Master Gee. Grupę stworzyła producentka muzyczna i piosenkarka Sylvia Robinson, która również wraz z mężem-potentatem muzycznym Joe Robinsonem, pod koniec lat 70. założyła Sugar Hill Records.
Historia.
Nazywani przez laików pionierami hip-hopu, zapoczątkowali rejestrowanie nagrań tego typu muzyki poprzez wypuszczenie singla pt. „Rapper’s Delight”, który to rozszedł się na całym świecie w ilości ponad 8 mln egzemplarzy, zdobywając tym samym miano multiplatyny i hitu radiowego roku 1979.
Poinformowana o bardzo dużej ilości domowych imprez utrzymanych w klimacie hip-hop w całym Nowym Jorku, producentka i właścicielka niezależnej wytwórni płytowej, Sylvia Robinson, pod koniec lat 70. utworzyła grupę muzyczną składającą się z trzech miejscowych wokalistów-raperów. Byli nimi: Guy O’Brien (Master Gee), Michael Wright (Wonder Mike) i Henry Jackson (Big Bank Hank). Współpracowali oni z trzema muzykami sesyjnymi, w tym z przyszłym basistą grupy Living Colour, Dougiem Wimbish’em, gitarzystą Skipem McDonald’em a.k.a. Little Axe i perkusistą Keithem LeBlanc.
„Rapper’s Delight” wszedł na listę Hot Black Singles US R&amp;B, gdzie dotarł do czwartej pozycji. Na liście Hot 100 US Pop Chart osiągnął 36. miejsce. Wielu twierdzi, że „Rapper’s Delight” jest pierwszym hip-hopowym singlem w historii, inni natomiast mówią, że poprzedzał go utwór Fatback Band pt. „King Tim III (Personality Jock)”, grupy, która w tamtych czasach klasyfikowana była do gatunku funk.
Utwór bazuje na klasycznym loopie basowym z przeboju zespołu Positive Force, pochodzącego z tej samej wytwórni płytowej, co Sugarhill Gang, Sugar Hill Records. Utwór ten natomiast był niczym innym, jak przeróbką „Good Times” grupy Chic. Stał się światowym hitem, stając się przy okazji punktem odniesień tekstowych dla mnóstwa następnych rapowych kawałków.
Przez długi czas trio z Endelwood cieszyło się kiepską reputacją w pewnym kręgu społecznym: fakt, że w gruncie rzeczy byli amatorami wyszukanymi przez Sugar Hill Records, denerwował innych artystów tworzących wówczas ten gatunek. Wersy Big Bank Hanks’a w rzeczywistości zostały napisane przez Grandmaster Caz’a, który to nigdy nie otrzymał tantiem za swój wkład.
Wreszcie Nile Rodgers z Chic wniósł pozew o naruszenie utworem „Rapper’s Delight” praw autorskich. Sprawa załatwiona została poza sądem, przyznając powodowi prawo do wysokich tantiem.
Sugarhill Gang nigdy nie zdobył szczytu list przebojów, mimo iż w późniejszym czasie wypuścili takie hity, jak „Apache”, „Eight Wonder” (wykonany w programie muzycznym Soul Train w roku 1981), „Rapper’s Reprise (Jam Jam)” i „Showdown” (wraz z Furious Five). W 1999 roku nagrali hip-hopowy album dla dzieci zatytułowany „Jump On It”.
W roku 2008, wraz z Kurtisem Blow, Grandmaster Melle Mel, DJ Grand Wizard Theodore i Airforce Crew, zespół odwiedził Europę, w tym również Polskę, w ramach trasy koncertowej Hip-Hop Anniversary Tour.

</doc>
<doc id="1472435" url="https://pl.wikipedia.org/wiki?curid=1472435" title="Chemnitz (rzeka)">
Chemnitz (rzeka)

Chemnitz – rzeka w Niemczech, kraju związkowym Saksonia. Rzeka bierze swój początek w mieście Chemnitz z połączenia dwóch strumieni Zwönitz i Würschnitz. Jest najważniejszym prawym dopływem rzeki Zwickauer Mulde.
Miasto Chemnitz wzięło swoją nazwę od tej rzeki.

</doc>
<doc id="1472443" url="https://pl.wikipedia.org/wiki?curid=1472443" title="I wojna włosko-abisyńska">
I wojna włosko-abisyńska



</doc>
<doc id="1472444" url="https://pl.wikipedia.org/wiki?curid=1472444" title="II wojna włosko-abisyńska">
II wojna włosko-abisyńska



</doc>
<doc id="1472445" url="https://pl.wikipedia.org/wiki?curid=1472445" title="PalaRuffini">
PalaRuffini

PalaRuffini - wielofunkcyjna hala sportowo-widowiskowa w Turynie. Obiekt położony jest w sąsiedztwie Stadio Primo Nebiolo na terenie Parco Ruffini. Obiekt powstał w 1961 roku. Na trybunach może zasiąść ok. 4500 osób. Właścicielem hali jest miasto Turyn.

</doc>
<doc id="1472452" url="https://pl.wikipedia.org/wiki?curid=1472452" title="Wojna włosko-abisyńska">
Wojna włosko-abisyńska

Wojna włosko-abisyńska – określenie stosowane wobec dwóch konfliktów zbrojny pomiędzy Królestwem Włoch a Cesarstwem Etiopii

</doc>
<doc id="1472454" url="https://pl.wikipedia.org/wiki?curid=1472454" title="Paweł Kumięga">
Paweł Kumięga

Paweł Kumięga (ur. 24 stycznia 1981 w Tarnowie) – polski aktor teatralny i telewizyjny.
W 2004 roku ukończył Państwową Wyższą Szkołę Teatralną w Krakowie. W latach 2004–2007 pracował w Teatrze im. S. Żeromskiego w Kielcach, a od 2007 roku związany jest z krakowskim Teatrem Ludowym.

</doc>
<doc id="1472456" url="https://pl.wikipedia.org/wiki?curid=1472456" title="Suzuki GS 500">
Suzuki GS 500

Suzuki GS 500 – motocykl marki Suzuki.

</doc>
<doc id="1472463" url="https://pl.wikipedia.org/wiki?curid=1472463" title="Frederick Whitaker">
Frederick Whitaker

Sir Frederick Whitaker (ur. 23 kwietnia 1812 w Bampton, zm. 4 grudnia 1891 w Wellington) - nowozelandzki prawnik i polityk, dwukrotnie pełnił funkcję premiera Nowej Zelandii (gdy była jeszcze brytyjską kolonią) i aż sześciokrotnie sprawował urząd jej prokuratora generalnego.
Dzieciństwo i młodość spędził w swej rodzinnej Anglii, gdzie ukończył prawo i mając 27 lat uzyskał uprawnienia do wykonywania zawodu adwokata. Wkrótce potem wyjechał do Australii, skąd szybko przeniósł się do Nowej Zelandii. Początkowo orzekał ja sędzia niskiego szczebla, potem powrócił do praktyki adwokackiej. W latach 1845-1846 po raz pierwszy zasiadał w Radzie Legislacyjnej kolonii. W 1853 trafił tam ponownie, zaś rok później został głównym prawnikiem administracji prowincji Auckland.
W 1856 pierwszy premier Nowej Zelandii, Henry Sewell, mianował go prokuratorem generalnym kolonii. Pełnił ten urząd w ekipach kolejnych premierów przez pięć lat, po czym wrócił do pracy adwokata. Po upadku gabinetu Alfreda Dometta w 1863, powierzono mu misję tworzenia nowego rządu. Podobnie jak wielu premierów okresu wojen maoryskich, toczył zacięte boje z brytyjskim gubernatorem o to, jak mają przebiegać działania zbrojne i kto ma sprawować nadzór nad żołnierzami. Po nieco ponad roku sprawowania władzy uznał, że najlepszym wyjściem będzie złożenie dymisji.
W 1865 został superintendentem Prowincji Auckland (szefem administracji lokalnej) i pełnił ten urząd do 1867. Równocześnie w latach 1866-1867 zasiadał w parlamencie. Następnie na dziewięć lat wyłączył się z czynnego życia politycznego. Powrócił w 1876, aby ponownie został członkiem parlamentu i prokuratorem generalnym. W 1877 stracił swój urząd, ale pełnił go ponownie i 1887-1890. W latach 1882-1883 sprawował też ponownie funkcję premiera. W 1884 otrzymał Order św. Michała i św. Jerzego. Zmarł w 1891.

</doc>
<doc id="1472465" url="https://pl.wikipedia.org/wiki?curid=1472465" title="Gleichenberger Straße">
Gleichenberger Straße



</doc>
<doc id="1472467" url="https://pl.wikipedia.org/wiki?curid=1472467" title="Droga krajowa B68 (Austria)">
Droga krajowa B68 (Austria)

Droga krajowa B68 (Feldbacher Straße) - droga krajowa w południowej Austrii. Arteria zaczyna się na skrzyżowaniu z Gleisdorfer Straße w mieście Gleisdorf. Dalej trasa biegnie w kierunku południowym - wzdłuż linii kolejowej - do Feldbach, gdzie kończy się na skrzyżowaniu z B66.

</doc>
<doc id="1472472" url="https://pl.wikipedia.org/wiki?curid=1472472" title="Dar Szczecina">
Dar Szczecina

Dar Szczecina – polski jednomasztowy jacht żaglowy typu Antares. Jest jednym z trzech (obok Magnolii i Zrywu) jachtów będących własnością m. Szczecin i zarazem jego flagową jednostką.
Historia i rejsy.
Jacht został zbudowany w latach 1968–69 r. w Stoczni Jachtowej im. L Teligi, według projektu Ryszarda Langera i Kazimierza Michalskiego. Kadłub jednostki wykonano z klejonej łuszczycy mahoniowej a pokład z drewna tekowego, maszt aluminiowo-stalowy. Fundusze na budowę jednostki zbierało "Stowarzyszenie Rozwoju Żeglarstwa – Społeczny Komitet Budowy „Daru Szczecina”". Wodowanie i podniesienie bandery nastąpiło 14 czerwca 1969 r. Matką chrzestną została D. Kopacewicz (szczecińska żeglarka), a podniesienia bandery dokonał ówczesny minister żeglugi Jerzy Szopa. Pierwszym właścicielem jednostki była Sekcja Żeglarska MKS Pogoń (1969-96). W 1996 roku jacht przejęło m. Szczecin.
Jacht odbył liczne rejsy po Morzu Bałtyckim i Północnym oraz po Oceanie Atlantyckim. W 1973 roku Kpt. Kraszewski podjął na nim nieudaną próbę opłynięcia świata. W pierwszych latach żeglugi "Dar Szczecina" miał dwa maszty i pływał jako jol, ale w 1974 r. podczas remontu bezanmaszt zlikwidowano. Jacht ma doskonałe parametry regatowe. Startował w wielu regatach organizowanych w kraju i za granicą. Jednostka brała udział m.in. w Międzynarodowych Regatach Gryfa Pomorskiego 1969 (1. miejsce), 1971, regatach Cowes-Cork w Anglii 1970, Ostseewoche 1970 (1. miejsce), Kieler Woche 1971, Round Gotland Race 1971, Regatach Bermudzkich 1972, Ostseeregatta 1972 w Warnemünde (2. miejsce w klasie IOR I). W 1972 roku brał udział w Olimpiadzie Żeglarskiej w Kilonii. 
Dar Szczecina reprezentował m. Szczecin na paradzie jednostek żeglarskich z okazji 200 lecia USA w roku 1976. Brał też udział w Tall Sh`ips' Races w latach 1976, 1984, 2004, 2005, 2010, 2012, 2013, 2018 i 2019. Triumfował w klasie C Regat TSR w roku 2007, 2012 i 2013 i 2019. W 2013 r. wygrał też klasyfikację generalną regat (słabe wiatry wyjątkowo sprzyjały wówczas mniejszym żaglowcom, zazwyczaj regaty wygrywały jednostki większych klas, A lub B). W roku 2019 Dar Szczecina z załogą młodzieżową i kapitanem Wojciechem Maleiką wygrał w TTSR nie tylko w połączonej klasie C i D (jachtów współczesnych), ale także bez podziału na klasy, płynąc w dość silnych przeciwnych wiatrach. Od 1996 r. bierze udział w Programie Edukacji Morskiej ("Szczecińska Szkoła pod Żaglami"), służy do szkolenia młodzieży ze szkół.
Jacht został uhonorowany tytułem Ambasador Szczecina.

</doc>
<doc id="1472474" url="https://pl.wikipedia.org/wiki?curid=1472474" title="Elżbieta Morawiec">
Elżbieta Morawiec

Elżbieta Morawiec, właśc. Elżbieta Agnieszka Morawiec-Węgrzyn (ur. 5 października 1940 w Będzinie, zm. 10 listopada 2022) – polska krytyk teatralna i literacka, publicystka, tłumaczka. W latach 1970–1990 kierownik literacki Teatru Polskiego we Wrocławiu, Starego Teatru im. Heleny Modrzejewskiej w Krakowie, warszawskiego Teatru Studio oraz poznańskiego Teatru Ósmego Dnia. Członek Stowarzyszenia Pisarzy Polskich. Była członkiem kapituły Nagrody Literackiej im. Józefa Mackiewicza w latach 2005–2014.
Życiorys.
Ukończyła studia z zakresu filologii polskiej na Uniwersytecie Jagiellońskim. Doktorat z teatrologii obroniła na Katolickim Uniwersytecie Lubelskim w 1982 r. Debiutowała w 1966 r. na łamach dwutygodnika Teatr. W latach 1970–1981 członek redakcji Życia Literackiego. W okresie stanu wojennego była współzałożycielką Miesięcznika Małopolskiego. Współpracowała z pismami: brulion, Kultura Niezależna, Świat. Swoje szkice i recenzje teatralne drukowała m.in. w czasopismach: Dialog, Kultura, Odra, Teatr, Théâtre en Pologne, Życie Literackie. Redaktor miesięcznika Arcana. Dr Elżbieta Morawiec pisywała dla „Naszego Dziennika” na tematy związane z szeroko rozumianymi problemami społeczno-politycznymi.
Od 26 lutego 1979 do 22 lutego 1989 był kontrolowana przez SB ze względu na „prezentowanie negatywnej postawy politycznej, inspirowanie wrogich akcji” (Kwestionariusz Ewidencyjny pod Kryptonim „Literat”)
Była radną Miasta Krakowa I kadencji (1990) z listy Krakowskiego Komitetu Obywatelskiego, członkiem Komisji Kultury i Ochrony Zabytków oraz Komisji ds. Współpracy z Zagranicą i Współpracy z Gminami, 20 grudnia 1990 r. zrzekła się mandatu. W 2001 r. kandydowała bez powodzenia w wyborach parlamentarnych w okręgu krakowskim z listy Prawa i Sprawiedliwości (dostała 1181 głosów). Zmarła 10 listopada 2022. Pochowana została 18 listopada 2022 na cmentarzu w Mieroszowie (woj. dolnośląskie).
Odznaczenia.
Przyznano jej następujące odznaczenia:

</doc>
<doc id="1472476" url="https://pl.wikipedia.org/wiki?curid=1472476" title="Szczecińska Stocznia Jachtowa">
Szczecińska Stocznia Jachtowa



</doc>
<doc id="1472480" url="https://pl.wikipedia.org/wiki?curid=1472480" title="Czesław Słoński">
Czesław Słoński

Czesław Słoński (ur. 30 lipca 1890 r. w Zapasiszkach - zm. 21 grudnia 1949 r. w Ciechanowie), poeta, publicysta, nauczyciel, działacz społeczny.
Ukończył w Moskwie studia biologiczne. W 1919 r. zamieszkał z żoną i dwiema córkami w Ciechanowie - został nauczycielem Gimnazjum Męskiego. Z gimnazjum tym (od roku szkolnego 1920/21 imienia Zygmunta Krasińskiego) związany był do końca życia, ale pracował też w innych szkołach ciechanowskich. W 1920 r. podczas wojny polsko-sowieckiej zgłosił się ochotniczo do wojska. 
W latach 1930-1932 wydawał i redagował dwutygodnik kulturalny "Kronika Ciechanowska". Jego wiersze ukazywały się w "Iskrze" i "Gońcu Mazowieckim". W 1938 r. otrzymał Brązowy Medal za Dugoletnią Służbę. Okres okupacji niemieckiej przeżył na wysiedleniu. Po wojnie wrócił do pracy nauczycielskiej - organizował oświatę w Ciechanowie. Zmarł nagle. Pochowany został na cmentarzu przy ulicy Płońskiej. Jego imię nosi ulica w Ciechanowie.

</doc>
<doc id="1472481" url="https://pl.wikipedia.org/wiki?curid=1472481" title="Szczesie">
Szczesie

Szczesie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472482" url="https://pl.wikipedia.org/wiki?curid=1472482" title="Budy (powiat sieradzki)">
Budy (powiat sieradzki)

Budy – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472483" url="https://pl.wikipedia.org/wiki?curid=1472483" title="Tadeusz Piotr Łomnicki">
Tadeusz Piotr Łomnicki

Tadeusz Piotr Łomnicki (ur. 21 września 1968 w Piwnicznej-Zdrój) – polski aktor teatralny i filmowy oraz reżyser teatralny.
Życiorys.
Na deskach teatru zadebiutował 28 stycznia 1989 roku w "Pokoleniu" Witolda Kowela (reż. Zygmunt Violetta) w Teatrze Stygmator w Krakowie. 19 sierpnia 1992 roku można go było podziwiać w dwóch spektaklach telewizyjnych w reżyserii Haliny Kwiatkowskiej. W 1993 roku ukończył studia na Wydziale Aktorskim Państwowej Wyższej Szkoły Teatralnej im. Ludwika Solskiego (obecnie Akademia Sztuk Teatralnych im. Stanisława Wyspiańskiego) w Krakowie. W latach 1993–1995 występował w Teatrze Satyry „Maszkaron” w Krakowie, a od 1995 roku związany jest z krakowskim Teatrem Ludowym. Szerszą rozpoznawalność zdobył wcielając się w postać dyrektora Chlebowskiego w serialu telewizyjnym "Szkoła".
W 2003 roku wraz z Krzysztofem Góreckim i Jackiem Wojciechowskim wystąpił w teledysku „Rap po godzinach” w wykonaniu O.S.T.R. &amp; DJ Haema.
3 grudnia 2021 roku został odznaczony Brązowym Medalem „Zasłużony Kulturze – Gloria Artis”.

</doc>
<doc id="1472484" url="https://pl.wikipedia.org/wiki?curid=1472484" title="Bugaj (powiat sieradzki)">
Bugaj (powiat sieradzki)

Bugaj – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472485" url="https://pl.wikipedia.org/wiki?curid=1472485" title="Bukowskie">
Bukowskie

Bukowskie – wieś w Polsce, położona w województwie łódzkim, w powiecie sieradzkim, w gminie Brąszewice.
W latach 1975–1998 wieś należała administracyjnie do województwa sieradzkiego.

</doc>
<doc id="1472486" url="https://pl.wikipedia.org/wiki?curid=1472486" title="Ciągnisze">
Ciągnisze

Ciągnisze – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472487" url="https://pl.wikipedia.org/wiki?curid=1472487" title="Pierre Martin Ngo-tinh-Thuc">
Pierre Martin Ngo-tinh-Thuc



</doc>
<doc id="1472488" url="https://pl.wikipedia.org/wiki?curid=1472488" title="Ciołki (województwo łódzkie)">
Ciołki (województwo łódzkie)

Ciołki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472490" url="https://pl.wikipedia.org/wiki?curid=1472490" title="Ciupki">
Ciupki

Ciupki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472492" url="https://pl.wikipedia.org/wiki?curid=1472492" title="Grabostaw">
Grabostaw

Grabostaw – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472493" url="https://pl.wikipedia.org/wiki?curid=1472493" title="Ciołki">
Ciołki

2 miejscowości w Polsce:

</doc>
<doc id="1472495" url="https://pl.wikipedia.org/wiki?curid=1472495" title="Karsznie">
Karsznie

Karsznie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472496" url="https://pl.wikipedia.org/wiki?curid=1472496" title="Cyrus Young">
Cyrus Young

Cyrus J. „Cy” Young Jr. (ur. 23 lipca 1928 w Modesto, zm. 6 grudnia 2017 tamże) – amerykański lekkoatleta specjalizujący się w rzucie oszczepem.
Mistrz olimpijski z Helsinek (1952). Pierwszy i jak do tej pory jedyny amerykański złoty medalista olimpijski w rzucie oszczepem. W 1953 ustanowił rekord USA (78,13), pobity dwa tygodnie później przez Franklina Helda. W 1956 w kwietniu uzyskał swój rekord życiowy (79,16), następnie zdobył jedyny w karierze tytuł mistrza Stanów Zjednoczonych. Kilka miesięcy później próbował obronić tytuł na igrzyskach olimpijskich w Melbourne. W eliminacjach ustanowił rekord olimpijski wynikiem 74,76, ale skręcił kostkę i w finale zajął dopiero 11. miejsce, z wynikiem o 6 metrów słabszym niż w eliminacjach.

</doc>
<doc id="1472497" url="https://pl.wikipedia.org/wiki?curid=1472497" title="Kurek (wieś w województwie łódzkim)">
Kurek (wieś w województwie łódzkim)

Kurek – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472506" url="https://pl.wikipedia.org/wiki?curid=1472506" title="Skałodrzew">
Skałodrzew



</doc>
<doc id="1472507" url="https://pl.wikipedia.org/wiki?curid=1472507" title="Stanisław Knothe">
Stanisław Knothe

Stanisław Knothe (ur. 2 lutego 1919 w Sosnowcu, zm. 31 grudnia 2015 w Krakowie) – inżynier górnictwa, profesor, specjalista w zakresie górnictwa, badacz ruchów górotworu i aerologii, współtwórca teorii opisującej wpływ eksploatacji na zachowanie powierzchni terenu, wykładowca Akademii Górniczo-Hutniczej, były dziekan Wydziału Górnictwa tej uczelni, członek rzeczywisty Polskiej Akademii Nauk i członek czynny Polskiej Akademii Umiejętności
Był związany z Akademią Górniczo-Hutniczą w Krakowie od 1947 roku, kiedy to ukończył studia na Wydziale Górniczym tej uczelni. W 1950 obronił doktorat, a w 1954 uzyskał habilitację. W 1958 mianowany profesorem nadzwyczajnym, a w 1975 zwyczajnym. Dwukrotnie, w latach 1958-1960 oraz 1981-1984 sprawował funkcję dziekana Wydziału Górniczego AGH. W 1994 uczelnia ta przyznała mu tytuł doktora honoris causa.
Był członkiem Polskiej Akademii Nauk. W 1976 został członkiem korespondentem, a w 1989 członkiem rzeczywistym. W latach 1981-1995 pełnił funkcję przewodniczącego Komitetu Górnictwa PAN, od 2005 jest przewodniczącym honorowym. Był także członkiem krajowym czynnym Wydziału III Polskiej Akademii Umiejętności.
Za swoją pracę uhonorowany wieloma nagrodami i odznaczeniami. Otrzymał między innymi Krzyż Komandorski, Oficerski i Kawalerski Orderu Odrodzenia Polski, Medal 10-lecia Polski Ludowej, Zasłużony Nauczyciel PRL, Złotą Odznakę „Za pracę społeczną dla m. Krakowa” i inne. Pochowany na Cmentarzu Rakowickim w Krakowie (kwatera XVIII, rząd zach.)

</doc>
<doc id="1472509" url="https://pl.wikipedia.org/wiki?curid=1472509" title="Mały Krywań (Mała Fatra)">
Mały Krywań (Mała Fatra)

Mały Krywań (, , 1671 m) – drugi co do wysokości szczyt w paśmie górskim Mała Fatra na Słowacji.
Położenie i rzeźba terenu.
Masyw Małego Krywania wznosi się w głównym grzbiecie tzw. Małej Fatry Krywańskiej, pomiędzy Koniarkami na wschodzie a masywem Suchego na zachodzie. Główny grzbiet Małej Fatry w obrębie Małego Krywania jest wyraźnie wybrzuszony ku południowemu wschodowi. Odchodzą od niego cztery grzbiety:
Mały Krywań wznosi się nad 4 dolinami: dolina potoku Studenec, wąwóz Tiesňavy, Sučianska dolina i Belianska dolina. Północne stoki opadające do Belianskiej doliny są strome i tworzą dość szeroki kocioł.
Opis szczytu.
Wierzchołek Małego Krywania jest rozległy, płaski i kamienisto-trawiasty. Stoki w górnej części są nagie, porozdzielane jedynie niskimi grzebieniami skalnymi, strome i lawiniaste. Szczyt i stoki po poziomicę 1350-1400 m pokryte są łąkami górskimi. Na południowych stokach, w rejonie lokalnych wypiętrzeń bocznych grzbietów, sięgających 1480-1535 m, łany kosodrzewiny. Poniżej stoki są całkowicie zalesione.
Mały Krywań leży na terenie Parku Narodowego Mała Fatra. Północne stoki masywu (cały kocioł nad Belianską doliną, od grzbietu w dół aż do wysokości ok. 830 m) obejmuje rezerwat przyrody Prípor.
Jaskinie.
W masywie Małego Krywania znajduje się kilka jaskiń. Priepasť v Malom Fatranskom Kriváni (też: "Malokrivánska priepasť"), znana od dawna, była spenetrowana w 1970 r. przez speleologów pod kierunkiem A. Droppy, którym udało się osiągnąć głębokość ok. 60 m. Jaskinia, której otwór znajduje się na wysokości ok. 1620 m n.p.m., ma charakter szczeliny, zwężającej się ku dołowi, z kilkoma pośrednimi uskokami. Woda ze śniegu topniejącego w tej jaskini, zabarwiona w 1986 r., po niespełna 24 godzinach ukazała się w położonym ponad 1000 m niżej wywierzysku w Belianskej dolinie. Jest to największa potwierdzona dotychczas rozpiętość wysokościowa systemu hydrologicznego w krasie na Słowacji.
W pobliżu znajduje się inna jaskinia o rozwinięciu pionowym, Priepasť neprajníkov'.
Turystyka.
Szczyt Małego Krywania, oferujący rozległą, dookolną panoramę, rzadko stanowi sam w sobie cel wycieczek. Jest często odwiedzany przy przejściu głównego grzbietu Małej Fatry. Krzyżują się na nim dwa szlaki turystyczne. Jeden z nich, znakowany czerwono to odcinek międzynarodowego szlaku pieszego E 3.

</doc>
<doc id="1472510" url="https://pl.wikipedia.org/wiki?curid=1472510" title="Zwickauer Mulde">
Zwickauer Mulde

Zwickauer Mulde – rzeka w Niemczech, w zachodniej części Saksonii. Rzeka bierze swój początek od zapory Muldenberg, w pobliżu miasta Schöneck/Vogtl. Wraz z Freiberger Mulde tworzy Muldę.

</doc>
<doc id="1472511" url="https://pl.wikipedia.org/wiki?curid=1472511" title="Kurpie (województwo łódzkie)">
Kurpie (województwo łódzkie)

Kurpie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.
Przez miejscowość przepływa rzeka Łużyca, dopływ Prosny.

</doc>
<doc id="1472512" url="https://pl.wikipedia.org/wiki?curid=1472512" title="Lipka (wieś w powiecie sieradzkim)">
Lipka (wieś w powiecie sieradzkim)

Lipka – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472514" url="https://pl.wikipedia.org/wiki?curid=1472514" title="Lisy (województwo łódzkie)">
Lisy (województwo łódzkie)

Lisy – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472515" url="https://pl.wikipedia.org/wiki?curid=1472515" title="Łyszczarze">
Łyszczarze

Łyszczarze – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472516" url="https://pl.wikipedia.org/wiki?curid=1472516" title="Narty (powiat sieradzki)">
Narty (powiat sieradzki)

Narty – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472519" url="https://pl.wikipedia.org/wiki?curid=1472519" title="Orły (województwo łódzkie)">
Orły (województwo łódzkie)

Orły – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472520" url="https://pl.wikipedia.org/wiki?curid=1472520" title="Pasie">
Pasie

Pasie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472521" url="https://pl.wikipedia.org/wiki?curid=1472521" title="Pauli Nevala">
Pauli Nevala

Pauli Lauri Nevala (ur. 30 października 1940 w Pohja) – fiński lekkoatleta specjalizujący się w rzucie oszczepem.
Rozpoczął karierę międzynarodową startując na mistrzostwach Europy w 1962 w Belgradzie (nie zakwalifikował się do finału). 
Przed igrzyskami olimpijskimi w 1964 w Tokio uległ wypadkowi i uszkodził sobie oko, przez co nie mógł trenować do sierpnia. Jednak na igrzyskach wywalczył złoty medal dzięki rzutowi na odległość 82,66 m. Na mistrzostwach Europy w 1966 w Budapeszcie zajął 4. miejsce. Na następnych igrzyskach olimpijskich w 1958 w Meksyku nie przeszedł przez eliminacje. W 1969 w Atenach zdobył srebrny medal mistrzostw Europy. 
Rekord życiowy: 92,64 m (6 września 1970, Helsinki). Był mistrzem Finlandii w latach 1961-1963 i 1967. Karierę zakończył w 1975.

</doc>
<doc id="1472522" url="https://pl.wikipedia.org/wiki?curid=1472522" title="Pędziwiatry (powiat sieradzki)">
Pędziwiatry (powiat sieradzki)

Pędziwiatry – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.

</doc>
<doc id="1472523" url="https://pl.wikipedia.org/wiki?curid=1472523" title="Pipie">
Pipie

Pipie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472524" url="https://pl.wikipedia.org/wiki?curid=1472524" title="Pluty (województwo łódzkie)">
Pluty (województwo łódzkie)

Pluty – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472527" url="https://pl.wikipedia.org/wiki?curid=1472527" title="Podawacz">
Podawacz

Podawacz – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472532" url="https://pl.wikipedia.org/wiki?curid=1472532" title="Pokrzywniaki">
Pokrzywniaki

Pokrzywniaki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472533" url="https://pl.wikipedia.org/wiki?curid=1472533" title="Przerycie (wieś)">
Przerycie (wieś)

Przerycie – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472534" url="https://pl.wikipedia.org/wiki?curid=1472534" title="Salamony (województwo łódzkie)">
Salamony (województwo łódzkie)

Salamony – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472536" url="https://pl.wikipedia.org/wiki?curid=1472536" title="Sowizdrzały (gmina Brąszewice)">
Sowizdrzały (gmina Brąszewice)

Sowizdrzały – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472538" url="https://pl.wikipedia.org/wiki?curid=1472538" title="Szymaszki">
Szymaszki

Szymaszki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472540" url="https://pl.wikipedia.org/wiki?curid=1472540" title="Tomczyki">
Tomczyki

Tomczyki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.
Przez miejscowość przepływa rzeka Łużyca, dopływ Prosny.

</doc>
<doc id="1472541" url="https://pl.wikipedia.org/wiki?curid=1472541" title="Wiry (powiat sieradzki)">
Wiry (powiat sieradzki)

Wiry – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego. Obecnie należy do województwa łódzkiego.

</doc>
<doc id="1472542" url="https://pl.wikipedia.org/wiki?curid=1472542" title="Zagóra (województwo łódzkie)">
Zagóra (województwo łódzkie)

Zagóra – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472545" url="https://pl.wikipedia.org/wiki?curid=1472545" title="Zagórcze (województwo łódzkie)">
Zagórcze (województwo łódzkie)

Zagórcze – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472546" url="https://pl.wikipedia.org/wiki?curid=1472546" title="Złote">
Złote

Złote – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.
Przez miejscowość przepływa rzeka Łużyca, dopływ Prosny.

</doc>
<doc id="1472547" url="https://pl.wikipedia.org/wiki?curid=1472547" title="Żarnów (powiat sieradzki)">
Żarnów (powiat sieradzki)

Żarnów – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość należała administracyjnie do województwa sieradzkiego.

</doc>
<doc id="1472549" url="https://pl.wikipedia.org/wiki?curid=1472549" title="Guido Reybrouck">
Guido Reybrouck

Guido Reybrouck (ur. 25 grudnia 1941 w Brugii) - były belgijski kolarz szosowy, mistrz Belgii w tej dyscyplinie z 1966 roku. Guido rozpoczął swoją profesjonalną karierę w 1964 roku wówczas występował w zespole Flandria. Największym sukcesem Guido było odniesienie 13 zwycięstw etapowych tzw. "Wielkich Tourach" (6 w Tour de France, 4 w Veulta Espana oraz 3 w Grio d'Italia) a także trzykrotne zwycięstwo w klasyfikacji generalnej wyścigu Paryż-Tours.
Do zakończenia swojej kariery zawodowej w 1973 roku, Guido Reybrouck odniósł 39 etapowych zwycięstw we wszystkich wyścigach w których brał udział.

</doc>
<doc id="1472551" url="https://pl.wikipedia.org/wiki?curid=1472551" title="Qatar Athletic Super Grand Prix">
Qatar Athletic Super Grand Prix

Qatar Athletic Super Grand Prix – międzynarodowy mityng lekkoatletyczny rozgrywany rokrocznie w stolicy Kataru – Dosze na obiekcie Khalifa International Stadium. Do 2009 zawody miały rangę Super Grand Prix IAAF. Od sezonu 2010 impreza znajduje się w kalendarzu prestiżowej diamentowej ligi. Impreza gromadzi zawsze czołówkę światowej lekkoatletyki.

</doc>
<doc id="1472552" url="https://pl.wikipedia.org/wiki?curid=1472552" title="The Great Cold Distance">
The Great Cold Distance

The Great Cold Distance – siódmy studyjny album szwedzkiej grupy doommetalowej Katatonia. Album utrzymany jest w dość mrocznej i zimnej aurze, gdzie usłyszeć można ostre gitarowe riffy ("Consternation", "July") oraz bardziej klimatyczne, balladowe brzmienie ("In The White"). Na płycie nagranych zostało 12 utworów.

</doc>
<doc id="1472554" url="https://pl.wikipedia.org/wiki?curid=1472554" title="Pędziwiatry">
Pędziwiatry

2 miejscowości w Polsce:

</doc>
<doc id="1472559" url="https://pl.wikipedia.org/wiki?curid=1472559" title="Pablo Diego Jose Francisco de Paula Juan Nepomuceno Maria de los Remedios Cipriano de la Santisma Trinidad Ruiz Picasso">
Pablo Diego Jose Francisco de Paula Juan Nepomuceno Maria de los Remedios Cipriano de la Santisma Trinidad Ruiz Picasso



</doc>
<doc id="1472560" url="https://pl.wikipedia.org/wiki?curid=1472560" title="Przerycie">
Przerycie

2 miejscowości w Polsce:

</doc>
<doc id="1472561" url="https://pl.wikipedia.org/wiki?curid=1472561" title="London Grand Prix">
London Grand Prix

London Grand Prix – międzynarodowy mityng lekkoatletyczny rozgrywany rokrocznie w Londynie. Zawody, począwszy od roku 2010, znajdują się w kalendarzu Diamentowej Ligi – tym samym należą do najważniejszych mityngów w ciągu sezonu lekkoatletycznego.

</doc>
<doc id="1472572" url="https://pl.wikipedia.org/wiki?curid=1472572" title="Sinfonietta">
Sinfonietta



</doc>
<doc id="1472575" url="https://pl.wikipedia.org/wiki?curid=1472575" title="Dominika Markuszewska">
Dominika Markuszewska

Dominika Markuszewska (ur. 10 lutego 1981 r. w Rypinie) – polska aktorka teatralna i filmowa.
Jest absolwentką Studia Aktorskiego L'ART (2001). W 2005 roku ukończyła Państwową Wyższą Szkołę Teatralną w Krakowie. Od 2005 roku związana jest z krakowskim Teatrem Ludowym.

</doc>
<doc id="1472578" url="https://pl.wikipedia.org/wiki?curid=1472578" title="Ambroży Mikołaj Skarzyński">
Ambroży Mikołaj Skarzyński



</doc>
<doc id="1472587" url="https://pl.wikipedia.org/wiki?curid=1472587" title="Jan Nosal">
Jan Nosal

Osoby nazywające się Jan Nosal:

</doc>
<doc id="1472592" url="https://pl.wikipedia.org/wiki?curid=1472592" title="Zagórcze">
Zagórcze



</doc>
<doc id="1472596" url="https://pl.wikipedia.org/wiki?curid=1472596" title="Żarnów">
Żarnów



</doc>
<doc id="1472599" url="https://pl.wikipedia.org/wiki?curid=1472599" title="Jan Nosal (aktor)">
Jan Nosal (aktor)

Jan Nosal – polski aktor teatralny i filmowy.
Jest absolwentem Państwowej Wyższej Szkoły Teatralnej w Krakowie (2000). Występował w Teatrze im. L. Solskiego w Tarnowie w latach 2000–2001, a od 2001 roku związany jest z krakowskim Teatrem Ludowym.

</doc>
<doc id="1472603" url="https://pl.wikipedia.org/wiki?curid=1472603" title="Urszula Jakimowicz">
Urszula Jakimowicz

Urszula Jakimowicz (d. Kuncewicz) (ur. 11 czerwca 1988 w Gdańsku) – polska lekkoatletka specjalizująca się w rzucie oszczepem.
Brązowa medalistka mistrzostw Europy juniorów (Hengelo 2007). Mistrzyni Polski (2014). Srebrna (2012) i dwukrotna brązowa medalistka Mistrzostw Polski (2013 i 2015).Mistrzyni kraju w kategorii juniorek z 2006, medalistka młodzieżowych mistrzostw Polski. Rekord życiowy: 55,89 m (19 września 2014, Kołobrzeg). Reprezentantka klubu SKLA Sopot, wcześniej MKS Sambor Tczew.

</doc>
<doc id="1472604" url="https://pl.wikipedia.org/wiki?curid=1472604" title="Hote Hote Pyar Ho Gaya">
Hote Hote Pyar Ho Gaya

Hote Hote Pyar Ho Gaya (1999) to bollywoodzki film akcji z wątkami miłosnymi. W rolach głównych Jackie Shroff, Kajol i Atul Agnihotri. W rolach drugoplanowych Kulbhushan Kharbanda i Aruna Irani. To jedyny film w reżyserii aktora Firoz Irani. Tematem filmu jest obrona tradycyjnych wartości - szczęście, jakie przynosi zaufanie wyborom rodziców (nawet wyborom współmałżonka) i świętość małżeńskich więzi. Film pokazuje, że małżeństwo nie jest grą, ale "obietnicą życia u umierania razem", że istotą prawdziwej miłości jest poświęcenie się dla drugiej osoby. Bohaterami filmu jest zakochana para, która poślubiwszy wybrane przez rodziców osoby dąży do rozpadu niechcianych małżeństw.
Fabuła.
Goa. Najpierw droczenie się ze sobą, przechwalanie się przed kumplami podbojem, uraza, a potem zauroczenie. Pinky (Kajol i Bunty (Atul Agnihotri) zakochują się w sobie. Już widzą siebie w rolach przyszłego męża, przyszłej żony. Ale rodzice mają wobec nich inne plany. Bunty jeszcze w dzieciństwie został przez ojca obiecany za męża córce przyjaciela. Ojciec Pinky wybrał dla niej odpowiedzialnego, bardzo poważnego oficera policji Arjuna (Jackie Shroff). Młodzi są zrozpaczeni. Ciotka Bunty (Aruna Irani) uświadamia im stojący przed nimi wybór. Mogą odrzucić wolę rodziców i materialne zabezpieczenie, pobrać się z miłości i żyć ... w biedzie. Albo - zgodzić się na wybranych przez rodziców małżonków i swoim postępowaniem tak zrazić ich do siebie, że sami zażądają... rozwodu. Wybierają to, co wydaje się łatwiejsze. Pinky poślubia zakochanego w niej Arjuna. Bunty we wszystkim wychodzącą mu naprzeciw Shobhę. Zaczynają z nimi grę, której celem jest wzbudzić w małżonku wrogość i pragnienie rozstania się...

</doc>
<doc id="1472608" url="https://pl.wikipedia.org/wiki?curid=1472608" title="Veljko Kadijević">
Veljko Kadijević

Veljko Kadijević () (ur. 21 listopada 1925 w Glavina Donja, zm. 2 listopada 2014 w Moskwie) – ostatni minister obrony narodowej Socjalistycznej Federacyjnej Republiki Jugosławii, a następnie minister obrony narodowej Federalnej Republiki Jugosławii. Będąc generałem armii stał na czele Jugosłowiańskiej Armii Ludowej w okresie wojny ze Słowenią oraz wojny z Chorwacją. Po tym jak skontaktował się z nim Międzynarodowy Trybunał Karny dla byłej Jugosławii wyjechał do Rosji, gdzie przebywał jako uchodźca.
W listopadzie 2007 roku chorwackie ministerstwo sprawiedliwości wystąpiło do władz rosyjskich o jego zatrzymanie. Kadijević był oskarżony przez chorwacki wymiar sprawiedliwości o liczne zbrodnie wojenne popełnione w latach 1991 (Vukovar), 1996 (Bjelovar) i 2006 (Osijek). Jego wydalenie z Rosji zostało uniemożliwione poprzez nadanie mu rosyjskiego obywatelstwa we wrześniu 2008 roku.

</doc>
<doc id="1472609" url="https://pl.wikipedia.org/wiki?curid=1472609" title="Renata Nowicka">
Renata Nowicka

Renata Nowicka-Mastek – polska aktorka teatralna i filmowa.
W 1988 roku ukończyła Państwową Wyższą Szkołę Teatralną w Krakowie. Występowała w Teatrze Satyry "Maszkaron" (1985-1995), a od 1995 roku związana jest z krakowskim Teatrem Ludowym.

</doc>
<doc id="1472610" url="https://pl.wikipedia.org/wiki?curid=1472610" title="Wyższa Szkoła Sztuk Pięknych we Wrocławiu">
Wyższa Szkoła Sztuk Pięknych we Wrocławiu



</doc>
<doc id="1472611" url="https://pl.wikipedia.org/wiki?curid=1472611" title="Maré (wyspa)">
Maré (wyspa)

Maré – druga co do wielkości, najbardziej wysunięta na południe wyspa w archipelagu Wysp Lojalności w Nowej Kaledonii na Oceanie Spokojnym.
Przynależność administracyjna.
Według podziału administracyjnego Nowej Kaledonii wyspa należy do gminy Maré, która jest częścią jednej z trzech nowokaledońskich prowincji – Wysp Lojalności (fr. "Province des îles Loyauté").
Geografia.
Powierzchnia wyspy wynosi 641,7 km². Jej długość to 62 km, natomiast szerokość waha się od 16 do 33 km. Najwyższym wzniesieniem wyspy jest Wabayoc (138 m n.p.m.). 
Główne przylądki na wyspie:
Linia brzegowa wyspy jest dosyć zróżnicowana i bogata w liczne mniejsze przylądki. Formują one swoiste rozgałęzienia gwiazdy, przez co tworzą w linii brzegowej wyspy liczne małe zatoki. Poczynając od Przylądka Machau na północnym zachodzie, na wyspie wyróżniane są następujące duże zatoki (zgodnie z ruchem wskazówek zegara):
Wyspa, podobnie jak pobliskie Lifou oraz Ouvéa, zbudowana jest ze skał wapiennych pochodzenia koralowego (z raf koralowych).

</doc>
<doc id="1472614" url="https://pl.wikipedia.org/wiki?curid=1472614" title="Witold Falkowski">
Witold Falkowski

Witold Falkowski (ur. 12 lipca 1960 w Warszawie), tłumacz, od 2006 roku prezes Fundacji Instytut Misesa.
Absolwent filozofii i anglistyki. Nauczyciel angielskiego, prywatny przedsiębiorca, publicysta. W jego tłumaczeniu są m.in. książki: L. M. Tannehill, "Rynek i wolność"; Murray Rothbard, "O nową wolność - Manifest libertariański"; Murray Rothbard, "Banki, złoto, pieniądze"; Ludwig von Mises, "Ludzkie działanie", Hans-Hermann Hoppe, "Demokracja - bóg, który zawiódł" (z Juliuszem Jabłeckim), a także liczne artykuły ekonomiczne w Instytucie Misesa.

</doc>
<doc id="1472616" url="https://pl.wikipedia.org/wiki?curid=1472616" title="Fort Owcza Góra">
Fort Owcza Góra

Fort Owcza Góra – oddalony fort pomocniczy Twierdzy Kłodzko, będący systemem obronnym z okresu XVII i XVIII wieku.
Położenie.
Fort położony jest w południowo-zachodniej Polsce, w północno-wschodniej części Kłodzka nad prawym brzegiem Nysy Kłodzkiej, na południowo-zachodnim zboczu Owczej Góry.
Historia.
W 1742 roku Twierdza Kłodzko została poddana przez Austriaków Prusakom. Ostatecznie Kłodzko znalazło się we władaniu Prusaków, którzy zajęli tereny hrabstwa kłodzkiego oraz Dolnego Śląska w konsekwencji wojny siedmioletniej. Plany Fryderyka II obejmowały umocnienie nowo zdobytych terenów poprzez budowę twierdz i warowni.
W tym okresie powstał też fort na Owczej Górze. Zaprojektowany został jako fort oddalony twierdzy Kłodzko. Pomysł fortu oddalonego zaczerpnięto z twierdzy w Moguncji. W roku 1743 wybitny fortyfikator, znawca francuskiej szkoły fortyfikacyjnej, generał Gerhard Cornelius de Wallrave sporządził nowe projekty dla miasta Kłodzka. W projekcie ujął budowę fortu na Owczej Górze. Prace rozpoczęto po 1743 roku. Na początku kierował nimi Walrave, który jednak popadł w niełaskę i zastąpiony został przez pułkownika inżyniera Christiana Friedricha von Wredego. To właśnie jemu zawdzięcza się budowę zupełnie nowego, wielkiego fortu na Owczej Górze. Całość prac trwała 19 lat i przyniosła rezultat w postaci silnego fortu, całkowicie zabezpieczającego podejście do twierdzy od wschodniej strony i blokującego dolinę Nysy Kłodzkiej. Z taktycznego punktu widzenia było to najważniejsze przedsięwzięcie, jakie podjęli fortyfikatorzy Twierdzy Kłodzkiej. Po 1750 roku fort wyposażono dodatkowo w cztery lunety: Wodną, Goszycką, Wojciechowicką oraz Nową. Fort z Twierdzą Główną połączono wałem i transzeją, które biegły przez stoki obu wzgórz. Na prawym brzegu Nysy Kłodzkiej, na drodze wrocławskiej usytuowano Bramę Celną. Około 1779 roku wokół Korony Niskiej Fortu Owczej Góry wybudowano płaszcz w postaci siedmioramiennej gwiazdy, który został umocniony skarpowymi kaponierami w kątach kleszczy. Dla Fortu Owczej Góry pod płaszczem fortecznym zaprojektowano skomplikowany system chodników minerskich oraz system podziemnych chodników przeciwminowych wysuniętych w przedpole fortu, umożliwiających skryte podejście i wysadzenie dział przeciwnika.
Ze względu na duże koszty projekt sieci skomplikowanych chodników nie został w pełni zrealizowany, wykonano jedynie część sieci chodników oraz korytarze, piwnice, kazamaty i inne pomieszczenia, w tym drogi ewakuacyjne, z których można było skorzystać w razie zagrożenia. Następne projekty przebudowy realizowano tylko częściowo i nie miały one już większego wpływu na ostateczny kształt budowli. W 1802 roku wybudowano dodatkowy budynek koszarowy (koszary białe) oraz dwupoziomową baterię ze schronem.
Pod koniec XIX wieku rozpoczęto rozbiórkę szańców na przedpolach twierdzy i fortu. Fort nie został nigdy formalnie skasowany i jego umocnienia są zachowane do dziś.
Decyzją wojewódzkiego konserwatora zabytków z dnia 2 grudnia 2002 roku fort został wpisany do rejestru zabytków.
Architektura.
Fort na Owczej Górze stanowił oddalony fort pomocniczy Twierdzy Kłodzko. Składał się z dwóch dużych koron: Korony Niskiej i Korony Wysokiej. Korona Niska miała system kleszczowy oraz narys zwany moguncko-würzburskim, charakteryzujący się cofniętymi barkami bastionów, równoległymi lub prawie równoległymi do ich czół. Koronę Wysoką stanowiła budowla z kazamatami, wyposażona w ziemne przedpiersie z trawersami, której barki połączone były z częściowo skazamatowanymi lunetami. Bastion czołowy korony oraz lunety wyposażone były w kryte zejścia do fosy. Korona Wysoka miała umocnienia w postaci reduty-donżonu, która od czoła osłonięta była ziemnym szańcem. W szyi fort posiadał koszary szyjowe, które mieściły się w dwuramiennym budynku zwanym „czerwonymi koszarami”, oraz charakterystyczny element fortu na Owczej Górze – częściowo skazamatowaną kaponierę szyjową, której zadaniem było osłanianie Bramy Górnej i wjazdu z drogi wrocławskiej, oraz zaopatrzenie fortu w wodę. Druga studnia umieszczona była w lewym barku bastionu Korony Niskiej, co podczas oblężenia narażało ją na szybkie zniszczenie przez ogień artyleryjski.
Większość umocnień wybudowano z łamanego kamienia, częściowo z cegły. Pod względem architektonicznym jest to styl militarny – surowy i pozbawiony jakichkolwiek zdobień. W zachowanych fragmentach fortu są widoczne jedynie ubogie kamienne portale, opasania okien i gzymsy.
Zadanie umocnienia.
Fort na Owczej Górze miał za zadanie uniemożliwić ostrzelanie Twierdzy Głównej ze szczytu wzniesienia, a także ułatwić obserwację wysuniętych północno-wschodnich przedpoli i poprawić kontrolę drogi w kierunku Wrocławia. Do jego funkcji należało też całkowite zabezpieczenie wschodniego podejścia do twierdzy, rozszerzenie „pola widzenia” obrońców od strony wschodniej oraz zablokowanie doliny Nysy Kłodzkiej i drogi na Wrocław.

</doc>
<doc id="1472618" url="https://pl.wikipedia.org/wiki?curid=1472618" title="Parafia św. Maksymiliana Marii Kolbe w Słupsku">
Parafia św. Maksymiliana Marii Kolbe w Słupsku



</doc>
<doc id="1472621" url="https://pl.wikipedia.org/wiki?curid=1472621" title="Parafia św. Maksymiliana Kolbe w Wałbrzychu">
Parafia św. Maksymiliana Kolbe w Wałbrzychu



</doc>
<doc id="1472624" url="https://pl.wikipedia.org/wiki?curid=1472624" title="Bunny (film 2005)">
Bunny (film 2005)

Bunny (2005) to tollywoodzki film akcji z wątkiem miłosnym z Allu Arjunem w tytułowej roli. W filmie grają ponadto Prakash Raj i Gowri Munjal. To trzeci z kolei film aktora cieszący się podobnym sukcesem jak "Gangotri" i "Arya".
Fabuła.
Mahalashmi (Gowri Munjal), ukochana córeczka okrutnego gangstera (Prakash Raj) ma wszystko, czego tylko zapragnie. Gdy była małą dziewczynką, ojciec potrafił zagrozić komuś śmiercią, aby tylko zdobyć upragnioną przez nią lalkę. Teraz, gdy jest studentką, kupa osiłków strzeże jej tak solidnie, że nikt nie śmie podnieść na nią wzroku. Z radością wraca więc do domu w dniu, gdy ktoś ma odwagę z nią porozmawiać. Śmiałkiem tym jest Bunny (Allu Arjun), zuchwały i uroczy zabijaka, który ma swe powody, aby rozkochać w sobie córkę gangstera.

</doc>
<doc id="1472625" url="https://pl.wikipedia.org/wiki?curid=1472625" title="Marek Bobakowski">
Marek Bobakowski

Marek Bobakowski (ur. 23 lipca 1979 w Jaworznie) – dziennikarz sportowy z zawodu, matematyk z wykształcenia. Obecnie (od kwietnia 2008 roku) jest szefem działu sportowego Grupy o2.pl (www.o2.pl) zarządzający dwoma serwisami: www.sportfan.pl oraz www.goler.pl. Od lutego 2009 prowadzi również blog „SiatkoNoga” (bobakowski.pinger.pl).
Był redaktorem naczelnym „Magazynu Futbol” od maja 2006 do września 2007, zajmował również funkcję wydawcy i szefa działu siatkówki w katowickim „Sporcie” (2001–2006 i 2007–2008), pełnił także obowiązki dyrektora wydawniczego spółki CSI Media i Sportlive24 S.A. („Magazyn Futbol”, „Super Volley”). Publikował także w tygodniku „Nowy Sportowiec” i miesięczniku „Świat Siatkówki”. Jego teksty obecnie są publikowane przez znany na całym świecie magazyn piłkarski „FourFourTwo”.
W marcu 2012 roku ukazała się jego pierwsza książka (napisał ją razem z Rafałem Zarembą) pt. "Niepokój stadionów".

</doc>
