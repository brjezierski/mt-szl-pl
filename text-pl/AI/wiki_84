<doc id="1475608" url="https://pl.wikipedia.org/wiki?curid=1475608" title="OPC Unified Architecture">
OPC Unified Architecture

OPC Unified Architecture (OPC UA) – protokół komunikacyjny opracowany przez OPC Foundation w celu ujednolicenia komunikacji między maszynami, bazuje na ogólnie przyjętych komunikacyjnych protokołach takich jak TCP/IP, HTTP, SOAP, co zapewnia bardzo dużą skalowalność rozwiązań implementowanych w oparciu o tę technologię. OPC Unified Architecture umożliwia przesyłanie danych za pośrednictwem różnych formatów m.in. formatu opartego na XML i formatu binarnego. Serwer OPC zbudowany w oparciu o Unified Architecture definiuje swoim klientom (zobacz klient opc) zestaw usług, jakie oferuje oraz format danych procesowych za pośrednictwem, którego ma odbywać się komunikacja. W poprzedniej wersji standardu OPC każda ze specyfikacji (np. OPC DA, OPC HDA) definiowała swoją własną przestrzeń adresową i swój własny zestaw usług. OPC Unified Architecture definiuje zunifikowaną przestrzeń adresową (ang. Address Space) oraz szereg usług (ang. Services), które mogą być udostępnione przez serwer OPC.
Specyfikacja OPC UA składa się z kilkunastu części:
Standard OPC Unified Architecture (OPC UA), jest wynikiem wieloletniej współpracy liderów przemysłowych, których celem było stworzenie otwartego standardu wymiany informacji w systemach zarządzania procesem w sposób bogatszy i pełniejszy, zorientowany usługowo i bezpieczny w porównaniu do aktualnie wykorzystywanych standardów bazujących na platformie DCOM. Ten standard to odpowiedź na fundamentalne potrzeby mapowania i wymiany rzeczywistych informacji w sposób zorientowany obiektowo.
Nowy standard został opracowany tak, by nie wiązać go z żadną istniejącą technologią komunikacyjną, specyfikacja przewiduje udostępnianie usług na różne sposoby. Twórcy "OPC UA" zdają sobie sprawę, że to co nowoczesne dziś, za kilka lat może już wyjść z użycia. Aktualnie specyfikacja przewiduje możliwość wykorzystania jednego z dwóch sposobów komunikacji i jednocześnie pozostawia furtkę, by w przyszłości dodanie innych było możliwe. Pierwszym sposobem jest udostępnienie danych poprzez web serwisy, drugim natomiast są binarne strumienie danych.
"OPC UA" ma dwoistą naturę, tzn. jest zorientowana obiektowo i usługowo jednocześnie. Natura zorientowana obiektowo powoduje, że "OPC UA" może być wykorzystywane do wielu celów w warstwie procesowej i zapewnia wsparcie dla zaawansowanych struktur danych i elastyczny model danych. Natura zorientowana usługowo zapewnia lepsze wsparcie w dziedzinie przenośności na różnych platformach, lepszy dostęp i bezpieczeństwo.
Cechy.
Należy się spodziewać, że dzięki tym cechom technologia "OPC UA" będzie dostępniejsza dla systemów ERP czy MES, pozwalając na wyjście OPC poza płaszczyznę automatyzacji.
Brak konieczności wykorzystywania technologii DCOM, która jest komponentem systemu Windows, otwiera możliwości implementacji technologii "OPC UA" w urządzenia procesowych, takich jak sterowniki przemysłowe, analizatory i inne.
Ostatnim, ale nie najmniej ważnym elementem jest to, że "OPC UA" oferuje wspólny zestaw usług dla wszystkich istniejących dotąd specyfikacji. Inaczej mówiąc: jeden serwer "OPC UA" może jednocześnie pełnić rolę serwera DA, HDA, A&amp;E itp.
Infrastruktura komunikacyjno-usługowa.
Trzeba zauważyć, że "OPC UA" specyfikuje pewien abstrakcyjny opis usług (głównie w specyfikacji OPC UA części 4). Opis usług nie jest związany z żadnym konkretnym sposobem komunikacji lub technologią komunikacyjną. Dopiero inna część specyfikacji (specyfikacja OPC UA część 6) opisuje ich implementację z wykorzystaniem konkretnej technologii (ang. "technology mapping"). Aktualnie specyfikacji zakłada użycie Web Serwisów i binarnych strumieni danych, ale pozostawia również furtkę, że w przyszłości wykorzystany zostanie inny sposób wymiany danych (zmieni się sposób przesyłania wiadomości, ale model usługowy i model informacyjny pozostanie bez zmian).
Dodatkowo "OPC UA" nie precyzuje natomiast konkretnego API (Application Program Interface – Interfejs programowy aplikacji), tak jak to miało miejsce w przypadku OPC Classic opartego na DCOM. OPC UA specyfikuje format przesyłanych wiadomości. Stosy komunikacyjne klienta lub serwera użyte do zaszyfrowania lub odszyfrowania danych, wywołań lub odpowiedzi również nie są definiowane. Stosy komunikacyjne różnych dostawców powinny być w stanie komunikować się, jeśli tylko używają tej samej technologii (ang. technology mapping).
Najważniejsze informacje, które są istotne dla opisywanej infrastruktury komunikacyjno-usługowej:

</doc>
<doc id="1475610" url="https://pl.wikipedia.org/wiki?curid=1475610" title="Jurgis Arnašius">
Jurgis Arnašius

Jurgis Arnašius (ur. 12 lutego 1872 w Vanagai, obecnie Kłajpeda, zm. 23 maja 1934 w Kłajpedzie) – litewski dziennikarz, poeta i polityk, działacz narodowego ruchu litewskiego w Prusach Wschodnich. 
Życiorys.
Od 1893 pracował jako dziennikarz i zecer w Tylży. W latach 1893–1924 stał na czele redakcji czasopisma "Tylżycki Podróżnik" ("Tilžės keleivis") oraz "Kalendarza Tylżyckiego Podróżnika" ("Tilžės keleivio" kalendras), w latach 1897–1898 redagował również Aušrę. 
W 1918 wszedł w skład Rady Ludowej Litwy Pruskiej. 30 listopada 1918 złożył swój podpis pod Aktem Tylżyckim. Sześć lat później przeniósł się do Kłajpedy, gdzie pracował m.in. jako redaktor "Pajūrio sargas", współpracował również z "Litewskim Podróżnikiem" ("Lietuvos keleivis"). 
Jego wnukiem jest prof. Uniwersytetu Kłajpedzkiego Helmutas Arnašius.

</doc>
<doc id="1475611" url="https://pl.wikipedia.org/wiki?curid=1475611" title="Antropomorfizm">
Antropomorfizm



</doc>
<doc id="1475612" url="https://pl.wikipedia.org/wiki?curid=1475612" title="Antropomorfizacja">
Antropomorfizacja

Antropomorfizacja lub antropomorfizm – zabieg językowy, polegający na nadawaniu niebędącym ludźmi przedmiotom, pojęciom, zjawiskom, zwierzętom itp. cech ludzkich i ludzkich motywów postępowania. 
Często odnosi się też do wyobrażenia bogów czy duchów na obraz i podobieństwo człowieka. 
Termin jest kombinacją dwóch greckich słów, άνθρωπος ("anthrōpos"), oznaczającego „człowiek”, oraz μορφή ("morphē"), oznaczającego „kształt” lub „formę”.
Przykłady: „kot spojrzał na mnie z wyrzutem”, „wieczorem oziębiło się, ale kamień był przyjaźnie nagrzany”, itp. Istotnym jest przy tym to, że kot dalej jest kotem, a kamień kamieniem.
Antropomorfizacja może być świadomym zabiegiem literackim tak jak w mitologii greckiej lub przykładem zaburzeń myślenia. Występuje też w trakcie normalnego rozwoju dziecka. W popkulturze (komiksie, filmie, filmie animowanym) antropomorfizm jest często wykorzystywany, by uwypuklić określone cechy charakteru postaci, kojarzące się z cechami charakteru zwierzęcia, którego pewne fizyczne cechy otrzymuje postać.
Antropomorfizacja w odniesieniu do przedmiotów, pojęć abstrakcyjnych, zjawisk itp. jest przypadkiem szczególnym animizacji. Jest formą personifikacji w przypadku przypisywania ludzkich cech przedmiotom nieożywionym. Mitologia egipska zawiera szereg przykładów antropozoomorfizmu – wizerunki bogów stanowią połączenie postaci ludzkiej i zwierzęcej.
Granica między antropomorfizacją a personifikacją (uosobieniem) jest nieostra, oba te pojęcia bywają także uznawane za synonimy.

</doc>
<doc id="1475613" url="https://pl.wikipedia.org/wiki?curid=1475613" title="Fédération Internationale du Sport Universitaire">
Fédération Internationale du Sport Universitaire

Fédération internationale du sport universitaire, FISU (pl. "Międzynarodowa Federacja Sportu Uniwersyteckiego") – organizacja międzynarodowa założona w 1949.
Siedziba FISU znajduje się w belgijskim mieście Leuven. Zrzesza ponad 100 związków sportu akademickiego. Od 1959 federacja zajmuje się organizacją Uniwersjad letnich i zimowych oraz Akademickich Mistrzostw Świata. Polska w FISU jest reprezentowana – od roku 1959 – przez Akademicki Związek Sportowy.

</doc>
<doc id="1475614" url="https://pl.wikipedia.org/wiki?curid=1475614" title="Strzałów">
Strzałów



</doc>
<doc id="1475616" url="https://pl.wikipedia.org/wiki?curid=1475616" title="International University Sports Federation">
International University Sports Federation



</doc>
<doc id="1475617" url="https://pl.wikipedia.org/wiki?curid=1475617" title="FISU">
FISU



</doc>
<doc id="1475619" url="https://pl.wikipedia.org/wiki?curid=1475619" title="Silky terier">
Silky terier



</doc>
<doc id="1475620" url="https://pl.wikipedia.org/wiki?curid=1475620" title="Międzynarodowa Federacja Sportu Uniwersyteckiego">
Międzynarodowa Federacja Sportu Uniwersyteckiego



</doc>
<doc id="1475621" url="https://pl.wikipedia.org/wiki?curid=1475621" title="Australijski silky terier">
Australijski silky terier

Australian silky terrier – jedna z ras psów, należąca do grupy terierów, zaklasyfikowana do sekcji terierów miniaturowych. Zgodnie z klasyfikacją amerykańską, należy do grupy psów ozdobnych i do towarzystwa. Nie podlega próbom pracy.
Rys historyczny.
Około roku 1820 w Australii Dandie Dinmont terrier pokrył stalowoniebieską suczkę – terierkę szorstkowłosą. Z powstałego w ten sposób potomstwa, dodając krew teriera australijskiego, McArthur Little wyhodował w Australii silky teriera.
Budowa.
Australian silky terrier ma ciało zwarte i niskie, ma dłuższą kufę oraz krótszy włos i ciemniejsze umaszczenie od yorkshire terriera.
Głowa jest średniej wielkości, z czarnym zakończeniem nosa, oczy zaś małe, okrągłe, ciemnej barwy. Uszy nieduże, stojące, przypominają odwróconą literę „V”. Ogon jest obcinany, noszony do góry.
Szata i umaszczenie.
Szczenięta mają początkowo szatę barwy czarnej i czarnej podpalanej, następnie zmienia się ona na stalowoniebieską lub srebrzystopodpalaną (rudawą).
Włos cienki, lśniący jedwabiście; niezbyt długi na policzkach i kufie; grzywka na głowie, ale włosy nie mogą opadać na oczy.
Zachowanie i charakter.
Australian silky terrier jest to pies wesoły, inteligentny, pełen temperamentu. Oddany właścicielowi, jest łagodny dla dzieci. Łatwy do prowadzenia, bywa uparty. Jako pies aktywny, źle znosi brak ruchu. Jest bardzo posłuszny, jeśli zostanie dobrze wychowany. Pełen zapału i przyjacielski, a także bardzo czujny. Jest odporny z natury i lepiej zniesie mróz niż upał.
Użytkowość.
Według wzorca nadaje się do łowienia szczurów, lecz teraz hoduje się go głównie w domu.
Zdrowie i pielęgnacja.
Nadaje się do życia w niewielkich mieszkaniach pod warunkiem zapewnienia mu dużej ilości ruchu. Co najmniej dwa razy w tygodniu powinno się przeczesać jedwabisty włos silky i usunąć z niego wszelkie supły i kołtuny, wczepione gałązki i kolce. Włosy rosnące w uszach i pod ogonem należy usunąć. Czesząc (nigdy na sucho) włos silky trzeba uważać, by równo opadał on na obie strony grzbietu, z przedziałkiem pośrodku. Nie należy także dopuszczać do tego, by włosy z czoła opadały psu na oczy i utrudniały widzenie. Kąpiel – podobnie jak yorkshire terier – jest ze wszech miar wskazana, ale zawsze kończyć się musi gruntownym wysuszeniem suszarką do włosów.
Popularność.
W Polsce jest rasą mało popularną.

</doc>
<doc id="1475622" url="https://pl.wikipedia.org/wiki?curid=1475622" title="Federation Internationale du Sport Universitaire">
Federation Internationale du Sport Universitaire



</doc>
<doc id="1475624" url="https://pl.wikipedia.org/wiki?curid=1475624" title="Barkidzi">
Barkidzi

Barkidzi – wpływowy ród punicki w starożytnej Kartaginie. Jego głównymi przedstawicielami byli:
W kartagińskiej polityce należeli do tzw. stronnictwa demokratycznego, cieszącego się poparciem ludu, kupców i żołnierzy, w opozycji do stronnictwa arystokratycznego, któremu przewodził Hannon Wielki. W okresie między I i II wojną punicką dążyli do odbudowy potęgi państwa kartagińskiego poprzez rozszerzenie posiadłości w Hiszpanii. Tam założyli miasta Alicante i Kartagena (Nową Kartaginę) jako stolicę prowincji, według części historyków uzyskując znaczną niezależność od władz kartagińskich.

</doc>
<doc id="1475625" url="https://pl.wikipedia.org/wiki?curid=1475625" title="Opc ua">
Opc ua



</doc>
<doc id="1475627" url="https://pl.wikipedia.org/wiki?curid=1475627" title="Pascal Dagnan-Bouveret">
Pascal Dagnan-Bouveret

Pascal Adolphe Jean Dagnan-Bouveret (ur. 7 stycznia 1852 w Paryżu, zm. 1929 w Quincey) – francuski malarz realista.
Syn paryskiego krawca, studiował w Paryżu w pracowni Alexandra Cabanela i w École des Beaux-Arts pod kierunkiem Jeana Gérôme`a.
Malował naturalistyczne sceny rodzajowe z życia chłopów, pejzaże, sceny religijne i portrety. Przygotowując szkice do przyszłych obrazów posługiwał się fotografią. W 1878 Dagnan-Bouveret przeniósł się do regionu znanego jako Franche-Comté, gdzie powstały jego liczne pejzaże i martwe natury.

</doc>
<doc id="1475628" url="https://pl.wikipedia.org/wiki?curid=1475628" title="System bazylikowy">
System bazylikowy



</doc>
<doc id="1475629" url="https://pl.wikipedia.org/wiki?curid=1475629" title="Bazylika">
Bazylika

Bazylika – współcześnie tą nazwą najczęściej określa się chrześcijańską świątynię wielonawową (niezależnie od pełnionych funkcji kanonicznych) z nawą główną wyższą od naw bocznych, posiadającą okna ponad dachami naw bocznych (w odróżnieniu od kościoła halowego). Kościół z nawą główną wyższą od naw bocznych, lecz bez okien to pseudobazylika.
Historia.
Nazwa wywodzi się od greckiego słowa "βασιλικός" oznaczającego "królewski" lub od budynku "Stoa Basileios" – Stoi Królewskiej umieszczonej przy Agorze ateńskiej, w której urzędowali archontowie.
Bazylika w starożytnym Rzymie.
W starożytnym Rzymie bazylika stała przy forum i odgrywała rolę hali targowo-sądowej. Drogą naśladownictwa bazyliki rozpowszechniły się na całym terytorium starożytnego Rzymu. Z czasem bazyliką zaczęto też nazywać największą, reprezentacyjną salę w willach rzymskiej arystokracji.
Starożytne świeckie bazyliki budowano jako budynki jedno- lub wielonawowe na planie prostokąta, odkryte lub kryte, parterowe lub piętrowe, często z apsydą. Ze względu na położenie wejścia dzieli się je na bazyliki:
Najlepiej zachowany wczesny przykład bazyliki rzymskiej jest w Pompejach. Wybudowana w II w. p.n.e. miała wymiary w rzucie około 62x25 metrów, nie posiadała apsyd, zamiast tego miała we wnętrzu podwyższenie na jednym końcu nawy. Była ulokowana wzdłużnie wobec pompejańskiego forum, naprzeciwko świątyni. Innym przykładem wczesnej bazyliki jest Basilica Aemilia ulokowana w Forum Romanum.
Bazylika Maksencjusza, której budowę zakończono w 312 r. n.e., była jedną z ostatnich monumentalnych bazylik świeckich.
Jedną z najlepiej zachowanych bazylik rzymskich jest Bazylika Konstantyna z IV wieku w Trewirze.
Bazylika chrześcijańska.
Chrześcijanie, nie chcąc korzystać ze świątyń pogańskich ani budować budynków podobnych do nich, przyjęli za wzór swoich kościołów bazylikę grecką. System bazylikowy obowiązywał w całej architekturze chrześcijańskiej. Już w IV wieku wprowadzono drewnianą pochyłą więźbę dachową otwartą lub oddzieloną drewnianym stropem.
Cechy charakterystyczne.
Charakterystycznymi cechami chrześcijańskiego systemu bazylikowego są:
Poprzez stulecia pierwotną bazylikę modyfikowano, dodając krypty, nawę poprzeczną (transept), chór, sklepienia, wieże, przemienność podpór, empory, tryforium, westwerk, kaplice i inne elementy.
Inne znaczenie.
"Bazylika" to także tytuł honorowy kościoła. Patrz:

</doc>
<doc id="1475632" url="https://pl.wikipedia.org/wiki?curid=1475632" title="Dwa Teatry">
Dwa Teatry

Festiwal Teatru Polskiego Radia i Teatru Telewizji Polskiej „Dwa Teatry” – festiwal teatralny odbywający się raz w roku w Sopocie od 2001 r. do 2019 r, i od 2021 r. w Zamościu zwyczajowo w pierwszy weekend czerwca. Głównymi organizatorami festiwalu są: Polskie Radio S.A., Telewizja Polska S.A. oraz miasta Sopot i Zamość. Producentem festiwalu od 2001 jest TVP Gdańsk, a od 2021 roku partnerem medialnym jest TVP Lublin. Dyrektorem pierwszej edycji festiwalu była Ewa Bąk-Woźniakiewicz. W latach 2002–2006 funkcję tę pełnił Jerzy Martyś. W latach 2007–2008 dyrektorem była Agnieszka Czarnecka, a w latach 2009–2015 Bogumił Osiński. Od 2016 roku dyrektorem festiwalu jest Joanna Strzemieczna-Rozen.
Osią festiwalu jest konkurs słuchowisk radiowych i spektakli telewizyjnych, które miały swoją premierę na antenie w roku poprzedzającym daną edycję festiwalu. W programie znajduje się wiele imprez towarzyszących, m.in. otwarte projekcje konkursowych teatrów, warsztaty, Spotkania z Gwiazdami, spektakle na żywo, spotkania z twórcami, wystawy, koncerty itp.
2001.
I Festiwal Teatru Polskiego Radia i Teatru Telewizji Polskiej „Dwa Teatry – Sopot 2001” odbył się w dniach 1–3 czerwca 2001.
Laureaci.
W kategorii słuchowisk Teatru PR.
Grand Prix – słuchowisko "Kot mi schudł" zgłoszone przez poznańskie Radio Merkury
Reżyseria
Scenariusz oryginalny
Scenariusz będący adaptacją za słuchowisko "Chłopi na BIS" na podstawie utworu Władysława Stanisława Reymonta, zgłoszone przez Polskie Radio Bis:
Opracowanie muzyczne
Realizacja akustyczna
Nagroda aktorska za rolę kobiecą
Nagroda aktorska za rolę męską
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Bigda idzie!"
Reżyseria
Zdjęcia
Scenografia, "ex aequo":
Montaż
Nagroda aktorska za rolę kobiecą
Nagroda aktorska za rolę męską, "ex aequo":
Wyróżnienia
2002.
II Festiwal Teatru Polskiego Radia i Teatru Telewizji Polskiej „Dwa Teatry – Sopot 2002” odbył się w dniach 7–10 czerwca 2002.
Laureaci.
W kategorii słuchowisk Teatru PR.
Grand Prix – słuchowisko "Dziesięć pięter" z repertuaru Programu 2 Polskiego Radia, zgłoszone przez Teatr Polskiego Radia
Reżyseria, "ex aequo" za słuchowisko "Przyjaciółki z Żelaznej ulicy", zgłoszone przez Polskie Radio Lublin:
Scenariusz oryginalny, "ex aequo":
Scenariusz będący adaptacją
Realizacja akustyczna
Muzyka oryginalna
Nagroda aktorska za rolę kobiecą
Nagroda aktorska za rolę męską
Nagroda aktorska za rolę drugoplanową
Honorowa nagroda zespołowa dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Kuracja"
Reżyseria
Oryginalny polski tekst dramatyczny
Zdjęcia
Scenografia, "ex aequo":
Montaż
Nagroda aktorska za rolę kobiecą
Nagroda aktorska za rolę męską
Wyróżnienia aktorskie
Nagrody pozaregulaminowe
2003.
III Festiwal Teatru Polskiego Radia i Teatru Telewizji Polskiej „Dwa Teatry – Sopot 2003” odbył się w dniach 13–16 czerwca 2003.
Laureaci.
W kategorii słuchowisk Teatru PR.
Grand Prix – słuchowisko "Nagi sad" według powieści Wiesława Myśliwskiego, zgłoszone przez Program 2 Polskiego Radia
Reżyseria, "ex aequo":
Scenariusz oryginalny
Scenariusz będący adaptacją
Realizacja akustyczna
Muzyka oryginalna
Nagroda aktorska za rolę kobiecą
Nagroda aktorska za rolę męską
Nagroda aktorska za rolę drugoplanową
Honorowa nagroda zespołowa dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Czwarta siostra"
Reżyseria
Adaptacja, "ex aequo":
Zdjęcia, "ex aequo":
Scenografia
Muzyka oryginalna
Montaż
Nagroda aktorska za rolę kobiecą
Nagroda aktorska za rolę męską
Honorowe wyróżnienie aktorskie
2004.
IV Festiwal Teatru Polskiego Radia i Teatru Telewizji Polskiej „Dwa Teatry – Sopot 2004” odbył się w dniach 4–7 czerwca 2004.
Laureaci.
W kategorii słuchowisk Teatru PR.
Grand Prix – słuchowisko "Brzytwy kata Sellingera", zgłoszone przez Polskie Radio Rzeszów
Reżyseria
Scenariusz oryginalny, "ex aequo":
Scenariusz będący adaptacją
Realizacja akustyczna, "ex aequo":
Muzyka oryginalna
Aktorska rola kobieca
Aktorska rola męska
Aktorska rola drugoplanowa
Honorowa nagroda zespołową dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Łucja i jej dzieci"
Reżyseria
Oryginalny polski tekst dramatyczny
Zdjęcia
Scenografia
Muzyka oryginalna
Montaż
Nagroda aktorska za rolę kobiecą
Nagroda aktorska za rolę męską
Pozaregulaminowe specjalne honorowe nagrody aktorskie
Pozaregulaminowa honorowa nagroda za debiut reżyserski w Teatrze Telewizji
2005.
V Festiwal Teatru Polskiego Radia i Teatru Telewizji Polskiej „Dwa Teatry – Sopot 2005” odbył się w dniach 3–6 czerwca 2005.
Laureaci.
W kategorii słuchowisk Teatru PR.
Grand Prix – słuchowisko "Saksofon basowy", zgłoszone przez Program 2 Polskiego Radia
Reżyseria
Scenariusz oryginalny
Scenariusz będący adaptacją
Realizacja akustyczna
Nagroda aktorska za rolę kobiecą, "ex aequo":
Nagroda aktorska za rolę męską, "ex aequo":
Nagroda aktorska za rolę drugoplanową
Honorowa nagroda zespołowa dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Pamiętnik z Powstania Warszawskiego"
Reżyseria
Oryginalny polski tekst dramatyczny
Zdjęcia
Scenografia
Muzyka oryginalna
Montaż
Nagroda aktorska za rolę kobiecą
Nagroda aktorska za rolę męską
Honorowe specjalne nagrody aktorskie
Pozaregulaminowe specjalne nagrody honorowe
2006.
VI Festiwal Teatru Polskiego Radia i Teatru Telewizji Polskiej „Dwa Teatry – Sopot 2006” odbył się w dniach 2–5 czerwca 2006.
Laureaci.
W kategorii słuchowisk Teatru PR.
Grand Prix – słuchowisko "Gdzie jest ten tani kupiec" (zgłoszone do konkursu przez Program 2 Polskiego Radia)
Reżyseria
Scenariusz oryginalny
Scenariusz będący adaptacją
Realizacja akustyczna
Opracowanie muzyczne
Nagroda aktorska za rolę kobiecą, "ex aequo"
Nagroda aktorska za rolę męską
Nagroda aktorska za rolę drugoplanową, "ex aequo"
Honorowa nagroda zespołowa dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand prix – spektakl "Juliusz Cezar" Williama Szekspira, reż. Jan Englert
Reżyseria
Oryginalny polski tekst dramatyczny
Zdjęcia
Scenografia
Muzyka oryginalna
Montaż
Nagroda aktorska za rolę kobiecą
Nagroda aktorska za rolę męską
Wyróżnienia aktorskie
Pozaregulaminowe wyróżnienie za przejmującą rozmowę o życiu i śmierci
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2006” za wybitne kreacje aktorskie w Teatrze Polskiego Radia i Teatrze Telewizji otrzymał Gustaw Holoubek.
2007.
VII Festiwal Teatru Polskiego Radia i Teatru Telewizji Polskiej „Dwa Teatry – Sopot 2007” odbył się w dniach 1–4 czerwca 2007.
Laureaci.
W kategorii słuchowisk Teatru PR.
Grand Prix – słuchowisko "Recycling", zgłoszone przez Program I Polskiego Radia
Reżyseria
Scenariusz oryginalny
Scenariusz będący adaptacją
Realizacja akustyczna, "ex aequo":
Muzyka oryginalna
Nagroda aktorska za rolę kobiecą
Nagroda aktorska za rolę męską, "ex aequo":
Nagroda aktorska za rolę drugoplanową
Honorowa nagroda dla producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand Prix – spektakl "Norymberga"
Reżyseria
Oryginalny polski tekst dramatyczny
Zdjęcia
Scenografia
Muzyka
Montaż
Aktorska rola kobieca
Aktorska rola męska
Wyróżnienia aktorskie
Pozaregulaminowe wyróżnienie za debiut autorski i reżyserski w Teatrze TV
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2007” za wybitne kreacje aktorskie w Teatrze Polskiego Radia i Teatrze Telewizji otrzymała Danuta Szaflarska.
2008.
VIII Festiwal Teatru Polskiego Radia i Teatru Telewizji Polskiej „Dwa Teatry – Sopot 2008” odbył się w dniach 30 maja – 2 czerwca 2008.
Laureaci.
W kategorii słuchowisk Teatru PR.
Grand Prix – słuchowisko "Stare wiedźmy", zgłoszone przez Program I Polskiego Radia
Reżyseria, "ex aequo":
Scenariusz oryginalny
Scenariusz będący adaptacją
Realizacja akustyczna
Muzyka oryginalna
Aktorska rola kobieca
Aktorska rola męska
Aktorska rola drugoplanowa
Honorowa nagroda dla Producenta słuchowisk
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand prix – spektakl "Stygmatyczka" (Scena Faktu)
Reżyseria
Oryginalny polski tekst dramatyczny
Zdjęcia
Scenografia
Muzyka
Montaż
Nagroda aktorska za rolę kobiecą
Nagroda aktorska za rolę męską
Wyróżnienia aktorskie
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2008” za wybitne kreacje aktorskie w Teatrze Polskiego Radia i Teatrze Telewizji otrzymał Wiesław Michnikowski.
2009.
IX Festiwal Teatru Polskiego Radia i Teatru Telewizji Polskiej „Dwa Teatry – Sopot 2009” odbył się w dniach 5–7 czerwca 2009.
Laureaci.
W kategorii słuchowisk Teatru PR.
Grand Prix – słuchowisko "Walizka"
Reżyseria:
Scenariusz oryginalny
Scenariusz będący adaptacją
Realizacja akustyczna
Muzyka oryginalna
Aktorska rola kobieca
Aktorska rola męska
Nagroda zespołowa dla producenta słuchowisk
Nagroda honorowa im. Krzysztofa Zaleskiego
W kategorii spektakli Teatru TV.
Grand prix – spektakl "Golgota wrocławska" Piotra Kokocińskiego i Krzysztofa Szwagrzyka
Reżyseria
Oryginalny polski tekst dramatyczny
Zdjęcia
Scenografia
Muzyka
Montaż
Nagroda za twórczą realizację telewizyjną
Nagroda aktorska za rolę kobiecą
Nagroda aktorska za rolę męską
Wyróżnienia aktorskie
Nagroda honorowa im. Krzysztofa Zaleskiego
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2009” za wybitne kreacje aktorskie w Teatrze Polskiego Radia i Teatrze Telewizji otrzymał Piotr Fronczewski.
2010.
X Festiwal Teatru Polskiego Radia i Teatru Telewizji Polskiej „Dwa Teatry – Sopot 2010” odbył się w dniach 12–14 czerwca 2010.
Laureaci.
W kategorii słuchowisk Teatru PR.
Grand Prix – słuchowisko "Jeszcze się spotkamy młodsi" Krzysztofa Czeczota (zgłoszone do konkursu przez Polskie Radio Szczecin)
Reżyseria:
Scenariusz oryginalny
Scenariusz będący adaptacją, "ex aequo":
Nagroda im. Janusza Hajduna za realizację akustyczną
Opracowanie muzyczne
Nagroda aktorska za rolę kobiecą
Nagroda aktorska za rolę męską
Nagroda aktorska za rolę drugoplanową
Wyróżnienie aktorskie za rolę drugoplanową
Honorowa nagroda zespołowa dla producenta słuchowisk
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
W kategorii spektakli Teatru TV.
Grand prix – spektakl "W roli Boga" Marka St. Germaina, reż. Tomasz Wiszniewski
Reżyseria
Oryginalny polski tekst dramatyczny
Zdjęcia
Nagroda za twórczą realizację telewizyjną
Scenografia
Muzyka
Montaż
Nagroda aktorska za rolę kobiecą
Nagroda aktorska za rolę męską
Wyróżnienia aktorskie
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2010” za wybitne kreacje aktorskie w Teatrze Polskiego Radia i Teatrze Telewizji otrzymał Janusz Gajos.
2011.
XI Festiwal Teatru Polskiego Radia i Teatru Telewizji Polskiej „Dwa Teatry – Sopot 2011” odbył się w dniach 18–20 czerwca 2011.
Laureaci.
W kategorii słuchowisk Teatru PR.
Grand Prix – słuchowisko "Somosierra" Pawła Sztarbowskiego (zgłoszone do konkursu przez Program 1 Polskiego Radia)
Reżyseria:
Scenariusz oryginalny
Scenariusz będący adaptacją, "ex aequo":
Nagroda im. Janusza Hajduna za realizację akustyczną
Opracowanie muzyczne
Nagroda aktorska za rolę kobiecą
Nagroda aktorska za rolę męską
Nagroda aktorska za rolę drugoplanową
Honorowa nagroda zespołowa dla producenta słuchowisk
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wyróżnienia honorowe w formie rekomendacji do powtórzenia na antenie ogólnopolskiej i antenach rozgłośni regionalnych
W kategorii spektakli Teatru TV.
Grand prix – spektakl "Kontrym" Marka Pruchniewskiego, reż. Marcin Fischer
Reżyseria
Oryginalny polski tekst dramatyczny lub adaptacja
Zdjęcia
Nagroda za twórczą realizację telewizyjną
Scenografia
Muzyka oryginalna lub opracowanie muzyczne
Montaż
Nagroda aktorska za rolę kobiecą
Nagroda aktorska za rolę męską
Honorowe wyróżnienia aktorskie
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2011” za wybitne kreacje aktorskie w Teatrze Polskiego Radia i Teatrze Telewizji otrzymał Jerzy Trela.
2012.
XII Festiwal Teatru Polskiego Radia i Teatru Telewizji Polskiej „Dwa Teatry – Sopot 2012” odbył się w dniach 19–21 maja 2012.
Laureaci.
W kategorii słuchowisk Teatru PR.
Grand Prix – słuchowisko "Hamlet" Williama Szekspira, zgłoszone do konkursu przez Program 1 Polskiego Radia
Reżyseria, "ex aequo":
Nagroda aktorska za rolę drugoplanową, "ex aequo":
Nagroda honorowa im. Krzysztofa Zaleskiego za „twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
W kategorii spektakli Teatru TV.
Grand prix – spektakl "Getsemani" Davida Hare’a
Nagroda aktorska za rolę kobiecą, "ex aequo" za rolę Hanny Arendt w spektaklu "Rzecz o banalności miłości" Sawjona Liebrechta w reż. Feliksa Falka:
Nagroda aktorska za rolę męską, "ex aequo":
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Plebiscyt „najlepszy z najlepszych” – w 2012 roku po raz pierwszy widzowie wybrali drogą głosowania najlepsze ich zdaniem przedstawienie spośród tych, które zdobyły Grand Prix poprzednich edycji festiwalu.
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2012” za wybitne kreacje aktorskie w Teatrze Polskiego Radia i Teatrze Telewizji otrzymali Anna Seniuk i Jerzy Stuhr.
2013.
XIII Festiwal Teatru Polskiego Radia i Teatru Telewizji Polskiej „Dwa Teatry – Sopot 2013” odbył się w dniach 1–3 czerwca 2013.
Jury.
Jury radiowe.
"źródła"
Jury telewizyjne.
"źródło"
Laureaci.
W kategorii słuchowisk Teatru PR.
"źródło"
Grand Prix festiwalu – twórcy słuchowiska "Mewa" Borysa Akunina, zgłoszone do konkursu przez Program 2 Polskiego Radia
Scenariusz będący adaptacją, "ex aequo":
Nagroda aktorska za rolę kobiecą, "ex aequo":
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
W kategorii spektakli Teatru TV.
"źródło"
Grand Prix festiwalu – twórcy spektaklu "Tango" Sławomira Mrożka
Nagroda aktorska za rolę męską, "ex aequo":
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2013” za wybitne kreacje aktorskie w Teatrze Polskiego Radia i Teatrze Telewizji otrzymali Anna Polony i Ignacy Gogolewski.
2014.
XIV Festiwal Teatru Polskiego Radia i Teatru Telewizji Polskiej „Dwa Teatry – Sopot 2014” odbył się w dniach 14–16 czerwca 2014.
Jury.
Jury radiowe.
"źródła"
Jury telewizyjne.
"źródło"
Laureaci.
W kategorii słuchowisk Teatru PR.
"źródło"
Grand Prix festiwalu – twórcy słuchowiska "Królowa i Szekspir" według dramatu Esther Vilar, zgłoszone do konkursu przez Program 1 Polskiego Radia
Scenariusz oryginalny, "ex aequo":
Scenariusz będący adaptacją
Nagroda aktorska za rolę kobiecą
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Wyróżnienia honorowe w formie rekomendacji do powtórzenia na antenie Polskiego Radia
W kategorii spektakli Teatru TV.
"źródło"
Grand Prix festiwalu – twórcy spektaklu "Skutki uboczne" Petra Zelenki
Nagroda aktorska za rolę męską
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2014” za wybitne kreacje aktorskie w Teatrze Polskiego Radia i Teatrze Telewizji otrzymali Teresa Budzisz-Krzyżanowska i Wojciech Pszoniak.
2015.
XV Festiwal Teatru Polskiego Radia i Teatru Telewizji Polskiej „Dwa Teatry – Sopot 2015” odbył się w dniach 27–29 czerwca 2015.
Laureaci.
W kategorii słuchowisk Teatru PR.
"źródła"
Grand Prix festiwalu – twórcy słuchowiska "Podróż na Księżyc", zgłoszone do konkursu przez Program 2 Polskiego Radia
Reżyseria (ex aequo)
Nagroda aktorska za rolę męską ("ex aequo")
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za spektakl wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia” otrzymało słuchowisko "Nalepa", zgłoszone do konkursu przez Polskie Radio Rzeszów), w tym nagrodzono: za tekst – Jerzego Janusza Fąfarę; za reżyserię – Grzegorza Styłę; za realizację akustyczną – Macieja Rosoła; za kreację instrumentalną – Jacka Królika.
W kategorii spektakli Teatru TV.
Grand Prix festiwalu – twórcy spektaklu "Walizka" Małgorzaty Sikorskiej-Miszczuk
Nagroda aktorska za rolę męską
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2015” za wybitne kreacje aktorskie w Teatrze Polskiego Radia i Teatrze Telewizji otrzymali Marian Opania i Maja Komorowska.
2016.
XVI Festiwal Teatru Polskiego Radia i Teatru Telewizji Polskiej „Dwa Teatry – Sopot 2016” odbył się w dniach 23–25 maja 2016.
Laureaci.
W kategorii słuchowisk Teatru PR.
Grand Prix festiwalu – twórcy słuchowiska "Von Bingen. Historia Prawdziwa" Sandry Szwarc, zgłoszone do konkursu przez Program 1 Polskiego Radia;
Reżyseria
Nagroda aktorska za rolę męską
Konkurs słuchowisk dla dzieci i młodzieży (zorganizowany po raz pierwszy w historii festiwalu)
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za spektakl wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia” otrzymało słuchowisko "Epitafium" zgłoszone przez Polskie Radio Olsztyn
Nagroda Publiczności (przyznana po raz pierwszy w historii festiwalu)
W kategorii spektakli Teatru TV.
Grand Prix festiwalu – twórcy spektaklu "Ich czworo" Gabrieli Zapolskiej;
Nagroda aktorska za rolę kobiecą ("ex aequo")
Nagroda aktorska za rolę męską ("ex aequo")
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda Publiczności (przyznana po raz pierwszy w historii festiwalu)
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2016” za wybitne kreacje aktorskie w Teatrze Polskiego Radia i Teatrze Telewizji otrzymali Stanisława Celińska i Henryk Talar.
2017.
XVII Festiwal Teatru Polskiego Radia i Teatru Telewizji Polskiej „Dwa Teatry – Sopot 2017” odbył się w dniach 19–21 czerwca 2017
Laureaci.
W kategorii słuchowisk Teatru PR.
Grand Prix festiwalu – twórcy słuchowiska "Lilla Weneda", zgłoszone do konkursu przez Program 2 Polskiego Radia
Reżyseria
Konkurs słuchowisk dla dzieci i młodzieży
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za spektakl wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia” (ex eaquo)
Nagroda Publiczności
W kategorii spektakli Teatru TV.
Grand Prix festiwalu – twórcy spektaklu "Posprzątane"
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda Publiczności
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2017” za wybitne kreacje aktorskie w Teatrze Polskiego Radia i Teatrze Telewizji otrzymali Ewa Dałkowska i Olgierd Łukaszewicz.
2018.
XVIII Festiwal Teatru Polskiego Radia i Teatru Telewizji Polskiej „Dwa Teatry – Sopot 2018” odbył się w dniach 29 czerwca – 2 lipca 2018.
Laureaci.
W kategorii słuchowisk Teatru PR.
Grand Prix festiwalu – twórcy słuchowiska „Ordonka” zgłoszonego przez Program 2 Polskiego Radia
Reżyseria
Konkurs słuchowisk dla dzieci i młodzieży
Honorowe nagrody otrzymali: Katarzyna Dąbrowska i Sławomir Orzechowski za role w słuchowisku „Taki tchórz” w reż. Waldemara Modestowicza zgłoszonym przez Teatr Polskiego Radia
Nagrodę główną konkursu otrzymało słuchowisko „Piotruś Pan. Nibylandia” w reż. Anny Wieczur-Bluszcz zgłoszone przez Program 1 Polskiego Radia
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za spektakl wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia”
Nagroda Publiczności
W kategorii spektakli Teatru TV.
Grand Prix festiwalu – twórcy spektaklu „Inspekcja”
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda Stowarzyszenia ZAiKS (przyznana po raz pierwszy w historii festiwalu)
Nagroda aktorska prezesa oraz zarządu głównego ZASP (przyznana po raz pierwszy w historii festiwalu)
Nagroda Publiczności
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2018” za wybitne kreacje aktorskie w Teatrze Polskiego Radia i Teatrze Telewizji otrzymali Barbara Krafftówna i Franciszek Pieczka.
2019.
XIX Festiwal Teatru Polskiego Radia i Teatru Telewizji Polskiej „Dwa Teatry – Sopot 2019” odbył się w dniach 24–27 maja 2019.
Laureaci.
W kategorii słuchowisk Teatru PR.
Grand Prix festiwalu – słuchowisko „Wielka improwizacja” zgłoszone przez Program 2 Polskiego Radia:
Reżyseria
Honorowe wyróżnienia za muzykę otrzymali:
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za spektakl wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia”
Nagroda aktorska prezesa oraz zarządu głównego ZASP
Nagroda Publiczności
W kategorii spektakli Teatru TV.
Grand Prix festiwalu – spektakl „Wesele”:
Reżyseria
Kostiumy (przyznana po raz pierwszy w historii festiwalu)
Nagroda za debiut w Teatrze TV (przyznana po raz pierwszy w historii festiwalu)
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda aktorska prezesa oraz zarządu głównego ZASP
Nagroda Publiczności
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Sopot 2019” za wybitne kreacje aktorskie w Teatrze Polskiego Radia i Teatrze Telewizji otrzymali Halina Łabonarska i Jan Englert.
2021.
Festiwal Dwa Teatry w 2021 roku został przeniesiony z Sopotu do Zamościa.
20. Festiwal Teatru Polskiego Radia i Teatru Telewizji Polskiej „Dwa Teatry 2021” odbywał się od 17 do 20 września.
Festiwalowi towarzyszyły spotkania z twórcami, aktorami, przedstawicielami świata kultury. Publiczność festiwalu wysłuchała również fragmentów dzieł wybitnych polskich pisarzy: Stanisława Lema, Tadeusza Różewicza, Cypriana Kamila Norwida oraz Krzysztofa Kamila Baczyńskiego.
Laureaci.
W kategorii słuchowisk Teatru PR.
Grand Prix festiwalu – słuchowisko „Wyszedł z domu” zgłoszone przez Program 2 Polskiego Radia:
Reżyseria
Nagroda za debiut dramatopisarski w Teatrze Polskiego Radia (po raz pierwszy w historii festiwalu)
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za słuchowisko wykorzystujący potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia”
Nagroda im. Romualda Cieślaka dla nieartystycznych pracowników Polskiego Radia (po raz pierwszy w historii festiwalu)
Nagroda aktorska prezesa oraz zarządu głównego ZASP
Dodatkowo przyznano honorowe nagrody za rolę kobiecą w słuchowisku „Prymas” autorstwa i w reżyserii Piotra Skotnickiego dla Anny Seniuk i za rolę męską w słuchowiskach „Ostatni list” Iwony Rusek oraz „Nieznany żołnierz” Piotra Skotnickiego dla Stanisława Brudnego.
W kategorii spektakli Teatru TV.
Grand Prix festiwalu – spektakl „Dzień gniewu” autorstwa Romana Brandstaettera w reż. Jacka Raginisa-Królikiewicza:
Reżyseria
Nagroda aktorska prezesa oraz zarządu głównego ZASP
Ponadto jury telewizyjne przyznało pozaregulaminową nagrodę dla spektaklu „Cud biednych ludzi” za odkrycie tekstu Hemara oraz odważną i uniwersalną rozmowę na temat wiary.
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Zamość 2021” za wybitne kreacje aktorskie w Teatrze Polskiego Radia i Teatrze Telewizji otrzymali Ewa Wiśniewska i Jerzy Zelnik.
2022.
Festiwal Dwa Teatry w 2022 roku po raz drugi odbył się w Zamościu.
21. Festiwal Teatru Polskiego Radia i Teatru Telewizji Polskiej „Dwa Teatry 2022” odbył się od 10 do 13 czerwca.
Oprócz spektakli i słuchowisk konkursowych w bogatym programie znalazły się także wydarzenia towarzyszące takie jak: wystawa Laureatów Wielkich Nagród, koncert Izabeli Połońskiej i Adama Struga, coroczna Arlekinada, dwa archiwalne przedstawienia Jerzego Afanasjewa: „Młyn na wzgórzu” oraz „Klucz i anioły.” Na żywo pokazany zostanie również spektakl Przemysława Tejkowskiego „A ponad kulami nad ziemią latały brylanty. Rzecz o Krzysztofie Kamilu Baczyńskim.”
W programie tegorocznego festiwalu znalazły się także spotkania z aktorami, koncerty, wystawy oraz imprezy dla dzieci.
Laureaci.
W kategorii słuchowisk Teatru PR.
Grand Prix festiwalu – słuchowisko „Edyp z Kolonos” autorstwa Sofoklesa zgłoszone przez Program 1 Polskiego Radia:
Reżyseria
Honorowa nagroda zespołowa dla producenta słuchowisk, czyli Rozgłośni Regionalnej lub Programu Polskiego Radia za trafność i atrakcyjność propozycji repertuarowej
Nagroda im. Ireny i Tadeusza Byrskich „za słuchowisko wykorzystujące potencjał miejscowego środowiska artystycznego dla twórców słuchowiska zgłoszonego przez Rozgłośnie Regionalne Polskiego Radia”
Nagroda aktorska prezesa oraz zarządu głównego ZASP
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda Publiczności
W kategorii spektakli Teatru TV.
Grand Prix festiwalu – spektakl „Król Edyp” autorstwa Sofoklesa w reż. Jacka Raginisa-Królikiewicza:
Reżyseria
Muzyka oryginalna lub opracowanie muzyczne
Nagroda Honorowa im. Krzysztofa Zaleskiego – „za twórczość odrzucającą stereotypy i łatwe nowinki, umocowaną w pamięci i historii, dotyczącą problemów współczesności”
Nagroda Publiczności
Ponadto Rada Mediów Narodowych uhonorowała statuetką Feniksa spektakl „Krawiec” w reż. Marka Bukowskiego.
Wyróżnienia specjalne Związku Artystów Scen Polskich powędrowały do aktorów: Lidii Sadowej za rolę Goplany w telewizyjnej realizacji „Balladyny” oraz Lecha Łotockiego za kreacje Bezdomnego w „Polowaniu na karaluchy” Janusza Głowackiego w reżyserii Michała Szcześniaka i Tejrezjasza w „Królu Edypie” Sofoklesa w reżyserii Jacka Raginisa-Królikiewicza.
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Zamość 2022” za wybitne kreacje aktorskie w Teatrze Polskiego Radia i Teatrze Telewizji otrzymali Magdalena Zawadzka i Andrzej Mastalerz.
2023.
Festiwal Dwa Teatry w 2023 roku po raz trzeci odbędzie się w Zamościu.
22. Festiwal Teatru Polskiego Radia i Teatru Telewizji Polskiej „Dwa Teatry 2023” odbędzie się od 16 do 19 czerwca.
Pokazom tytułów konkursowych towarzyszyć będą wydarzenia związane z ważnymi rocznicami, a także pokazy specjalne. W związku z zakończonym niedawno Rokiem Mirona Białoszewskiego, podczas festiwalu będzie można usłyszeć fragmenty utworów tego pisarza, w interpretacji m.in. Sławomira Orzechowskiego. Z kolei rok 2023 został ogłoszony rokiem Aleksandra Fredry i z tej okazji w Zamościu odbędzie się teatralne czytanie bajek jego autorstwa. Zaplanowano także liczne pokazy teatralne, warsztaty dla dzieci, które zorganizuje TVP ABC.
W programie festiwalu znajdzie się także przedpremierowy pokaz przedstawienia „Praski Reytan” Piotra Zaremby w reżyserii Tomasza Drozdowicza oraz pokaz specjalny wyreżyserowanego przez Edwarda Kiejzika spektaklu „Dom na granicy” Sławomira Mrożka. Pokazowi będzie towarzyszyć emisja filmu dokumentalnego poświęconego Lilii Kiejzik.
Laureaci.
Wielka Nagroda Festiwalu za wybitne kreacje aktorskie.
Wielką Nagrodę Festiwalu „Dwa Teatry – Zamość 2023” za wybitne kreacje aktorskie w Teatrze Polskiego Radia i Teatrze Telewizji otrzymali Zofia Kucówna i Krzysztof Wakuliński.

</doc>
<doc id="1475633" url="https://pl.wikipedia.org/wiki?curid=1475633" title="Opowieść o Trzech Braciach">
Opowieść o Trzech Braciach



</doc>
<doc id="1475636" url="https://pl.wikipedia.org/wiki?curid=1475636" title="Baśnie barda Beedle’a">
Baśnie barda Beedle’a

Baśnie Barda Beedle’a (ang. "The Tales of Beedle the Bard") – zbiór baśni napisany w 2007 roku przez brytyjską pisarkę Joanne Kathleen Rowling. Jedna z nich pojawia się w treści 7. tomu "Harry’ego Pottera".
Historia książki.
Książka "Baśnie Barda Beedle’a" została napisana w 2007, już po zakończeniu prac nad ostatnią częścią przygód Harry’ego Pottera. Oprócz czterech baśni wymienionych w powieści znalazła się tam piąta, zatytułowana "Włochate serce maga". Początkowo powstało tylko siedem egzemplarzy książki. Wszystkie są manuskryptami napisanymi i ilustrowanymi własnoręcznie przez autorkę. Książka jest oprawiona w skórę, ozdobiona srebrnymi okuciami i kamieniami półszlachetnymi. Sześć z nich Rowling podarowała osobom, które według niej miały duży wpływ na powstanie serii książek o Harrym Potterze, siódma natomiast wystawiona została na aukcję.
Jak mówi Rowling: "Miał to być wyraz podziękowania sześciu kluczowym osobom, bez których Harry Potter nigdy by się nie narodził albo nie byłby taki sam". Autorka przyznała ponadto, że uważa pisanie tej dodatkowej książki za przydatne: "To był wspaniały sposób, aby się pożegnać. To jest jak wynurzenie się po głębokim skoku do wody. Książka nie jest o Harrym, Ronie i Hermionie, ale pochodzi z tego samego świata. Nie spodziewałam się, ale okazało się to w pewnym sensie lecznicze. Dobry sposób na to, by się pożegnać".
Licytacja ostatniego egzemplarza "Baśni Barda Beedle’a" odbyła się 13 grudnia 2007 w londyńskim domu aukcyjnym Sotheby’s. Najwyższą kwotę, 1 950 000 funtów, za pośrednictwem agenta z firmy Hazlitt, Gooden &amp; Fox, wylicytowała spółka Amazon.com, specjalizująca się w handlu internetowym. Na aukcji padł potrójny światowy rekord ceny: za manuskrypt żyjącego pisarza, książkę dla dzieci oraz książkę J.K. Rowling. Pieniądze uzyskane z licytacji przekazane zostały The Children’s Voice, fundacji charytatywnej, której współzałożycielką jest Rowling.
31 lipca 2008 w Amazon.com pojawiła się informacja, że książka trafi do sprzedaży detalicznej. Zysk ze sprzedaży książek zostanie przekazany organizacji The Children’s High Level Group.
Premiera książki miała miejsce 4 grudnia 2008, zaś w Polsce dwa dni później. Wydawcą książki w Polsce jest Media Rodzina. Książka wydana została w twardej oprawie. Pierwszy polski nakład książki wynosił 45 tysięcy egzemplarzy.
Fikcyjna książka.
W siódmym rozdziale "Harry’ego Pottera i Insygniów Śmierci" Hermiona Granger otrzymuje książkę zawierającą zbiór baśni dla dzieci czarodziejów, którą zapisał jej w testamencie Albus Dumbledore. Książka zawiera m.in. "Opowieść o trzech braciach". W treści baśni zawarta jest legenda wyjaśniająca pochodzenie tytułowych Insygniów Śmierci. W książce wspomniano również o trzech innych baśniach, zatytułowanych "Fontanna Godziwego Losu", "Czarodziej i skaczący garnek" oraz "Czara Mara i jej rechoczący kikut". W książce znajdował się znak narysowany prawdopodobnie przez Albusa Dumbledore’a, będący symbolem Insygniów Śmierci.
"Opowieść o trzech braciach".
Treść baśni poznajemy w 21. rozdziale ("Opowieść o trzech braciach") siódmego tomu "Harry’ego Pottera i Insygniów Śmierci".
"Opowieść o trzech braciach" przedstawia historię trzech braci, którzy znaleźli się nad rwącą rzeką, nie dającą się pokonać ani w bród, ani wpław. Bracia byli utalentowanymi czarodziejami, wyczarowali więc nad rzeką most. Gdy przezeń przechodzili, drogę zagrodziła im Śmierć, która nie była zadowolona, że ktoś ją przechytrzył. Zaproponowała braciom dary. Najstarszy zażądał różdżki, która pokona każdą inną różdżkę, otrzymał od Śmierci różdżkę z drewna czarnego bzu (Czarna Różdżka). Średni zażyczył sobie czegoś, co pozwoliłoby mu wzywać do życia zmarłych, otrzymał mający taką moc kamień (Kamień Wskrzeszenia). Najmłodszy i najskromniejszy poprosił o coś, co pozwoli mu odejść spokojnie i być niewidzialnym dla Śmierci. Śmierć dała mu swą pelerynę-niewidkę. Minął jakiś czas, drogi braci się rozeszły. Najstarszy poszedł do baru, gdzie chełpił się swą różdżką, jednak nocą inny czarodziej zabrał mu wyjątkową różdżkę i zabił go. Tak Śmierć zabrała pierwszego brata. Drugi brat wrócił do domu i przywołał zmarłą przedwcześnie miłość swego życia. Kobieta jednak nie była w pełni żywa i nie mógł z nią naprawdę być, więc powiesił się z tęsknoty; tak Śmierć zabrała drugiego brata. Jednak trzeci brat pozostawał nieuchwytny. Ukryty pod peleryną uciekł od Śmierci, a kiedy ją zdjął, był już w podeszłym wieku i dał ją swojemu synowi. A wówczas pozdrowił śmierć jak starego przyjaciela i poszedł za nią z ochotą, i razem, jako równi sobie, odeszli z tego świata.
Insygnia Śmierci.
Po przeczytaniu baśni przez Hermionę, Ksenofilius Lovegood wyjaśnił jej, Harry’emu i Ronowi, że Insygniami Śmierci są właśnie Czarna Różdżka, Kamień Wskrzeszenia i peleryna-niewidka. Harry, początkowo przekonany, że "Baśnie" są tylko zbiorem opowiadań dla dzieci, przekonał się, że "Opowieść o trzech braciach" napisana została na podstawie autentycznych wydarzeń, zaś jej głównymi bohaterami byli bracia Peverellowie, z których jeden (najmłodszy) był jego praprzodkiem. Harry doszedł do wniosku, że jest posiadaczem jednego z Insygniów, peleryny-niewidki. Zdobył także dwa pozostałe insygnia, lecz nie zatrzymał ich. Czarną Różdżkę (Berło Śmierci, Różdżka Przeznaczenia) odłożył z powrotem do grobu Dumbledore’a (w książce, w wersji filmowej – połamał i wyrzucił), natomiast Kamień Wskrzeszenia upuścił w Zakazanym Lesie przed spotkaniem z Voldemortem w 7 tomie, później dochodząc do wniosku, że insygnium nie zostanie nigdy odnalezione. Znak Insygniów to trójkąt, w trójkącie koło, a w kole pionowa linia. Linia ta symbolizuje Czarną Różdżkę, koło – Kamień Wskrzeszenia, a trójkąt – pelerynę-niewidkę.
Czarna Różdżka była najpotężniejszą ze wszystkich różdżek. Uważano, że aby mieć nad nią władzę, trzeba było zabić jej poprzedniego właściciela. Jak się jednak okazało, wystarczyło tylko go pokonać, gdyż Dumbledore został zabity przez Severusa Snape’a, lecz pokonany przez Dracona Malfoya. Kamień Wskrzeszenia przywoływał do życia zmarłych. Harry użył go, aby przywołać swoich zmarłych rodziców oraz Syriusza Blacka i Remusa Lupina. Kamień, jak zostało napisane w baśni, nie przywracał do życia ciał, a dusze.

</doc>
<doc id="1475640" url="https://pl.wikipedia.org/wiki?curid=1475640" title="Okręty podwodne typu UB I">
Okręty podwodne typu UB I

Okręty podwodne typu UB I – niemieckie małe okręty podwodne z okresu I wojny światowej. Okręty tego typu uzbrojone były w dwie wyrzutnie torpedowe i karabin maszynowy kalibru 8 mm. W latach 1914–1915 zbudowano dla marynarki niemieckiej 17 jednostek tego typu (UB-1 do UB-8 przez stocznię Germaniawerft i UB-9 do UB-17 przez stocznię Weser) oraz trzy dalsze dla marynarki Austro-Węgier.
Okręty typu "UB I" były małymi jednokadłubowymi jednostkami przeznaczonymi do działań przybrzeżnych, o prostej konstrukcji. Wymogiem przy ich projektowaniu była możliwość transportu koleją, dzięki temu część została przetransportowana nad Adriatyk, gdzie operowały z baz austriackich. W praktyce miały niewielkie możliwości bojowe, a ich niedostatkami była mała prędkość i słaba manewrowość. Mogły zanurzyć się do głębokości 50 m, czas przejścia w zanurzenie wynosił 33 sekundy.
UB-10, 12, 16 i 17 zostały w 1918 roku przebudowane na podwodne stawiacze min – wyrzutnie torped zastąpiono przez 4 wyrzutnie min (przenosiły 8 min), przy tym przedłużono kadłub do 32 m i wyporność wzrosła do 147/161 t.
Służba.
UB-7, 8, 9 i 14 operowały na Adriatyku z baz austriackich, będąc fikcyjnie przyjęte do służby marynarki austro-węgierskiej, pod numerami U-7, 8, 9 i 26 (było to spowodowane tym, że Niemcy początkowo nie były oficjalnie w stanie wojny z Włochami). Pod koniec 1916 roku powróciły pod niemiecką banderę. UB-8 został później przekazany Bułgarii pod nazwą „Podwodnik nr 18”.
1 kwietnia 1915 roku Austro-Węgry zamówiły pięć okrętów podwodnych tego typu, z czego dwa pierwsze, UB-1 i UB-15, weszły początkowo do służby niemieckiej i operowały na Adriatyku z niemieckimi załogami do czerwca–lipca 1915 roku, kiedy zostały przejęte przez Austro-Węgry, jako (odpowiednio) U-10 i U-11. Dalsze trzy U-15, 16 i 17, zostały dostarczone bezpośrednio Austro-Węgrom.
Skrócone losy.
Okręty austro-węgierskie:

</doc>
<doc id="1475643" url="https://pl.wikipedia.org/wiki?curid=1475643" title="Tytulatura duchowieństwa wojskowego II RP">
Tytulatura duchowieństwa wojskowego II RP

Tytulatura duchowieństwa wojskowego II RP – stopnie duchowieństwa w Wojsku Polskim II RP.
18 stycznia 1919 Naczelny Wódz Józef Piłsudski wydał dwa dekrety, którymi „zarządził następujący porządek hierarchiczny duchowieństwa w Wojsku Polskim:
oraz „następujące pobory dla duchowieństwa w Wojsku Polskim, podług rang:
W artykule 5 ustawy z dnia 23 marca 1922 r. „O podstawowych prawach i obowiązkach oficerów Wojsk Polskich” ustanowiono korpus oficerski Wojsk Polskich złożony z oficerów poszczególnych korpusów osobowych:
Odrębny korpus osobowy tworzyli generałowie.
Artykuł 6 cytowanej ustawy stanowił, że „w skład korpusu oficerskiego Wojsk Polskich wchodzą, oprócz oficerów wymienionych w art. 5, duchowieństwo wojskowe i oficerowie marynarki wojennej, o których traktują oddzielne ustawy”.
13 lipca 1922 Naczelny Wódz marszałek Józef Piłsudski wydał dekret „o ustaleniu nazw stopni duchowieństwa wojskowego”. Władze wojskowe przyznały duchowieństwu prawo noszenia munduru i oznak oficerskich na naramiennikach i czapkach. Z chwilą ogłoszenia tego dekretu (8 sierpnia 1922) straciły moc oba dekrety z 18 stycznia 1919.
3 maja 1922 Naczelnik Państwa i Naczelny Wódz Pierwszy Marszałek Polski Józef Piłsudski zatwierdził dekretem L. 19400/O.V. „listę starszeństwa i stopni oficerów zawodowych Wojska Polskiego”, która obejmowała także duchowieństwo wojskowe.
W „Roczniku Oficerskim 1923” ogłoszono listę starszeństwa oficerów rezerwowych, zatwierdzoną dekretem Prezydenta RP L. 39000.V.E.23 z dnia 8 stycznia 1924. Lista obejmowała również duchowieństwo wojskowe.
Art. 2 dekretu Prezydenta RP z dnia 12 marca 1937 r. „O służbie wojskowej oficerów” stanowił, że oficerowie tworzą korpus oficerski sił zbrojnych. Korpus oficerski sił zbrojnych składa się z korpusów osobowych wojska i marynarki wojennej i dalej, w skład korpusu oficerskiego wojska i marynarki wojennej wchodzi również duchowieństwo wojskowe. W § 4 wspomnianego artykułu umieszczono delegację dla Prezydenta RP, który osobnym dekretem miał określić prawa i obowiązki duchowieństwa wojskowego. Do wybuchu II wojny światowej stosownych aktów prawnych nie zdołano wydać.
Na podstawie listy starszeństwa duchowieństwa wojskowego opublikowanej w "„Roczniku Oficerskim”", w roku 1932, w czynnej służbie pozostawało 130 duchownych, w tym:
Wyznanie rzymsko- i greckokatolickie:
Wyznanie prawosławne:
Wyznanie ewangelicko-augsburskie:
Wyznanie ewangelicko-reformowane:
Wyznanie mojżeszowe:
Wyznanie mahometańskie.
25 lipca 1919 Naczelny Wódz mianował mułłę Sinatulla Chabibullin – naczelnym mułłą wojskowym i referentem wyznania mahometańskiego w Sekcji Religijno-Wojskowej Ministerstwa Spraw Wojskowych.
Wyznanie mahometańskie, ze względu na niewielką liczbę jego wyznawców, reprezentował mułła pomocniczy, zatrudniony w charakterze lotnego kapelana.
Z inicjatywy Tatarów polskich od 1936 wszystkich Tatarów, a potem i większość muzułmanów zaczęto przydzielać do 1. szwadronu 13 Pułku Ułanów Wileńskich. Szwadron otrzymał nazywę „Szwadron ułanów tatarskich”. W 1938 mianowano jedynego imama w Wojsku Polskim. Został nim Ali Ismail Woronowicz. Podlegał on w sprawach wojskowo-administracyjnych dowództwu wojskowemu, zaś w sprawach praktyk religijnych muftiemu Rzeczypospolitej. Sam Woronowicz w wyjaśnieniach złożonych 12 lutego 1941 w charakterze podejrzanego stwierdził: „muftiat rozpoczął w Warszawie starania w Ministerstwie Spraw Wojskowych o wyznaczenie mnie do opieki religijnej nad żołnierzami szwadronu tatarskiego, co też stało się 1 maja 1938 r. Biuro Wyznań Niekatolickich Ministerstwa Spraw Wojskowych był. Polski zatwierdziło mnie jako kontraktowego duchownego do opieki religijnej nad żołnierzami był. polskiej armii w szwadronie tatarskim, przydzielając mi według kontraktu 80 złotych miesięcznie i zobowiązując do prowadzenia raz w miesiącu nabożeństwa w Nowej Wilejce (gdzie był szwadron), a także przyjmowania przysięgi od przyjętych na służbę żołnierzy, co wykonywałem od 1938 r. do lipca 1939 r”.

</doc>
<doc id="1475645" url="https://pl.wikipedia.org/wiki?curid=1475645" title="Robert Shaye">
Robert Shaye

Robert Shaye, znany też jako Bob Shaye (ur. 3 marca 1939 w Detroit) – amerykański reżyser i producent filmowy, aktor, a także biznesmen. Wraz z Michaelem Lynne założyciel należącej obecnie do Warner Bros. wytwórni New Line Cinema. Stał się szerzej znany po komercyjnym sukcesie cyklu horrorów "Koszmar z ulicy Wiązów", którego był producentem. Brat aktorki Lin Shaye.
Linki zewnętrzne.
 

</doc>
<doc id="1475646" url="https://pl.wikipedia.org/wiki?curid=1475646" title="Klient OPC">
Klient OPC

Klient OPC – oprogramowanie, które korzysta z usług oferowanych przez serwer OPC.
Klient może mieć następujące funkcje:
Najczęściej klient OPC może podłączyć się i korzystać z usług jednego serwera opc, ale możliwe jest również jednoczesne podłączenie do kilku serwerów OPC i korzystanie z usług oferowanych przez kilka serwerów. Możliwy jest wtedy, np. odczyt danych z kilku serwerów.
Zobacz też:

</doc>
<doc id="1475649" url="https://pl.wikipedia.org/wiki?curid=1475649" title="1 Brygada Saperów">
1 Brygada Saperów



</doc>
<doc id="1475651" url="https://pl.wikipedia.org/wiki?curid=1475651" title="Zjednoczenie Litwinów Niemieckich">
Zjednoczenie Litwinów Niemieckich

Zjednoczenie Litwinów Niemieckich (niem. "Vereinigung der Litauer Deutschlands", VLD, lit. "Vokietijos lietuvių susivienijimo", VLS) – organizacja społeczna zrzeszająca Litwinów-obywateli Niemiec mieszkających w Prusach Wschodnich, powstała w 1923 roku i istniejąca do 1940 roku.
Zjednoczenie powstało na bazie Zjednoczenia Litwinów Pruskich w 1923 roku. Jego prezesem został Enzys Jagomastas, w skład zarządu weszli M. Bannatis, E. Saunus. M. Buzkys i M. Reidies. 2 października 1925 roku organizacja zgłosiła akces do tworzonego przez Związek Polaków w Niemczech Związku Mniejszości Narodowych. Na konferencji w Genewie w 1925 roku Zjednoczenie reprezentował działacz duński ze Szlezwiku Juliusz Bogensee. Organizacja pielęgnowała bliskie związki z Prusko-Litewską Partią Ludową.
Przy Zjednoczeniu afiliowane były litewskie organizacje społeczne:
Oblicza się, że Zjednoczenie liczyło w 1930 roku ok. 2 tys. członków w rejencjach gąbińskiej i królewieckiej. Od końca lat dwudziestych w łonie organizacji powstały pęknięcia związane z przyjęciem różnej taktyki wobec państwa niemieckiego – za lojalną współpracą z Rzeszą opowiadał się m.in. Vydunas, który wbrew stanowisku Zjednoczenia i PLPL wystąpił na kongresie mniejszości narodowych w Genewie, za twardszym kursem wobec Berlina występowali z kolei działacze skupieni wokół Enzysa Jagomastasa i jego córki Anity, Henryka Saunisa i Vilhelmasa Mačiulaitisa.

</doc>
<doc id="1475655" url="https://pl.wikipedia.org/wiki?curid=1475655" title="Laeken">
Laeken

Laeken – północno-zachodnia dzielnica Brukseli, stolicy Belgii.
W dzielnicy znajdują się m.in.: Atomium, Brupark (brukselski park rozrywki), Brussels Expo (brukselskie hale targowe i wystawiennicze), Mini Europa i kinopleks. W pobliżu znajdują się też ogrody królewskie i Zamek Królewski Laeken - siedziba Alberta II Koburga. Nieco dalej na północny wschód znajdują się Pawilon Chiński i Wieża Japońska.

</doc>
<doc id="1475657" url="https://pl.wikipedia.org/wiki?curid=1475657" title="Jednostki inżynieryjno saperskie Wojska Polskiego">
Jednostki inżynieryjno saperskie Wojska Polskiego



</doc>
<doc id="1475659" url="https://pl.wikipedia.org/wiki?curid=1475659" title="Kamienicki Potok">
Kamienicki Potok



</doc>
<doc id="1475660" url="https://pl.wikipedia.org/wiki?curid=1475660" title="Salvia albimaculata">
Salvia albimaculata



</doc>
<doc id="1475661" url="https://pl.wikipedia.org/wiki?curid=1475661" title="2 Brygada Saperów">
2 Brygada Saperów



</doc>
<doc id="1475667" url="https://pl.wikipedia.org/wiki?curid=1475667" title="Muzeum Rolnictwa im. ks. Krzysztofa Kluka w Ciechanowcu">
Muzeum Rolnictwa im. ks. Krzysztofa Kluka w Ciechanowcu

Muzeum Rolnictwa im. ks. Krzysztofa Kluka w Ciechanowcu – jedna z dwóch placówek muzealnictwa rolniczego w Polsce (drugą jest Muzeum Narodowe Rolnictwa i Przemysłu Rolno-Spożywczego w Szreniawie). Liczące około 30 000 eksponatów zbiory prezentowane są w kilkudziesięciu ekspozycjach stałych.
Charakterystyka.
Muzeum położone jest na terenie zespołu pałacowo-parkowego (była posiadłość rodziny Starzeńskich). W skład zespołu wchodzą: klasycystyczny pałac (odbudowany ze zniszczeń wojennych w latach 1966–1969), oficyna, stajnie, wozownia, czynny młyn wodny, leśniczówka. W utworzonym w obrębie zespołu parku etnograficznym (skansenie) zgromadzono 43 zabytkowe obiekty architektury drewnianej. Przeniesiono je tu ze wsi położonych na pograniczu mazowiecko-podlaskim. Muzeum posiada punkty muzealne: w Drewnowie (zagroda młynarza), w Dąbrowie-Łazach (wiatrak) i Winnie-Chroły (szkoła wiejska).
Wśród wielu ekspozycji na szczególną uwagę zasługują zbiory: Muzeum Pisanki (jedyne w Polsce) z kolekcją 2203 okazów z całego świata, Muzeum Chleba w zabytkowym młynie wodnym, „Ogród roślin zdatnych do zażycia lekarskiego” według ks. Krzysztofa Kluka wraz z ekspozycją stałą „Tradycje zielarskie”, ekspozycja Muzeum Weterynarii oraz ekspozycja wnętrz pałacowych. W muzeum znajduje się m.in. Salonik ziemiański prof. Ignacego Pieńkowskiego, gdzie prezentowane są obrazy artysty wśród przedmiotów przeniesionych z dworu Pieńkowskich w Sutnie.
Muzeum organizuje cykliczne imprezy takie jak: Niedziela Palmowa, Jarmark św. Wojciecha, Zajazd Szlachecki, Podlaskie Święto Chleba, Wykopki, Ogólnopolski Konkurs Gry na Instrumentach Pasterskich.
Muzeum dysponuje salą konferencyjną z zapleczem oraz bazą noclegową (35 miejsc) w zabytkowych chatach na terenie skansenu.

</doc>
<doc id="1475674" url="https://pl.wikipedia.org/wiki?curid=1475674" title="4 Brygada Saperów">
4 Brygada Saperów

Brygady saperów Wojska Polskiego noszące numer „4”:

</doc>
<doc id="1475678" url="https://pl.wikipedia.org/wiki?curid=1475678" title="Bitwa pod Lubawą">
Bitwa pod Lubawą

Bitwa pod Lubawą – starcie zbrojne, które miało miejsce w kwietniu lub maju 1263 roku pomiędzy Prusami z plemienia Natangów a Krzyżakami, zakończone zwycięstwem Prusów.
Do bitwy doszło podczas II powstania pruskiego. Natangowie, na czele których stał Herkus Monte, w trakcie odwrotu po najeździe na ziemię chełmińską zostali doścignięci przez siły zakonne pod wodzą mistrza krajowego Helmeryka von Würzburga. Starcie zakończyło się druzgocącą klęską Krzyżaków. Uznawane jest za jedną z ich największych przegranych w trakcie podboju Prus.
Tło historyczne.
Powstanie, które wybuchło we wrześniu 1260 roku, zagroziło istnieniu państwa zakonnego w Prusach. Wzięły w nim udział prawie wszystkie plemiona pruskie, jedynie Pomezanie pozostali lojalni wobec Krzyżaków. W ciągu pierwszych trzech lat walk powstańcy odnieśli szereg sukcesów, zdobywając małe grody, jak i niszcząc osady niemieckie oraz pobratymców, którzy pozostali po stronie Zakonu. Większe grody, jak na przykład Braniewo, Lidzbark czy Reszel, padły po dłuższych oblężeniach – wzięte głodem lub były porzucane przez załogi. Wsparciem dla Prusów były także ataki Litwinów i Jaćwingów na Krzyżaków, przeprowadzane w tym samym czasie. Do zwycięstw przyczynili się także wodzowie poszczególnych plemion, którzy wcześniej służyli w siłach zakonnych, dzięki czemu poznali możliwości przeciwnika oraz jego sposoby walki. Jednym z nich był Herkus Monte, wódz Natangów. 
Krzyżacy z wielkim trudem obronili grody położone nad rzekami i Zalewem Wiślanym, takie jak Elbląg, Królewiec, Bałga czy Welawa. Poza nimi utrzymali ziemię chełmińską, natomiast z Pomezanii, mimo prób obrony, zostali wyparci. Pomoc udzielana im w ciągu tych trzech lat ze strony niektórych książąt polskich i krzyżowców niemieckich była niewystarczająca, po części z powodu zaabsorbowania łacińskiej Europy innymi wydarzeniami i problemami. 
W 1263 roku Natangowie pod wodzą Montego, którzy byli szczególnie groźnymi przeciwnikami dla Krzyżaków, wyprawili się na ziemię chełmińską. Poruszając się pod osłoną puszcz, dokonali niespodziewanego dla Zakonu najazdu. Złupili zaatakowane tereny, niszcząc nieumocnione osady i uprowadzając tamtejszą ludność w niewolę. Wedle krzyżackiego kronikarza Piotra z Dusburga, Monte „ziemię chełmińską uczynił czerwoną od krwi chrześcijańskiej”. Natangowie zdobyli gród w Radzyniu, zaatakowali również Chełmżę, siedzibę biskupa, a być może zapuścili się także pod Toruń i Grudziądz. Po złupieniu ziemi chełmińskiej rozpoczęli odwrót na swoje tereny. W pościg za nimi, na czele zebranych sił zakonnych, ruszył mistrz krajowy Prus Helmeryk von Würzburg. Udało mu się dogonić Prusów w ziemi lubawskiej.
Bitwa.
Do starcia między Krzyżakami a Natangami doszło w kwietniu lub maju 1263 roku pod Lubawą – jak powszechnie się przyjmuje – czy też w jej okolicy, pod wsią Fijewo. Wysunięto także koncepcję, w myśl której siły Montego ominęły okolice samego miasta, a bitwę stoczono na pograniczu ziemi lubawskiej z pozostałą częścią Sasiny.
Monte, zapewne spodziewając się pościgu, nie został zaskoczony obecnością Krzyżaków. Natangowie osłonili swoją pozycję zasiekami. Możliwe, iż wykorzystali do tego dawne nadgraniczne umocnienia, chroniące okoliczne gródki pruskie. Niewykluczone też, że przyłączyli się do nich miejscowi Sasinowie, co również mogło skłonić Montego do przyjęcia bitwy.
Doścignąwszy Prusów, mistrz Würzburg zdecydował się na atak, mimo trudnej sytuacji i doświadczeń porażek oddziałów zakonnych, które podjęły walkę z przeciwnikiem w podobnych warunkach. Bitwa rozpoczęła się więc natarciem krzyżackim. Wedle opisu Piotra z Dusburga, pruscy wojownicy stawili skuteczny opór, odpierając kolejne uderzenia. W końcu zostali zmuszeni do ucieczki, a Krzyżacy rzucili się za nimi w pościg, łamiąc szyk. Jednak Natangowie dostrzegli rozproszenie sił wroga i zawrócili do walki. Być może ucieczka ludzi Montego była przemyślanym manewrem: zasadzką, w którą udało się wciągnąć przeciwnika. Ostatecznie, w boju, który ponownie wywiązał się wśród zasieków, Krzyżacy ponieśli druzgocącą klęskę.
Skutki.
W przegranej bitwie poległ mistrz Helmeryk von Würzburg i 40 braci-rycerzy oraz nieznana, acz zapewne spora, liczba pozostałych jego podkomendnych (może kilkukrotnie więcej niż rycerzy zakonnych). Prawdopodobnie w starciu poniósł śmierć także Teodoryk, marszałek Prus. Możliwe, iż praktycznie cały zakonny oddział został wybity, bowiem Dusburg w swojej kronice podaje, że razem z braćmi-rycerzami zginęło „całe wojsko chrześcijańskie”. 
Była to dla Krzyżaków bardzo dotkliwa klęska. Piotr z Dusburga podał, że była uznawana za większą przegraną niż batalia pod Durben – jednak nie ze względu na wysokość strat, które były niższe niż w tamtym starciu, ale z racji ich dotkliwości, bowiem pod Lubawą zginęli bardzo doświadczeni bracia-rycerze, zaprawieni w boju, jak i biegli w zarządzaniu. Bitwę tą zalicza się do największych klęsk krzyżackich w ciągu całego podboju Prus.
Prusowie, którzy wedle krzyżackiego kronikarza również ponieśli spore straty (głównie w trakcie ucieczki przez Krzyżakami), mogli spokojnie powrócić do Natangii. Zwycięstwo to bywa uznawane za najbardziej błyskotliwy sukces Herkusa Montego.

</doc>
<doc id="1475679" url="https://pl.wikipedia.org/wiki?curid=1475679" title="Droga Ledo">
Droga Ledo

Droga Ledo – droga prowadząca z Ledo w Indiach do Kunming w Chinach, zbudowana podczas II wojny światowej. W roku 1945 nazwę drogi zmieniono na Stillwell Road, dla upamiętnienia amerykańskiego generała Josepha Stilwella.
Drogę wybudowano w celu umożliwienia transportu zaopatrzenia dla wojsk Republiki Chińskiej, po zajęciu przez Japończyków Birmy i zablokowaniu Drogi Birmańskiej w 1942 roku. Przed powstaniem drogi i po zajęciu Rangunu przez wojska japońskie, znaczna część zaopatrzenia dla wojsk chińskich transportowana była drogą powietrzną nad "garbem" (ang. "Hump"), czyli wschodnim pasmem Himalajów.

</doc>
<doc id="1475680" url="https://pl.wikipedia.org/wiki?curid=1475680" title="Jean-Jacques Missé-Missé">
Jean-Jacques Missé-Missé

Jean-Jacques Missé-Missé (ur. 7 sierpnia 1968 w Jaunde) – kameruński piłkarz występujący na pozycji napastnika. Mierzy 180 cm wzrostu. Karierę zakończył w 2004 roku.

</doc>
<doc id="1475683" url="https://pl.wikipedia.org/wiki?curid=1475683" title="Aeshninae">
Aeshninae

Aeshninae – podrodzina ważek z rodziny żagnicowatych (Aeshnidae).
Systematyka.
W podrodzinie Aeshninae wyróżniane są plemiona ("tribus"):

</doc>
<doc id="1475687" url="https://pl.wikipedia.org/wiki?curid=1475687" title="Pałacyk Michla">
Pałacyk Michla



</doc>
<doc id="1475691" url="https://pl.wikipedia.org/wiki?curid=1475691" title="Orkiestra Dęta KWB Konin">
Orkiestra Dęta KWB Konin

Orkiestra Dęta KWB Konin - orkiestra dęta działająca przy Kopalni Węgla Brunatnego Konin założona 1 kwietnia 1954 roku.
Charakterystyka.
W skład orkiestry wchodzi 50 osób wykonujących utwory z gatunku muzyki klasycznej, operowej, operetkowej, filmowej, jazzowej, popularnej, patriotycznej i kościelnej. Orkiestra bierze udział w przemarszach, paradach oraz w musztrach paradnych prezentowanych podczas imprez plenerowych.
Osiągnięcia i nagrody.
Ważniejsze osiągnięcia i nagrody zdobyte przez orkiestrę:

</doc>
<doc id="1475692" url="https://pl.wikipedia.org/wiki?curid=1475692" title="Gabriel Brzęk">
Gabriel Brzęk

Gabriel Brzęk (ur. 25 maja 1908 w Błażowej, zm. 29 października 2002 w Lublinie) – polski zoolog i historyk nauki, specjalizujący się w zoologii, historii zoologii w Polsce, hydrobiologii, melioracjach wodnych. Żołnierz Armii Krajowej w stopniu porucznika, kawaler Krzyża Srebrnego Orderu Virtuti Militari. 
Życiorys.
Urodził się w rodzinie Marcina i Zofii z d. Kolas. Ukończył II Gimnazjum w Rzeszowie w 1926, a następnie podjął studia zoologiczne na Uniwersytecie Jagiellońskim, które od 1927 kontynuował na Uniwersytecie Poznańskim, kończąc je tytułem magistra w 1930. W 1932 ukończył drugi kierunek – pedagogikę. Od 1930 był zatrudniony w Katedrze Zoologii Uniwersytetu Poznańskiego, gdzie też uzyskał doktorat w 1934. 
W czasie II wojny światowej, 15 września 1939 został aresztowany przez Gestapo, osadzony w obozie Daschgangslager koło Swarzędza, skąd wkrótce zdołał zbiec. Poszukiwany przez Niemców w Poznańskiem, przedostał się na Rzeszowszczyznę, gdzie wstąpił do ZWZ, a potem do AK w których organizował kursy tajnego nauczania. Ukończył Szkołę Podchorążych Piechoty w 1942, został mianowany podporucznikiem 11 listopada 1944. Piastował wysokie funkcje w Inspektoracie ZWZ i AK Rzeszów, brał udział w Akcji Burza, został odznaczony Srebrnym Krzyżem Virtuti Militari. 3 grudnia 1944 aresztowany za przynależność do AK przez UB, zwolniony wkrótce dzięki wstawiennictwu świata nauki. 
Od schyłku grudnia 1944 podjął pracę na UMCS, gdzie w 1945 uzyskał habilitację, a w 1946 tytuł profesora nadzwyczajnego. Od 1946 do emerytury w 1978 kierował Zakładem Zoologicznym Wydziału Rolnego, a w okresie 1947-1956 był dziekanem wydziału. Wydział ten później przekształcił się w Akademię Rolniczą, której pracownikiem, a także prorektorem (1959-1962) został G. Brzęk. Jednocześnie w 1945 zaczął organizować Wydział Farmaceutyczny lubelskiej Akademii Medycznej, w którym również pracował do 1970. W 1978 przeszedł na emeryturę.
Został odznaczony Złotym Krzyżem Zasługi (1950). W 1984 uzyskał godność "doktora honoris causa" lubelskich uczelni: Akademii Rolniczej (1984) i Akademii Medycznej (1995). W 2001 został odznaczony Medalem Polonia Mater Nostra Est.
G. Brzęk był autorem 180 publikacji, w tym 13 książek. Oprócz prac stricte naukowych, miał w dorobku liczne publikacje o historii rozwoju zoologii i biografie wybitnych zoologów.
Życie prywatne.
Żonaty. Dzieci: Mirosław (ur. 1935), Jadwiga (ur. 1937).

</doc>
<doc id="1475694" url="https://pl.wikipedia.org/wiki?curid=1475694" title="Armia Mahdiego">
Armia Mahdiego

Armia Mahdiego (جيش المهدي, Dżajsz al-Mahdi) – znana też jako Milicja Mahdiego, działająca w Iraku, szyicka, radykalna, formacja paramilitarna stworzona w czerwcu 2003 i kierowana przez popularnego szyickiego duchownego i przywódcę religijnego Muktadę as-Sadra. Według źródeł amerykańskich w 2007 roku liczyła około 60 000 bojowników.
Formacja stała się znana wraz z wybuchem szyickiej rebelii w kwietniu 2004, w której odegrała główną rolę. Armii Mahdiego udało się wówczas przejściowo opanować Karbalę, Nadżaf, Kufę oraz dzielnicę Bagdadu – as-Saura, tracąc jednak kontrolę nad nimi w wyniku majowej kontrofensywy sił USA i współkoalicjantów. Podczas walk w Karbali siły Armii Mahdiego starły się z żołnierzami polskimi i bułgarskimi broniącymi ratusza (we wspomnieniach żołnierzy polskich określany jako "City Hall") – ważnego obiektu będącego siedzibą lokalnych władz. Kilkudniowe krwawe walki z Polakami i wspierającymi ich żołnierzami bułgarskimi zakończyły się porażką bojówek as-Sadra które straciły kilkuset bojowników (obrona ratusza w Karbali). Wobec niepowodzeń i ciężkich strat Muktada as-Sadr zawarł zawieszenie broni z siłami koalicji i nowymi władzami irackimi. Na jego mocy siły formacji zostały częściowo rozwiązane. Walki wybuchły na nowo w sierpniu ograniczając się tym razem do Nadżafu, zakończyły się jednak porażką milicji as-Sadra i kolejnym zawieszeniem broni na mocy którego jego siły wycofały się z miasta.
W ciągu kolejnych 2 lat sporadycznie wybuchały starcia z siłami USA i armią iracką jednak na wyraźnie mniejszą skalę. Kolejne zawieszenie broni udało się podpisać w sierpniu 2007, utrzymało się ono do marca 2008.
W marcu 2008 siły irackie rozpoczęły zakrojoną na dużą skalę akcję przeciwko sadrystom w Basrze, intensywne walki pomiędzy siłami as-Sadra a wojskami irackimi i wspierającymi je oddziałami amerykańskimi wybuchły również w as-Saura w Bagdadzie.
W obydwu rejonach walk Armia Mahdiego doznała niepowodzeń tracąc w as-Saura przeszło 500 bojowników.
Armia Mahdiego zakończyła partyzancką działalność 10 maja 2008, ogłaszając zawieszenie broni.

</doc>
<doc id="1475695" url="https://pl.wikipedia.org/wiki?curid=1475695" title="Andrzej Januszko">
Andrzej Januszko

Andrzej Januszko, właśc. Andrzej Ługowski (ur. 23 grudnia 1938 w Warszawie) – polski kompozytor, pianista i aranżer, twórca muzyki bardzo zróżnicowanej gatunkowo. Absolwent Wydziału Teorii i Kompozycji warszawskiej Państwowej Wyższej Szkoły Muzycznej w klasie Tadeusza Szeligowskiego.
Działalność artystyczna.
Jako kompozytor zadebiutował jeszcze w Średniej Szkole Muzycznej w roku 1957. W następnym roku powstały jego pierwsze nagrania radiowe.
Jest twórcą muzyki ilustracyjnej do słuchowisk radiowych i spektakli telewizyjnych i kompozytorem musicali. Napisał wiele utworów muzycznych zarówno z gatunku muzyki poważnej, jak i rozrywkowej, m.in. wielu popularnych niegdyś piosenek, utworów instrumentalnych oraz pieśni.
Utwory napisane przez Januszkę można usłyszeć w wykonaniu wielu artystów i grup muzycznych, m.in. takich jak: Felicjan Andrzejczak, Krzysztof Cugowski, Krzysztof Cwynar, Bogdan Czyżewski, Daniel, Maria Dąbrowska, Barbara Dunin i Zbigniew Kurtycz, 2 plus 1, Eleni, Gang Marcela, Wojciech Gąssowski, Krystyna Giżowska, Zbigniew Gniewaszewski, Jerzy Grunwald, Grupa Wokalna Izabeli, Edward Hulewicz, Irena Jarocka, Maria Jarzębska, Kalina Jędrusik, Kapela Gdańska, Waldemar Kocoń, Maria Koterbska, Krzysztof Krawczyk, Krzysztof Krzymar, Jolanta Kubicka, Masio Kwiek, Janusz Laskowski, Jacek Lech, Alicja Majewska, Mech, Jerzy Michotek, Małgorzata Ostrowska, Lucyna Owsińska, Regina Pisarek, Joanna Rawik, Hanna Rek, Danuta Rinn, Jerzy Różycki, Irena Santor, Lidia Stanisławska, Jadwiga Strzelecka, Ewa Śnieżanka, Teresa Tutinas, Violetta Villas, zespół dziecięcy Wiolinki, Tadeusz Woźniakowski, Juliusz Wystup, Wiktor Zatwarski, Magdalena Zawadzka, Adam Zwierz.

</doc>
<doc id="1475697" url="https://pl.wikipedia.org/wiki?curid=1475697" title="Osoba chora">
Osoba chora



</doc>
<doc id="1475699" url="https://pl.wikipedia.org/wiki?curid=1475699" title="Dieter Hoeness">
Dieter Hoeness



</doc>
<doc id="1475700" url="https://pl.wikipedia.org/wiki?curid=1475700" title="Wystawa Światowa w Brukseli w 1958 roku">
Wystawa Światowa w Brukseli w 1958 roku

Wystawa Światowa w Brukseli w 1958 roku (hol. "Brusselse Wereldtentoonstelling", fr. "Exposition Universelle et Internationale de Bruxelles") – jedna z wystaw światowych (ang. "EXPO"), która odbyła się w dniach 17 kwietnia-19 października 1958 roku na przedmieściach Brukseli (w dzielnicy Laeken) w Belgii. Wystawa pozostawiła po sobie budowlę-pamiątkę, obecnie jeden z głównych symboli Brukseli – Atomium. 
Pawilon polski na Wystawę Światową w Brukseli zaprojektował Jerzy Sołtan.
Dane liczbowe.
Budowa i przygotowanie.
Na przygotowanie EXPO zużyto 60 milionów roboczogodzin. Pod budowę usunięto milion metrów sześciennych gruntu i zużyto 27 678 590 kilogramów materiałów budowlanych. Przy budowie pawilonów zatrudniono 20 tys. pracowników. 500 ogrodników dbało każdej nocy o odpowiedni wygląd parków, skwerów i trawników.
Odwiedzający.
W sumie Expo tego roku odwiedziło 41 454 412 ludzi, w tym trzydzieści milionów pawilony USA i ZSRR oraz piętnaście milionów pawilon Stolicy Apostolskiej. Rekordem była liczba 713 644 odwiedzających w ciągu jednego dnia. Zanotowano 31 000 przypadków różnych chorób wśród odwiedzających. Wstęp kosztował 200 franków belgijskich, a statystyczna rodzina wydała podczas odwiedzin EXPO 2260 franków.
Podczas imprezy zgubiło się (i zostało odnalezionych) przeszło 2000 dzieci. Najstarszy odwiedzający miał 105 lat. 27 osób próbowało popełnić samobójstwo, 8 dzieci urodziło się na terenach i w trakcie trwania wystawy, 5 osób zmarło.
Obsługa.
Imprezę obsługiwało łącznie 70 restauracji, w których serwowano średnio dwadzieścia tysięcy posiłków każdego dnia trwania wystawy. Rekordem było 52 000 półkwart (pint) piwa rozlanych w ciągu jednego dnia, w jednej tylko z kawiarni na terenie wystawy.
Relacje z Expo na bieżąco przekazywało 2000 dziennikarzy z całego świata akredytowanych przez organizatorów. Gościom pomagało 280 hostess.
Logistyka.
Wystawa była również ogromną operacją logistyczną. Zanotowano 1,7 miliona samochodów parkujących na przygotowanych parkingach. W tym sto tysięcy zmotoryzowanych niepełnosprawnych na specjalnych wózkach trójkołowych, 200 000 obozujących na kempingu "Vilvordia" oraz 40 tys. autobusów, które przywoziły odwiedzających przez wszystkie dni trwania imprezy. Na parkingi przeznaczono w sumie 111 hektarów terenów.

</doc>
<doc id="1475701" url="https://pl.wikipedia.org/wiki?curid=1475701" title="MSK Żylina">
MSK Żylina



</doc>
<doc id="1475704" url="https://pl.wikipedia.org/wiki?curid=1475704" title="Serwer OPC">
Serwer OPC

Serwer OPC – oprogramowanie, które udostępnia dane w standardzie OPC dowolnym klientom OPC. Najważniejszym zadaniem serwera jest dbanie, aby dane procesowe były aktualne oraz klienci mieli do nich swobodny dostęp. Serwery OPC oferują elastyczne rozwiązania dostarczające dane procesowe wtedy, kiedy są potrzebne i minimalizujące wykorzystanie szerokości pasma komunikacyjnego (np. algorytm optymalnego przesyłania, algorytm skanowania adaptacyjnego, wielokanałowa transmisja danych, redundancja). Niektóre serwery OPC oferują rozwiązania, w których - dzięki zdefiniowanemu uniwersalnemu interfejsowi – funkcjonalność związaną z realizacją wybranego protokołu można lokować w zewnętrznych, dynamicznie przyłączanych komponentach zwanych DataProvider.
Serwer opc może spełniać jedną z poniższych specyfikacji OPC;

</doc>
<doc id="1475708" url="https://pl.wikipedia.org/wiki?curid=1475708" title="Antanas Vinkus">
Antanas Vinkus

Antanas Vinkus (ur. 25 grudnia 1942 w Kretyndze) – litewski lekarz, polityk, dyplomata, minister zdrowia (1989–1990, 1994–1996), ambasador w Rosji (2008–2011), w latach 2011–2013 burmistrz Neryngi, poseł na Sejm Republiki Litewskiej.
Życiorys.
W 1966 ukończył studia w Kowieńskim Instytucie Medycznym. W latach 1966–1968 był lekarzem w Szpitalu Miejskim w Neryndze. Od 1968 pracował w Szpitalu Republikańskim w Kłajpedzie na stanowiskach lekarza terapeuty (1968–1970), kierownika oddziału terapeutycznego (1970–1972) i kierownika polikliniki (1972–1975). W latach 1975–1982 pełnił funkcję lekarza naczelnego w Szpitalu Kłajpedzkim. Od 1982 zajmował stanowisko zastępcy ministra zdrowia i głównego lekarza sanitarnego Litewskiej SRR. W latach 1986–1989 był lekarzem naczelnym w Klinice Kowieńskiego Instytutu Medycznego.
Od 1989 do 1990 pełnił funkcję ministra zdrowia Litewskiej SRR. W latach 1990–1993 był zastępcą ministra opieki socjalnej, zaś w latach 1993–1994 zastępcą ministra zdrowia. 10 listopada 1994 otrzymał nominację na stanowisko ministra zdrowia, które zajmował do 17 grudnia 1996. W latach 1996–2002 był generalnym dyrektorem kliniki w Santaryszkach należącej do szpitala uniwersyteckiego w Wilnie.
Od 2002 pracował w służbie dyplomatycznej Republiki Litewskiej – był ambasadorem w Estonii (2002–2006) i na Łotwie (2006–2008). W latach 2008–2011 kierował misją dyplomatyczną Litwy w Rosji. W wyborach w 2011 uzyskał mandat radnego Neryngi z listy Litewskiej Partii Socjaldemokratycznej. 14 kwietnia 2011 został wybrany na burmistrza tego miasta. W 2013 został doradcą premiera Algirdasa Butkevičiusa.
W wyborach parlamentarnych w 2016 z ramienia socjaldemokratów uzyskał mandat posła na Sejm. W październiku 2017 został wykluczony z LSDP. W marcu 2018 przystąpił do nowo powołanej Litewskiej Socjaldemokratycznej Partii Pracy. W 2020 jako kandydat Litewskiego Związku Zielonych i Rolników ponownie został wybrany do Sejmu.

</doc>
<doc id="1475713" url="https://pl.wikipedia.org/wiki?curid=1475713" title="Edduverðlaunin">
Edduverðlaunin



</doc>
<doc id="1475717" url="https://pl.wikipedia.org/wiki?curid=1475717" title="Aurelio González Puente">
Aurelio González Puente

Aurelio González Puente (ur. 27 lipca 1944) – hiszpański kolarz szosowy. Aurelio rozpoczął swoją profesjonalną karierę w 1964 roku. Jego największym osiągnięciem było zdobycie słynnej białej koszulki w czerwone grochy za zwycięstwo w klasyfikacji górskiej Tour de France w 1968 roku. Oprócz tego Aurelio zaliczył występy oraz zwycięstwa w takich wyścigach jak Giro d'Italia (wygranie klasyfikacji górskiej w 1957 roku) oraz Critérium du Dauphiné Libéré.
Przez całą swoją profesjonalną karierę Aurelio był związany z ekipą KAS.

</doc>
<doc id="1475719" url="https://pl.wikipedia.org/wiki?curid=1475719" title="Port lotniczy Syrta">
Port lotniczy Syrta

Port lotniczy Syrta – regionalny port lotniczy położony w Syrcie, w Libii.

</doc>
<doc id="1475722" url="https://pl.wikipedia.org/wiki?curid=1475722" title="Diaftoreza">
Diaftoreza



</doc>
<doc id="1475724" url="https://pl.wikipedia.org/wiki?curid=1475724" title="Metamorfizm wsteczny">
Metamorfizm wsteczny



</doc>
<doc id="1475725" url="https://pl.wikipedia.org/wiki?curid=1475725" title="Europejska Karta Samorządu Terytorialnego">
Europejska Karta Samorządu Terytorialnego



</doc>
<doc id="1475727" url="https://pl.wikipedia.org/wiki?curid=1475727" title="Europejska karta samorządu lokalnego">
Europejska karta samorządu lokalnego



</doc>
<doc id="1475729" url="https://pl.wikipedia.org/wiki?curid=1475729" title="Bernard (biskup lubuski)">
Bernard (biskup lubuski)



</doc>
<doc id="1475731" url="https://pl.wikipedia.org/wiki?curid=1475731" title="Bernard Hiszpan">
Bernard Hiszpan

Bernard Hiszpan (XII wiek) – hiszpański mnich, misjonarz 
Życiorys.
Bernard Hiszpan po Polski sprowadzony został w 1122 przez Bolesława Krzywoustego w celu szerzenia religii chrześcijańskiej wśród plemion Pomorzan. Był ascetycznym eremitą, zapewne poszukującym męczeńskiej śmierci. Już od początku nie mógł dojść do porozumienia z miejscowym ludem, choć książę przydzielił mu przewodnika i tłumacza. W 1123 Bernard wszedł boso i w łachmanach do Wolina, co spotkało się ze zdziwieniem mieszkańców, niemogących zrozumieć, dlaczego wysłannik potężnego chrześcijańskiego Boga nie może sobie pozwolić nawet na kupno obuwia. Bernard jednak dalej głosił słowo Boże i w końcu został ciężko pobity przez wolińskie pospólstwo. Uratowali go (zwalczani przez niego) kapłani religii Słowian, którzy uznali Bernarda za szaleńca, a bojąc się zemsty ze strony księcia, odesłali misjonarza z powrotem do Polski.
Misja Bernarda, choć zakończona niepowodzeniem, przygotowała grunt pod mającą się wkrótce dokonać chrystianizację Pomorza. Już w następnym roku (1123) chrzest przyjął książę pomorski Warcisław I. Popierał on inicjatywę Bolesława Krzywoustego, który dla potrzeb misji na Pomorzu sprowadził biskupa Ottona z Bambergu. Tym razem misja zakończyła się powodzeniem, a biskup został przyjęty przez lud w większości przypadków przyjaźnie.
Późniejsze losy Bernarda nie są jasne. Wiadomo, że przez pewien czas był mnichem w w Bambergu. Część historyków utożsamia go ze wzmiankowanym w 1133 roku pierwszym biskupem lubuskim.

</doc>
<doc id="1475732" url="https://pl.wikipedia.org/wiki?curid=1475732" title="USS Anacapa (AG-49)">
USS Anacapa (AG-49)

USS Anacapa (AG-49) – amerykański statek-pułapka używany przez United States Navy. Nosił nazwę pochodzącą od wyspy Anacapa leżącej w pobliżu wybrzeża Kalifornii.
Służba.
Jednostka została zbudowana w 1919 w Wilmington, Delaware. Nosił w czasie służby kilka nazw w tym "Castle Town" (1919), "Lumbertown" (1936) i "Coos Bay" (1942). Przed nabyciem przez US Navy operował jako drewnowiec w służbie Coos Bay Lumber Co. Został nabyty przez Marynarkę i przebudowany do służby jako statek-pułapka. Wszedł do służby 31 sierpnia 1942 jako USS "Anacapa" (AG-49), pierwszym dowódcą został Lt. Comdr. A.M. Wright. Okręt został przerobiony w ramach projektu "Love William", w ramach którego miał udawać statek handlowy, mając jednocześnie ukrytą broń przygotowaną do ostrzelania okrętu podwodnego.
Służba na Pacyfiku w czasie II wojny światowej.
Okręt został obsadzony przez personel US Navy, ale wszyscy członkowie otrzymali dokumenty marynarzy floty handlowej. Okręt pływał w pobliżu zachodniego wybrzeża USA jako wabik mający zwrócić uwagę wrogich okrętów podwodnych. Podobnie jak inne statki-pułapki przewoził puste beczki na ropę i drewno udające ładunek oraz zapewniające dodatkową pływalność w razie storpedowania. "Anacapa" nie odniosła sukcesów w prowokowaniu japońskich okrętów podwodnych. W październiku 1943 okręt ratował rozbitków ze storpedowanego zbiornikowca "Larry Doheney" w pobliżu Mendocino. Sądzi się także, że uszkodził dwa własne okręty podwodne bombami głębinowymi, gdy te niezgodnie z planami operowały w jego obszarze działania.
Pod koniec 1943 zaprzestał działania jako statek-pułapka i służył do końca wojny jako uzbrojony transportowiec. Bazując najpierw w Pearl Harbor a później Anchorage, pływał na Tarawę, Saipan, Guam, Ulithi, Truk, Nukufetau, Adak, Attu i Dutch Harbor.
Jednostka została zbudowana z relatywnie małym zanurzeniem i płaskim dnem pozwalającym pływać daleko w górę rzek w Oregonie i Waszyngtonie by ładować drewno, co powodowało, że rejsy po otwartym oceanie były utrudnione. Mimo to niewielkie zanurzenie okazało się przydatne w trakcie kampanii "żabich skoków" na południowym Pacyfiku, pozwalało bowiem na dostarczanie towarów na wyspy wyposażonych jedynie w prymitywne porty. Był często pierwszym okrętem dostarczającym zaopatrzenie dla marines, gdy walki na wyspie ucichły.
Wycofanie ze służby.
"Anacapa" wrócił do San Francisco w marcu 1946, został wycofany ze służby i przekazany do Maritime Commission. Później pełnił służbę jako statek handlowy. Początkowo wrócił do starej nazwy "Coos Bay" (1946), później przemianowany na "George Olson" w 1947. Rozbity zatonął pod tą nazwą w czasie transportowania drewna na Columbia River 30 stycznia 1964.

</doc>
<doc id="1475734" url="https://pl.wikipedia.org/wiki?curid=1475734" title="1 Dębliński Pułk Drogowo-Mostowy">
1 Dębliński Pułk Drogowo-Mostowy



</doc>
<doc id="1475735" url="https://pl.wikipedia.org/wiki?curid=1475735" title="Litewska wojna domowa (1381–1384)">
Litewska wojna domowa (1381–1384)

Litewska wojna domowa 1381-1384 – pierwszy konflikt w walce o władzę nad Litwą pomiędzy kuzynami: Jagiełłą, wówczas wielkim księciem Litwy i przyszłym królem Polski a Witoldem. Konflikt rozpoczął się po tym, jak Jagiełło podpisał z Krzyżakami traktat w Dawidyszkach, który skierowany był przeciwko jego stryjowi Kiejstutowi, ojcu Witolda. Kiejstut na krótko objął władzę nad Wielkim Księstwem, ale został zdradzony przez zwolenników Jagiełły, przede wszystkim z Wilna. Podczas negocjacji o rozejmie Kiejstut i Witold zostali aresztowani i odtransportowani do zamku w Krewie. Kiejstut zmarł tydzień później w niejasnych okolicznościach, natomiast Witold zdołał zbiec i następnie zawarł sojusz z Krzyżakami. W konsekwencji ich połączone siły najechały ziemie litewskie.
Ostatecznie kuzyni pojednali się, ponieważ Jagiełło potrzebował wewnętrznej stabilizacji w przewidywaniu negocjacji z Wielkim Księstwem Moskiewskim i z Królestwem Polskim, dotyczących możliwej chrystianizacji Litwy. Wojna nie zakończyła zmagań o władzę. Były one kontynuowane podczas kolejnej litewskiej wojny domowej w latach 1389-1392, która została zakończona ugodą w Ostrowie.
Po ponad 10 latach zmagań, Witold ostatecznie został z nadania Jagiełły wielkim księciem Litwy i rządził krajem przez 38 lat.
Tło konfliktu.
Bracia Olgierd i Kiejstut pokojowo współrządzili Wielkim Księstwem Litewskim. Olgierd, który był wielkim księciem, przez większość czasu zajmował się sprawami wschodnich prowincji Wielkiego Księstwa, zamieszkanych w większości przez Słowian, wyznawców prawosławia. Kiejstut w imieniu Olgierda zajmował się sprawami zachodniej części Wielkiego Księstwa, wliczając w to obronę przed zakonem krzyżackim. Olgierd zmarł w 1377 roku i pozostawił tron Jagielle, swemu synowi z drugiego małżeństwa z Julianną Twerską. Kiejstut i Witold kontynuowali współpracę z Jagiełłą nawet wtedy, gdy jego prawa do dziedzictwa zostały zakwestionowane przez Andrzeja Olgierdowicza, księcia Połockiego i Pskowskiego, syna Olgierda z jego pierwszego małżeństwa z Anną.
Krzyżacy kontynuowali swoją krucjatę przeciwko pogańskiej Litwie. Wielka kampania została zorganizowana zimą 1378 roku. Krzyżacy doszli do Brześcia], aż do rzeki Prypeć. Inflancka gałąź zakonu krzyżackiego najechała Upitę. Inna kampania zagroziła stolicy w Wilnie. W 1379 roku brat Jagiełły, Skirgiełło, został wysłany do Krzyżaków, by omówić sytuację, możliwe sposoby konwersji na chrześcijaństwo i zakończenie pomocy dla Andrzeja Olgierdowicza ze strony krzyżaków z Inflant, ale szczegóły jego wyprawy nie są znane. Były pogłoski, że Skirgiełło odwiedził również cesarza. Kiejstut zaproponował rozejm i wymianę jeńców. 29 września 1379 roku 10-letni rozejm został podpisany w Trokach. Był to ostatni traktat, który Kiejstut i Jagiełło razem podpisali. Jednakże rozejm ochraniał jedynie chrześcijańskie ziemie na południu, tak więc domeny Kiejstuta w północnej i zachodniej Litwie ciągle były narażone na ataki Krzyżaków.
W lutym 1380 roku Jagiełło, bez Kiejstuta, zawarł 5-miesięczny rozejm z krzyżakami gałęzi inflanckiej, by ochronić swoje domeny w Połocku. 31 maja 1380 roku Jagiełło i wielki mistrz zakonu krzyżackiego Winrych von Kniprode podpisali tajny traktat w Dawidyszkach. Klauzule traktatu były zawiłe i nie do końca jednoznaczne. Na podstawie warunków porozumienia, Jagiełło zobowiązał się nie interweniować podczas ataków Zakonu przeciwko Kiejstutowi lub jego dzieciom. Jednakże, jeśli pomoc Kiejstutowi byłaby konieczna, by uniknąć jakichkolwiek podejrzeń, nie byłoby to pogwałceniem warunków traktatu. Budzi to kontrowersje, ponieważ motywy kryjące się za traktatem nie są całkiem jasne. Niektórzy historycy obwiniali Juliannę, matkę Jagiełły, albo jego doradcę Vaidila, inni podkreślali różnice generacyjne: Kiejstut miał wówczas około 80 lat i był zdecydowany nie akceptować chrześcijaństwa, podczas gdy Jagiełło miał około 30 lat i szukał sposobów konwersji i zmodernizowania kraju. Jeszcze inni sugerowali, że traktat pierwotnie skierowany był przeciwko Andrzejowi Olgierdowiczowi i jego stronnikom – jego bratu Dymitrowi Starszemu i Dymitrowi Dońskiemu, wielkiemu księciu moskiewskiemu. Jagiełło, zabezpieczywszy swój zachodni front, zawarł sojusz ze Złotą Ordą przeciwko Wielkiemu Księstwu Moskiewskiemu przed nadchodzącą bitwą na Kulikowym Polu.
Wojna domowa.
Zamach Kiejstuta.
Nie naruszając traktatu, Krzyżacy dwukrotnie najechali Księstwo Trockie i Żmudź. Podczas najazdu Trok Krzyżacy po raz pierwszy użyli bombard i zniszczyli Naujapilis, biorąc ok. 3000 jeńców. W sierpniu 1380 roku komtur Ostródy, ojciec chrzestny Danuty Anny Litewskiej, poinformował Kiejstuta o tajnym traktacie. Konflikt stał się nieunikniony. W sierpniu 1381 roku Kiejstut wykorzystał rebelię w Połocku przeciw Skirgielle. Jagiełło nadal był nieobecny, przez co nie mógł stłumić rebelii. Jego nieobecność stworzyła dogodną szansę, by opanować Wilno, stolicę Wielkiego Księstwa. Kiejstut przyjął tytuł wielkiego księcia, podczas gdy Jagiełło został uwięziony w chwili powrotu do Wilna. Vaidila został stracony. Jagiełło zadeklarował swą lojalność wobec Kiejstuta, dzięki czemu został uwolniony. Otrzymał swoją ojcowiznę, Krewo i Witebsk. Kiejstut wznowił wojnę z zakonem krzyżackim – jego armia najechała Warmię i podjął próbę opanowania Georgenburga (Jurborka).
12 czerwca 1382 roku, kiedy Kiejstut rozpoczął wyprawę zbroją przeciwko Dymitrowi Korybutowi z Nowogrodu Siewierskiego, a Witold udał się do Trok, mieszkańcy Wilna pod przywództwem kupca Hanula wpuścili armię Jagiełły do miasta. Kupcy byli niezadowoleni z polityki Kiejstuta, ponieważ szkodziła gospodarce, w szczególności handlowi z Liwonią. Witold próbował zorganizować opór w Trokach, ale Jagiełło ponownie opanował tron. 6 czerwca podpisał 2-miesięczny rozejm z Krzyżakami i zagarnął Troki. W tym czasie Kiejstut zebrał swych stronników na Żmudzi, jego syn Witold szukał wojska w Grodnie, a jego brat Lubart rekrutował rycerzy w księstwie halicko-wołyńskim. W sierpniu 1382 roku armie Kiejstuta i Jagiełły spotkały się pod Trokami na decydującą bitwę, ale ta nigdy nie nastąpiła. Według źródeł krzyżackich, Kiejstut zauważył, że Jagiełło wsparty przez Krzyżaków, miał przewyższające siły, podczas gdy jego Żmudzini nie byli chętni do walki. Obie strony zgodziły się na negocjacje. Kiejstut i Witold przybyli do obozu Jagiełły, ale zostali aresztowani i wysłani do zamku w Krewie. Ich armia została rozwiązana. 15 sierpnia, pięć dni po uwięzieniu, Kiejstut został znaleziony martwy przez Skirgiełłę. Zgodnie z wersją Jagiełły było to samobójstwo, była ona jednak powszechnie kwestionowana. Jagiełło zorganizował w Wilnie wielki pogański pogrzeb Kiejstutowi: jego ciało zostało spalone z końmi, bronią i innymi skarbami.
Ucieczka Witolda.
Witold pozostał w więzieniu do jesieni 1382 roku. Udało mu się uciec z pomocą swej żony Anny, która otrzymała pozwolenie odwiedzenia swego męża. Według różnych źródeł, Witold zamienił się ubraniem z żoną lub jedną z jej służących i wyślizgnął się niezauważony.
Najpierw poszukał pomocy u swej siostry Danuty i jej męża, księcia Janusza warszawskiego, następnie zwrócił się do Ziemowita IV, księcia mazowieckiego. Ostatecznie przybył do swych wrogów, Krzyżaków, prosząc o ochronę i wsparcie wojskowe przeciw Jagielle. Według Wiganda z Marburga, Biruta matka Witolda została utopiona w Brześciu, zapewne w odpowiedzi na jego ucieczkę. Dwóch jej krewnych, Vidimantas i Butrimas, również zostali zamordowani.
Krzyżący przyjęli Witolda bez entuzjazmu. W tym czasie Jagiełło negocjował z zakonem krzyżackim. 31 października 1382 roku sformułowali traktat w Dubisie w trzech oddzielnych aktach. Była to nagroda za całą pomoc, jakiej udzielili Jagielle w pokonaniu Andrzeja Olgierdowicza i Kiejstuta. Jagiełło przyrzekł przyjąć chrześcijaństwo w ciągu 4 lat, zostać sojusznikiem Zakonu i nie zaczynać żadnej wojny bez zgody Zakonu oraz scedować Zakonowi Żmudź, która ciągle popierała Witolda, aż do rzeki Dubissy.
Jednakże ratyfikacja traktatu była ciągle odkładana. Jednym z powodów ochłodzenia stosunków była wojna, jaką Jagiełło wszczął na Mazowszu bez skonsultowania się z Krzyżakami. Innym wyjaśnieniem było to, że Jagiełło myślał już wtedy o sojuszu bądź z Moskwą lub z Polską. Ostatecznie w czerwcu 1383 roku zaplanowane spotkanie Jagiełły z wielkim mistrzem nie doszło do skutku z powodu formalnego pretekstu i wojna rozgorzała na nowo.
Pojednanie.
Na początku września Krzyżacy i Witold przejęli na krótko kontrolę na Trokami i bez sukcesu zaatakowali Wilno. 21 października 1383 roku w Tapiawie (ob. Gwardiejsk) w skromnej ceremonii Witold został ochrzczony w wierze katolickiej, otrzymując imię Wiganda (lit.:Wigandas) po swym ojcu chrzestnym Wigandzie, komturze Ragnety. Witold otrzymał Nowy Marienburg, zamek na rzece Niemen, niedaleko ujścia Dubissy, gdzie połączył się ze swoją rodziną i zwolennikami, wygnanymi ze swoich dóbr przez Jagiełłę. Dotyczyło to również jego brata Towciwiłła. Witold spróbował również uzyskać poparcie ze strony Żmudzinów. 30 stycznia 1384 roku Witold podpisał traktat w Królewcu, w którym przyrzekł zostać wasalem Zakonu i scedować część Żmudzi na rzecz zakonu krzyżackiego, aż do rzeki Niewiaża, wliczając Kowno. W maju 1384 roku Krzyżacy zaczęli budować nową fortecę w Kownie, nazwaną Neue Marienwerder. 14 czerwca 1384 roku Witold odnowił przyrzeczenia, dane w styczniu w Królewcu, w tymże nowo zbudowanym zamku.
W międzyczasie Jagiełło, prawdopodobnie pod wpływem swej prawosławnej matki Julianny Twerskiej zawarł sojusz z Wielkim Księstwem Moskiewskim. Robił przygotowania do poślubienia Zofii, córki Dymitra Dońskiego i ochrzczenia się w wierze prawosławnej.
By zrealizować ten plan musiał pogodzić się z Witoldem i zakończyć wojnę domową. Wiosną 1384 roku Jagiełło zaoferował mu Wołyń i Łuck, ale Witold odmówił żądając zwrotu ojcowizny, która obejmowała Troki, rządzone przez Skirgiełłę. Wówczas Jagiełło obiecał zwrócić Troki, jak tylko Skirgiełło osiądzie w Połocku. W lipcu Witold zgodził się i zdecydował się porzucić Krzyżaków. Następnie spalił dwa krzyżackie zamki na Niemnie (Nowy Marienburg, Georgenburg). Nowy Marienburg był oblegany przez 6 tygodni przez połączone siły Jagiełły i Witolda, zanim upadł.
Następstwa.
Witold powrócił na Litwę bez wyraźnego porozumienia z Jagiełłą. Otrzymał Grodno, Brześć, Podlasie, Wołkowysk. By otrzymać Wołyń po śmierci swego stryja Lubarta, Witold został ochrzczony w wierze prawosławnej.
Skirgiełło nadal władał Trokami. Witold przyrzekł lojalność wobec Jagiełły i został jednym z wielu regionalnych książąt. Jagielłło rozważał inne propozycje chrztu. Już odrzucił traktat w Dubissie z zakonem krzyżackim. Negocjował z Księstwem Moskiewskim, ale to był niebezpieczny sojusznik i prawosławie nie uchroniłoby Litwy od ataków zakonu krzyżackiego. Moskwianie stracili nieco ze swoich wpływów po oblężeniu Moskwy w 1382 r. przez Mongołów. Trzecia opcja została przedstawiona przez Polskę: szukano tam odpowiedniego narzeczonego dla Jadwigi Andegaweńskiej i odpowiedniego kandydata na tron króla Polski. W sierpniu 1385 roku Jagiełło podpisał unię w Krewie, przyrzekając chrzest Litwy, poślubienie Jadwigi i ustanowienie unii personalnej pomiędzy Litwą i Polską. W 1386 roku został ochrzczony i koronowany na króla Polski. Skiergiełlo został ustanowiony jego regentem na Litwie. Wykorzystując nieobecność Jagiełły, Andrzej Olgierdowicz ponowił swoją walkę o tron Litwy. Podczas tego konfliktu Witold pozostał lojalny i pomógł Jagielle i Skirgielle pokonać Andrzeja Olgierdowicza.
28 kwietnia 1387 roku, po pokonaniu Andrzeja, Skirgiełło otrzymał Połock i Troki – w ten sposób złamane zostało przyrzeczenie dane Witoldowi, że ten otrzyma Troki kiedy Skirgiełło przejmie Połock.
Próbując ułagodzić swego kuzyna, Jagiełło dał mu Łuck (ale pozostawił polskiego dowódcę zamku) i Włodzimierz. To jednak nie pomogło i stosunki między kuzynami popsuły się. W tym samym czasie wśród Litwinów narastało niezadowolenie z rządów Skirgiełły, którzy opierali się widocznie wzrastającym wpływom Polaków w państwie. Pragnęli oni utrzymać litewską odrębność prawną i zastrzec stanowiska dla Litwinów Zdradzeni Krzyżacy ciągle domagali się Żmudzi i kontynuowali działania wojenne. Wszystkie te okoliczności pozwoliły Witoldowi odnowić walkę o władzę. Uciekł do Krzyżaków po raz drugi i przedsięwziął kolejną wojnę domową. Zakończyła się ona ugodą w Ostrowie w 1392 roku. Witold potwierdził wierność lenniczą wobec Jagiełły i otrzymał szeroką autonomię na Litwie. W ten sposób został wielkim księciem litewskim i rozpoczął swe 38-letnie rządy.

</doc>
<doc id="1475740" url="https://pl.wikipedia.org/wiki?curid=1475740" title="Najświętszy Synod">
Najświętszy Synod



</doc>
<doc id="1475743" url="https://pl.wikipedia.org/wiki?curid=1475743" title="Świątobliwy Synod Rządzący">
Świątobliwy Synod Rządzący

Świątobliwy Synod Rządzący (ros. "Святейший Правительствующий Синод") – organ kierowniczy Rosyjskiego Kościoła Prawosławnego, wprowadzony w 1721, w wyniku reform cara Piotra I Wielkiego.
Po śmierci patriarchy Adriana w 1700 Piotr I nie dopuścił do wyboru kolejnego patriarchy, powołując jedynie "locum tenens" – metropolitę riazańskiego Stefana. W 1721 car wydał "Regulamin duchowny", który szczegółowo określił miejsce Cerkwi prawosławnej w strukturach państwa rosyjskiego. Powołał Świątobliwy Synod – nową kolegialną instytucję, zrzeszającą najwyższych duchownych i kierującą działalnością Cerkwi w państwie rosyjskim. Z ramienia cara funkcję kontrolną nad Synodem sprawował urzędnik bez święceń, w randze oberprokuratora. W XVIII w. stanowisko to najczęściej sprawowali wojskowi. Najbardziej znanym oberprokuratorem był Konstantin Pobiedonoscew pełniący tę funkcję w latach 1880–1905. „Święty Synod” przejął na wyłączność prawo do kanonizacji.
Świątobliwy Synod istniał do 1917, tj. do obalenia caratu.

</doc>
<doc id="1475747" url="https://pl.wikipedia.org/wiki?curid=1475747" title="Papież Greenwich Village">
Papież Greenwich Village



</doc>
<doc id="1475770" url="https://pl.wikipedia.org/wiki?curid=1475770" title="Współczynnik objętościowy">
Współczynnik objętościowy

Współczynnik objętościowy (ang. "bulk volume factor") – bezwymiarowy parametr skalarny odnoszący się do nieruchomego lub przepływającego płynu (wody złożowej, ropy naftowej, gazu ziemnego) wypełniającego przestrzeń porową w ośrodku porowatym lub przestrzeń szczelinową w ośrodku szczelinowym stosowany w hydrodynamice podziemnej oraz inżynierii złożowej.
Definicja.
Współczynnik objętościowy płynu formula_1 zdefiniowany jest jako stosunek gęstości płynu w warunkach normalnych formula_2 do gęstości płynu w warunkach złożowych formula_3
Podczas eksploatacji złóż podziemnych, w związku z czasowo-przestrzennymi zmianami ciśnienia w ich obszarze współczynnik objętościowy jest na ogół wielkością zmienną. Dotyczy to w szczególności gazów.
Współczynnik objętościowy dla gazu rzeczywistego.
W hydrodynamice podziemnej i inżynierii złożowej termodynamiczne własności gazu rzeczywistego opisuje się następującym równaniem stanu:
lub
gdzie:
W przypadku gazów rzeczywistych odwrotność współczynnika objętościowego jest quasi-liniową funkcją ciśnienia gazu zgodnie ze wzorem:
gdzie kreska górna oznacza, że dana wielkość dotyczy warunków standardowych.
Zastosowania.
Współczynnik objętościowy stosuje się w równaniach hydrodynamiki podziemnej i inżynierii złożowej opisujących ruch płynów złożowych w przebiegu eksploatacji złóż ropy naftowej, gazu ziemnego oraz podziemnych magazynów gazu.
Służy m.in. do obliczenia ekspansji gazu w złożu (parametr systemu energetycznego złoża):
gdzie:

</doc>
<doc id="1475775" url="https://pl.wikipedia.org/wiki?curid=1475775" title="Antoine Préget">
Antoine Préget

Antoine Préget (ur. 5 grudnia 1972 w Sète) – francuski piłkarz występujący na pozycji pomocnika. Karierę zakończył w 2004 roku.
Préget karierę rozpoczął w Nîmes Olympique, gdzie spędził 3 sezony. W 1997 roku przeniósł się do LB Châteauroux, ale już rok później był zawodnikiem Toulouse FC. Latem 1999 przebywał na testach w angielskim Southampton F.C. Kontraktu z tym klubem nie podpisał, lecz ze szkockim Raith Rovers. Jednak jeszcze tego samego roku przeszedł do Dundee United. W obu szkockich klubach występował niewiele, dlatego postanowił odejść do greckiego Panioniosu. Do Francji powrócił w 2001, podpisując kontrakt z AS Cannes. Karierę zakończył w 2004 roku, w czwartoligowym US Marseille Endoume.

</doc>
<doc id="1475776" url="https://pl.wikipedia.org/wiki?curid=1475776" title="Związek Narodu Polskiego (1839)">
Związek Narodu Polskiego (1839)

Związek Narodu Polskiego rzadziej Związek Narodowy Polski – tajna lewicowa organizacja niepodległościowa w Królestwie Kongresowym, założona w Warszawie w 1839 roku przez Wincentego Mazurkiewicza emisariusza Towarzystwa Demokratycznego Polskiego.
Formalnie związany z TDP, zachował dużą samodzielność, znaczną rolę pełnili w nim działacze lewicowi, wyznający socjalizm utopijny - Edward Dembowski i Henryk Kamieński. Dążyli oni do szybkiego wybuchu ogólnonarodowego powstania, połączonego z rewolucją społeczną, której celem było wyzwolenie ludu. Kamieński liczył też na zrewolucjonizowanie ludu rosyjskiego, co miało wywołać międzynarodowy zryw ludowy przeciwko caratowi.
ZNP połączył kilka wcześniej założonych organizacji konspiracyjnych. Działał przede wszystkim w miastach, w szczególności w Warszawie i Lublinie skupiając głównie inteligencję i rzemieślników. Ze względu na przywiązywanie dużej wagi do sprawy chłopskiej, z organizacją współpracował Piotr Ściegienny.
Związek został zdekonspirowany i rozbity przez rosyjską policję w roku 1843, jednak w szczątkowej formie przetrwał do 1850 roku.

</doc>
<doc id="1475783" url="https://pl.wikipedia.org/wiki?curid=1475783" title="Daly City">
Daly City

Daly City – miasto w Stanach Zjednoczonych, w stanie Kalifornia, w hrabstwie San Mateo. Około 104 tys. mieszkańców (2000).
Jest częścią obszaru metropolitalnego miasta San Francisco.

</doc>
<doc id="1475784" url="https://pl.wikipedia.org/wiki?curid=1475784" title="Daly City (Kalifornia)">
Daly City (Kalifornia)



</doc>
<doc id="1475786" url="https://pl.wikipedia.org/wiki?curid=1475786" title="Zygmunt Żuławski">
Zygmunt Żuławski

Zygmunt Żuławski (ur. 31 lipca 1880 w Młynnem, zm. 4 września 1949 w Krakowie) – polski polityk. Działacz socjalistyczny i związkowy, studiował na Wydziale Przyrodoznawczym Uniwersytetu Jagiellońskiego. Poseł na Sejm II RP (Ustawodawczy oraz I, II i III kadencji), poseł do Krajowej Rady Narodowej, a także poseł na Sejm Ustawodawczy po II wojnie światowej.
Życiorys.
W 1901 roku został członkiem Polskiej Partii Socjalno-Demokratycznej Galicji i Śląska Cieszyńskiego (w latach 1911–1918 członek Komitetu Wykonawczego PPSD); w latach 1905–1908 sekretarz Krajowej Komisji Zaw. w Galicji. Od 1905 był prezesem krakowskiej Kasy Chorych, a po 1918 prezesował ogólnopaństwowemu związkowi tej organizacji. Poddawał krytyce działalność militarno-polityczną Józefa Piłsudskiego, wypowiadając się za tworzeniem robotniczej organizacji wojskowej. Z chwilą wybuchu I wojny światowej demonstracyjnie nie wstąpił do Legionów Polskich, ale pozwolił się zmobilizować do armii austriackiej. Walczył na frontach wschodnim i południowym; był kilkakrotnie ranny.
W październiku 1918 z ramienia Polskiej Komisji Likwidacyjnej objął funkcję starosty w powiecie chrzanowskim. Po odzyskaniu niepodległości: od 1919 w PPS i członek jej władz (w latach 1919–1939 członek Rady Naczelnej PPS, w latach 1924–1928 wiceprzewodniczący, w latach 1937–1939 przewodniczący Rady Naczelnej, w latach 1922–1939 członek CKW PPS). W latach 1919–1922 przewodniczący Komisji Centralnej Związków Zawodowych, następnie do 1939 sekretarz KCZZ. W latach 1919–1935 poseł na Sejm RP. Poddawał krytyce linię polityczną sekretarza generalnego partii Kazimierza Pużaka, poszukującego dróg porozumienia z sanacją.
Po agresji III Rzeszy i ZSRR na Polskę (wrzesień 1939), nie uznał decyzji o zawieszeniu działalności partii i utworzeniu konspiracyjnej PPS-WRN. W styczniu 1940 roku został przewodniczącym organizacji w Krakowie, a w maju tego roku usunął się z niego na skutek różnicy zdań z Józefem Cyrankiewiczem w kwestii uznania WRN. Po aresztowaniu Cyrankiewicza powtórnie objął funkcję przewodniczącego; zajmował postawę pojednawczą wobec różnych odłamów i kierunków ruchu socjalistycznego. W 1945 przewodniczący Rady Naczelnej i CKW).
W czerwcu 1945 uczestnik konferencji moskiewskiej w sprawie utworzenia Tymczasowego Rządu Jedności Narodowej, po odmowie PPR zalegalizowania Polskiej Partii Socjalno-Demokratycznej w latach 1945–1946 w koncesjonowanej PPS (w 1946 członek Rady Naczelnej). Od 1946 poseł do KRN, od 1947 – do Sejmu Ustawodawczego (jako niezależny socjalista z listy wyborczej opozycyjnego PSL pod prezesurą Stanisława Mikołajczyka).

</doc>
<doc id="1475789" url="https://pl.wikipedia.org/wiki?curid=1475789" title="Claude-Louis Navier">
Claude-Louis Navier

Claude Louis Marie Henri Navier (ur. 10 lutego 1785 w Dijon, zm. 21 sierpnia 1836 w Paryżu) – francuski inżynier i fizyk, który głównie specjalizował się w mechanice. Znane równania w mechanice ośrodków ciągłych, tzw. równania Naviera-Stokesa, nazwane zostały na jego cześć.
Życiorys.
Nadzorował budowę mostów w Choisy, Asnières i Argenteuil w departamencie Seine oraz kładek dla pieszych w Paryżu. W 1824 został przyjęty w poczet członków Francuskiej Akademii Nauk. W 1830 został profesorem w École nationale des ponts et chaussées, a w następnym roku przejął stanowisko profesora rachunku różniczkowego i całkowego oraz mechaniki w École polytechnique.
Osiągnięcia.
Navier jako pierwszy sformułował ogólną teorię sprężystości używając rozwiniętego języka matematyki (1821). W 1826 wprowadził moduł sprężystości jako właściwość materiału niezależną od geometrycznego momentu bezwładności. Dlatego uważany jest za twórcę podstaw współczesnej analizy strukturalnej.
Jednakże jego największym wkładem było sformułowanie równań, które opisują ruch płynu i są podstawą mechaniki ośrodków ciągłych i hydromechaniki (równania Naviera-Stokesa).
Upamiętnienie.
Jego nazwisko pojawiło się na liście 72 nazwisk na wieży Eiffla.

</doc>
<doc id="1475792" url="https://pl.wikipedia.org/wiki?curid=1475792" title="Benedetto Pamphili">
Benedetto Pamphili

Benedetto Pamphilj lub Pamphili (ur. 25 kwietnia 1653 w Rzymie, zm. 22 marca 1730 tamże) − włoski kardynał Kościoła katolickiego nominowany przez Innocentego XI. Syn byłego kardynała Camilla Pamphilego oraz Olimpii Aldobrandini, prabratanek papieża Innocentego X.
Życiorys.
W młodości wstąpił do zakonu joannitów i w wieku 25 lat został wielkim przeorem tego zakonu w Rzymie. Papież Innocenty XI na konsystorzu 1 września 1681 mianował go kardynałem diakonem. Dopiero trzy lata później, 24 grudnia 1684 przyjął święcenia kapłańskie. Od 22 marca 1685 był prefektem Trybunału Sygnatury Łaski.
Za pontyfikatu Aleksandra VIII pełnił w Bolonii funkcję legata. W latach 1694–1699 był archiprezbiterem bazyliki Matki Bożej Większej, a od kwietnia 1699 archiprezbiterem bazyliki św. Jana na Lateranie. Uczestniczył w obchodach Roku Jubileuszowego 1700. Jako kardynał protodiakon (od 22 grudnia 1693) koronował papieży Klemensa XI w 1700, Innocentego XIII w 1721 i Benedykta XIII w 1724. Od 1704 pełnił urząd bibliotekarza Świętego Kościoła Rzymskiego.
Był kolekcjonerem i patronem artystów, zwłaszcza muzyków (pisał libretta dla Alessandra Scarlattiego i Georga Friedricha Händla). Zmarł w trakcie sediswakancji po śmierci papieża Benedykta XIII.

</doc>
<doc id="1475795" url="https://pl.wikipedia.org/wiki?curid=1475795" title="Cmentarz Kongresowy">
Cmentarz Kongresowy



</doc>
<doc id="1475798" url="https://pl.wikipedia.org/wiki?curid=1475798" title="Powiat Fryzynga">
Powiat Fryzynga



</doc>
<doc id="1475800" url="https://pl.wikipedia.org/wiki?curid=1475800" title="Roseville (Kalifornia)">
Roseville (Kalifornia)

Roseville – miasto w Stanach Zjednoczonych, w stanie Kalifornia, w hrabstwie Placer. Około 118 788 mieszkańców (2010). Jest częścią obszaru metropolitalnego miasta Sacramento liczącego około 2,1 mln mieszkańców (2007).

</doc>
<doc id="1475801" url="https://pl.wikipedia.org/wiki?curid=1475801" title="Fryzynga">
Fryzynga



</doc>
<doc id="1475802" url="https://pl.wikipedia.org/wiki?curid=1475802" title="Soay (St Kilda)">
Soay (St Kilda)

Soay (gael. "Soaigh") – niezamieszkana wyspa w archipelagu St Kilda na północy Oceanu Atlantyckiego. Wyspa wraz z całym archipelagiem jest częścią światowego dziedzictwa UNESCO oraz domem prymitywnej rasy owiec. To najbardziej wysunięta na zachód część Szkocji.
Geografia.
Soay leży ok. 64 km (40 mil) na północny zachód od North Uist, ok. 2 km (3,2 mili) na północny zachód od Hirty – największej wyspy archipelagu, od której oddzielona jest wąską cieśniną "Sound of Soay". Wyspę otaczają dwie kolumny: Soay Stac (61 m) oraz Stac Biorach (73 m). W pobliżu znajduje się także Powierzchnia Soay wynosi 96,8 hektarów, najwyższym wzniesieniem jest Cnoc Glas wyrastający prosto z wody (378 m n.p.m.). Znajduje się tam także wybrzeże Gob Phursan.
Wyspa uformowana jest z brekcji gabro i dolerytów.
Wraz z resztą archipelagu Soay należy do National Trust for Scotland. Najprawdopodobniej nigdy nie była zamieszkana. Ludzie z Hirty pojawiali się tu tylko na strzyżenie owiec.
Przyroda.
Zdziczała wtórnie owca rasy Soay jest najbardziej prymitywnym z udomowionych w Europie zwierząt, niezmienionym od czasów neolitu. Na wyspie po raz pierwszy pojawiła się ok. 5000 p.n.e., a zdaniem innych, z wikingami w IX lub X wieku n.e. Obecnie zwierzęta te żyją na wolności również na Hircie.
Otaczające wyspę klify są doskonałym miejscem do gniazdowania dla morusów, fulmarów, nawałnikowatych, burzyków popielatych, alk, wydrzyków wielkich oraz nawałników dużych i maskonurów.

</doc>
<doc id="1475803" url="https://pl.wikipedia.org/wiki?curid=1475803" title="Gustaw Josephy">
Gustaw Josephy

Gustaw Josephy (ur. 28 kwietnia 1855 w Bielsku, zm. 19 grudnia 1918 tamże) – austriacki przedsiębiorca, wieloletni członek Rady Miasta Bielska, założyciel Związku Przemysłowców Bielska-Białej i Okolic, poseł na Sejm Krajowy w Opawie (1902–1916), honorowy obywatel Bielska (1908) i Białej (1909).
Życiorys.
Urodził się w rodzinie fabrykanckiej. Ukończył Królewski Instytut Przemysłowy w Berlinie. W 1879 r. został współwłaścicielem, a w 1885 r. właścicielem fabryki maszyn włókienniczych i odlewni żelaza "G. Josephy’s Erben" (pol. "Gustaw Josephy Spadkobiercy") na Żywieckim Przedmieściu w Bielsku, która została założona w 1851 r. przez jego ojca, Gustawa Josephy’ego seniora. Początkowo niewielki zakład zatrudniający kilkudziesięciu robotników przekształcił się w jedną z największych i najnowocześniejszych fabryk włókienniczych w Austrii. Po II wojnie światowej działalność Josephy’ego i jego następców kontynuowała państwowa fabryka Befama.
Josephy był także udziałowcem innych przedsiębiorstw i spółek, w tym Bielsko-Bialskiej Spółki Elektrycznej i Kolejowej S.A, członkiem rady nadzorczej "Österreichische Portland-Cement-Fabrik A. G." w Szczakowej, członkiem sekcji rady przemysłowo-rzemieślniczej przy ministerstwie handlu w Wiedniu, a także izby rzemieślniczo-handlowej w Opawie. Działał również przy bielskiej parafii ewangelickiej.
Dla miasta zasłużył się pełniąc funkcję radnego Bielska. Zajmował się m.in. kwestią budowy szpitala, Kolei Północnej, kanalizacji, koszar piechoty. Był współtwórcą teatru miejskiego. Jego pomysłem był również plan regulacji miasta z lat 1898–1899, który wykonał Max Fabiani.
W 1890 r. założył Związek Przemysłowców Bielska-Białej i Okolic, reprezentujący interesy miejscowych fabrykantów, a będący w opozycji do ruchu robotniczego. Mimo to pod wpływem żądań robotników, stworzył w swojej fabryce Fabryczną Kasę Pensyjną i Fabryczną Kasę Chorych, a także rozpoczął budowę pierwszego w Bielsku osiedla robotniczego.
W latach 1902–1916 był posłem do Sejmu Krajowego w Opawie.
Wśród licznych odznaczeń Gustawa Josephy’ego znalazły się honorowe obywatelstwo Bielska, nadane mu w 1908 r., a także honorowe obywatelstwo Białej, które otrzymał rok później. Władze Bielska, by docenić dodatkowo jego zasługi, w 1909 r. nazwało plac na Żywieckim Przedmieściu jego imieniem. Obecnie plac ten nosi nazwę Plac Żwirki i Wigury.
Josephy jest postacią poniekąd kontrowersyjną w historii Bielska-Białej. Z jednej strony był wielkim przemysłowcem, który znacząco przyczynił się do rozwoju miasta, z drugiej wrogiem ruchu robotniczego oraz niemieckim nacjonalistą, który ostro sprzeciwiał się działalności polskiego ruchu narodowego – był m.in. przeciwnikiem Domu Polskiego i utworzenia polskich szkół w Bielsku i Białej.
Zmarł w grudniu 1918 r. i został pochowany na Nowym Cmentarzu Ewangelickim w Bielsku, obok innych zasłużonych bielszczan.

</doc>
<doc id="1475804" url="https://pl.wikipedia.org/wiki?curid=1475804" title="Stress">
Stress



</doc>
<doc id="1475805" url="https://pl.wikipedia.org/wiki?curid=1475805" title="Live at Montreux 1997">
Live at Montreux 1997

Live at Montreux 1997 – koncertowe DVD amerykańskiego muzyka Raya Charlesa, wydane w 2006 roku. Przedstawia ono występ Charlesa w ramach festiwalu Montreux Jazz Festival, który miał miejsce w 1997 roku. Na DVD prócz takich hitów muzyka, jak m.in. „Busted”, „What’d I Say”, „I Can’t Stop Loving You” oraz „Georgia on My Mind”, znalazła się swingowa wersja instrumentalnego utworu „Scotia Blues” Oscara Petersona, a także bardzo funkowa piosenka „Watch Them Dogs”.
Materiał bonusowy "Live at Montreux 1997" stanowi biografia Charlesa wraz z linią czasu. Jednak najciekawszym dodatkiem do DVD jest ścieżka z głosem muzyka. Opowiada on wiele anegdot z przeszłości oraz obszernie wypowiada się na temat poszczególnych piosenek swojego autorstwa.
Ten sam koncert ukazał się również na DVD "Live at the Montreux Jazz Festival" w 2002 roku.

</doc>
<doc id="1475809" url="https://pl.wikipedia.org/wiki?curid=1475809" title="Metamorfizm regionalny">
Metamorfizm regionalny

Metamorfizm regionalny – rodzaj metamorfizmu obejmujący najwięcej rodzajów skał wyjściowych oraz zachodzący na największych obszarach, nawet do wielu tysięcy km². Zachodzi w warunkach podwyższonej temperatury i ciśnienia, zarówno hydrostatycznego, jak i ciśnienia kierunkowego (stressu) działającego w płytkich strefach litosfery. Metamorfizm regionalny zachodzi w wyniku pogrążania się rozległych kompleksów skalnych w głąb litosfery, np. podczas kompakcji i osiadania osadów na dnach zbiorników sedymentacyjnych (czas spokoju tektonicznego poprzedzający fałdowanie), oraz jak i w czasie fałdowań w strefach orogenicznych. Wraz z głębokością rośnie temperatura i ciśnienie. Zatem przeobrażenia zachodzą w bardzo rozległym zakresie PT (temperatury od 200 do 1000 °C i ciśnienia od 0,1 do 1,5 GPa). Warunki te odpowiadają określonym facjom metamorficznym jak np. facji zeolitowej, glaukofanowej, zieleńcowej, amfibolitowej i granulitowej. Poniżej strefy objętej m.r. zachodzą procesy klasyfikowane jako ultrametamorfizm, natomiast występujące i powstałe tam skały nazywają się migmatytami.

</doc>
<doc id="1475810" url="https://pl.wikipedia.org/wiki?curid=1475810" title="Barczay">
Barczay



</doc>
<doc id="1475811" url="https://pl.wikipedia.org/wiki?curid=1475811" title="Życie na topie 1983–1988">
Życie na topie 1983–1988

Życie na topie 1983–1988 – kompilacyjny album grupy Azyl P., wydany w 2005 roku nakładem Universal Music Polska.

</doc>
<doc id="1475813" url="https://pl.wikipedia.org/wiki?curid=1475813" title="West Jordan">
West Jordan

West Jordan - miasto w Stanach Zjednoczonych, w stanie Utah, w hrabstwie Salt Lake. Około 100 tys. mieszkańców (2007).
Jest częścią obszaru metropolitalnego miasta Salt Lake City liczącego w 2007 roku około 1,1 mln mieszkańców.
Z West Jordan pochodzi Veronica Jones-Perry, amerykańska siatkarka.

</doc>
<doc id="1475814" url="https://pl.wikipedia.org/wiki?curid=1475814" title="West Jordan (Utah)">
West Jordan (Utah)



</doc>
<doc id="1475817" url="https://pl.wikipedia.org/wiki?curid=1475817" title="McKinney">
McKinney

McKinney – miasto w Stanach Zjednoczonych w stanie Teksas w hrabstwie Collin, będące częścią obszaru metropolitalnego Dallas–Fort Worth. Według spisu z 2020 roku liczy 195,3 tys. mieszkańców. Od 2010 roku populacja miasta wzrosła o 49% co czyni McKinney jednym z najszybciej rozwijających się miast w USA.
W 2014 roku magazyn "Money" uznał McKinney za najlepsze miejsce do życia w Ameryce – miasto zostało wybrane na podstawie takich cech jak: jakość edukacji, krajobrazy i rynek pracy.

</doc>
<doc id="1475818" url="https://pl.wikipedia.org/wiki?curid=1475818" title="McKinney (Teksas)">
McKinney (Teksas)



</doc>
<doc id="1475819" url="https://pl.wikipedia.org/wiki?curid=1475819" title="Nieporęt (przystanek kolejowy)">
Nieporęt (przystanek kolejowy)

Nieporęt – przystanek kolejowy w Nieporęcie, w województwie mazowieckim, w Polsce. Na przystanku osobowym znajduje się peron jednokrawędziowy. Na peronie znajduje się tablica z nazwą stacji i ławka dla oczekujących na pociąg.
W roku 2017 przystanek obsługiwał 0–9 pasażerów na dobę.

</doc>
<doc id="1475821" url="https://pl.wikipedia.org/wiki?curid=1475821" title="Gustav Josephy">
Gustav Josephy



</doc>
<doc id="1475823" url="https://pl.wikipedia.org/wiki?curid=1475823" title="Wojerce">
Wojerce



</doc>
<doc id="1475826" url="https://pl.wikipedia.org/wiki?curid=1475826" title="Port lotniczy Perugia-Sant’Egidio">
Port lotniczy Perugia-Sant’Egidio

Port lotniczy Perugia-Sant’Egidio (IATA: PEG, ICAO: LIRZ) – port lotniczy położony 10 km na północny zachód od Asyżu i 15 km na południowy wschód od Perugii, w regionie Umbria, we Włoszech.

</doc>
<doc id="1475828" url="https://pl.wikipedia.org/wiki?curid=1475828" title="Biblioteka Użytkownika Mikrokomputerów">
Biblioteka Użytkownika Mikrokomputerów

Biblioteka Użytkownika Mikrokomputerów – seria wydawnicza książek z zakresu informatyki, wydawana przez wydawnictwo NAKOM.
Seria była wydawana w latach dziewięćdziesiątych oraz 2000 i 2001 r. przez wydawnictwo NAKOM z Poznania. Publikacje, które ukazywały się w tej serii, dotyczyły głównie oprogramowania komputerów oraz zagadnień związanych z ich programowaniem.
Okładki książek wydawanych w tej serii, miały charakterystyczną szatę graficzną: kolor żółty, obok tytułu i autora, wplecione charakterystyczne kwadraty z cieniem sugerującym trójwymiarowość, kwadraty te w kolorach czerwonym i niebieskim. Każda publikacja opatrzona była numerem w serii BUM.

</doc>
<doc id="1475829" url="https://pl.wikipedia.org/wiki?curid=1475829" title="Arkadiusz Nader">
Arkadiusz Nader

Arkadiusz Nader (ur. 8 lutego 1963 w Warszawie) – polski aktor teatralny i filmowy.
Życiorys.
Absolwent Liceum Ogólnokształcącego im. Władysława IV w Warszawie. W 1987 roku ukończył Państwową Wyższą Szkołę Teatralną w Warszawie. Obecnie jest aktorem Teatru Ateneum im. Stefana Jaracza.

</doc>
<doc id="1475832" url="https://pl.wikipedia.org/wiki?curid=1475832" title="Facje metamorfizmu">
Facje metamorfizmu

Facje metamorficzne (facje metamorfizmu) – pod pojęciem facji w sensie geologicznym rozumiemy zespół cech litologicznych charakterystycznych dla danych warunków tworzenia się danej skały lub serii skalnych. Tak więc facją metamorfizmu lub facją metamorficzną będzie szczególny zespół minerałów zwany paragenezą, charakterystyczny tylko dla ściśle określonych warunków przemian w danym interwale ciśnienia i temperatury. Zanik jakiegoś minerału, lub pojawienie się innego wskazuje przejście do innej facji, tym samym jest wskaźnikiem ewolucji metamorficznej konkretnej jednostki. Ma to ogromne znaczenie z ekonomicznego punktu widzenia, gdyż często przemiany metamorficzne dają przesłanki o występowaniu złóż, np. węglowodorów (ropa naftowa).
Termin ten do nomenklatury skał metamorficznych został wprowadzony przez fińskiego petrografa P. Eskolę w 1914 roku. Przechodził z biegiem czasu pewną ewolucję czego skutkiem było przemianowanie go na fację mineralną. Powodem było coraz szersze poznawanie skał i formacji metamorficznych i zbyt prymitywne wcześniejsze klasyfikacje skał metamorficznych. Definicja facji metamorficznej brzmi następująco: "Do jednej facji należą takie skały, które przy identycznym składzie chemicznym mają taki sam skład mineralny, zaś zmiany w składzie chemicznym prowadzą do zmian paragenez mineralnych według określonych reguł." W latach 60. podstawową zmiana było przemianowanie facji mineralnej na fację metamorficzną definiowaną następująco: "facja metamorficzna oznacza pewien zakres ciśnienia i temperatury, w którym są trwałe określone zespoły mineralne." Znaczy to tyle, że w okresie metamorfizmu w określonych warunkach fizykochemicznych skały o różnych zespołach mineralnych, ale o takim samym składzie chemicznym, utworzą skały metamorficzne charakteryzujące się identycznym składem zarówno chemicznym, jak i mineralnym.
Skały te w przypadku identycznego składu chemicznego należą do jednej facji mineralnej. Jednak do tej samej facji można również zaliczyć skały o innym składzie mineralnym co powoduje powstanie dwóch różnych zespołów skalnych (tzw. skały izofacjalne) np. łupek łyszczykowy i marmur. W tym przypadku zmiany zachodzą według ściśle określonych reguł i są typowe tylko dla jednego zakresu ciśnień i temperatur. Dzięki tym zależnościom można określić w jakich warunkach powstawał dany kompleks skalny i jaka była jego ewolucja metamorficzna.
Rozpoznawanie facji metamorficznych.
Najlepszymi wskaźnikami danej facji metamorficznej są tzw. minerały krytyczne. Pojęcie to również wprowadził Pentti Eelis Eskola i oznacza ono "minerał, który może występować tylko w jednej facji mineralnej". Ma to bardzo ważne znaczenie praktyczne, gdyż w wielu przypadkach jednoznacznie znalezienie danego minerału określa stopień przeobrażenia. Np. chloryt może występować w równowadze z innymi minerałami tylko w facji zieleńcowej. W innych przypadkach o podobnych własnościach świadczą całe paragenezy mineralne. Oznacza to że cały zespół mineralny danej skały jest trwały ze sobą tylko w ściśle określonych warunkach termodynamicznych (ciśnienia (P) i temperatury (T)). Jednym z przykładów jest współwystępowanie dolomitu i kwarcu, które razem mogą istnieć obok siebie tylko w bardzo wąskim przedziale ciśnienia i temperatury, a osobno są trwałe niemalże w całym zakresie metamorfizmu. Minerały występujące w danej facji metamorficznej, lecz trwałe również w innych facjach nazywa się minerałami typomorficznymi.
Wskaźniki ewolucji metamorficznej.
Każda parageneza jest trwała w określonych warunkach ciśnienia i temperatury. Jeśli warunki te ulegną zmianie zostanie zaburzona równowaga między fazami mineralnymi. Minerały te dostosowują się do nowych warunków, lecz nie od razu, ale w pewnym czasie. Minerały są zastępowane nowymi paragenezami: (biotyt → chloryt, pirokseny → amfibole, kordieryt → agregat chlorytowo-łyszczykowy).
Podział facji mineralnych P. Eskoli.
Facja sanidynitowa.
Obejmuje zakresy bardzo niskich ciśnień i wysokich temperatur. Takie warunki można spotkać w bezpośrednim sąsiedztwie bardzo płytkich intruzji, a w szczególnie w ksenolitach i porwakach w takich intruzjach i lawach. Facje tą charakteryzuje obecność sanidynu, czyli wysokotemperaturowej odmiany skalenia potasowego. Minerał ten świadczy szybkim stygnięciu bardzo gorącego stopu
Facja piroksenowo-hornfelsowa.
Charakteryzuje się wysokimi temperaturami przy dość niskich ciśnieniach. Typowymi minerałami tej facji są pirokseny jednoskośne i rombowe oraz kordieryt i andaluzyt.
Facja zieleńcowa.
Facja ta oznacza warunki najniższych ciśnień i temperatur metamorfizmu regionalnego. Charakteryzuje się trwałością takich minerałów jak: chloryty, epidoty, serpentyny, serycyt, talk i albit. Również trwałe w tych warunkach są wszystkie węglany, nawet współwystępujące w równowadze z kwarcem. Z minerałów ilastych trwałość wykazuje kaolinit. Dzieli się na dwie subfacje:
Facja łupków glaukofanowych.
Facja ta obejmuje zakres temperatur zbliżony do warunków facji zieleńcowej, lecz charakteryzuje się bardzo wysokimi ciśnieniami, zwłaszcza kierunkowymi. W tych warunkach trwałe są: glaukofan, jadeit, egiryn, lawsonit, chlorytoid i stilpnomelan.
Facja epidotowo-amfibolitowa.
Facja ta cechuje się wyższym od facji zieleńcowej zakresem ciśnień i temperatur. Trwałe tu są już jednak amfibole, jednak nietrwałe są nadal plagioklazy ze znacznym udziałem cząsteczki anortytowej. Rozpadają się one na albit + epidot.
Facja amfibolitowa.
Facja ta charakteryzuje się trwałością plagioklazów zasadowych. Z minerałów ciemnych występują amfibole szeregu hornblendy oraz pirokseny jednoskośne jak diopsyd i augit. Dzieli się na cztery subfacje:
Facja granulitowa.
Obejmuje zakres wysokich ciśnień i najwyższych temperatur możliwych podczas metamorfizmu regionalnego. Charakteryzuje się zespołem mineralnym złożonym z mikropertytów, plagioklazów, kwarcu, granatów szeregu pirop-almandyn ze znaczna ilością cząsteczki grossularowej oraz rutylu i kyanitu. Wydaje się, że skały te powstały także przy znacznym udziale ciśnień kierunkowych co świadczy występowaniem kyanitu oraz płytowato ułożonego kwarcu.
Facja eklogitowa.
Facja ta obejmuje zakres najwyższych ciśnień i najwyższych temperatur. W warunkach takich trwałe są tylko skały ciemne złożone z granatów i omfacytu.
Podział i charakterystyka facji metamorficznych.
Facje metamorfizmu kontaktowego.
Są to zespoły skalne powstałe wskutek metamorfizmu kontaktowego. Rozróżnia się je na podstawie temperatury i ciśnienia panującego podczas przemian na pograniczu intruzji magmowej i skał nadkładu.
Wyróżnia się trzy facje metamorfizmu kontaktowego:
"Facja albitowo-epidotowo-hornfelsowa".
Najbardziej typową reakcją zachodzącą w warunkach tej facji, i zarazem wyznaczającą dolną granicę facji albitowo-epidotowo-hornfelsowej jest reakcja zachodząca pomiędzy kaolinitem, a kwarcem, prowadząca do powstania pirofyllitu:
Reakcja ta zachodzi przy temperaturze 390 °C ± 10 °C i przy ciśnieniu rzędu 2 kb. Górną granicę PT tej facji wyznacza reakcja rozpadu pirofyllitu:
W warunkach tej facji z minerałów glinowych trwały jest jedynie pirofyllit. Trwałość wykazują następujące paragenezy mineralne ze skał bogatych w Al2O3: pirofyllit + epidot + chloryt + muskowit.
Typowymi reakcjami dla skał węglanowych wyznaczającymi także warunki tej facji są:
Reakcja ta zachodzi przy temperaturze 400 °C, jednak znacznie częściej zamiast talku produktem tej reakcji jest tremolit:
W facji tej najczęstszymi spotykanymi paragenezami mineralnymi są:
"Facja hornblendowo-hornfelsowa".
W warunkach tej facji pojawia się staurolit, w przypadku gdy skały zawierają dużą ilość żelaza, a małą zawartość magnezu, wapnia i alkaliów. Staurolit, który jest raczej minerałem typowym dla metamorfizmu regionalnego, w tej facji pojawia się wskutek metamorfizmu kontaktowego. W tej facji nie występuje już chloryt w równowadze z kwarcem, a po raz pierwszy pojawiają się diopsyd, grossular, hornblenda, amfibole rombowe i cummingtonit. Do najważniejszych reakcji zapoczątkowywujących tę fację należy zaliczyć:
Paragenezy mineralne skał węglanowych często są także wzbogacone w wollastonit, jednak jest on trwały tylko w górnym zakresie PT tej facji.
W facji tej najczęstszymi spotykanymi paragenezami mineralnymi są:
"Facja ortoklazowo-kordierytowo-hornfelsowa".
Facja ta dzieli się na dwie subfacje
W tej facji z minerałów glinowych występuje andaluzyt, w wyższych temperaturach – sillimanit. Najbardziej charakterystyczną cechą tej facji jest możliwość współwystępowania ortoklazu z kordierytem, co podkreślone jest już w jej nazwie. Wiąże się to z nietrwałością paragenezy biotyt + muskowit + kwarc, ponieważ muskowit nie może istnieć w tak wysokich temperaturach. Drugą cech charakterystyczną jest współwystępowanie ortoklazu z andaluzytem. Parageneza ta powstaje według reakcji:
Ta reakcja jest wyznacznikiem początku facji ortoklazowo-kordierytowo-hornfelsowej. W podobnych warunkach powstaje również zespół złożony z kordierytu i ortoklazu.
Początek tej facji wyznacza przede wszystkim nietrwałość muskowitu w obecności kwarcu. Stąd też trwałe stają się dwie paragenezy ortoklazu z kordierytem i andaluzytem.
Podwyższenie temperatury skutkuje zastąpienie amfiboli przez ortopirokseny, tym samym następuje przejście do wysokotemperaturowej subfacji wyznaczonej reakcją:
W warunkach facji ortoklazowo-kordierytowo-hornfelsowej mogą występować następujące paragenezy:
Facje metamorfizmu pogrzebanego (metamorfizm geosynklinalny).
Metamorfizm geosynklinalny nie zachodzi podczas ruchów górotwórczych, więc stress nie jest czynnikiem przeobrażającym skały. Metamorfizm dokonuje się w głębokich geosynklinach, gdzie ciśnienie warstw nagromadzonych przez przyspieszoną sedymentację jest tak duże, że razem z wysoką temperaturą powodują wyraźne zmiany mineralne skał osadowych. Ponadto w geosynklinach przejawia się częsta działalność wulkaniczna, czego skutkiem są podmorskie lawy poduszkowe i skały piroklastyczne wśród skał osadowych. Wulkanity także podlegają przemianom metamorficznym. Metamorfizm ten zachodzi powyżej temperatury 200 °C, co odgranicza go od zmian związanych z diagenezą skał osadowych. Dwie najważniejsze facje tego rodzaju metamorfizmu regionalnego to facja zeolitowa i lawsonitowo-glaukofanowa.
"Facja zeolitowa (metamorfizm dna oceanicznego)".
Fację tą wyróżniono z początku jako fację laumontytowo-prehnitowo-kwarcową, ponieważ jest ona wyznaczana pierwszym pojawieniem się tylko jednego zeolitu – laumontytu. Laumontyt nie jest znany w skałach osadowych, inne zeolity natomiast tak – heulandyt, analcym, filipsyt, erionit i mordenit. Reakcjami wyznaczającymi przejście do facji zeolitowej są przemiany heulandytu w laumontyt i analcymu w albit, a w wyższych temperaturach kalcyt reaguje z laumontytem dając prehnit:
Dla tej facji zgodnie z powyższymi reakcjami będą charakterystyczne następujące paragenezy:
W tych warunkach możliwe jest też występowanie albitu i skalenia potasowego. Wiele minerałów skał osadowych również jest nadal trwałych w tych warunkach, a są nimi: seladonit, saponit, montmorillonit, kaolinit, węglany i chloryt. w głębszych o kilka kilometrów partiach geosynklin wraz ze wzrostem temperatury zachodzi reakcja:
Pojawiają się tu nowe charakterystyczne zespoły mineralne złożone z pumpellyitu, kwarcu, prehnitu, albitu i chlorytu, a nawet mogą pojawić się muskowit, kalcyt i tytanit. Dalszy wzrost temperatury powoduje powstanie pistacytu, aktynolitu i stilpnomelanu.
Obecnie zakłada się za dolną granicę facji zeolitowej temperaturę 200 °C i ciśnienie około 2,5 kb przy głębokości około 10 km, a górną granice w okolicach temperatury 400 °C, ciśnienia 5,5 kb na głębokości 20 km.
"Facja lawsonitowo-glaukofanowa".
Fację tą cechują bardzo wysokie ciśnienia. Czasami określa się ją mianem facji łupków glaukofanowych, jednak nie każdą skałę zawierająca glaukofan należy traktować jako powstałą w tej facji, gdyż minerał ten jest trwały także w innych warunkach PT. Do charakterystycznego zespołu mineralnego obok glaukofanu należy także zaliczyć inne wysokociśnieniowe minerały jak jadeit, kwarc, egiryn i pumpellyit. Lawsonit i jadeit są uznawane za minerały krytyczne dla tej facji. Amfibole sodowe, pumpellyit oraz albit są w równowadze z jadeitem. Występuje także aragonit, który stopniowo i powoli przechodzi w kalcyt. Jako charakterystyczną paragenezę mineralną dla facji lawsonitowo-glaukofanowej przyjmuje się:
Metamorfizm zasadowych skał wulkanicznych i ich tufów charakteryzuje natomiast inny zespół mineralny złożony z lawsonitu, jadeitu i czasami amfiboli sodowych o składzie glaukofanu lub krossytu. W zmetamorfizowanych mułowcach i piaskowcach pojawia się stilpnomelan i fengit.
Najważniejszym minerałem tej facji jest lawsonit. Powstaje on w warunkach 200 °C przy ciśnieniu 7 kb zgodnie z reakcją:
Za górną granicę tej facji przyjmuje się temperaturę 400–450 °C i jest ona wyznaczana następująca reakcją:
Zmetamorfizowane skały będą się odznaczać w warunkach tej facji następującymi paragenezami mineralnymi:
Facje metamorfizmu dynamotermicznego typu Barrow.
Facje te służą do podziału i charakterystyki metamorfizmu dynamotermicznego, czyli rodzaju metamorfizmu regionalnego odbywającego się w trakcie orogenez. Metamorfizm typu Barrow jest metamorfizmem charakteryzującym się bardzo wysokimi ciśnieniami. Ten typ metamorfizmu został poznany i opisany w Szkocji (Grampian Highlands), znany jest również z norweskich Kalednonidów i Appalachów. Podobny typ metamorfizmu reprezentują formacje młodoalpejskie, lecz wydaje się, że tworzą one osobną serię charakteryzującą się jeszcze wyższymi wartościami ciśnień, a zwłaszcza kierunkowych. Zaznacza się to w występowaniu amfiboli alkalicznych z chlorytem, chlorytoidem, epidotem, stilpnomelanem, a nawet lawsonitem.
"Facja zieleńcowa typu Barrow".
Nazwa charakteryzuje typowe zespoły minerałów zabarwionych na zielono. Facja ta obejmuje zakres PT możliwie najniższy dla metamorfizmu regionalnego. Od facji almandynowo-amfibolitowej różni się wyraźnie trwałością chlorytu. Przynależność skał do tej facji określają ponadto: stilpnomelan, pirofyllit i chlorytoid. Epidoty mogą występować w szerszym zakresie PT, jednak parageneza albit + epidot jest również charakterystyczna dla tej facji. Dla plagioklazów charakterystyczna jest 7% zawartość anortytu. Powyżej tej zawartości musi być przekroczony zakres tej facji. Stilpnomelan jest składnikiem typowym dla dolnych zakresów temperatur facji zieleńcowej; jest on trwały także podczas metamorfizmu geosynklinalnego. Minerał ten występuje tylko w skałach bogatych w żelazo, a ubogich w glin i magnez. Jeżeli żelazo nie osiąga znacznej przewagi ilościowej nad magnezem, wówczas tworzy się tylko chloryt. Gdy w skałach jest więcej glinu, niż potrzebnego do utworzenia skaleni, muskowitu, paragonitu i chlorytu, wówczas w miejsce stilpnomelanu tworzy się chlorytoid. W nieco wyższych temperaturach facji zieleńcowej może powstawać biotyt kosztem muskowitu i chlorytu zgodnie z reakcją:
Podobnie stilpnomelan staje się nietrwały w tej temperaturze i reagując z muskowitem przechodzi w biotyt:
Nietrwała jest tu także parageneza mikroklin + chloryt, ponieważ minerały te reagując ze sobą przechodzą w biotyt i muskowit:
Z węglanów w obecności kwarcu trwały pozostaje tylko kalcyt, natomiast dolomit i magnezyt stają się nietrwałe i reagując z kwarcem przechodzą w tremolit, a niekiedy także w talk. W tym zakresie temperatur kalcyt nie reaguje z kwarcem, lecz niekiedy także wraz z chlorytem i kwarcem przechodzą w aktynolit i epidot:
W najwyższym zakresie temperatur facji zieleńcowej nadal nietrwały jest plagioklaz zawierający powyżej 7% anortytu. Są tu natomiast trwałe chloryty i chlorytoid. W miejsce bogatego w żelazo chlorytu tworzy się granat żelazisty – almandyn, a w skałach zasadowych powstaje hornblenda zwyczajna, doprowadzając do powstawania amfibolitów zawierających albit lub oligoklaz.
Typowe paragenezy mineralne skał zmetamorfizowanych w warunkach facji zieleńcowej typu Barrow są następujące:
"Facja almandynowo-amfibolitowa typu Barrow".
Dolną granicę tej facji wyznacza zawartość anortytu powyżej 7% w plagioklazach. W zakresie PT tej facji pojawiają się nietrwałe w facji zieleńcowej staurolit, grossular, diopsyd, cummingtonit, antofyllit i gedryt. Powszechny w tej facji kyanit, jest w jej górnej granicy zastępowany sillimanitem. W obecności kwarcu stają się nietrwałe chloryt, talk i pirofyllit. Klinozoisyt i zoisyt są nadal trwałe, ale tylko w paragenezach z bogatymi w wapń plagioklazami. Chlorytoid jest trwały tylko w dolnej granicy temperaturowej.
Można sądzić, że staurolit w temperaturze wyznaczającej granicę facji zieleńcowej i almandynowo-amfibolitowej tworzy się kosztem chlorytoidu, który w tych warunkach staje się nietrwały. Wiele obserwacji wskazuje też na możliwość tworzenia się staurolitu zgodnie z reakcją:
W średnim zakresie temperatur facji almandynowo-amfibolitowej nietrwały staje się staurolit, ulegając rozpadowi zgodnie z reakcją:
W górnej granicy temperatur tej facji nietrwały staje się muskowit. Reakcja rozpadu muskowitu w bardzo małym stopniu zależy od ciśnienia. Tak więc będzie następować w górnych zakresach temperatur zarówno facji almandynowo-amfibolitowej, jak i kordierytowo-amfibolitowej. Rozpad muskowitu według wzoru:
Muskowit także rozpada się w obecności biotytu tworząc almandyn i ortoklaz:
Charakterystycznymi paragenezami mineralnymi skał zmetamorfizowanych w facji almandynowo-amfibolitowej są:
W seriach metamorficznych typu "Barrow" temperatura osiąga 650–700 °C, wówczas gdy ciśnienie skał nadkładu wynosi 7-8 kb. Jest to zarazem ciśnienie pary wodnej (PH2O), która powstaje w wyniku uwalniania się wody ze struktur muskowitu i epidotu. Z badań eksperymentalnych wiadomo, że do częściowego stopienia gnejsów wystarczy temperatura około 630 °C, jeśli tylko zawierają wodę. Należy więc w warunkach górnego zakresu facji almandynowo-amfibolitowej spodziewać się niewielkich ilości migmatytów. Założenia te potwierdziły badania terenowe i laboratoryjne, które potwierdziły częściowe topnienie skał w tej facji.
Facje metamorfizmu dynamotermicznego typu Abukuma.
Seria ta znana jest z Japonii, gdzie buduje strefę formacji metamorficznych "Abukuma-Ryoko", ciągnąca się na przestrzeni około 1300 km. Skały tej strefy zostały zmetamorfizowane w podobnych temperaturach co skały serii Barrow, jednak przy udziale znacznie niższych ciśnień. Jest to więc typ metamorfizmu zbliżony do metamorfizmu kontaktowego, jednak różniący się od niego znacznie wyższymi ciśnieniami. Temperatura w metamorfizmie typu Abukuma jest głównym czynnikiem przeobrażającym, który działa na małych głębokościach (od około 10 km), tak więc rejon serii "Abukuma-Ryoko" charakteryzował się dużym stopniem geotermicznym, a więc dość dużym podgrzaniem obszaru charakterystycznego dla orogenezy hercynotypnej. Seria facji metamorficznych typu Abukuma została podzielona na dwie facje: zieleńcową i amfibolitowo-kordierytową. Zasadniczą różnicą między facją amfibolitową typu Barrow, a Abukuma polega na trwałości almandynu w tej pierwszej, zaś kordierytu w drugiej. Granicę pomiędzy facją zieleńcową a amfibolitową typu Abukuma wyznacza nietrwałość paragenezy chloryt + kwarc oraz pojawienie się diopsydu, grossularu i kordierytu. Natomiast nietrwałość paragenezy albit + epidot, wyznaczającą granicę między facją zieleńcową a amfibolitową typu Barrow, w przypadku typu Abukuma następuje już wcześniej, w obrębie facji zieleńcowej.
"Facja zieleńcowa typu Abukuma".
Facja ta różni się od odpowiedniej facji typu "Barrow" trwałością biotytu od początku zakresu PT. Stilpnomelan nie tworzy się w tej facji. W wyższym zakresie temperatur facji zieleńcowej stają się trwałe: hornblenda i andaluzyt, nadal jednak nie mogą występować kordieryt i diopsyd. Zasadniczą różnicą między facją zieleńcową typu "Barrow" a "Abukuma" jest to, że w górnym zakresie PT tej ostatniej jest już trwały plagioklaz zawierający powyżej 7% anortytu. Plagioklaz ten jest zwykle oligoklazem-andezynem. W tym zakresie PT współwystępuje również aktynolit z hornblendą. Najpospolitszymi paragenezami mineralnymi facji zieleńcowej typu "Abukuma" są:
"Facja amfibolitowo-kordierytowa typu Abukuma".
Facja amfibolitowa typu Abukuma rozpoczyna się wraz z pojawieniem kordierytu, diopsydu i ortoamfiboli. Minerały te, z wyjątkiem kordierytu wyznaczają też początek facji amfibolitowej typu "Barrow". Mimo iż nie stwierdzono staurolitu w formacjach "Abukuma-Ryoko", można przypuszczać, że jeśli skład chemiczny predysponowałby jego powstanie, mógłby się wówczas utworzyć i tutaj. W wyższych zakresach temperatury andaluzyt staje się nie trwały i przechodzi w sillimanit, który może występować z biotytem. Z biotytem mogą także występować kordieryt i granat, które są nietrwałe w towarzystwie muskowitu. Z muskowitem, natomiast może występować sillimanit w średnich zakresach PT w tej facji. Wzrost ciśnienia opóźnia także przejście andaluzytu w sillimanit. Rozpad muskowitu w najwyższych zakresach temperaturowych prowadzi do powstania ortoklazu i sillimanitu lub ortoklazu, kordierytu i sillimanitu:
Charakterystyczne paragenezy mineralne występujące w skałach zmetamorfizowanych w warunkach PT dla facji amfibolitowo-kordierytowej typu Abukuma to:
Facja granulitowa.
Temperatury charakterystyczne dla tej facji mieszczą się w przedziale 700–800 °C, natomiast ciśnienie może zmieniać się w dość szerokich zakresach - od górnych wartości przekraczających 7 kb, do całkiem niskich jak 3-4 kb, co jest udowodnione obecnością kordierytu w niektórych skałach należących do tej facji. Zdaniem wielu badaczy i autorów publikacji nie powinno przywiązywać się uwagi do ciśnienia wody (PH2O), gdyż w tak wysokich temperaturach tworzą się wyłącznie minerały bezwodne. Metamorfizm regionalny facji granulitowej jest bardzo znamiennym rodzajem przeobrażeń, ponieważ obejmuje on zakres PT topienia się normalnych skał. Trzeba także podkreślić, że kompleksy granulitowe znane są tylko z prekambryjskich masywów i przedstawiają zawsze utworzy polimetamorficzne. Te fakty wnioskują, za uznaniem procesów metamorfizmu regionalnego najwyższego stopnia działającego w obrębie utworów bezwodnych, gdyż zawartość wody w minerałach znacznie obniża punkt topnienia. Można więc ostatecznie uznać, że w tej facji metamorfizmowi ulegają bardzo ubogie w wodę skały polimetamorficzne. Pojęcie facji granulitowej wprowadził Eskola, natomiast W.S. Fyfe, F.J. Turner i J. Verhoogen wydzielili z niej dwie subfacje:
Subfacje te odróżniają się nikłą zawartością H2O. Pierwsza obejmuje skały całkowicie „suche”, w drugiej natomiast istnieje niewielki udział PH2O jako czynnika przeobrażeń.
Niektóre z granulitów zawierają kordieryt, co niedwuznacznie wskazuje, że powstały w warunkach niższych ciśnień. Stwierdzono, że gdy ciśnienie ulega zwiększeniu z zachowaniem takiej samej temperatury, parageneza pirokseny rombowe + plagioklaz staje się nietrwała i zachodzi reakcja:
Granat oprócz almandynu może zawierać poważne domieszki piropu oraz grossularu. Hipersten zawiera zaś przeważnie pokaźne ilości glinu. dane eksperymentalne wskazują, że wyżej wymieniona reakcja zachodzi przy temperaturze 750 °C i ciśnieniu 9 kb. W związku z tym D. de Waard wyróżnił jeszcze dwie wysokoćiśnieniowe subfacje:
Różnica polega tak jak poprzednio na odmiennych zawartościach PH2O.
Facja eklogitowa.
Mineralna facja eklogitowa według podziału P. Eskoli obejmuje zakres najwyższych ciśnień i temperatur. W tych warunkach trwałe są tylko niektóre minerały ciemne, stąd eklogity zbudowane są z omfacytu i granatu. Granat eklogitowy składem odpowiada kryształom mieszanym almandyn-pirop-grossular, a omfacyt jest augitem bogatym w cząsteczkę jadeitową. Według Eskoli omfacyt jest minerałem krytycznym dla tych warunków, jednak badania wykazały, że:
Dzięki tym dwóm powodom, wiele klasyfikacji zagranicznych nie wyróżnia facji eklogitowej, gdyż istnienie eklogitu może być uwarunkowane innymi czynnikami poza najwyższymi zakresami PT.
Diagramy facjalne.
Diagramy facjalne stosuje się w celu uchwycenia związku między składem mineralnym skały a jej chemizmem w danych warunkach PT. Eskola posłużył się wykresem trójskładnikowym, którego wierzchołki oznaczył symbolami ACF. Dziś stosuje się wiele różnych wykresów facjalnych na przedstawienie związku między składem mineralnym skały a jej chemizmem w danych warunkach PT. Do najczęściej stosowanych należą oprócz ACF trójkąty A’FK i AFM. Diagramy te wzajemnie się uzupełniają. Na wymienionych diagramach otrzymujemy hipotetyczne paragenezy skalne po przeliczeniu analiz chemicznych danej próbki skalnej. Porównanie paragenez mineralnych otrzymanych z diagramów z rzeczywistym składem wyznaczonym z analizy planimetrycznej pod mikroskopem polaryzacyjnym pozwala na wyciągnięcie wielu ważnych wniosków na temat genezy i ewolucji metamorficznej danej skały czy kompleksu metamorficznego.
Diagram ACF.
Diagram ACF opiera się na proporcjach molekularnych. Można na nim prezentować wiele minerałów zasobnych w glin, wapń, magnez i żelazo na drugim stopniu utlenienia. Na wykresie tym, nie można natomiast w sposób bezpośredni przedstawić minerałów zawierających sód i potas (skalenie, miki, paragonit, stilpnomelan, Na-pirokseny i Na-amfibole). W celu otrzymania bardziej przejrzystego obrazu nie zaznacza się na nim minerałów akcesorycznych (apatyt, ilmenit itp.). Do obliczeń należy dysponować pełna analizą chemiczną, ukazująca pełny skład chemiczny skały w postaci tlenków oraz analizą planimetryczną, przedstawiająca rzeczywisty skład mineralny tej samej skały.
Naroża oznaczone symbolami ACF tłumaczy się następująco:
Ciemne punkty przedstawiają minerały właściwe danym facjom, lokujące się na diagramach przy określonych proporcjach składników ACF. Punkty te łączy się liniami (tu cienkie szare lnie) zwanymi liniami pasowymi. Dzielą one pole całego trójkąta na kilka mniejszych trójkątów o różnym kształcie. Jeśli punkt badanej próby leży na leży na którejś z tych linii, znaczy to, że skała składa się głównie z dwu minerałów, których punkty ta linia łączy. Jeżeli jednak punkt projekcyjny leży w polu któregoś z mniejszych trójkątów znaczy to że skała składa się z trzech minerałów tworzących wierzchołki tego trójkąta. Należy jednak mieć na uwadze, że jest to analiza normatywna nie uwzględniająca rzeczywistego składu skały.
Diagram AFM.
Diagram AFM nadaje się do przedstawienia zespołów mineralnych przeobrażonych skał okruchowych (ogólnie do metasedymentów). Przede wszystkim nadaje się do obrazowania zależności między paragenezami tych skał, a ich składem chemicznym. Nie można na tym diagramie przedstawiać zespołów mineralnych zmetamorfizowanych skał magmowych. Diagram ten skonstruował J.B. Thompson w 1957 roku.
Naroża diagramu tłumaczy się następująco:
Na diagramie AFM można ukazywać paragenezy mineralne, zawierające kwarc i muskowit, zwykle obecne w metasedymentach. Na wykresie AFM lepiej niż na ACF udaje się przedstawić Fe, Mg, Al – minerały współwystępujące z biotytem, muskowitem i skaleniem potasowym. Dużą zaleta tego diagramu jest prezentacja FeO i MnO w rozbiciu na dwa odrębne naroża. Dzięki temu w wielu sytuacjach jest on znacznie bardziej przydatny niż ACF.
Diagramy AFM pozwalają odwzorować zależności między całkowitym składem chemicznym skały i fizycznymi warunkami metamorfizmu, a zmiennymi składami koegzystującego biotytu i kordierytu lub biotytu i almandynu pod względem ich stosunku MgO: FeO. Na diagramach AFM można również ukazywać zespoły mineralne typowe dla danej strefy metamorficznej. Uzyskuje się tu większą precyzję niż przy użyciu ACF.
Skład chemiczny skał pelitowych może być w przybliżeniu przedstawiany w układzie sześcioskładnikowym: SiO2-Al2O3-MgO-FeO-K2O-H2O, jeśli następujące składniki będą pominięte lub uwzględnione w poprawkach:
Można stwierdzić, iż zespół mineralny skały zawierającej kwarc zależy od względnych zawartości 4 składników: Al2O3-MgO-FeO-K2O, a nie od zawartości SiO2 i H2O. Ponieważ kwarc zbudowany jest jedynie z SiO2, zróżnicowana zawartość SiO2 w skale ma swoje odbicie w różnej ilości kwarcu. Tworzenie się innych minerałów w skałach dopóki obecność kwarcu zapewnia tworzenie się minerałów nasyconych krzemionką, nie zależy od krzemionki, lecz od względnych zawartości innych składników. Podobnie zawartość H2O w stosunku do innych składników może być pominięta, gdyż woda jest obecna jako faza H2 w nadmiarze w czasie tworzenia się zespołu metamorficznego. Zatem zespoły mineralne skał pelitowych mogą być prezentowane w czworościanie Al2O3-MgO-FeO-K2O. Aby z czworościany otrzymać diagram płaski, wszystkie punkty z wnętrza czworościanu rzutuje się na powierzchnię, która jest przedłużeniem podstawy czworościanu w kierunku Al2O3. Punktem projekcyjnym jest punkt reprezentujący skład muskowitu leżący na krawędzi czworościanu Al2O3-K2O. Sam muskowit oraz kwarc nie mogą być pokazane na powierzchni AFM. Natomiast skaleń potasowy leży w nieskończoności, gdyż prosta wychodząca z punktu projekcyjnego przecina powierzchnie AFM w nieskończoności. Płaszczyzna projekcji, zawierająca naroża Al2O3-MgO-FeO, lecz nie ograniczona przez linię MgO-FeO, jest nazywana płaszczyzną AFM, a paragenezy mineralne ukazane na tej płaszczyźnie są nazywane diagramami AFM.
Po wykonaniu obliczeń nanosimy bezpośrednio (bez przeliczenia na 100%) na odpowiednio dobrany diagram. Punkt projekcyjny reprezentujący skorygowany skład chemiczny wskazuje na wykresie AFM na paragenezy mineralne, których należy się spodziewać, jeśli skała należy do określonej facji metamorficznej.

</doc>
<doc id="1475833" url="https://pl.wikipedia.org/wiki?curid=1475833" title="Ulica Stefana Okrzei w Zamościu">
Ulica Stefana Okrzei w Zamościu

Ulica Stefana Okrzei – zamojska ulica jednojezdniowa, która jest jedną z dróg prowadzących do Obwodnicy Zachodniej.
Historia.
Ulica powstała jeszcze w XVIII wieku jako droga dojazdowa do wsi Chyża.
Nazwa.
Początkowo znana jako ul. Więzienna, jednakże na początku lat 20. XX wieku została nadana obecna nazwa.
Obecnie.
Ulica Okrzei pozwala kierowcom z ul. J. Piłsudskiego dostać się do Obwodnicy Zachodniej i służy do obsługiwania otaczających ją osiedli mieszkaniowych (osiedle Orzeszkowej i osiedle Wiejska). Przy ulicy znajdują się takie obiekty jak: zakład karny, siedziba spółki Multimedia Zamość, hotel Alex, budynek dydaktyczny Branżowej Szkoły Rzemiosł Różnych I stopnia, a w pobliżu Szkoła podstawowa nr 3. Przy skrzyżowaniu ul. S. Okrzei i ul. J. Piłsudskiego znajduje się mały plac (naprzeciw zamojskich koszar), na którym stoi pomnik Pamięci Ofiar Faszyzmu „Anioł Śmierci” – w miejscu tym, w kierunku obecnego zakładu karnego, w czasie II wojny światowej Niemcy utworzyli obóz początkowo przeznaczony dla jeńców radzieckich, później zmieniony w obóz przesiedleńczy dla ludności wysiedlanej z Zamojszczyzny.

</doc>
<doc id="1475834" url="https://pl.wikipedia.org/wiki?curid=1475834" title="Facja metamorficzna">
Facja metamorficzna



</doc>
<doc id="1475837" url="https://pl.wikipedia.org/wiki?curid=1475837" title="Facja zeolitowa">
Facja zeolitowa



</doc>
<doc id="1475838" url="https://pl.wikipedia.org/wiki?curid=1475838" title="Facja zieleńcowa">
Facja zieleńcowa



</doc>
<doc id="1475839" url="https://pl.wikipedia.org/wiki?curid=1475839" title="Facja epidotowo-amfibolitowa">
Facja epidotowo-amfibolitowa



</doc>
<doc id="1475840" url="https://pl.wikipedia.org/wiki?curid=1475840" title="Facja amfibolitowa">
Facja amfibolitowa



</doc>
<doc id="1475841" url="https://pl.wikipedia.org/wiki?curid=1475841" title="Facja hornfelsowa">
Facja hornfelsowa



</doc>
<doc id="1475842" url="https://pl.wikipedia.org/wiki?curid=1475842" title="Facja sanidynowa">
Facja sanidynowa



</doc>
<doc id="1475843" url="https://pl.wikipedia.org/wiki?curid=1475843" title="Thomas Sotheron-Estcourt">
Thomas Sotheron-Estcourt

Thomas Henry Sutton Sotheron-Estcourt (ur. 4 kwietnia 1801, zm. 6 stycznia 1876), brytyjski polityk, członek Partii Konserwatywnej, minister w drugim rządzie lorda Derby’ego.
Życiorys.
Do 1839 r. nosił nazwisko "Bucknall-Estcourt". Był najstarszym synem deputowanego do Izby Gmin Thomasa Bucknalla-Estcourta i Eleanor Sutton, córki Jamesa Suttona. Wykształcenie odebrał w Harrow School oraz w Oriel College na Uniwersytecie Oksfordzkim. W 1830 r. poślubił Lucy Sotheron, córkę admirała Franka Sotherona i w 1839 r. zmienił nazwisko na "Sotheron", aby móc odziedziczyć posiadłości teścia. W 1855 r. zmienił nazwisko na "Sotheron-Eastcourt".
W 1829 r. został wybrany do Izby Gmin jako reprezentant okręgu Marlborough. Miejsce w parlamencie utracił w 1832 r. Do Izby Gmin powrócił w roku 1835 jako reprezentant okręgu Devizes. Od 1844 r. reprezentował okręg wyborczy North Wiltshire. W latach 1858–1859 był przewodniczącym Rady Praw Ubogich. W 1859 r. na krótko został ministrem spraw wewnętrznych. W Izbie Gmin zasiadał do 1865 r.

</doc>
<doc id="1475844" url="https://pl.wikipedia.org/wiki?curid=1475844" title="Facja glaukofanowa">
Facja glaukofanowa



</doc>
<doc id="1475845" url="https://pl.wikipedia.org/wiki?curid=1475845" title="Facja łupków glaukofanowych">
Facja łupków glaukofanowych



</doc>
<doc id="1475846" url="https://pl.wikipedia.org/wiki?curid=1475846" title="Facja eklogitowa">
Facja eklogitowa



</doc>
<doc id="1475847" url="https://pl.wikipedia.org/wiki?curid=1475847" title="Facja granulitowa">
Facja granulitowa



</doc>
<doc id="1475849" url="https://pl.wikipedia.org/wiki?curid=1475849" title="Ferdynand Chotomski">
Ferdynand Chotomski

Ferdynand Chotomski-Dienhejm znany także jako "Ferdynand Dienheim Chotomski", pseud.: "Ziemianin polski", (ur. 20 stycznia 1797 w Kokoszyńcach k. Tarnopola, zm. 22 października 1880 w Gulczewie) – polski poeta, tłumacz, publicysta, lekarz, malarz i humorysta, w latach 1870-1880 członek honorowy Poznańskiego Towarzystwa Przyjaciół Nauk.
Życiorys.
Urodził się w Kokoszyńcach (w II RP w powiecie skałackim), jako syn Stefana i Katarzyny z Kochanowskich. Początkowo kształcił się u Bazylianów w Buczaczu, a następnie w konwikcie pijarów na Żoliborzu. Uczestnik wojen napoleońskich (w 1812 wstąpił do 15. pułku piechoty Księstwa Warszawskiego – dosłużył się w nim rangi podporucznika). W bitwie pod Lipskiem dostał się do niewoli, z której powrócił po kilku miesiącach (1814). Brał udział w powstaniu listopadowym. Czynnie działał w szkolnictwie podczas powstania krakowskiego i warszawskiego. Po roku 1831 osiadł w Paryżu, gdzie studiował medycynę Francji, obronił doktorat. W 1860 uczestniczył w kampanii sycylijsko-neapolitańskiej pod wodzą Garibaldiego. Zajmował się także: historią, archeologią, malarstwem, handlem i medycyną. Został pochowany na cmentarzu we wsi Imielnica (obecnie osiedle Płocka).
Twórczość.
W roku 1821 współwydawca "Pamiętnika Galicyjskiego". Pierwsze swe satyry i anakreontyki drukował w "Pamiętniku Lwowskim" (1816), potem w "Tygodniku Polskim i Zagranicznym" (1818-1819) oraz w "Wandzie" (1822-1828). Przerabiał komedie Moliera: "Górno uczone kobiety" (1822) i pisał poematy historyczne "Jan Zahorowski" (1845). Znany jest głównie jako autor trawestowanej "Eneidy" (ogłaszanej częściami od roku 1818).
Ważniejsze dzieła.
Artykuły i drobne utwory umieszczał w czasopismach: "Biblioteka Warszawska", "Dziennik Warszawski" (1828-1829), "Goniec Krakowski", "Kurier Polski" (Warszawa), "Kurier Warszawski", "Pamiętnik Galicyjski" (współred. 1821), "Pamiętnik Lwowski" (1816), "Pszczoła Polska" (Lwów), "Revue des Deux Mondes" (tu: "Recueil des antiquités slaves", fragm.), "Rozmaitości" (Lwów), "Tygodnik Polski i Zagraniczny" (tu m.in.: "Pojedynek. Poema komiczne" 1818-1819 – autograf Ossolineum, sygn. 52801; "Zaloty. Poema komiczne" 1818-1819), "Wanda" (1822-1828), "Wieniec" (1858). Kilka jego wierszy z czasopism przedrukował: K. Bartoszewicz: "Księgi humoru polskiego", t. 3, Petersburg 1897; P. Hertz: "Zbiór poetów polskich XIX w.", księga 1, Warszawa 1959.

</doc>
<doc id="1475851" url="https://pl.wikipedia.org/wiki?curid=1475851" title="Kulula">
Kulula

Kulula – południowoafrykańska tania linia lotnicza z siedzibą w Johannesburgu. Głównym hubem był port lotniczy Johannesburg.
Agencja ratingowa Skytrax przyznała linii trzy gwiazdki.
Co najmniej dwie maszyny linii Boeingi 737, o rejestracjach OK-PIK oraz ZS-ZWP zostały pomalowane. Namalowano napisy „Flying 101”, na których umieszczono zabawne adnotacje dotyczące poszczególnych elementów maszyny. Malowanie to stało się powodem określenia przez internautów Kulula „Najzabawniejszą linią lotniczą na świecie”.
Linia Kulula zawiesiła wszystkie loty z dniem 1 czerwca 2022.

</doc>
<doc id="1475854" url="https://pl.wikipedia.org/wiki?curid=1475854" title="Penitents">
Penitents

Penitents – stacja metra w Barcelonie, na linii 3. Stacja została otwarta w 1985.

</doc>
<doc id="1475857" url="https://pl.wikipedia.org/wiki?curid=1475857" title="Vall d’Hebron">
Vall d’Hebron

Vall d’Hebron – stacja metra w Barcelonie, na liniach 3 i 5. Stacja została otwarta w 1985.

</doc>
<doc id="1475864" url="https://pl.wikipedia.org/wiki?curid=1475864" title="Mieczysław Stecewicz">
Mieczysław Stecewicz

Mieczysław Stecewicz (ur. 5 czerwca 1894 w Wysokiem Mazowieckiem, zm. 20 lutego 1942 w Shahrisabz) – major piechoty Wojska Polskiego.
Życiorys.
Urodził się 5 czerwca 1894 w Wysokiem Mazowieckiem, w rodzinie Feliksa i Walerii. Był starszym bratem Mariana (1896–1919), sierżanta 31 pułku Strzelców Kaniowskich, odznaczonego pośmiertnie Krzyżem Niepodległości. Uczęszczał do Siedmioklasowej Prywatnej Szkoły Handlowej w Łomży. W czasie I wojny światowej Mieczysław razem z bratem walczył w szeregach 1 pułku piechoty Legionów Polskich. Po kryzysie przysięgowym zostali internowani w Łomży.
W latach 1924–1928 pełnił służbę w 33 pułku piechoty w Łomży. Później został przeniesiony do Korpusu Ochrony Pogranicza, w którym dowodził 3 kompanią graniczną „Kudryńce” 14 Baonu Granicznego. W kampanii wrześniowej 1939 r. dowodził III batalionem 49 Huculskiego pułku strzelców, wchodzącym w skład 11 Karpackiej Dywizji Piechoty.
Dowódca dywizji, płk dypl. Bronisław Prugar-Ketling we wniosku odznaczeniowym przekazanym Naczelnemu Wodzowi, gen. Władysławowi Sikorskiemu tak uzasadnił nadanie majorowi Mieczysławowi Stecewiczowi Krzyża VM V klasy: 
"„Bierze udział we wszystkich bojach pułku od 16 IX 39 r. Jako dowódca baonu wykazał dużo zalet i cnót żołnierskich na polu walki; swoją rozwagą i rozumnym kierownictwem, przyczynia się do bohaterskich wyczynów pułku. W nocy z dn. 13/14 IX podczas nocnego marszu na Przemyśl, idąc w straży przedniej dywizji, zostaje zatrzymany ogniem broni maszynowej nieprzyjaciela pod m. Łętownia. Śmiałym uderzeniem odrzuca Niemców z osi marszu, umożliwia dalsze posuwanie się oddziałom dywizji. W dn. 15 IX 39 r., kiedy oddziały 11 Karpackiej Dywizji Piechoty, po całonocnym marszu znajdują się na chwilowym odpoczynku na północ od m. Sądowa Wisznia, ubezpiecza je w bardzo trudnych warunkach, bo napierany przez Niemców od czoła i ze skrzydła, bombardowany przez silny ogień artylerii i lotnictwo, nie tylko wytrzymuje na stanowiskach, lecz sam przechodzi do działań zaczepnych. Wysyła oddziały wydzielone, które buszują na tyłach npla, śmiałymi uderzeniami zadają Niemcom poważne straty, siejąc popłoch i zamieszanie. W nocy z 15/16 IX 39 r. podczas wypadu nocnego na dwie wielkie jednostki pancerne niemieckie, między m. Sądowa Wisznia, a lasami janowskimi, swoim śmiałym i skoordynowanym uderzeniem, przyczynia się do ich całkowitego zniszczenia. Sam zostaje ranny w głowę, traci oko. Mimo otrzymania ciężkiej rany, dowodzi baonem jeszcze cały dzień i dopiero wieczorem zostaje ewakuowany do szpitala. Dzielna postawa, nieugięty charakter, duża odwaga, zjednały mu szacunek całego baonu”."
Zmarł 20 lutego 1942 roku w Shahrisabz, w Uzbekistanie. Został pochowany na miejscowym cmentarzu wojennym.

</doc>
<doc id="1475876" url="https://pl.wikipedia.org/wiki?curid=1475876" title="Christian Gottfried Ehrenberg">
Christian Gottfried Ehrenberg

Christian Gottfried Ehrenberg (ur. 19 kwietnia 1795 w Delitzsch, zm. 27 czerwca 1876 w Berlinie) – niemiecki przyrodnik, zoolog, lekarz i geolog.
Życiorys.
Był synem sędziego. Studiował teologię na Uniwersytecie Lipskim, następnie medycynę i nauki przyrodnicze w Berlinie. W 1818 ukończył pracę doktorską na temat grzybów.
W latach 1820–1825 brał udział w naukowej ekspedycji do Egiptu. Przywiózł stamtąd tysiące okazów roślin i zwierząt. Po powrocie opublikował wiele artykułów na temat fauny i flory Egiptu.
W 1827 Ehrenberg został mianowany profesorem medycyny na Uniwersytecie Berlińskim. W 1829 towarzyszył Wilhelmowi von Humboldtowi w wyprawie przez wschodnią Rosję do granicy z Chinami. Po powrocie koncentrował się na badaniach mikroskopijnych organizmów, które do tego czasu nie były systematycznie badane.
Przez prawie 30 lat badał próbki wody, gleby, osadów i pyłów, opisując tysiące nowych gatunków. Ogłosił prawie 400 publikacji naukowych.
Od 1837 był członkiem zagranicznym Royal Society w Londynie. W 1839 zdobył Medal Wollastona, najwyższą nagrodę przyznawaną przez Geological Society of London.
W 1877 był pierwszym laureatem Medalu Leeuwenhoeka.
Po jego śmierci w 1876 jego zbiory mikroskopijnych organizmów zostały zdeponowane w Muzeum Historii Naturalnej w Berlinie. Jego kolekcja zawiera 40 000 preparatów mikroskopowych, 5000 próbek surowca, 3000 rysunków ołówkiem i tuszem i blisko 1000 listów.

</doc>
<doc id="1475882" url="https://pl.wikipedia.org/wiki?curid=1475882" title="Wybory do Parlamentu Europejskiego na Łotwie w 2004 roku">
Wybory do Parlamentu Europejskiego na Łotwie w 2004 roku

Wybory do Parlamentu Europejskiego na Łotwie w 2004 roku zostały przeprowadzone 12 czerwca 2004 roku. Do zdobycia było 9 mandatów o które ubiegało się 9 partii politycznych. Wybory Wygrała partia Dla Ojczyzny i Wolności/Łotewski Narodowy Ruch Niepodległości zdobywając 4 mandaty.

</doc>
<doc id="1475885" url="https://pl.wikipedia.org/wiki?curid=1475885" title="Skalenie alkaliczne">
Skalenie alkaliczne

Skalenie alkaliczne to grupa minerałów stworzona przez K-skalenie i Na-skalenie. Ich struktura wewnętrzna jest identyczna, natomiast ich całkowita mieszalność zachodzi tylko w wyższych temperaturach. Po odmieszaniu składników przy obniżeniu temperatury powstają zrosty epitaksjalne zwane pertytem i antypertytem.
Skalenie alkaliczne występują w trzech odmianach polimorficznych:
Niekiedy jest do nich zaliczany także anortoklaz.

</doc>
<doc id="1475889" url="https://pl.wikipedia.org/wiki?curid=1475889" title="Mo i Rana (stacja kolejowa)">
Mo i Rana (stacja kolejowa)

Mo i Rana – stacja kolejowa w Mo i Rana, w regionie Nordland, w Norwegii. Stacja została otwarta w dniu 20 marca 1942, kiedy linię kolejową doprowadzono do Mo i Rana. Położona jest 29,3 km od stacji Bjerka i wznosi się 3,5 m nad poziomem morza. Obecny budynek stacji został wybudowany w dniu 22 września 1990.
Ruch dalekobieżny.
Leży na linii Nordlandsbanen. Obsługuje północną i środkową część kraju. Stacja przyjmuje sześć par połączeń dziennie do Mosjøen a trzy jadą dalej do Trondheim.
Obsługa pasażerów.
Poczekalnia, kasa biletowa, parking na 150 miejsc, parking rowerowy, kawiarnia, ułatwienia dla niepełnosprawnych, schowki bagażowe, kawiarnia, pokój obsługi niemowląt, przystanek autobusowy, postój taksówek.

</doc>
<doc id="1475892" url="https://pl.wikipedia.org/wiki?curid=1475892" title="Port morski Kamień Pomorski">
Port morski Kamień Pomorski

Port morski Kamień Pomorski – port morski nad Zalewem Kamieńskim, będącego częścią cieśniny Dziwny, położony w Kamieniu Pomorskim, w woj. zachodniopomorskim. Port znajduje się w wewnętrznych wodach morskich.
Położenie.
W granicach administracyjnych portu znajduje się akwatorium o powierzchni 0,0325 km², które stanowi obszar morskich wód wewnętrznych Zalewu Kamieńskiego o średniej szerokości 50 m, licząc od linii brzegu, położonym naprzeciw części lądowej portu wraz z Basenem Rybacko-Żeglarskim.
Port morski został formalnie ustanowiony w 1963 r. Ostatnio granice portu zostały ustalone w 2011 r.
Warunki nawigacyjne.
W porcie Kamień Pomorski obowiązują następujące zasady ruchu statków: 
Do portu prowadzą dwa podejścia:
Infrastruktura.
Postój w porcie odbywa się przy nabrzeżach:

</doc>
<doc id="1475908" url="https://pl.wikipedia.org/wiki?curid=1475908" title="Pertyt i antypertyt">
Pertyt i antypertyt

Pertyty i antypertyty – zrosty mineralne skalenia potasowago (mikroklinu rzadziej ortoklazu) K[AlSi3O8] i sodowego (albitu) Na[AlSi3O8] określanych razem mianem skaleni alkalicznych, o identycznej strukturze. Całkowita ich mieszalność jest możliwa tylko w wyższych temperaturach. Obniżenie temperatury powoduje odmieszanie przeważnej części obu minerałów i powstanie osobnika składającego się z dwóch faz krystalicznych. W przypadku gdy przeważa K-skaleń mówimy o pertycie, natomiast jeśli więcej jest Na-skalenia mówimy o antypertycie.
W zależności od wielkości składników odmieszanych wyróżnia się: pertyty, antypertyty (makropertyty, makroantypertyty), mikropertyty (mikroantypertyty). Mikropertyty i mikroantypertyty są to fazy dostrzegalne dopiero pod mikroskopem, jeśli obraz jest dopiero widoczny pod mikroskopem elektronowym wtedy fazy nazywamy kryptopertytami i analogicznie kryptoantypertytami.
W makropertytach przeważającym składnikiem jest mikroklin przechodzący czasami w ortoklaz, drugą fazę stanowi albit. W mikropertytach albit, pojawia się w towarzystwie oligoklazu (zasobnego w albit, zob. → plagioklazy), lub całkowicie jest przez niego zastąpiony. Kryptopertyty zawierają sanidyn i ortoklaz.
Odmieszanie tych roztworów stałych bywa wykorzystywane jako termometr mineralogiczny

</doc>
<doc id="1475909" url="https://pl.wikipedia.org/wiki?curid=1475909" title="Feofityna">
Feofityna

Feofityna – organiczny związek chemiczny o oliwkowo-brunatnej barwie, będący cząsteczką chlorofilu, w którym atom magnezu został zastąpiony przez dwa atomy wodoru. Związek ten można uzyskać poprzez działanie kwasem na chlorofil. Feofityna jest naturalnie obecna w częściach zielonych roślin, gdzie bierze udział w przenoszeniu elektronów w fazie jasnej fotosyntezy.

</doc>
<doc id="1475910" url="https://pl.wikipedia.org/wiki?curid=1475910" title="Antypertyt">
Antypertyt



</doc>
<doc id="1475911" url="https://pl.wikipedia.org/wiki?curid=1475911" title="Pertyt">
Pertyt



</doc>
<doc id="1475912" url="https://pl.wikipedia.org/wiki?curid=1475912" title="PS-1/2/3">
PS-1/2/3

PS-1/PS-2/PS-3 - niezrealizowany projekt polskiego zmiennopłata charakteryzującego się możliwością pionowego startu i lądowania.
Historia.
W 1957 roku w Śmigłowcowym Biurze Konstrukcyjnym kierowanym przez mgr. inż. Bronisława Żurakowskiego powstał zespół projektowy, którego kierownictwo objął mgr inż. Jan Koźniewski a którego celem było zaprojektowanie samolotu pionowego startu i lądowania (zmiennopłata). Idea pionowego startu samolotu polegała na zastosowaniu przekręcanego o 90° skrzydła wraz z silnikami, które w położeniu pionowym napędzałyby śmigła, pełniące w takim położeniu rolę wirników nośnych. Zostały opracowane trzy projekty. PS-1 był rysunkową dokumentacją układu koncepcyjnego samolotu. PS-2 był opracowaniem samolotu transportowego pionowego startu, napędzanego dwoma projektowanymi silnikami turbinowymi Tur, każdy o mocy 736 kW (1000 KM). Projekt PS-3 miał być samolotem doświadczalnym o uproszczonej konstrukcji, z kadłubem w postaci kratownicy, bez pokrycia, napędzany silnikiem gwiazdowym Lit-3 o mocy 423 kW (575 KM). Prace nad samolotem, zaawansowane w 50% zostały przerwane, zrezygnowano również z dokończenia projektu silnika Tur.

</doc>
<doc id="1475914" url="https://pl.wikipedia.org/wiki?curid=1475914" title="Kościół Mariacki w Chojnie">
Kościół Mariacki w Chojnie

Kościół Mariacki w Chojnie (niem. "Marienkirche") – monumentalna budowla znajdująca się w Chojnie, jeden z największych gotyckich kościołów w Polsce. Trzynawowy, halowy, wzniesiony w latach 1389–1407 z ciosów granitowych, rozbudowany w XV wieku przez Henryka Brunsberga. Z zewnątrz ozdobiony glazurowaną cegłą. Wysoka na 102,6 metrów neogotycka wieża z lat 1859–1861 góruje nad okolicą. 
Historia.
Pierwsze wzmianki.
Najstarsza świątynia na miejscu istniejącego obecnie kościoła gotyckiego, powstała tuż po lokacji miasta w drugiej połowie XIII w. Brak bezpośredniego przekazu na temat jej formy, choć niektórzy opowiadają się za trójnawową bazyliką z wydatnym transeptem i prostokątnym prezbiterium od wschodu oraz masywną, prostopadłościenną wieżą od zachodu. Mury tego najstarszego kościoła wzniesiono, jak się wydaje z kostki granitowej na co zdają się wskazywać relikty odkryte w trakcie badań architektoniczno-konserwatorskich.
Pierwszy etap budowy kościoła gotyckiego.
W drugiej połowie XIV w. rozebrano prezbiterium kościoła z XIII w. i rozpoczęto realizację z cegły prezbiterium i trzech wschodnich przęseł korpusu nawowego monumentalnego kościoła gotyckiego. Konsekracja nowej partii kościoła miała miejsce w 1407 roku.
Nie jest w pełni jasna geneza i historia kaplicy przylegającej od strony południowej do obu prostokątnych przęseł pierwszego etapu budowy kościoła gotyckiego. Wiadomo natomiast, iż wzniesiona nad nią empora musiała powstać przed 1440 rokiem.
Drugi etap budowy kościoła gotyckiego.
Bliżej nieznany jest również czas rozpoczęcia drugiego etapu budowy kościoła gotyckiego, zakończony w roku 1459 aktem poświęcenia nowej świątyni, powiększonej o trzy kolejne przęsła korpusu nawowego. Przed 1479 r. przy zachodniej ścianie szczytowej, po południowej stronie powstała jeszcze zewnętrzna kaplica św. Anny.
Ostatecznie kościół uzyskał formę sześcioprzęsłowej, beztranseptowej hali opartej od zachodu o masywną wieżę kościoła z XIII wieku, a od wschodu zamkniętej poligonalnym chórem z obejściem. Konstrukcyjny trzon ścian obwodowych tworzył układ wciągniętych do wnętrza przypór, pomiędzy którymi umieszczono w przyziemiu otwarte do wnętrza kaplice, a wyżej przęsła obwodowej empory. Nawy boczne, kaplice i empory ambitu przykryto standardowym czterodzielnym sklepieniem krzyżowo-żebrowym, natomiast w nawie głównej oraz emporze kaplicy mariackiej zastosowano sklepienia gwiaździste. Zbieżność charakterystycznych form konstrukcji z wciągniętymi do wnętrza przyporami oraz cechy wystroju plastycznego elewacji artykułowanych dekoracyjnymi lizenami występującymi w obiektach łączonych z działalnością warsztatu Hinricha Brunsberga spowodowały, że autorstwo chojeńskiej fary przypisano temu legendarnemu architektowi i mistrzowi budowlanemu późnego średniowieczna
Katastrofa budowlana w 1843 roku.
Kościół gotycki przetrwał w stanie niemal nienaruszonym do 2 lipca 1843 r., kiedy to doszło do katastrofy budowlanej, w trakcie której zawalił się narożnik południowo-zachodni średniowiecznej wieży, niszcząc kaplicę św. Anny. Ocalałe elementy konstrukcji wkrótce potem rozebrano i nigdy nie odbudowano. Dopiero w 16 lat po katastrofie podjęto budowę nowej wieży wg projektu Friedricha Augusta Stülera przy prawdopodobnym udziale Carla Dieckhoffa i niejakiego Sulzera. Inwestycję tą zrealizowano latach 1855–1861 wznosząc z cegły oraz w niewielkim stopniu z kamienia – wieżę o formie neogotyckiej o wysokości około 100 metrów.
W związku z pogarszającym się stanem technicznym murowanej powłoki strzelistego hełmu w latach 1932–1933 neogotycką wieżę poddano remontowi, wzmocnieniu i przebudowie prowadzącej do zdeformowania jej pierwotnej, malowniczej bryły.
Pożar kościoła z 1945 roku.
16 lutego 1945 roku w wyniku pożaru wywołanego przez podpalenie zniszczeniu uległy więźba dachowa, sklepienia i dziewięć filarów międzynawowych oraz wyposażenie korpusu nawowego, jak również hełm wieńczący wieżę oraz wszystkie stropy w jej wnętrzu. Zachowały się natomiast ściany obwodowe wraz ze sklepieniami kaplic i empory zlokalizowanych pomiędzy wciągniętymi do wnętrza przyporami w korpusie nawowym i ambicie oraz konstrukcja wieży do wysokości ok. 80 m nad otaczającym terenem. Od tamtego czasu kościół pozostawał w stanie otwartej ruiny.
Ruina.
W okresie powojennym kilkakrotnie podejmowano próby sporządzenia dokumentacji pomiarowej, badawczej oraz projektowej dla celów zabezpieczenia ruiny kościoła.
Pierwszy projekt zabezpieczenia obiektu sporządził w 1952 roku inż. Witkiewicz z PKZ w Toruniu. Zakres prac przewidzianych do wykonania obejmował przede wszystkim zabiegi prowadzące do doraźnej, technicznej ochrony, ruiny między innymi poprzez wprowadzenie wieńców żelbetowych na koronę murów. Realizacji zamierzenia jednak nie podjęto. W roku 1956 kościół został objęty ochroną prawną. Wkrótce po tym wydarzeniu podjęto kolejną próbę zabezpieczenia ocalałych murów i wyeliminowania zagrożeń jakie tworzyła ruina zlokalizowana w centrum miasta. W 1960 roku w Zakładzie Architektury Polskiej Politechniki Warszawskiej na zlecenie wojewódzkiego konserwatora zabytków w Szczecinie powstał projekt zabezpieczenia i udostępnienia do zwiedzania budowli w formie trwałej ruiny, autorstwa A. Gruszeckiego, J. Widawskiego i K. Kakowskiego. Prace budowlane wg powyższego projektu prowadzono w ruinie kościoła w ograniczonym zakresie w latach 1966–1970. Między innymi wykonano wtedy żelbetowe stropodachy nad zachowanymi sklepieniami w kaplicy mariackiej oraz częścią przęseł empory w obejściu. Całości prac przewidzianych w dokumentacji projektowej nigdy jednak nie przeprowadzono, a ruiny nie udostępniono do zwiedzania.
Kolejną próbę zabezpieczenia obiektu podjęto dopiero w latach 1985–1990 po niemal 45 latach wystawienia ruiny na działanie czynników atmosferycznych. Mimo podjętych wcześniej zabiegów zabezpieczających stan techniczny murowanej konstrukcji pozostawał wówczas ogólnie zły, a lokalnie obiekt uległ licznym awariom.
Odbudowa.
Etap I.
Ponieważ sporządzona wcześniej dokumentacja pomiarowa i badawcza uległa rozproszeniu i zniszczeniu w pierwszym rzędzie podjęto pomiary ruiny, które w latach 1990–1991 przeprowadzili studenci kierunku: architektura i planowanie przestrzenne na Wydziale Budownictwa i Architektury Politechniki Szczecińskiej na pod opieką pracowników Instytutu Architektury i Planowania Przestrzennego Politechniki Szczecińskiej: Stefana Kwileckiego i Macieja Płotkowiaka.
Wykonanie dokumentacji pomiarowej umożliwiło zespołowi projektowemu, w składzie mgr inż. arch. M. Płotkowiak, inż. arch. S. Kwilecki i mgr inż. arch. J. Karwowski, sporządzenie w 1991 r. założeń techniczno-ekonomicznych odbudowy korpusu nawowego. Do realizacji przyjęto najprostszą i narzucającą się metodę odcięcia konstrukcji murowej od wpływów atmosferycznych przy pomocy dachu namiotowego o kształcie identycznym jak dachu istniejącego do 1945 roku. Poważne utrudnienie w procesie wypracowania koncepcji zabezpieczenia korpusu nawowego stanowił brak 9 z 14 filarów międzynawowych istniejących pierwotnie.
Ostatecznie w celu uproszczenia konstrukcji i ograniczenia jej kosztów, zdecydowano by w miejsce nieistniejących, zaprojektować we współczesnej technologii budowlanej – nowe podpory międzynawowe o neutralnej formie, które umożliwią wsparcie na nich więźby dachowej.Realizację inwestycji obejmującej pierwszy etap praz zabezpieczających przeprowadzono w latach 1994–1997.
Etap II.
Impuls do rozpoczęcia II etapu prac, dotyczących zgodnie z przejętą strategią – ruiny neogotyckiej wieży został wywołany na skutek działania sił natury w 1997 roku. Z nieznanych wówczas przyczyn doszło do awarii jednej z obejm stalowych jakimi spięto murowaną z cegły iglicę wieży w trakcie robót zabezpieczających w latach 1932–1933. Ta z pozoru niegroźna awaria, której przyczyn nie można było jednak określić z powodu braku dostępu do części wieży powyżej sklepienia nad kruchtą, budziła obawy o stabilność całości konstrukcji o łącznej wysokości 80,54 metra. Okoliczność dodatkowo wzmagającą emocje stanowiła lokalizacja budynków mieszkalnych wielorodzinnych oraz drogi wojewódzkiej w odległości nie przekraczającej wysokości ruiny wieży, a więc w obrębie strefy bezpośredniego zagrożenia w przypadku potencjalnej katastrofy budowlanej. Dokumentację projektową niezbędną w celu przeprowadzenia remontu wieży opracował mgr inż. arch. Maciej Płotkowiak z zespołem na przełomie lat 1997/1998. Prace budowlano-montażowe postanowiono podzielić na dwa etapy:
Realizację etapu IIa przeprowadzono w latach 1998–1999.
Podstawę do prowadzenia dalszych robót prowadzonych w latach 2000–2008 stanowiła dokumentacja projektowa przygotowana przez mgr inż. arch Macieja Płotkowiaka z zespołem. Na początek zaprojektowano, a następnie zrealizowano odtworzenie nieistniejącego od 1945 roku zwieńczenia iglicy w formie ostrosłupa o podstawie ośmiokątnej. Trzon elementu wieńczącego zaprojektowano jako konstrukcję stalową. Wieża uzyskała łączną wysokość 98 metrów i spektakularny wygląd z ostrosłupowym zwieńczeniem pokrytym blachą.
W roku 2005 Płotkowiak podjął opracowanie dokumentacji dla potrzeb zakończenia etapu IIb realizacji robót w wieży kościoła. Zakresem zadania objęto zmianę rozwiązań funkcjonalnych we wnętrzu dolnej, prostopadłościennej części bryły, przeznaczenie kondygnacji zegarowej na taras widokowy oraz remont elewacji.
Roboty budowlane przeprowadzono w latach 2007–2009, jednak ich zakres ograniczono do minimum niezbędnego w celu umożliwienia bezpiecznego użytkowania tarasu widokowego. Tak więc do zakończenia etapu IIb pozostaje jeszcze do wykonania konserwacja elewacji dolnej, prostopadłościennej części bryły oraz drobne prace we wnętrzu wieży.
Etap III.
Nadal nie wypracowano koncepcji działania w etapie III prac – to jest we wnętrzu kościoła, jednak jako najpilniejsze zadanie w chwili obecnej należy wskazać wymianę istniejącego pokrycia dachowego (położona pod koniec lat dziewięćdziesiątych XX w. dachówka okazała się wyjątkowo nietrwała). Dokumentację projektową tego przedsięwzięcia wykonała w 2013 r. Pracownia Projektowa PIN pod kierunkiem Płotkowiaka. Ze względu na szczupłość środków finansowych rozpoczęty w 2012 r. proces wymiany pokrycia dachowego trwa już wiele lat (do 2019 r. wymieniono ok. 75% poszycia dachu). Prowadzone prace dekarskie uniemożliwiają otwarcie tarasu widokowego na wieży kościoła.
Kultura popularna.
W kościele mariackim w Chojnie kręcono jedną ze scen filmu "Europa" Larsa von Triera.

</doc>
<doc id="1475916" url="https://pl.wikipedia.org/wiki?curid=1475916" title="Ray Charles with the Voices of Jubilation">
Ray Charles with the Voices of Jubilation

Ray Charles with the Voices of Jubilation – koncertowe DVD amerykańskiego muzyka Raya Charlesa, wydane w 2006 roku. 
Jest to wideo wydane 3 października 2006 nakładem Medialink Enter, zawierające dokładnie ten sam materiał, co "Ray Charles Celebrates a Gospel Christmas with the Voices of Jubilation!" wydane w 2003 roku pierwotnie przez Urban Works.

</doc>
<doc id="1475919" url="https://pl.wikipedia.org/wiki?curid=1475919" title="Karl Joseph Eberth">
Karl Joseph Eberth

Karl Joseph Eberth (ur. 21 września 1835 w Würzburgu, zm. 2 grudnia 1926 w Berlinie) – niemiecki lekarz patolog i anatom. Uczeń Rudolfa Virchowa. Od 1865 profesor anatomii w Zurychu, w latach 1881–1911 w Halle (Saale). 
W 1880 roku odkrył, niezależnie od Tadeusza Browicza, pałeczkę duru brzusznego. Znane są też jego prace dotyczące infekcyjnego zapalenia wsierdzia, gorączki połogowej i zapalenia płuc.

</doc>
<doc id="1475921" url="https://pl.wikipedia.org/wiki?curid=1475921" title="Janet Royall">
Janet Royall

Janet "Jan" Anne Royall, baronowa Royall of Blaisdon (ur. 20 sierpnia 1955 w Gloucester) – brytyjska polityk, członkini Partii Pracy, minister w rządzie Gordona Browna.
Życiorys.
Jest córką Basila i Myry Royall. Wykształcenie odebrała w Royal Forest of Dean Grammar School oraz w Westerfield College na Uniwersytecie Londyńskim. W 1977 uzyskała tam tytuł bakałarza z języka hiszpańskiego i francuskiego.
W latach 80. była doradcą lidera laburzystów Neila Kinnocka, współpracowała z nim także gdy był on członkiem Komisji Europejskiej. W 2003 została szefową Urzędu Unii Europejskiej w Walii. Nominacja ta była krytykowana, a przeciwnicy pani Royall określali tę nominację mianem "politycznej".
25 czerwca 2004 otrzymała dożywotni tytuł baronowej Royall of Blaisdon i zasiadła w Izbie Lordów, gdzie została rządowym whipem. Zajmowała się również sprawami zdrowia, rozwoju międzynarodowego oraz spraw zagranicznych. W styczniu 2008 została głównym whipem w Izbie Lordów i objęła związane z tym urzędem stanowisko kapitana Gentlemen-at-Arms. Została również członkiem Tajnej Rady. Po przebudowie gabinetu w październiku 2008 lady Royall objęła stanowiska Lorda Przewodniczącego Rady i przewodniczącego Izby Lordów. 5 czerwca 2009 utraciła stanowisko Lorda Przewodniczącego, w zamian zostając Kanclerzem Księstwa Lancaster. Pozostała na tym stanowisku do przegranych wyborów w 2010.
Jej zainteresowania obejmują książki, podróże, ogrodnictwo i pływanie. Jest żoną Stuarta Hercocka i ma z nim troje dzieci - córkę Charlie i synów Edwina i Henry'ego.

</doc>
<doc id="1475930" url="https://pl.wikipedia.org/wiki?curid=1475930" title="RCS Radom">
RCS Radom



</doc>
<doc id="1475933" url="https://pl.wikipedia.org/wiki?curid=1475933" title="Baby Did a Bad, Bad Thing">
Baby Did a Bad, Bad Thing

Baby Did A Bad, Bad Thing – singel amerykańskiego piosenkarza rockowego Chrisa Isaaka. Na początku wydano go jako utwór na albumie "Forever Blue" z 1995 roku, zapożyczając riff z piosenki „Shake Your Hips” wokalisty Slim Harpo. Później, utwór został użyty w filmie Stanleya Kubricka – "Oczy szeroko zamknięte" z 1999 roku, w którym zagrał m.in. Tom Cruise i Nicole Kidman. Został użyty również na początku odcinka „Pieskie popołudnia” serialu Dowody zbrodni.
Teledysk.
Wideoklip do piosenki został wyreżyserowany przez Herba Rittsa. Kolorowe zdjęcia ukazują francuską modelkę Laetitię Castę w motelu, która poruszając się seksownie, jest obserwowana przez Isaaka. Ma na sobie czarną perukę i seksowną bieliznę. W lipcu 1999 roku VH1 zaczęła pokazywać dwie wersje teledysku: ocenzurowana była grana przed godziną 21, a pełna po 21. Teledysk w środowisku internetowym był uważany za zbyt erotyczny. Natomiast stacja VH1 umieściła go na 28. miejscu „50 najseksowniejszych momentów na teledyskach”.

</doc>
<doc id="1475936" url="https://pl.wikipedia.org/wiki?curid=1475936" title="John McClane">
John McClane

John McClane (ur. w 1955 w Nowym Jorku) – postać fikcyjna, bohater serii "Szklana pułapka", nowojorski policjant. 
Charakterystyka.
Po raz pierwszy poznajemy bohatera w 1988, gdy w Wigilię jest zmuszony ratować zakładników (w tym swoją żonę) z rąk terrorystów pod wodzą Hansa Grubera (Alan Rickman) w ekskluzywnym wieżowcu Nakatomi Plaza. Mimo nierównych sił McClane zwycięża, a Gruber ginie spadając z 32 piętra wieżowca. Po tej brawurowej akcji McClane uzyskuje awans na stanowisko porucznika i wyrasta na bohatera narodowego.
W drugiej części akcja dzieje się w 1990 na lotnisku w Waszyngtonie. Tym razem terroryści chcą opanować lotnisko, a McClane, który znalazł się tam przypadkowo, musi im w tym przeszkodzić.
Trzecia część różni się pod kilkoma względami od poprzednich dwóch – zamiast zimy jest lato, McClane zyskał wspólnika – sprzedawcę Zeusa Carvera (Samuel L. Jackson). Czarnym charakterem jest brat Hansa Grubera – Simon Gruber (Jeremy Irons) który grozi, że zdetonuje bomby podłożone w różnych punktach miasta.
W czwartej części starzejący się McClane musi przeciwstawić się parze demonicznych kochanków – Thomasowi Gabrielowi (Timothy Olyphant) i Mai Lihn (Maggie Q), którzy próbują opanować infrastrukturę elektroniczną w całych Stanach. Wspólnikiem McClane'a staje się młody haker – Matt Farell (Justin Long).
Znakiem rozpoznawczym bohatera są słowa "„Jupikajej, skurwysynu!”" (ang. „Yippee-ki-yay, motherfucker!”). Twierdzi że bycie bohaterem to ostatnia rzecz na jaką ma ochotę, ale nie ma innego wyboru, bo nikt inny nie jest w stanie się tym zająć.
Charakterystyczne dla serii tych filmów było przeżywanie przez bohatera kłopotów rodzinnych w każdym filmie.

</doc>
<doc id="1475938" url="https://pl.wikipedia.org/wiki?curid=1475938" title="Osmęta">
Osmęta



</doc>
<doc id="1475939" url="https://pl.wikipedia.org/wiki?curid=1475939" title="Cierniopląt">
Cierniopląt



</doc>
<doc id="1475940" url="https://pl.wikipedia.org/wiki?curid=1475940" title="Marcelo Melo">
Marcelo Melo

Marcelo Pinheiro Davi de Melo (ur. 23 września 1983 w Belo Horizonte) – brazylijski tenisista, zwycięzca French Open 2015 oraz Wimbledonu 2017 w grze podwójnej, lider rankingu ATP deblistów, reprezentant w Pucharze Davisa, olimpijczyk.
Kariera tenisowa.
Zawodowy tenisista od roku 1998. Specjalista od gry podwójnej; mistrz 36 turniejów rangi ATP Tour z 70 osiągniętych finałów. Razem z Ivanem Dodigiem zwycięzca wielkoszlemowego French Open 2015, a wspólnie z Łukaszem Kubotem Wimbledonu 2017. Wspólnie z Kubotem był też finalistą US Open 2018.
W grze mieszanej finalista US Open 2009 w parze z Vanią King. Spotkanie o tytuł przegrali z Bobem Bryanem i Liezel Huber 7:5, 6:7(5), 7–10.
W reprezentacji w Pucharze Davisa zadebiutował w roku 2008 w meczu przeciwko Kolumbii. Do końca 2020 roku rozegrał jedno spotkanie w singlu (zwycięstwo z Martinem Cuevasem w 2010) oraz 23 w deblu (18 zwycięstw i 5 porażek).
Trzykrotny reprezentant Brazylii na igrzyskach olimpijskich. W Pekinie (2008) odpadł z rywalizacji deblowej w 2. rundzie. Tworzył wówczas parę z André Są. W Londynie (2012) osiągnął ćwierćfinał gry podwójnej, wspólnie z Brunem Soaresem. W Rio de Janeiro (2016) osiągnął ćwierćfinały debla (ponownie z Soaresem) oraz miksta (w parze z Telianą Pereirą).
Pierwszy raz na czele rankingu deblowego klasyfikowany w listopadzie 2015 roku.

</doc>
<doc id="1475943" url="https://pl.wikipedia.org/wiki?curid=1475943" title="Doktorzy honoris causa Uniwersytetu Przyrodniczego we Wrocławiu">
Doktorzy honoris causa Uniwersytetu Przyrodniczego we Wrocławiu



</doc>
<doc id="1475947" url="https://pl.wikipedia.org/wiki?curid=1475947" title="Jim Murphy">
Jim Murphy

James Murphy (ur. 23 sierpnia 1967 w Glasgow) – brytyjski polityk, członek Partii Pracy, minister w rządzie Gordona Browna.
Życiorys.
Wychowywał się w Glasgow. Kiedy miał 12 lat, jego rodzina przeprowadziła się do Kapsztadu, aby uciec od trudności ekonomicznych w Szkocji. Murphy powrócił do Szkocji w wieku 18 lat i rozpoczął studia na Uniwersytecie Strathclyde. Poślubił nauczycielkę Claire i ma z nią troje dzieci (dwóch synów i córkę). Murphy posiada karnet na mecze Celticu Glasgow. Jest także kapitanem piłkarskiej reprezentacji parlamentu.
Po ukończeniu studiów Murphy był w latach 1992-1994 prezesem szkockiego oddziału National Union of Students. W latach 1994-1996 był prezesem ogólnokrajowego NUS. W 1997 został wybrany do Izby Gmin jako reprezentant okręgu Eastwood. Wygrał przewagą 3 236 głosów. W 2001 powiększył swoją przewagę do 9 141 głosów. Po likwidacji swojego okręgu w 2005 uzyskał mandat z East Renfrewshire, wygrywając z przewagą 6 657 głosów.
W 2000 Murphy został członkiem parlamentarnej komisji wydatków publicznych. W marcu 2001 został parlamentarnym prywatnym sekretarzem minister ds. Szkocji, Helen Liddell. W czerwcu 2002 został rządowym whipem. Po wyborach 2005 otrzymał stanowisku podsekretarza stanu w Urzędzie Gabinetu. W maju 2006 został ministrem stanu ds. zatrudnienia i reform socjalnych. W czerwcu 2007 został ministrem stanu ds. europejskich. W październiku 2008 został członkiem gabinetu jako minister ds. Szkocji. Pozostał na tym stanowisku do wyborczej porażki laburzystów w 2010.

</doc>
<doc id="1475948" url="https://pl.wikipedia.org/wiki?curid=1475948" title="Wybory do Parlamentu Europejskiego w Szwecji w 1999 roku">
Wybory do Parlamentu Europejskiego w Szwecji w 1999 roku

Wybory do Parlamentu Europejskiego w Szwecji w 1999 roku zostały przeprowadzone 13 czerwca 1999. Do zdobycia były 22 mandaty. Wybory wygrała Szwedzka Socjaldemokratyczna Partia Robotnicza, zdobywając 6 mandatów.

</doc>
<doc id="1475949" url="https://pl.wikipedia.org/wiki?curid=1475949" title="Bahrain Championship 2008">
Bahrain Championship 2008

Bahrain Championship – czwarty turniej rankingowy sezonu snookerowego 2008/2009 i pierwszy, a zarazem jedynym w historii organizowanym w Bahrajnie. Odbył się w dniach 8–15 listopada w hali widowiskowej Bahrain International Exhibition Centre w Manamie.
W turnieju brało udział 16 najlepszych snookerzystów z oficjalnej listy rankingowej, 16 zwycięzców meczów kwalifikacyjnych oraz sześciu lokalnych zawodników (tzw. "dzikie karty").
Zwycięzcą turnieju został Neil Robertson, który w finale pokonał Matthew Stevensa 9:7. Dla Australijczyka był to trzeci finał imprezy rankingowej w karierze i trzecie zwycięstwo. Natomiast Stevens poniósł szóstą porażkę w siedmiu finałowych występach.
W Polsce turniej transmitowała stacja Eurosport.
Nagrody.
Zwycięzca: £48 000
II miejsce: £22 500
Półfinalista: £12 000
Ćwierćfinalista: £6 500
Last 16: £4 275
Last 32: £2 750
Last 48: £1 725
Last 64: £1 325
Najwyższy break kwalifikacji: £500
Najwyższy break fazy zasadniczej: £2 000
Maksymalny break w kwalifikacjach: £1 000
Maksymalny break w fazie zasadniczej: £20 000
Pula nagród: £271 000
Wydarzenia związane z turniejem.
Konflikt z Premier League.
Czterech zawodników: John Higgins, Ding Junhui, Steve Davis oraz Mark Selby w dniach rozgrywania turnieju miało zaplanowane występy w Światowej Lidze Snookera. Główny Promotor Ligi, Barry Hearn wyraził ubolewanie z powodu braku porozumienia z Światową Federacją Snookera, co do daty rozegrania Bahrain Championship. Jednocześnie uznał, że ww. czterej zawodnicy wezmą udział w rozgrywkach ligowych, co tym samym uniemożliwi im występ w Bahrajnie.
John Higgins, Mark Selby oraz Ding Junhui potwierdzili swoją nieobecność znacznie wcześniej, wskutek czego Matthew Stevens, Ken Doherty oraz Jamie Cope awansowali do turnieju głównego bez konieczności rozgrywania meczu kwalifikacyjnego. Steve Davis oficjalnie wycofał się z turnieju już po jego rozpoczęciu i zainkasował punkty rankingowe za wygrany walkowerem mecz z Ronnie O’Sullivanem.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu, a zarazem aktualny mistrz świata. Następni gracze byli rozstawiani według kolejności zajmowanej na światowej liście rankingowej:
Zawodnicy nierozstawieni.
Poniżsi zawodnicy uzyskali awans do turnieju UK Championship poprzez udział w kwalifikacjach (w nawiasie numer zajmowany na liście rankingowej):
Runda dzikich kart.
8 listopada 2008 roku, sześciu azjatyckich snookerzystów zmierzyło się z sześcioma kwalifikantami zajmującymi najniższe miejsca na oficjalnej liście rankingowej.
Kwalifikacje.
Mecze kwalifikacyjne do turnieju Bahrain Championship odbyły się w dniach 27–30 października 2008 roku w Pontin’s Centre, w Prestatyn (Walia). Wyłoniły one 16 zawodników. 10 z kwalifikantów najwyżej notowanych w światowym rankingu snookerowym zostało rozstawionych do drabinki turniejowej. Pozostałych 6 kwalifikantów najniżej notowanych w światowym rankingu snookerowym zagrało z 6 lokalnymi zawodnikami w rundzie dzikich kart – zwycięzcy tych spotkań zagrali w pierwszej rundzie pojedynku zasadniczego.

</doc>
<doc id="1475950" url="https://pl.wikipedia.org/wiki?curid=1475950" title="Benjamin Lewertow">
Benjamin Lewertow



</doc>
<doc id="1475951" url="https://pl.wikipedia.org/wiki?curid=1475951" title="Plastochinon">
Plastochinon

Plastochinon – organiczny związek chemiczny z grupy chinonów, występujący w chloroplastach komórek roślinnych. Jest odpowiedzialny za przenoszenie elektronów w fazie jasnej fotosyntezy. Przenosi elektrony z centrum reakcji fotosystemu II na kompleks cytochromowy b6f.
Po przyłączeniu dwóch elektronów i dwóch protonów pobranych ze stromy chloroplastów plastochinon przechodzi w formę zredukowaną – plastochinol – PQH2.
Budowa.
Nazwą plastochinon określa się grupę związków różniących się długością bocznego łańcucha izoprenoidowego od 6 do 10 jednostek izoprenoidowych. Najczęstszą formą plastochinonu jest PQ-9.

</doc>
<doc id="1475952" url="https://pl.wikipedia.org/wiki?curid=1475952" title="Okręg wyborczy Eastwood">
Okręg wyborczy Eastwood

Okręg wyborczy Eastwood powstał w 1983 r. i wysyłał do brytyjskiej Izby Gmin jednego deputowanego. Okręg położony był w szkockim hrabstwie East Renfrewshire. Został zlikwidowany w 2005 r.

</doc>
<doc id="1475960" url="https://pl.wikipedia.org/wiki?curid=1475960" title="Springbank">
Springbank

Destylarnia Springbank – jeden z ostatnich ocalałych producentów Campbeltown single malts. Mieści się w południowej części półwyspu Kintyre w Szkocji i produkuje trzy różne typy szkockiej single malt whisky.
Produkcja.
Springbank jest jedną z dwóch destylarni w Szkocji, która w jednym miejscu zajmuje się pełnym procesem wyrobu whisky, od słodowania jęczmienia do butelkowania gotowego wyrobu. Drugą jest destylarnia Kilchoman, która to również uprawia własny jęczmień. Zwłaszcza słodowanie jest coraz rzadziej wykonywanym procesem. Gorzelnia jest również jedną z najmniej aktywnych, jej destylatory pracują jedną trzecią czasu krócej niż w innych zakładach.
Własność.
Springbank jest jedną z kilku ostatnich rodzinnych destylarni. To może być powodem, że zdecydowana większość wytwarzanej whisky to single malt a tylko znikomy procent to "blend". Większość whisky mieszanej produkowana jest przez większe konglomeraty, które do jej wyrobu używają sigle malt z podległych sobie mniejszych gorzelni. Springbank produkuje dwie własne blended whisky - pięcioletnią Campbeltown Loch, oraz Mitchell's 12 yo.

</doc>
<doc id="1475962" url="https://pl.wikipedia.org/wiki?curid=1475962" title="Jennifer Nicks">
Jennifer Nicks

Jennifer Mary Wisden Nicks, po mężu Sturrock (ur. 13 kwietnia 1932 w Brighton, zm. 21 sierpnia 1980 w Delta) – brytyjska łyżwiarka figurowa, startująca w parach sportowych z bratem Johnem Nicksem. Dwukrotna uczestniczka igrzysk olimpijskich (1948, 1952), mistrzyni (1953) oraz wicemistrzyni świata (1950), mistrzyni (1953) oraz wicemistrzyni Europy (1952), sześciokrotna mistrzyni Wielkiej Brytanii (1948–1953).
Jej rodzice byli sportowcami pochodzącymi z hrabstwa Sussex, zaś Nicks i jej brat byli pra-pra siostrzenicą i bratankiem krykiecisty Johna Wisdena.
Osiągnięcia.
Z Johnem Nicksem

</doc>
<doc id="1475964" url="https://pl.wikipedia.org/wiki?curid=1475964" title="Jan Olieslagers">
Jan Olieslagers

Jan Olieslagers (ur. 14 maja 1883 w Antwerpii, zm. 24 marca 1942 tamże) – belgijski as myśliwski I wojny światowej, pionier lotnictwa sportowego Belgii, założyciel aeroklubu w Antwerpii.
Historia.
Urodził się w Antwerpii, od 12 roku życia zaczął interesować się kolarstwem szosowym, startował w zawodach kolarskich m.in. w 1902 roku wygrał wyścig Paryż – Bordeaux – Paryż. Zdobył tytuł mistrza Belgii w kolarstwie.
W 1909 roku uzyskał belgijską licencję pilota samolotowego (dyplom nr 5). Brał udział w pokazach lotniczych w Algierze, Oranie, we Włoszech i Hiszpanii. W 1910 roku ustanowił dwa rekordy świata odległości przelotu po obwodzie zamkniętym: 16 lipca – 255 km oraz 20 lipca – 392,75 km (5 h 3 min). Podczas I wojny światowej latał w eskadrze obserwacyjnej oraz walczył jako pilot myśliwski na samolotach Nieuport 11, Hanriot HD-1 oraz Sopwith Camel. Podczas wojny zestrzelił 6 samolotów nieprzyjaciela. W 1918 roku awansował na stopień porucznika lotnictwa. W 1919 roku odszedł z lotnictwa wojskowego i zajął się rozwojem i promowaniem lotnictwa sportowego w Belgii. Uznany za pioniera lotnictwa belgijskiego. Zmarł 24 marca 1942 roku w Antwerpii.

</doc>
<doc id="1475970" url="https://pl.wikipedia.org/wiki?curid=1475970" title="Rejon Cebrayil">
Rejon Cebrayil



</doc>
<doc id="1475972" url="https://pl.wikipedia.org/wiki?curid=1475972" title="Cəbrayıl">
Cəbrayıl

Cəbrayıl (orm. Ջրական, "Dżyrakan") – miasto w Azerbejdżanie, siedziba administracyjna rejonu Cəbrayıl.
Miejscowość wraz z okolicznymi terenami wchodziła w skład chanatu karabaskiego, od 1822 w Imperium Rosyjskim (od 1868 stolica ujezdu w guberni jelizawietpolskiej), w latach 1918–1920 w Demokratycznej Republiki Azerbejdżanu a od 1920 weszła w skład Azerbejdżańskiej Socjalistycznej Republiki Radzieckiej. Po wojnie o Górski Karabach miasto weszło pod kontrolę Ormian, którzy nadali mu nazwę Dżyrakan, jednak zostało zniszczone podczas wojny i od tego czasu jest niezamieszkane.
Miejscowość została odbita przez wojska azerskie 9 października 2020 podczas konfliktu w Górskim Karabachu.
W mieście i jego okolicach znajdują się kurhany Qumtəpə i Canqulu (III–II tysiąclecie p.n.e.), Mosty Chudaferyńskie (XI–XIII w.), kamienny grobowiec (1307–1308) i łaźnia sułtana Medżida z XVIII wieku.
Klimat.
Klimat w tym obszarze jest umiarkowanie ciepły. Klasyfikacja klimatu Köppena-Geigera Cfa. Na tym obszarze średnia temperatura wynosi 12,7 °C. W ciągu roku, średnie opady wynoszą 429 mm. Cəbrayıl jest miastem ze znaczącymi opadami deszczu. Nawet podczas najsuchszych miesięcy występuje tam sporo opadów. Najsuchszym miesiącem jest slipiec, z opadami na poziomie 19 mm. W maju opady osiągają wartość szczytową ze średnią 69 mm. Różnica w opadach pomiędzy najsuchszym a najbardziej mokrym miesiącem wynosi 50 mm. Najcieplejszym miesiącem w roku jest lipiec ze średnią temperaturą 24,0 °C, z kolei najzimniejszym miesiącem jest styczeń ze średnią temperaturą 1,4 °C. Wahania roczne temperatur wynoszą 22,6 °C.

</doc>
<doc id="1475974" url="https://pl.wikipedia.org/wiki?curid=1475974" title="Cebrayil">
Cebrayil



</doc>
<doc id="1475978" url="https://pl.wikipedia.org/wiki?curid=1475978" title="Gədəbəy">
Gədəbəy

Gədəbəy – miasto w zachodnim Azerbejdżanie, stolica rejonu Gədəbəy. W 2022 roku populacja wyniosła około 11,7 tys. mieszkańców.

</doc>
<doc id="1475979" url="https://pl.wikipedia.org/wiki?curid=1475979" title="Goranboy">
Goranboy

Goranboy – miasto w środkowym Azerbejdżanie, stolica rejonu Goranboy. W 2022 roku populacja wyniosła 7,6 tys. mieszkańców.

</doc>
<doc id="1475983" url="https://pl.wikipedia.org/wiki?curid=1475983" title="Szokmetamorfizm">
Szokmetamorfizm

Metamorfizm impaktowy ("zderzeniowy, uderzeniowy, szokowy") – jest rodzajem metamorfizmu zachodzący na powierzchni Ziemi wskutek uderzenia dużego ciała kosmicznego (zazwyczaj meteorytu). Polega on na przeobrażeniu wskutek fali uderzeniowej działającej w bardzo krótkim czasie (od milionowej części sekundy do ok. 1 minuty), przy wytworzonym bardzo dużym ciśnieniu i bardzo wysokiej temperaturze (do 100 GPa i 5000oC). Jest rodzajem metamorfizmu lokalnego, a jego produkty nazywa się impaktytami lub suevitami.

</doc>
<doc id="1475984" url="https://pl.wikipedia.org/wiki?curid=1475984" title="Xızı">
Xızı

Xızı – miasto we wschodnim Azerbejdżanie, stolica rejonu Xızı. W 2008 roku populacja wyniosła 1,2 tys. mieszkańców.

</doc>
<doc id="1475986" url="https://pl.wikipedia.org/wiki?curid=1475986" title="Tektyt">
Tektyt



</doc>
<doc id="1475987" url="https://pl.wikipedia.org/wiki?curid=1475987" title="Daniel Pollen">
Daniel Pollen

Daniel Pollen (ur. 2 czerwca 1813 w Dublinie - zm. 18 maja 1896 w Nowej Zelandii) – nowozelandzki polityk, w latach 1875-1876 premier Nowej Zelandii.
Był z pochodzenia Irlandczykiem, dorastał w Dublinie i w Waszyngtonie, gdzie jego ojciec był zatrudniony przy budowie Kapitolu. Zdobył wykształcenie medyczne, a następnie wyjechał do Nowej Południowej Walii. Wkrótce potem przeniósł się do Nowej Zelandii, gdzie początkowo pracował jako koroner, a następnie znalazł zatrudnienie jako lekarz w kopalni na wyspie Kawau. W 1852 stanął na czele administracji superintendenta (szefa władz lokalnych) Prowincji Auckland. W 1856 trafił do legislatury prowincji. Dwa lata później objął urząd komisarza dóbr królewskich w tym regionie, a w 1861 zawitał do Rady Legislacyjnej (izby wyższej parlamentu) całej kolonii.
W latach 1867-1868 na własne życzenie pozostawał poza parlamentem, pełniąc w tym czasie funkcję przedstawiciela rządu centralnego przy władzach prowincji Auckland. Od 1869 był członkiem rządu - najpierw w gabinecie Edwarda Stafforda, a następnie Juliusa Vogela. Ten ostatni spędzał znaczną część swojego okresu urzędowania poza granicami kolonii. W lipcu 1875 Pollen objął tymczasowo urząd premiera, na czas najdłuższego wyjazdu Vogela, który potrwał do lutego 1876. Następnie zgodnie z umową oddał władzę z powrotem w ręce Vogela (który zresztą dzierżył ją jeszcze tylko przez kilka miesięcy). Żył jeszcze 19 lat, cały ten czas zasiadając w parlamencie. Zmarł w 1896 w wieku 82 lat.

</doc>
<doc id="1475990" url="https://pl.wikipedia.org/wiki?curid=1475990" title="Plastocyjanina">
Plastocyjanina

Plastocyjanina (PCY z ang. "plastocyanin") jest niewielkim zawierającym miedź białkiem uczestniczącym w transporcie elektronów. U większości roślin naczyniowych białko jest monomerem o masie 10,500 Da i zbudowanym z 99 aminokwasów. U pozostałych organizmów przeprowadzających fotosyntezę może nieznacznie różnić się od tej formy. Białko występuje po wewnętrznej stronie błony tylakoidu.
Rola białka.
W fazie jasnej fotosyntezy plastocyjanina przenosi elektron z cytochromu f wchodzącego w skład kompleksu cytochromowego b6f do centrum reakcji fotosystemu I. Atom miedzi obecny w plastocyjaninie w wyniku przyjęcia elektronu ulega redukcji zgodnie z równaniem:
Cu2+Pc + e- → Cu+Pc
Podczas oddawania elektronu do centrum reakcji fotosystemu I zachodzi reakcja odwrotna.

</doc>
<doc id="1475992" url="https://pl.wikipedia.org/wiki?curid=1475992" title="Xocalı">
Xocalı

Xocalı / Iwanian (orm. Իվանյան) – "de facto" miasto w rejonie Askeran nieuznawanego państwa Republika Górskiego Karabachu, "de iure" zaś stolica rejonu Xocalı w Azerbejdżanie. 
Miejscowość znajduje się ok. 10 km na północny wschód od Stepanakertu, przy drodze łączącej stolicę z Askeranem. Kilka kilometrów na południe od miasta znajduje się Port lotniczy Stepanakert.
Historia.
Tereny te były już zamieszkane od głębokiej starożytności. Znajduje się tu nekropolia, która należała do tzw. kultury chodżalińsko-giadabejskiej. Na Zakaukaziu pozostały po niej pochówki z późnej epoki brązu i wczesnej epoki żelaza (przełom II i I tysiąclecia p.n.e.). Na nekropolii w Xocalı powszechne są pomniki nagrobne w postaci kamiennych skrzyń i kurhany o wysokości od 1 do 15 metrów. Spotykane są tu także kromlechy (kręgi z postawionych pionowo głazów, otaczające miejsce kultu), menhiry (nieociosane głazy stawiane pionowo na grobach) i gdzieniegdzie pola usiane głazami - pozostałościami epoki lodowcowej. Podczas wykopalisk jakie tu miały miejsce w czasach ZSRR, znaleziono tu wielki ilości czarnych naczyń glinianych z wklęsłym, najczęściej geometrycznym ornamentem, szerokie proste miecze oraz po raz pierwszy odnotowane na terenach byłego ZSRR kindżały, topory, siekiery oraz ozdoby z brązu.
Wioska Xocalı wraz z okolicznymi terenami wchodziła w skład chanatu karabaskiego, a od 1822 w skład Imperium Rosyjskiego.
W czasach radzieckich Xocalı była częścią Nagorno-Karabachskiego Obwodu Autonomicznego. Gdy pod koniec istnienia ZSRR pojawił się konflikt między ludnością ormiańską a azerską, władze Azerskiej SRR rozpoczęły tworzenie nowej jednostki administracyjnej. Od roku 1988 do 1990 ludność miejscowości zwiększyła się z 2135 do 6000, w większości poprzez imigrację z radzieckiej Azji Centralnej (w tym 2000 Turków mescheckich) oraz ludności azerskiej z Armenii. W kwietniu 1990 azerskie władze zlikwidowały Nagorno-Karabachski Obwód Autonomiczny, a Xocalı otrzymało status miasta i stało się stolicą nowej jednostki administracyjnej – rejonu Xocalı. W 1991 miasto liczyło już 6300 mieszkańców.
W lutym 1992 roku w pobliżu miasta miała miejsce masakra, w której to Ormianie, przy współudziale rosyjskiego wojska, zamordowali 613 Azerów. 26 lutego miasto zostało zdobyte przez siły ormiańskie.
W 2001, w dziesiątą rocznicę ogłoszenia niepodległości Republiki Górskiego Karabachu, nazwa miejscowości z azerskiego Xocalı została przemianowana na Iwanian, na cześć generała armii karabaskiej, Kristapora Iwaniana.
Klimat.
Klimat umiarkowany ciepły. Opady deszczu są znaczące, występują nawet podczas suchych miesięcy. Klasyfikacja klimatu Köppena-Geigera Cfa. Na tym obszarze średnia temperatura wynosi 12,8 °C. W ciągu roku średnie opady wynoszą 448 mm. Najsuchszym miesiącem jest grudzień z opadami na poziomie 16 mm. W maju opady osiągają wartość szczytową ze średnią 80 mm. Różnica w opadach pomiędzy najsuchszym a najbardziej mokrym miesiącem wynosi 64 mm. Najcieplejszym miesiącem w roku jest lipiec ze średnią temperaturą 24,5 °C, z kolei najzimniejszym miesiącem jest styczeń ze średnią temperaturą 1,6 °C. Wahania roczne temperatur wynoszą 22,9 °C.

</doc>
<doc id="1475993" url="https://pl.wikipedia.org/wiki?curid=1475993" title="Suchomimus">
Suchomimus



</doc>
<doc id="1475996" url="https://pl.wikipedia.org/wiki?curid=1475996" title="Siamosaurus">
Siamosaurus



</doc>
<doc id="1475997" url="https://pl.wikipedia.org/wiki?curid=1475997" title="Beto Naveda">
Beto Naveda

Alberto (Beto) Dante Naveda (ur. 24 maja 1972 w Buenos Aires) – argentyński piłkarz występujący na pozycji napastnika. Karierę zakończył w 2003 roku we włoskim U.S. Sanremese.
Naveda karierę rozpoczął w stołecznym Boca Juniors, później był zawodnikiem Quilmes Atlético Club. W 1996 roku opuścił Argentynę i przeszedł do amerykańskiego New England Revolution. Spędził tam 2 sezony, po których przeniósł się do Izraela, a konkretnie do Maccabi Acre. Grał także w Maccabi Ironi Aszdod oraz Hapoelu Jerozolima. W 2000 roku podpisał kontrakt ze szkockim Dundee United, gdzie zaliczył 13 występów w pierwszym składzie. Rok później przeszedł do Dundee F.C., którego graczem był również przez jeden sezon. Po przygodzie w Szkocji odszedł do włoskiego U.S. Sanremese, gdzie zakończył karierę.

</doc>
<doc id="1475998" url="https://pl.wikipedia.org/wiki?curid=1475998" title="Cristatusaurus">
Cristatusaurus



</doc>
<doc id="1476000" url="https://pl.wikipedia.org/wiki?curid=1476000" title="Suchosaurus">
Suchosaurus



</doc>
<doc id="1476001" url="https://pl.wikipedia.org/wiki?curid=1476001" title="Chilantaisaurus">
Chilantaisaurus



</doc>
<doc id="1476002" url="https://pl.wikipedia.org/wiki?curid=1476002" title="İsmayıllı">
İsmayıllı

İsmayıllı – miasto w północnym Azerbejdżanie, stolica rejonu İsmayıllı. W 2022 roku populacja liczyła 26,2 tys. mieszkańców.

</doc>
<doc id="1476005" url="https://pl.wikipedia.org/wiki?curid=1476005" title="Baliw">
Baliw

Baliw (ang. "bailiff", z łacińskiego "baiulus" – goniec, wychowawca, nauczyciel) – w średniowiecznej Anglii i Francji urzędnik, zajmujący się utrzymaniem porządku w toku postępowania sądowego oraz egzekucją wyroków sądowych. Współcześnie termin używany w krajach anglosaskich dla określenia pomocnika szeryfa lub urzędnika sądowego zajmującego się utrzymaniem porządku na sali sądowej.
Historia.
Na angielskiej wsi w okresie średniowiecza baliw pełnił funkcję przedstawiciela właściciela (orda) w jego ziemskim majątku. Ponieważ zajmował wyższą pozycję niż zwykli chłopi mieszkał w dworze i za swoją pracę otrzymywał wynagrodzenie. Zazwyczaj baliwowie wywodzili się ze średniej szlachty lub zamożnych chłopów. Musieli umieć czytać i pisać. Ich zadaniem było troszczenie się o ziemię (uprawy) oraz zaopatrywanie majątku w rzeczy potrzebne do jego prawidłowego funkcjonowania, a niewytwarzane na miejscu (np. sól, świece, pergamin, sukno itd.).

</doc>
<doc id="1476011" url="https://pl.wikipedia.org/wiki?curid=1476011" title="Rysa">
Rysa



</doc>
<doc id="1476014" url="https://pl.wikipedia.org/wiki?curid=1476014" title="Chemotrof">
Chemotrof



</doc>
<doc id="1476015" url="https://pl.wikipedia.org/wiki?curid=1476015" title="Tasos Wenetis">
Tasos Wenetis

Anastasios (Tasos) Wenetis, (ur. 24 marca 1980 w Larisie) – grecki piłkarz występujący na pozycji pomocnika. Obecnie jest zawodnikiem Kerkiry Korfu.
Kariera.
Wenetis zawodową karierę rozpoczynał w 1997 roku w drugoligowym klubie AE Larisa. W 1999 roku trafił do szkockiego Dundee United. W Scottish Premier League zadebiutował 5 grudnia 1999 w przegranym 0:3 meczu z Hearts. 20 maja 2001 w wygranym 2:1 spotkaniu z Aberdeen strzelił pierwszego gola w trakcie gry w Scottish Premier League. W Dundee Wenetis spędził 3,5 roku.
W styczniu 2003 roku odszedł do Ross County, grającego w First Division. Latem 2003 roku powrócił do Grecji, gdzie został graczem pierwszoligowego Akratitosu. W pierwszej lidze greckiej zadebiutował 21 września 2003 w przegranym 0:2 meczu z Aigaleo Ateny. W 2004 roku spadł z klubem do drugiej ligi. W Akratitosie spędził jeszcze rok.
W 2005 roku podpisał kontrakt z pierwszoligową Kallitheą. Pierwszy ligowy mecz w jej barwach zaliczył 27 sierpnia 2005 przeciwko Aigaleo Ateny (1:1). 18 grudnia 2005 w przegranym 2:3 spotkaniu z Halkidoną strzelił pierwszego gola w trakcie gry w greckiej ekstraklasie. W 2006 roku spadł z zespołem do drugiej ligi. Wówczas odszedł z klubu.
Latem 2006 Wenetis powrócił do Larisy, w której rozpoczynał zawodową karierę. Tym razem grał w niej przez dwa lata. W 2008 roku został graczem OFI Krety, również grającej w ekstraklasie. W 2009 roku spadł z nią do drugiej ligi. Wtedy przeszedł do innego drugoligowego zespołu – Kerkiry Korfu.

</doc>
<doc id="1476016" url="https://pl.wikipedia.org/wiki?curid=1476016" title="Fototrof">
Fototrof



</doc>
<doc id="1476024" url="https://pl.wikipedia.org/wiki?curid=1476024" title="Elder Scrolls">
Elder Scrolls



</doc>
<doc id="1476025" url="https://pl.wikipedia.org/wiki?curid=1476025" title="Eduardo Pereira">
Eduardo Pereira

Eduardo Pereira Martínez (ur. 21 marca 1954 w Montevideo) – piłkarz urugwajski, bramkarz. Wzrost 185 cm, waga 82 kg.
Pereira swoje pierwsze kroki stawiał w 1970 w młodzieżowej drużynie klubu Club Nacional de Football. Jako senior w 1973 zadebiutował w prowincjonalnym klubie Amsterdam Paso los Toros. W 1974, po krótkim pobycie w klubie CA Peñarol, Pereira wyemigrował do Paragwaju, by grać w zespole Club Guaraní.
W 1977 przeniósł się do Hiszpanii, gdzie przez pierwsze 2 lata bronił bramki klubu UD Salamanca, a następnie spędził także 2 lata w zespole Español Barcelona. Trzecim i ostatnim klubem hiszpańskim, w którym występował, był zespół CE Sabadell. W 1984 wrócił do Urugwaju, by bronić bramki klubu Montevideo Wanderers. Następnie od 1985 do 1987 był bramkarzem klubu CA Peñarol. Jako piłkarz Peñarolu wziął udział w turnieju Copa América 1987, gdzie Urugwaj obronił tytuł mistrza Ameryki Południowej. Pereira zagrał w obu meczach - półfinałowym z Argentyną i finałowym z Chile, nie dając sobie strzelić bramki. W tym samym roku razem z Peñarolem zwyciężył w turnieju Copa Libertadores 1987.
W 1988 kolejny raz opuścił Urugwaj i przeniósł się do argentyńskiego klubu CA Independiente, z którym w sezonie 1988/89 zdobył mistrzostwo Argentyny. Jako gracz klubu Independiente był w kadrze reprezentacji Urugwaju w finałach mistrzostw świata w 1990 roku, gdzie Urugwaj dotarł do 1/8 finału. Był tam jednak tylko bramkarzem rezerwowym i nie wystąpił w żadnym meczu. Po mistrzostwach wrócił do Urugwaju, gdzie w 1992 bronił bramki klubu Central Español Montevideo. W 1993 zakończył karierę piłkarską w klubie Liverpool Montevideo.
W reprezentacji Urugwaju od 23 czerwca 1987 do 22 maja 1990 Pereira rozegrał 10 meczów, podczas których przepuścił 7 bramek

</doc>
<doc id="1476027" url="https://pl.wikipedia.org/wiki?curid=1476027" title="Gabriel Dubiel">
Gabriel Dubiel

Gabriel Dubiel (ur. 24 marca 1880 w Pałuszycach, zm. 30 marca 1942 w obozie w Auschwitz) – polski pedagog, publicysta, działacz ruchu ludowego, poseł na Sejm II RP, minister oświaty. 
Urodził się w rodzinie inteligenckiej. Syn Józefa i Marii z Zarzyckich. Gimnazjum ukończył w Tarnowie, a studia filozoficzne na Uniwersytecie Jagiellońskim. Od 1903 działał w Polskim Stronnictwie Ludowym. Po rozłamie stronnictwa w 1913 jeden z organizatorów PSL „Piast”. Członek Wydziału Finansowego Komisji Tymczasowej Skonfederowanych Stronnictw Niepodległościowych.
Uczestnik wojny polsko-rosyjskiej i III powstania śląskiego. Organizator Towarzystwa Obrony Kresów Zachodnich w Bytomiu. 
W Rządzie Ignacego Daszyńskiego pełnił funkcję ministra oświaty. W latach 1922–1927 poseł na Sejm I kadencji z okręgu tarnowskiego. Zginął w 1942 w niemieckim obozie koncentracyjnym w Auschwitz. 

</doc>
<doc id="1476030" url="https://pl.wikipedia.org/wiki?curid=1476030" title="Langdon (Dakota Północna)">
Langdon (Dakota Północna)

Langdon – miasto w Stanach Zjednoczonych, w stanie Dakota Północna, stolica hrabstwa Cavalier. W 2008 liczyło 1 656 mieszkańców.

</doc>
<doc id="1476032" url="https://pl.wikipedia.org/wiki?curid=1476032" title="Bernhard Pollack">
Bernhard Pollack

Bernhard Pollack (ur. 14 sierpnia 1865, zm. 3 marca 1928 w Berlinie) – niemiecki lekarz okulista i neuroanatom praktykujący w Berlinie, profesor okulistyki Uniwersytetu Fryderyka Wilhelma w Berlinie, pianista.
Życiorys.
Jego ojciec Jakob Pollack był kupcem w Berlinie, matka z domu Ledermann pochodziła ze Śląska. Miał dwóch starszych braci, Josepha i Paula. Siostra Clara (1857–1896) była matką Richarda Lichtheima. Druga siostra Betty zamężna Friedmann została zamordowana w Auschwitz.
Studiował na Uniwersytecie w Heidelbergu i Uniwersytecie w Lipsku, w 1893 przedstawił dysertację doktorską poświęconą przerzutowym nowotworom płuc, przygotowaną pod kierunkiem Carla Weigerta. Po ukończeniu studiów osiadł w Berlinie. Tam pracował jako asystent w poliklinice Emanuela Mendla od 1898 do 1904 roku, w I Instytucie Anatomicznym u Wilhelma Waldeyera, w Instytucie Chorób Zakaźnych Roberta Kocha i w Klinice Ocznej Paula Silexa. W pracowni Mendla współpracował i zaprzyjaźnił się z polskim neurologiem Edwardem Flatauem, opisał jego metodę przecięć włókien w swojej książce. Publikował też prace z Maxem Bielschowskym. Na początku 1897 roku opublikował podręcznik "Die Färbetechnik für das Nervensystem" poświęcony zagadnieniu technik mikroskopowego barwienia preparatów neuroanatomicznych, przetłumaczony na angielski i francuski. W 1905 roku ukazało się trzecie wydanie książki w języku niemieckim. 
W 1919 roku został profesorem okulistyki na Uniwersytecie Fryderyka Wilhelma w Berlinie. Zmarł w 1928 roku, pochowany jest na Cmentarzu żydowskim w Berlinie-Weißensee (kwatera H2). Jego ostatnia praca pojawiła się w "Księdze pamiątkowej Edwarda Flataua" w roku 1929.
Poza praktyką lekarską, Pollack był uznanym pianistą. Był uczniem Maurycego Moszkowskiego w Berlinie. Występował z Fritzem Kreislerem i ze skrzypkiem Josephem Szigetim. Do grona jego znajomych należeli Emil von Sauer, Moriz Rosenthal, Teresa Carreño, Józef Hofmann, Leopold Godowsky i Fannie Bloomfield-Zeisler. W 1911 roku był jednym z założycieli i pierwszym dyrygentem Orkiestry Lekarzy Berlińskich.
Był pierwszym mężem aktorki i sopranistki Fritzi Massary (1882–1969). Małżeństwo trwało krótko. W 1912 roku Pollack ożenił się po raz drugi, z baronówną Marie Elisabeth (Miky) Popper von Podhrágy (1887–1922), córką Bertholda Freiherr Popper von Podhrágy (1857–1929) i Kathariny Löwenstein; mieli jednego syna, Hannsa.

</doc>
<doc id="1476034" url="https://pl.wikipedia.org/wiki?curid=1476034" title="Ellendale (Dakota Północna)">
Ellendale (Dakota Północna)

Ellendale – miasto w Stanach Zjednoczonych, w stanie Dakota Północna, stolica hrabstwa Dickey. W 2008 liczyło 1 491 mieszkańców.

</doc>
<doc id="1476035" url="https://pl.wikipedia.org/wiki?curid=1476035" title="Naïm Aarab">
Naïm Aarab

Naïm Aarab (ur. 7 lutego 1988 w Brukseli) – belgijski piłkarz pochodzenia marokańskiego występujący na pozycji obrońcy. Zawodnik klubu AFC Tubize.
Kariera klubowa.
Aarab jako junior grał w klubach AFC Tubize, RSC Anderlecht oraz NEC Nijmegen. W 2007 roku został włączony do pierwszej drużyny NEC. W Eredivisie zadebiutował 25 sierpnia 2007 w przegranym 0:5 meczu z PSV Eindhoven. W sezonie 2007/2008 rozegrał 6 spotkań, a w lidze NEC zajął 8. miejsce.
Latem 2008 roku Aarab podpisał kontrakt z grecką Larisą. W pierwszej lidze greckiej zadebiutował 31 sierpnia 2008 w wygranym 3:0 meczu z AÓ Thrassývoulos. W sezonie 2008/2009 w lidze greckiej zagrał 18 razy, a jego klub uplasował się na 5. miejscu w klasyfikacji końcowej Super League Ellada. Dzięki temu w sezonie 2009/2010 występował z zespołem w Lidze Europy, z której Larisa odpadła jednak w drugiej rundzie, po porażce w dwumeczu z islandzkim Reykjavíkur.
Sezon 2010/2011 Aarab spędził na wypożyczeniu w RSC Charleroi. Następnie wrócił do Larisy, gdzie grał jeszcze przez sezon 2011/2012. W 2012 roku odszedł do węgierskiego Újpestu. W sezonie 2013/2014 był stamtąd wypożyczony do belgijskiego drugoligowca Sint-Truidense VV. W 2014 roku został zawodnikiem marokańskiego Wydadu. W 2015 roku zdobył z nim mistrzostwo Maroka. Sezon 2015/2016 spędził na wypożyczeniu w belgijskim KMSK Deinze, grającym w drugiej lidze.
Latem 2016 Aarab odszedł z Wydadu. W listopadzie 2016 podpisał kontrakt z Deinze, występującym już w trzeciej lidze. W latach 2017-2019 ponownie grał w Wydadzie, a w 2019 przeszedł do AFC Tubize.
Kariera reprezentacyjna.
Aarab jest byłym zawodnikiem kadry Belgii U-21.

</doc>
<doc id="1476036" url="https://pl.wikipedia.org/wiki?curid=1476036" title="Cuora amboinensis">
Cuora amboinensis



</doc>
<doc id="1476038" url="https://pl.wikipedia.org/wiki?curid=1476038" title="At the Olympia">
At the Olympia

At the Olympia – koncertowe CD i DVD amerykańskiego muzyka Raya Charlesa, wydane w 2007 roku. Przedstawia ono bardzo emocjonalny i wyjątkowy dla Charlesa koncert, który miał miejsce w 2000 roku. Poza tym, iż odbył się on w dniu jego siedemdziesiątych urodzin, był występem rozpoczynającym pierwszą w nowym milenium trasę koncertową Raya. Dodatkowo, występ ten miał miejsce w legendarnej paryskiej Olympii, gdzie dokładnie 40 lat wcześniej muzyk dał swój pierwszy koncert na europejskiej scenie.
Podczas tego koncertu na scenie Charlesowi miał towarzyszyć jego zespół oraz The Raelettes. Jednak z powodu strajku części pracowników lotniska Big Band i The Raelletes utknęły na lotnisku w Lizbonie. Ostatecznie Ray zdecydował się wystąpić sam, co spotkało się z bardzo pozytywną oceną odbiorców oraz krytyków.
Ten sam koncert ukazał się również na DVD "Concert of November 22nd 2000 at the Olympia" w 2004 roku.
Lista utworów.
CD
DVD

</doc>
<doc id="1476040" url="https://pl.wikipedia.org/wiki?curid=1476040" title="Crosby (Dakota Północna)">
Crosby (Dakota Północna)

 
Crosby – miasto w Stanach Zjednoczonych, w stanie Dakota Północna, stolica hrabstwa Divide. W 2008 liczyło 958 mieszkańców.

</doc>
<doc id="1476044" url="https://pl.wikipedia.org/wiki?curid=1476044" title="Homewood (Alabama)">
Homewood (Alabama)

Homewood – miasto w Stanach Zjednoczonych, w stanie Alabama, w hrabstwie Jefferson. W 2010 liczyło 25 167 mieszkańców.

</doc>
<doc id="1476046" url="https://pl.wikipedia.org/wiki?curid=1476046" title="Athens (Alabama)">
Athens (Alabama)

Athens – miasto w Stanach Zjednoczonych, w stanie Alabama, stolica hrabstwa Limestone. W 2008 liczyło 23 661 mieszkańców.A w 2010 roku 21,897 mieszkańców.

</doc>
<doc id="1476049" url="https://pl.wikipedia.org/wiki?curid=1476049" title="Northport (Alabama)">
Northport (Alabama)

Northport – miasto w Stanach Zjednoczonych, w stanie Alabama, w hrabstwie Tuscaloosa. W 2008 liczyło 23 166 mieszkańców.

</doc>
<doc id="1476052" url="https://pl.wikipedia.org/wiki?curid=1476052" title="Mountain Brook">
Mountain Brook

Mountain Brook – miasto w Stanach Zjednoczonych, w stanie Alabama, w hrabstwie Jefferson. W 2008 liczyło 21 159 mieszkańców.

</doc>
<doc id="1476054" url="https://pl.wikipedia.org/wiki?curid=1476054" title="Brian Friedman">
Brian Friedman

Brian Friedman, właśc. Brian Alexa Friedman, znany również jako B Free lub Be Free (ur. 28 maja 1977 w Highland Park) – amerykański tancerz i choreograf, który posiada także własną linię obuwniczą i odzieżową BFree. 
Stworzył choreografię dla wielu popularnych artystów muzycznych – takich jak Britney Spears, Cher, Beyoncé Knowles i Mariah Carey – a także do teledysków, tras koncertowych oraz produkcji telewizyjnych i filmowych.
Życiorys.
Wczesne lata.
Urodził się w Highland Park w Illinois w rodzinie żydowskiej. Dorastał w Scottsdale, w stanie Arizona, gdzie jego matka Judi uczyła tańca w lokalnym college’u. W wieku 11 lat uczestniczył w zajęciach Studio Tańca z matką o nazwie Dance Source i występował w różnych pokazach tanecznych, w tym sitcomie MGM "Kids Incorporated" (1991–1993) Jennifer Love Hewitt i Brittany Murphy oraz dramacie muzycznym Kenny’ego Ortegi "Gazeciarze" ("Newsies", 1992) u boku Christiana Bale i Kevina Alexandra Stea. Mając dwanaście lat wyjechał do Los Angeles, a po opuszczeniu liceum w wieku szesnastu lat został zawodowym tancerzem. W wieku 16 lat był odpowiedzialny za własne studio tańca.
Friedman trenował pod okiem Joe Tremaine’a, Kenny’ego Ortegi, Vince’a Pattersona i Twyli Tharp. Jako młody tancerz Friedman współpracował z takimi artystami jak Michael Jackson, Paula Abdul, Céline Dion, Melissa Etheridge, Salt-n-Pepa czy Patti LaBelle.
Kariera.
Pojawił się jako tancerz w komedii romantycznej "Cała ona" ("She's All That", 1999) z Freddie Prinze Jr., Rachael Leigh Cook, Matthew Lillardem i Paulem Walkerem, "Aniołki Charliego" ("Charlie’s Angels", 2000), komedii "Wyścig szczurów" ("Rat Race", 2001) z Whoopi Goldberg i komedii romantycznej "Balonowy chłopiec" ("Bubble Boy", 2001) z Jake Gyllenhaalem. 
Układał choreografię dla wielu z najbardziej popularnych muzyków i tancerzy. Był twórcą form tanecznych w teledyskach Aphexa Twina „Windowlicker” (1999), Britney Spears – „Overprotected” (2002), „I Love Rock ’n’ Roll” (2002) i „Toxic” (2004) z udziałem modeli Matthew Felkera i Tysona Beckforda oraz aktora Martina Hendersona, jak również jej koncertów "Dream Within a Dream Tour" (2001–2002) i "The Onyx Hotel Tour" (2004). Wśród wykonawców z którymi współpracował na planie teledysków są: Prince – „Betcha by Golly Wow” (1996) i „The One” (1998), Chayanne „Boom Boom” (1998), duet M2M „Don’t Say You Love Me” (1999), Samantha Mumba „Baby Come on Over” (2000), Fatboy Slim „Weapon of Choice” (2000) z tańczącym Christopherem Walkenem, P!nk „Most Girls” (2000), *NSYNC „Pop” (2001; był asystentem Wade Robsona) oraz Monica „Just Another Girl” (2001).
W 2003 Friedman został nominowany do MTV VMA za najlepszą choreografię w teledysku Mýi Marii Harrison „My Love Is Like...Wo”. 
Był sędzią w finale drugiego sezonu pięciu odcinków seryjnego programu Fox "So You Think You Can Dance" (2005−2006), wystąpił w sitcomie Fox "Różowe lata siedemdziesiąte" ("That 70's Show"). Szkolił polskich tancerzy z programu "You Can Dance – Po prostu tańcz" (III edycja) na warsztatach tanecznych w Barcelonie.
W latach 2011–2012 układał choreografię w programie "The X Factor".
Życie prywatne.
W wywiadzie udzielonym magazynowi „Attitude” na początku 2015, który ukazał się na pamiątkowym wydaniu specjalnym "Love &amp; Marriage", Friedman i jego partner Daniel Brown ogłosili plany dotyczące nadchodzącego ślubu. Friedman poślubił swojego partnera w lutym 2020.

</doc>
<doc id="1476056" url="https://pl.wikipedia.org/wiki?curid=1476056" title="Pelham (Alabama)">
Pelham (Alabama)

Pelham – miasto w Stanach Zjednoczonych, w stanie Alabama, w hrabstwie Shelby. W 2008 liczyło 21 879 mieszkańców.
Sport.
W mieście rozgrywany jest kobiecy turniej tenisowy, pod nazwą "Pelham Racquet Club Women's", zaliczany do rangi ITF, z pulą nagród 60 000 $.

</doc>
<doc id="1476057" url="https://pl.wikipedia.org/wiki?curid=1476057" title="Październik 2008">
Październik 2008



</doc>
<doc id="1476058" url="https://pl.wikipedia.org/wiki?curid=1476058" title="Oxford (Alabama)">
Oxford (Alabama)

Oxford – miasto w Stanach Zjednoczonych, w stanie Alabama, największe w hrabstwie Calhoun. Według spisu w 2020 roku liczy 22,1 tys. mieszkańców.

</doc>
<doc id="1476060" url="https://pl.wikipedia.org/wiki?curid=1476060" title="Pringles">
Pringles

Pringles – marka chipsów ziemniaczanych należąca do Kellogg Company. Ich cechą charakterystyczną jest pakowanie w tekturowe tuby.
Historia.
Marka została założona w 1968 r. Na początku sprzedawano je tylko w Stanach Zjednoczonych, a od lat 70. XX wieku są rozsyłane po całym świecie.
Jest kilka teorii tłumaczących, dlaczego firma nazywa się "Pringles". Jedna z nich odwołuje się do postaci Marka Pringlesa, który stworzył patent 2 286 644 o nazwie "Metody i sprzęt do obróbki ziemniaków". Stało się to 5 marca 1937 r. Jego pracę wykorzystało przedsiębiorstwo Procter &amp; Gamble (P&amp;G), używając również swojego własnego patentu.

</doc>
<doc id="1476061" url="https://pl.wikipedia.org/wiki?curid=1476061" title="Bieg i upad warstwy">
Bieg i upad warstwy



</doc>
<doc id="1476062" url="https://pl.wikipedia.org/wiki?curid=1476062" title="Bieg i upad">
Bieg i upad

Bieg i upad – parametry położenia warstwy lub innej powierzchni strukturalnej (np. uskok, spękanie). 
Zapis parametrów powierzchni.
W zależności od przyjętej nomenklatury parametry położenia danej powierzchni podaje się w wariancie trój- lub dwuczłonowym.
Symbol położenia warstw na mapach geologicznych składa się z dwóch linii – dłuższej, której krawędź usytuowana jest zgodnie biegiem danej warstwy i prostopadłej do niej, krótszej linii symbolizującej kierunek zapadania warstwy. Przy krawędzi symbolizującej bieg warstwy umieszcza się wartość jej upadu.

</doc>
<doc id="1476064" url="https://pl.wikipedia.org/wiki?curid=1476064" title="Nicky Byrne">
Nicky Byrne

Nicholas Bernard James Adam Byrne (ur. 9 października 1978 w Dublinie) – irlandzki piosenkarz, wokalista zespołu popowego Westlife i prezenter telewizyjny. Reprezentant Irlandii w 61. Konkursie Piosenki Eurowizji (2016).
Życiorys.
Wczesne lata.
Przed rozpoczęciem kariery muzycznej był piłkarzem, zawodnikiem reprezentacji Irlandii na kilku szczeblach juniorskich.
Kariera muzyczna.
W czerwcu 1998 dostał propozycję dołączenia do nowo tworzonego zespołu Westlife od ówczesnego menadżera grupy Boyzone, Louisa Walsha. Dołączył do składu, w którym znaleźli się także Kian Egan, Mark Feehily, Shane Filan i Brian McFadden. Zespół był aktywny w latach 1998–2012, zaś jego nagrania sprzedały się w łącznym nakładzie ponad 50 milionów egzemplarzy na całym świecie. W 2018 powrócił do składu reaktywowanego zespołu.
W 2002 wraz z piłkarzami reprezentacji Irlandii w piłce nożnej nagrał irlandzki hymn Mistrzostw Świata w Piłce Nożnej 2002, "Here Come The Good Times (Ireland)". W tym samym roku, wspólnie z Cat Deeley, był prezenterem programu "". Rok później poprowadził ceremonię zamknięcia Olimpiady Specjalnej w Dublinie. Występował w akcjach "Children in Need" oraz "Comic Relief".
Jest współprowadzącym programu "The Hit" nadawanego w telewizji RTÉ One, w tej samej telewizji od 2014 ukazuje się także autorski program Byrne'a o nazwie "The Nicky Byrne Show".
W maju 2016 z piosenką „Sunlight” reprezentował Irlandię w 61. Konkursie Piosenki Eurowizji w Sztokholmie.
Życie prywatne.
5 sierpnia 2003 w Wicklow wziął ślub z Georginą Ahern, z którą ma troje dzieci, synów-bliźniaków: Rocco i Jaya (ur. 20 kwietnia 2007) i córkę Gię (ur. 23 października 2013).

</doc>
<doc id="1476066" url="https://pl.wikipedia.org/wiki?curid=1476066" title="Vytautas Bogušis">
Vytautas Bogušis

Vytautas Bogušis (ur. 2 stycznia 1959 w m. Puvočiai w rejonie orańskim) – litewski polityk, przed 1990 działacz ruchów dysydenckich, poseł na Sejm.
Życiorys.
W 1976 został usunięty ze szkoły średniej ze względu na przekonania religijne i narodowe. W latach 1977–1979 służył w Armii Radzieckiej.
W 1978 zaangażował się w działalność niepodległościowej Litewskiej Ligi Wolności. Rok później znalazł się wśród 45 sygnatariuszy z republik nadbałtyckich, którzy podpisali memorandum zawierające żądanie potępienia paktu Ribbentrop-Mołotow. Publikował w prasie podziemnej, organizował także kilkakrotnie manifestacje pod pomnikiem Adama Mickiewicza.
W latach 1983–1991 był zatrudniony jako inżynier w jednym z wileńskich teatrów. W 1990 został radnym rady miejskiej w Wilnie, a rok później powołany na jej wiceprzewodniczącego. Był jednym z założycieli Litewskiej Partii Chrześcijańskich Demokratów. Z ramienia chadeków uzyskiwał w 1992 i 1996 mandat posła na Sejm.
W 1998 wraz z grupą działaczy opuścił LKDP, stając na czele nowego ugrupowania – Związku Nowoczesnych Chrześcijańskich Demokratów. W 2000 nie został wybrany do parlamentu. W latach 2001–2003 zasiadał w Litewskiej Komisji Radiofonii i Telewizji jako przedstawiciel prezydenta. W 2003 został radnym Wilna, w samorządzie stanął na czele jednej z komisji. W tym samym roku był jednym z założycieli nowej, tworzonej m.in. przez jego ugrupowanie, partii – Związku Liberałów i Centrum.
W wyborach w 2004 po raz trzeci uzyskał mandat poselski. W czasie partyjnego kryzysu w 2005 stanął po stronie Artūrasa Zuokasa, przejmując od niego na kilka miesięcy kierownictwo w LiCS. W 2007 został przewodniczącym partyjnej frakcji. W wyborach parlamentarnych w 2008 ponownie został deputowanym (z listy partyjnej liberałów). W 2012 jego ugrupowanie nie przekroczyło wyborczego progu, a Vytautas Bogušis nie uzyskał reeleckji.

</doc>
<doc id="1476068" url="https://pl.wikipedia.org/wiki?curid=1476068" title="Vytautas Bogusis">
Vytautas Bogusis



</doc>
<doc id="1476069" url="https://pl.wikipedia.org/wiki?curid=1476069" title="Otto Kalischer">
Otto Kalischer

Otto Kalischer (ur. 23 kwietnia 1869 w Berlinie, zm. 14 sierpnia 1942 w Berlinie) – niemiecki lekarz, anatom, fizjolog i neurolog. Był autorem prac dotyczących anatomii układu moczowo-płciowego, neuroanatomii ośrodkowego układu nerwowego ptaków, warunkowania odruchów.
Życiorys.
Urodził się 23 kwietnia 1869 roku jako syn lekarza i radcy sanitarnego Adolfa Kalischera (1833–1893) i Clary z domu Franck (1838–1921). Jego bratem był Georg Kalischer (1873–1938), chemik, siostra Else po mężu nazywała się Beer. Bratem stryjecznym Ottona był neurolog i neuroanatom Siegfried Kalischer (1862–1954). Ojciec był synem Löbla Kalischera (1799–1890) i Charlotte z domu Skolny (1812–1883). Pozostawił prace dotyczące higieny i statystyki medycznej.
Otto Kalischer egzamin dojrzałości zdał w 1886 w berlińskim Gymnasium zum Grauen Kloster. Następnie studiował medycynę na Uniwersytecie w Berlinie, w Getyndze i we Fryburgu. W semestrze zimowym 1890/91 zdał egzaminy państwowe i 10 marca 1892 otrzymał tytuł doktora medycyny, po przedłożeniu dysertacji o powikłaniach nerkowych płonicy. Pracę tą sporządził pod kierunkiem profesora anatomii patologicznej Ernsta Zieglera. Od maja 1891 pracował jako lekarz asystent w szpitalu w Hanau. Następnie powrócił do Berlina, gdzie od 1894 roku prowadził m.in. badania w I Berlińskim Instytucie Anatomicznym (Berliner Anatomische Institut) pod kierunkiem Heinricha Wilhelma Waldeyera. Potem związany był z Berlińskim Instytutem Fizjologicznym (Berliner Physiologische Institut), z jego sekcją chemiczną i laboratorium, w którym pracował pod kierunkiem Hansa Thierfeldera, później w sekcji fizjologicznej i w pracowni Hermanna Munka. Z Instytutem Fizjologicznym związany był prawdopodobnie co najmniej do lat 30., jednak nie miał posady akademickiej i określany był jako Privatgelehrter. Działalność naukową Kalischer finansował ze środków prywatnych i otrzymywanych stypendiów. W 1907 przyznano mu stypendium w wysokości 500 marek. W 1910 roku otrzymał kolejne stypendium, od Pruskiej Akademii Nauk, w wysokości 600 marek, a w 1914 następne, na sumę 800 marek.
Około 1899 roku przez pewien czas pracował w poliklinice chorób nerwowych Hermanna Oppenheima. W 1893 został członkiem Berliner medizinische Gesellschaft. Związany był z kliniką neurologiczną Emanuela Mendla. W 1913 roku został profesorem tytularnym. 
Podczas I wojny światowej praktykował jako neurolog w lazarecie dla chorych nerwowo ("Nervenlazarett") w Berlinie przy Prinz-Albrecht-Strasse 7, obecnie Martin-Gropius-Bau, którym kierował – do swojej śmierci – Hermann Oppenheim, a po nim Max Lewandowsky.
Pod koniec lat 20. kontynuował prace fizjologiczne w Berlinie, współpracował z Erichem Schilfem.
Nie założył rodziny. W Berlinie mieszkał przy Mauerstraße 81 (pod tym adresem mieszkała również jego matka), a potem pod adresem Schützenstraße 73–74. Miał prywatną praktykę; jego pacjentem był m.in. Reinhold Meyer.
Zmarł 14 sierpnia 1942 w Berlinie, popełnił samobójstwo przez powieszenie w swoim mieszkaniu przy Hafenplatz po tym, jak otrzymał nakaz deportacji. 21 sierpnia 1942 został pochowany na cmentarzu żydowskim w Berlinie-Weißensee.
Dorobek naukowy.
W 1900 roku Kalischer opublikował w wydawnictwie Samuela Kargera monografię "Die Urogenitalmuskulatur des Dammes mit besonderer Berücksichtigung des Harnblasenverschlusses", poświęconą anatomii układu moczowo-płciowego u kobiet. Praca była przygotowywana w Instytucie Anatomii od 1895 roku, autor korzystał ze stypendium fundacji Louise von Bose. Wstępne wyniki badań Kalischer przedstawił na XII Międzynarodowym Kongresie Medycznym w Moskwie w sierpniu 1897. Waldeyer poprzedził pracę przedmową. Kalischer opracował materiał sekcyjny wykonując serie równoległych przekrojów przez tkanki miękkie, co pozwoliło na bardzo szczegółową analizę rzeczywistych stosunków anatomicznych mięśni miednicy mniejszej. Kalischer wprowadził do anatomii pojęcie mięśnia odbytniczo-pochwowego. Jako pierwszy opisał szczegółowo mięśniówkę okolicy trójkąta pęcherza moczowego. Praca ta cytowana jest do dziś.
Pomiędzy 1900 a 1905 Kalischer opublikował szereg prac na temat neuroanatomii ptaków. W poszukiwaniu obszarów ptasiego mózgu zaangażowanych w czynność śpiewu wykonał lewo- i obustronne lezje mózgowia (ekstyrpacje) u ponad sześćdziesięciu papug (amazonek i kakadu). Umiejscowił uszkodzenia na bocznej powierzchni mózgowia, gdyż – jak sądził – tam znajduje się obszar homologiczny do pola Broki u ludzi. Następnie przeprowadził doświadczenia, w których sprawdzał zdolność ptaków do reagowania na bodźce słuchowe, jednak nie wykazał aby uszkodzenia jednej z półkul powodowały znacząco częściej utratę zdolności śpiewu czy mowy (wcześniej nauczył ptaki prostych wyrażeń, takich jak „Eins zwei drei, Hurra!”). Uszkodzenie "mesostriatum" całkowicie pozbawiało papugę zdolności mowy. Obecnie uważa się, że lezje Kalischera obejmowały obszary oznaczane we współczesnej nomenklaturze neuroanatomicznej jako "robust nucleus of archistriatum" (RA) i "hyperstriatum ventrale pars caudale" (HVc). W innych doświadczeniach stymulował mózgowie żywych ptaków prądem elektrycznym i drażniąc określone struktury "neostriatum" prowokował sygnał alarmowy. 
Kalischer postulował istnienie dróg piramidowych u ptaków. Był też jednym z pierwszych, którzy upatrywali ośrodków inteligencji ptaków w ich prążkowiu, a nie korze mózgowej.
21 lutego 1907 na posiedzeniu Sekcji Fizyczno-Matematycznej Pruskiej Akademii Nauk przedstawił rezultaty swoich doświadczeń nad związkiem percepcji dźwięków o różnych tonach z korą skroniową u psów. Wcześniej związku obszarów skroniowych mózgu z odbieraniem bodźców słuchowych dowodził Munk; wykazał on, że uszkodzenie przedniej części obszaru skroniowego pozbawia psy zdolności słyszenia dźwięków o wysokiej częstotliwości, a uszkodzenie części tylnej – dźwięków niskich. 
Kalischer ulepszył eksperymenty zaprojektowane przez Munka, badając u zwierząt reakcje na kolejne dźwięki różniące się o jedną oktawę. Tresował psy, pozwalając im zjeść podawane pożywienie po określonym dźwięku, i nie pozwalając im na pożywianie się po zastosowaniu sygnału dźwiękowego o odmiennej wysokości. Mięso było trzymane w ręku przez eksperymentatora, i kładzione na krześle obok przy dźwięku wybranym na sygnał do karmienia. Instrumentem używanym przez Kalischera na początku były organy, potem stosował także pianino i fisharmonię. Nauczenie sygnału do karmienia u przeciętnego psa trwało około dwóch tygodni, przy czym zwierzęta odróżniły dźwięki o pół tonu niższe i wyższe, rozpoznawały też sygnał w wyraźnych dysonansach. W kolejnym etapie doświadczenia Kalischer czasowo oślepił część zwierząt, zszywając im powieki; u innych wyuczonych już psów uszkodził struktury ucha wewnętrznego, jedno- i obustronnie. Spośród tych psów te, które miały obustronnie uszkodzony ślimak, traciły bezpowrotnie zdolność rozpoznawania sygnału do karmienia. W końcu, Kalischer dokonał eksytrpacji określonych przez Munka obszarów kory skroniowej, jedno- i obustronnie. 
17 stycznia 1908 wygłosił kolejny referat połączony z demonstracją, we wrześniu ukazał się artykuł w którym opisał „Tondressur”, czyli metodę warunkowania rozróżniania tonów u psów. W późniejszych eksperymentach, których wyniki przedstawił m.in. na posiedzeniu Berliner Physiologische Gesellschaft w styczniu 1909 roku, badał także zdolność rozpoznawania przez psy zapachów i barw. Kolejny referat na temat roli swojej metody w badaniu układu nerwowego przedstawił na 6. spotkaniu Gesellschaft Deutscher Nervenärzte w Hamburgu w 1912 roku.
Współpracował z Maxem Lewandowskym przy redagowanym przezeń podręczniku neurologii, do którego napisał rozdział poświęcony neurologii doświadczalnej.
Kalischer współpracując z neuroanatomami ze szkoły Mendla opracowywał część preparatów anatomicznych wspólnie z Louisem Jacobsohnem-Laskiem. W sesji 1909/10 BGPN Jacobsohn przedstawił ich wspólną pracę. Referował literaturę fizjologiczną i neurologiczną w Jahresbericht über die Leistungen und Fortschritte auf dem Gebiete der Neurologie und Psychiatrie i w Zentralblatt für Physiologie.
Kontrowersje.
Silne kontrowersje zbudziły pretensje Kalischera do pierwszeństwa w odkryciu warunkowania odruchów. Nazwana przez niego metoda – „Dressurmethode” – w podobnym kształcie została opisana przez Iwana Pawłowa i przez Władimira Biechtierewa, i już za życia tych trzech badaczy toczył się spór o pierwszeństwo odkrycia. Zarzuty odnosiły się także do metodologii doświadczenia Kalischera: wskazywano niedokładności opisu eksperymentu, jego niedokładne zaplanowanie, niekompletne wnioski, nieodwoływanie się do opublikowanych prac wspomnianych autorów.
Pierwszeństwo Kalischera pośrednio lub bezpośrednio sankcjonowali niemieccy neurofizjolodzy. W 1907 roku pierwszeństwo Kalischera uznał Max Rothmann, autor podobnych eksperymentów, w 1913 roku pierwszeństwo przyznał mu René du Bois-Reymond.
Windholz w artykule z 1993 roku przypomniał zasługi jeszcze wcześniejszych autorów: Grabera, Lubbocka, Thorndike′a i Himstedta. Jednocześnie wskazał na możliwość zapożyczenia idei Pawłowa przez Kalischera; współpracownikiem Pawłowa w lecie 1906 roku był Georg Friedrich Nicolai, Privatdozent na Uniwersytecie Fryderyka Wilhelma i kolega Kalischera. Fakt ten był znany rosyjskim fizjologom, dyskredytującym osiągnięcia Kalischera; przywołuje go m.in. uczeń Pawłowa Majorow. Nicolai prowadził badania razem z Baudouinem i przedstawił ich wyniki na sesji Berliner Physiologische Gesellschaft 10 czerwca 1908 roku.
Windholz podsumowując chronologię odkryć podał następująca kolejność (daty prac w nawiasie): Graber (1884), Lubbock (1888), Thorndike (1901), Himstedt (1902), Orbeli (1905), Kaszereninowa (1906), Kalischer (1907) i ocenił prace Kalischera następująco:
„Gdy Kalischer przedstawił pierwszy opis "Dressurmethode" [...] nie cytując prac Grabera, Lubbocka, Thorndike'a i Himstedta przypisał sobie pierwszeństwo odkrycia tej metody. [...] Powinien był przyznać, że stosowali ją niemieccy uczeni Graber i Himstedt. [...] Najwyraźniej Kalischer był przekonany, że odkrył nową metodę dyskryminacji sensorycznej, "Dressur". [...] Kalischer mógł być pod takim wrażeniem swojego domniemanego odkrycia, że nie miał potrzeby uznania prac innych uczonych, którzy przyczynili się do odkrycia dyskryminacji. Kalischera zaślepiło pragnienie posiadania pierwszeństwa w odkryciu tej metody. Jednakże, nawet uwzględniając niejasne okoliczności odkrycia Kalischera, oczywistym jest, że pierwszeństwo nie należy się jemu. Naszym zdaniem, honor ten przynależy Graberowi, który przedstawił projekt doświadczenia badającego dyskryminację sensoryczną, i Thorndike′owi, który wykonał to doświadczenie.”

</doc>
<doc id="1476070" url="https://pl.wikipedia.org/wiki?curid=1476070" title="Mikołaj Roland">
Mikołaj Roland

Mikołaj Roland, "Nicolas Roland" (ur. 2 grudnia 1642 w Baslieux-les-Reims, zm. 27 kwietnia 1678 w Reims) – błogosławiony Kościoła katolickiego, francuski zakonnik, pedagog, założyciel zgromadzenia Zgromadzenia Sióstr od Dzieciątka Jezus w Reims.
Był synem kupca Jean-Baptiste Rolanda i Nicole Beuvelet. Do kolegium jezuitów uczęszczał od ósmego roku życia. Studiował teologię, ale drogę kapłaństwa wybrał po odbytych podróżach. Podjął studia doktoranckie z teologii i filozofii w Paryżu w 1660 roku. Święcenia kapłańskie przyjął 3 marca 1664 roku. Jego misją stała się działalność dydaktyczna i działalność jako kaznodziei w Reims. Po opuszczeniu domu (1666) spędził kilka miesięcy w Rouen, wśród miejscowej biedoty.
Zaangażował się w ruch odnowy francuskiego duchowieństwa i podjął współpracę z placówkami oświatowymi minimitów zakładanymi przez Mikołaja Barré.
Był przewodnikiem duchowym świętego Jana Chrzciciela de La Salle, założyciela Zgromadzenia Braci Szkół Chrześcijańskich. Pracował w Reims jako kanonik w tamtejszej katedrze Notre-Dame de Reims. Założył Zgromadzenie Sióstr od Dzieciątka Jezus w Reims.
Został beatyfikowany 16 października 1994 roku przez papieża Jana Pawła II w Rzymie.

</doc>
<doc id="1476071" url="https://pl.wikipedia.org/wiki?curid=1476071" title="Bitwa pod Lwowem 1914">
Bitwa pod Lwowem 1914



</doc>
<doc id="1476072" url="https://pl.wikipedia.org/wiki?curid=1476072" title="Bitwa galicyjska">
Bitwa galicyjska

Bitwa galicyjska – szereg operacji wojskowych prowadzonych w Galicji i południowo–wschodniej części Królestwa Kongresowego przez wojska rosyjskie i austro–węgierskie w początkowym etapie I wojny światowej.
Plany i środki.
Wydarzenia polityczne spowodowały, że w lipcu 1914 roku austro–węgierski szef Sztabu Generalnego gen. Franz Conrad von Hötzendorf zaczął realizować plan przewidujący wojnę z Serbią (patrz: Plany operacyjne przed I wojną światową). Główne siły austro–węgierskie miały pokonać Serbię, zaś zadaniem reszty wojsk była osłona przed ewentualną akcją Rosji. Tymczasem jednak Rosja zdecydowanie włączyła się do konfliktu po stronie sojuszniczej Serbii i stąd Austriacy musieli skierować większość wojsk przeciw silniejszemu przeciwnikowi. To oznaczało konieczność zgromadzenia w Galicji 3/5 sił austro–węgierskich. Aby uprzedzić i powstrzymać inwazję rosyjską, 20 sierpnia 1914 roku von Hötzendorf podjął decyzję o ataku. Liczył przy tym, że szybkie zwycięstwo nad Francją pozwoli Niemcom przerzucić wojsko na front wschodni i zadać decydujący cios Rosji wespół z armią austro–węgierską. Wspólne uderzenie obu sojuszników wzięłoby w kleszcze armie rosyjskie znajdujące się na zachód od Wisły.
Główne zadanie von Hötzendorf wyznaczył 1 Armii gen. Victora Dankla i 4 Armii gen. Moritza Auffenberga. Ich celem było oskrzydlenie armii rosyjskich skoncentrowanych między Wisłą a Bugiem i uderzenie na ich tyły. Ich osłonę stanowiła Grupa Armijna Kummera i niemiecki korpus Landwehry gen. Remusa von Woyrscha. Prawe skrzydło w składzie: 3 Armia gen. Rudolfa von Brudermanna, grupa gen. Hermanna Kövessa von Kövesshaza i 2 Armia gen. Eduarda von Böhma–Ermolliego, będąca w drodze znad granicy serbskiej, miało wiązać resztę sił rosyjskich, chroniąc Lwów i flankę nacierających na północ armii. Na początku operacji Austriacy dysponowali w Galicji 31 dywizjami piechoty i 10 dywizjami kawalerii (2 Armia liczyła ponad 7 dywizji). Razem było to około 1 milion żołnierzy.
Głównym celem Rosjan było rozbicie sił austriackich w Galicji, zdobycie przełęczy w Karpatach i wkroczenie w głąb monarchii habsburskiej. Dlatego Front Południowo–Zachodni gen. Nikołaja Iwanowa, który miał wkroczyć do Galicji, zgromadził większość zmobilizowanych wówczas sił rosyjskich (42 dywizje piechoty i 16,5 dywizji kawalerii). Lewe skrzydło rosyjskie (4 Armia gen. Antona Jegorowicza von Zalcy i 5 gen. Pawła Plehwego) miało uderzyć na Przemyśl i Lwów, a prawe (3 Armia gen. Nikołaja Ruzskiego i 8 gen. Aleksieja Brusiłowa) na Lwów i Stryj. W Galicji i w południowej części Królestwa Polskiego Rosjanie zgromadzili około 1,2 miliona żołnierzy. Ponadto obie strony miały do dyspozycji około 5 tys. dział.
Przebieg kampanii.
Jako pierwsza ruszyła 18 sierpnia rosyjska 8 Armia. Kilka dni później przeszły do ofensywy kolejne armie Frontu Południowo–Zachodniego. Tymczasem oddziały gen. Dankla zaatakowały 21 sierpnia, kierując się na Lublin i w bitwie pod Kraśnikiem (23–25 sierpnia) pokonały armię von Zalcy (po tej porażce zastąpił go gen. Aleksiej Ewert). Sukces odniósł również Auffenberg, zwyciężając pod Komarowem armię Plehwego (26 sierpnia–2 września; starcie znane też jako bitwa pod Tomaszowem). Rosjanie wycofali się na Lublin i zaczęli się przygotowywać do jego obrony. Plan Franza Conrada von Hötzendorfa pokrzyżowały jednak sukcesy rosyjskie we wschodniej Galicji. 
Tymczasem wojska gen. Ruzskiego na kierunku lwowskim zmusiły do odwrotu armię von Brudermanna, bijąc ją kolejno nad rzekami: Gniła Lipa (26–28 sierpnia) i Złota Lipa (29 sierpnia–1 września). Nie powiodła się próba kontrataku podjęta przez austriacką 2 Armię i prawe skrzydło wojsk austro–węgierskich znalazło się w odwrocie. Von Hötzendorf pogodził się z chwilową utratą Lwowa (Rosjanie wkroczyli do stolicy Galicji 3 września). Żeby ratować sytuację, postanowił przeprowadzić kontrnatarcie na tym zagrożonym odcinku, wykorzystując powodzenie na swoim lewym skrzydle. Armia Auffenberga miała teraz zwrócić się na południe, aby wesprzeć cofające się prawe skrzydło i pobić armie Ruzskiego i Brusiłowa. 
Rozpoczęła się decydująca faza bitwy pod Lwowem (6–11 września) zwana też bitwą pod Gródkiem Jagiellońskim). Rosjanie zamierzali teraz pobić lewe skrzydło austriackie (armie 1 i 4) dzięki uderzeniu trzech swoich prawoskrzydłowych armii w kierunku Sanu i równoczesnym natarciu 3 Armii na tyły Austriaków przez Tomaszów. Początkowo Austriacy powstrzymali armie Ruzskiego (w bitwie pod Rawą) i Brusiłowa, ale 5 Armia rosyjska wkrótce zagroziła tyłom armii Auffenberga pod Rawą. Równocześnie armie: 4-ta, 5-ta i nowo przybyła 9-ta gen. Płatona Aleksiejewicza Leczickiego uderzyły na osamotnioną armię Dankla, zmuszając ją do odwrotu. Niepowodzenie Dankla i zagrożenie okrążeniem pozostałych armii austriackich zmusiło von Hötzendorfa do przerwania bitwy 11 września i nakazania odwrotu na linię rzeki San. Rosjanie rozpoczęli pościg z jednodniowym opóźnieniem (12–21 września), ostatecznie przesuwając front około 130 km na zachód od Lwowa, docierając do przełęczy karpackich i w okolice Krakowa. 16 września przystąpili do oblężenia Przemyśla.
Podsumowanie.
Pierwsza samodzielna operacja wojsk austro–węgierskich na froncie wschodnim zakończyła się niepowodzeniem. Odtąd już stale potrzebowali wsparcia ze strony Niemiec. Utrata Galicji była też ciężkim ciosem politycznym. Poważne okazały się straty militarne: 320 000–350 000 żołnierzy (w tym aż 100 000 jeńców, gdyż żołnierze pochodzenia słowiańskiego poddawali się masowo) oraz 400 dział. Bolesna była także utrata ok. 1/3 oficerów. Straty Rosjan wyniosły: 230 000 ludzi (w tym 40 000 jeńców) i 94 działa. Rosyjskie naczelne dowództwo nie wykorzystało przewagi liczebnej i działało zbyt ostrożnie, przez co armie przeciwnika uniknęły zniszczenia.

</doc>
<doc id="1476074" url="https://pl.wikipedia.org/wiki?curid=1476074" title="Piotr Sałustowicz">
Piotr Sałustowicz

Piotr Sałustowicz (ur. 1944) – profesor w Uniwersytecie SWPS w Warszawie i w Bielefeld University of Applied Sciences, doktor habilitowany, socjolog.
Główne pola badawcze: polityka społeczna, w szczególność kwestie socjalne, socjalne prawa, solidarność, społeczne wykluczenie, new public management; ekonomia społeczna; społeczeństwo światowe, demokracja, społeczeństwo obywatelskie, kapitał społeczny, partycypacja, społeczny rozwój, europejska integracja. Autor wielu publikacji z zakresu pracy społecznej, polityki społecznej, ekonomii społecznej i społeczeństwa obywatelskiego.
Ukończył studia prawnicze i socjologiczne na Uniwersytecie Jagiellońskim. Doktoryzował się na Uniwersytecie w Bielefeldzie, pod kierunkiem prof. Joachima Matthesa. Redaktor naczelny serii: European Perspectives on Social Development: Social Policy and Social Work, LiT Verlag, członek Editorial Advisory Committee, "International Journal of Social Welfare" (Editors: Stockholm University u. School of Social Welfare, UC at Berkeley), honorowy prezydent sekcji Europejskiej International Consortium of Social Development, honorowy członek Stowarzyszenia Samorządowych Ośrodków Pomocy Społecznej FORUM, naukowy doradca prof. Andrzeja Zolla, Rzecznika Praw Obywatelskich w latach 2002 – 2006. Redaktor naczelny Wydawnictwa Naukowego Societas Pars Mundi Publishing.

</doc>
<doc id="1476075" url="https://pl.wikipedia.org/wiki?curid=1476075" title="Mirosław Kalinowski">
Mirosław Kalinowski

Mirosław Kalinowski (ur. 14 lipca 1962 w Szczytnie) – polski duchowny katolicki, teolog pastoralny, profesor nauk teologicznych, profesor Katolickiego Uniwersytetu Lubelskiego Jana Pawła II i jego rektor w kadencji 2020–2024.
Życiorys.
Absolwent Wyższego Seminarium Duchownego „Hosianum” w Olsztynie, święcenia kapłańskie przyjął 9 czerwca 1987 w Lublinie z rąk Jana Pawła II. Doktoryzował się w 1993 na Katolickim Uniwersytecie Lubelskim na podstawie dysertacji zatytułowanej: "Duszpasterstwo pracowników służby zdrowia. Studium pastoralne", której promotorem był ksiądz profesor Władysław Piwowarski. Stopień naukowy doktora habilitowanego uzyskał w 2001 na KUL w oparciu o pracę pt. "Duszpasterstwo hospicyjne. Studium pastoralne na podstawie badań wybranych ośrodków hospicyjnych w Polsce". Tytuł profesora nauk teologicznych otrzymał 23 lipca 2008.
Od 1993 zawodowo związany z KUL, na którym w 2010 otrzymał stanowisko profesora zwyczajnego (po zmianach prawnych – profesora). Na lubelskiej uczelni pełnił funkcje organizacyjne: był prorektorem do spraw nauki i współpracy z zagranicą (2004–2008), dziekanem Wydziału Teologii (2008–2016), dyrektorem Instytutu Nauk o Rodzinie (2002–2005 i 2018–2019) oraz kierownikiem Katedry Opieki Społecznej Paliatywnej i Hospicyjnej. W czerwcu 2020 został wybrany na rektora Katolickiego Uniwersytetu Lubelskiego Jana Pawła II na kadencję 2020–2024, pokonując w głosowaniu księdza profesora Krzysztofa Góździa.
Oprócz pracy na KUL, był też wykładowcą innych ośrodków naukowych polskich i zagranicznych (słowackich i ukraińskiego), m.in. Seminarium Duchownego Księży Marianów w Lublinie (1993–1995 i 2004–2009), Wyższego Seminarium Duchownego w Elblągu (1997–1998) i Instytutu Pastoralnego we Lwowie (2000–2001).
Specjalizuje się w homiletyce, opiece paliatywnej, teologii pastoralnej i współczesnych formach przekazu wiary. W 2011 został wybrany na członka rzeczywistego Lubelskiego Towarzystwa Naukowego. W 2016 jako wolontariusz został prezesem Lubelskiego Towarzystwa Przyjaciół Chorych – Hospicjum Dobrego Samarytanina w Lublinie. Został również członkiem m.in. Rady Polityki Penitencjarnej przy ministrze sprawiedliwości.
W 2008, "za wybitne zasługi w pracy naukowo-dydaktycznej, za działalność organizacyjną i społeczną", został odznaczony Krzyżem Kawalerskim Orderu Odrodzenia Polski, a w 2022 Krzyżem Oficerskim. Wyróżniony też m.in. medalem "Memoria iustorum" (2008) i Medalem Prezydenta Miasta Lublina (2 listopada 2009).

</doc>
<doc id="1476078" url="https://pl.wikipedia.org/wiki?curid=1476078" title="Żółw malajski olbrzymi">
Żółw malajski olbrzymi



</doc>
<doc id="1476079" url="https://pl.wikipedia.org/wiki?curid=1476079" title="Orlitia borneensis">
Orlitia borneensis



</doc>
<doc id="1476081" url="https://pl.wikipedia.org/wiki?curid=1476081" title="Orlitia">
Orlitia



</doc>
<doc id="1476085" url="https://pl.wikipedia.org/wiki?curid=1476085" title="Bitwa pod Inkerman">
Bitwa pod Inkerman



</doc>
<doc id="1476090" url="https://pl.wikipedia.org/wiki?curid=1476090" title="Miroslav Slepička">
Miroslav Slepička

Miroslav Slepička (ur. 10 listopada 1981 roku w Przybramie) – czeski napastnik, który od 2018 gra w 1. FK Příbram.
Kariera.
Jest wychowankiem Dukli Przybram, w którym grał w latach 1999–2002, z przerwą na wypożyczenie w 2001 roku do ZD Milín. W 2002 roku trafił do Slovana Liberec, gdzie w 86 meczach zdobył 12 goli. W latach 2005–2008 był zawodnikiem Sparty Praga. Po 3-letnim pobycie w stolicy Czech, przeniósł się do Dinama Zagrzeb. W 2011 roku był wypożyczony do SpVgg Greuther Fürth, a następnie wrócił do Sparty. W latach 2013–2014 grał w 1. FK Příbram, a następnie w indyjskim FC Goa. W 2015 przeszedł do FK Písek, a następnie FC MAS Táborsko. W 2018 wrócił do 1. FK Příbram.
Reprezentacja.
W seniorskiej reprezentacji Czech zadebiutował 12 minutowym epizodem z Irlandią Północną w 2008 roku. Łącznie w kadrze narodowej wystąpił dwa razy.

</doc>
<doc id="1476092" url="https://pl.wikipedia.org/wiki?curid=1476092" title="Bitwa pod Inkermanem">
Bitwa pod Inkermanem

Bitwa pod Inkermanem – starcie zbrojne, które miało miejsce w trakcie wojny krymskiej 5 listopada 1854 roku, zakończone zwycięstwem połączonych sił Wielkiej Brytanii oraz Francji nad wojskami rosyjskimi. Dowódcami wojsk koalicji byli Lord Raglan (Wielka Brytania) oraz Pierre Bosquet (Francja). Stroną rosyjską dowodził generał Aleksandr Mienszykow.
Przed bitwą.
W październiku 1854 roku wojska koalicji przystąpiły do oblężenia Sewastopola. W odpowiedzi Rosjanie postanowili zaatakować, przerwać oblężenie miasta oraz zepchnąć oblegających w kierunku morza. Na miejsce ataku wybrano okolice położonej ok. 5 km od Sewastopola wioski Inkerman.
Rozpoczęcie bitwy.
5 listopada 1854 roku, mając znaczną przewagę osobową oraz w broni artyleryjskiej, Rosjanie rozpoczęli atak ze wszystkich stron. Przydział zadań atakujących wyglądał następująco:
Dla Rosjan bitwa była przegrana zanim się na dobre rozpoczęła. Fatalna interpretacja rozkazu przez Soimonowa spowodowała, że zamiast uderzyć na prawą flankę Brytyjczyków skierował swoje wojska na swoją prawą stronę, co spowodowało zderzenie się z korpusem Pauloffa. Powrót do pozycji wyjściowych okazał się niemożliwy. Tymczasem Brytyjczycy ściągnęli lekką brygadę konną, zreorganizowali pozycje swych dział oraz rozpoczęli ostrzał nieosłoniętego przeciwnika. Zginęło bardzo wielu rosyjskich żołnierzy którzy chaotycznie atakowali bądź cofali się w krzyżowym ogniu dział i karabinów.
Jednym z nielicznych sukcesów rosyjskich było przesunięcie lewego skrzydła Francuzów lecz nic już nie mogło zmienić losów bitwy. W końcu Rosyjscy żołnierze jak i ich dowódcy w panice uciekli co dobitnie pokazuje miażdżące zwycięstwo koalicjantów pod Inkermanem. Także atak z kierunku Bałakławy został bez trudu odparty przez Francuzów. Ostrożni Anglicy nie wyruszyli w pościg za siłami Gorczakowa, a ten już nie podjął żadnych prób ponownego ataku.
Podsumowanie.
Po raz kolejny niekompetencja rosyjskich dowódców kosztowała życie tysięcy rosyjskich żołnierzy. Na wynik nie wpłynęła nawet znaczna przewaga liczebna atakujących. Potwierdziła się opinia, że armia rosyjska jest słaba, źle zorganizowana oraz zacofana technologicznie. Strona rosyjska nie wyciągnęła po klęsce żadnych wniosków co skończyło się także przegraniem całej wojny krymskiej.

</doc>
<doc id="1476094" url="https://pl.wikipedia.org/wiki?curid=1476094" title="Heosemys spinosa">
Heosemys spinosa



</doc>
<doc id="1476099" url="https://pl.wikipedia.org/wiki?curid=1476099" title="Pierre Aubameyang">
Pierre Aubameyang

Pierre Aubameyang „Yaya” (ur. 29 maja 1965 w Bitam) – gaboński piłkarz występujący na pozycji obrońcy. Posiada francuskie obywatelstwo. Jego synami są Catilina, Willy oraz Pierre-Emerick.
W trakcie kariery występował w gabońskim FC 105 Libreville, klubach francuskich, włoskiej Triestinie oraz w kolumbijskim Junior Barranquilla
W reprezentacji Gabonu rozegrał 80 spotkań.

</doc>
<doc id="1476107" url="https://pl.wikipedia.org/wiki?curid=1476107" title="Socrate">
Socrate

Socrate – dzieło Erika Satie skomponowane na głos i małą orkiestrę (bądź fortepian), ukończone w 1918 roku. Jego tekst ułożony jest z fragmentów dialogów Platona, w tłumaczeniu Victora Cousina, poświęconych w całości Sokratesowi.
Zamówienie i kompozycja.
Dzieło zamówione zostało przez księżniczkę Edmond de Polignac w październiku 1916. Zażyczyła sobie ona, aby wszystkie głosy w "Socrate" były żeńskie. Oryginalnie zamysł był taki, aby Satie napisał tło muzyczne do którego księżniczka wraz z przyjaciółkami mogła na głos recytować teksty starożytnych greckich filozofów. Satie – mimo wszystko – nie był miłośnikiem podobnie melodramatycznych klimatów, pomysł więc upadł i tekst miał być w końcu – w bardziej lub mniej recytatorski sposób – zaśpiewany. Jednak życzenie, aby kompozytor użył jedynie żeńskich głosów (w tekście dialogów, które powinny były rozgrywać się między mężczyznami) pozostało w mocy. W owym czasie Satie prawdopodobnie nie przypuszczał jeszcze skąd u Księżniczki takie przywiązanie do żeńskich głosów. Działo się to na pięć lat przed pierwszym prasowym skandalem, jaki wybuchł wokół lesbijskich skłonności księżniczki.
Satie skomponował "Socrate" między styczniem 1917 a wiosną 1918 roku, wliczając w to poprawki naniesione na orkiestrową wersję w październiku tego samego roku. Przez pierwsze miesiące pracował nad kompozycją – nazywał ją wówczas "Vie de Socrate". W 1917 Satie skrępowany był procesem, w którym oskarżano go o wysłanie pocztówki z obraźliwymi zwrotami, a który mało co nie skończył się dla niego więzieniem. Jednak dzięki finansowemu wstawiennictwu księżniczki w pierwszych miesiącach 1918 roku, kompozytor mógł pracować w spokoju, bez obawy o własną wolność.
Forma muzyczna.
Satie przedstawia "Socrate" jako „symfoniczny dramat w trzech częściach”.
Wyrażenie „symfoniczny dramat” pojawia się jako aluzja do „dramatycznej symfonii”, którą Hector Berlioz napisał przeszło osiemdziesiąt lat wcześniej. Kiedy ponad półtoragodzinna symfonia Berlioza jest ekspresjonistycznym, ciężko zorkiestrowanym dramatem, operą wciśniętą w formę symfonii, to trzydziestominutowa kompozycja Satiego przejawia niewiele muzycznego dramatyzmu. Jest on w całości skoncentrowany w tekście, prezentowanego w formie recytatorskiego śpiewu do tła w postaci niezbyt gęsto zorkiestrowanej, niemal repetytywnej muzyki, która obrazuje niektóre aspekty życia Sokratesa, włączając w to jego ostatnie chwile.
Jako że Satie najwidoczniej nie przewidywał odgrywania, czy scenicznej prezentacji "Socrate", i skoro rozłączył męskie role (zgodne z tekstem) z żeńskimi głosami na chwilę, kiedy dostarczał teksty, zachowując jednak w pamięci zgodne z literą tekstu rozumienie opowieści, forma muzyczna kompozycji może być rozważana bardziej jako (świeckie) oratorium, aniżeli opera, (melo)dramat (czy symfonię).
Można by pomyśleć, że Satie wziął formalnie podobne świeckie kantaty na jeden bądź dwa głosy i dokonał moderacji ich akompaniamentu, jako wzoru dla muzycznej formy "Socrate". Niemal wszyscy włoscy i niemieccy barokowi kompozytorzy napisali byli takie małe kantaty do włoskiego tekstu: Vivaldi (RV 649-686), Händel (HWV 77-177), Bach (BWV 203, 209), itd. To powiązanie jest jednak mało prawdopodobne, bowiem we wszystkich z tych starszych kompozycji recytacje traktowano wymiennie z ariami. Ponadto dowody na to, że Satie kiedykolwiek wzorował się na dziełach zagranicznych barokowych kompozytorów są bardzo skąpe. Na koniec wreszcie, rozpatrując stopień w jakim barokowi kompozytorzy byli znani we wczesnych lata XX wiecznego Paryża, trzeba stwierdzić, że te małe świeckie włoskie kantaty należały do grona najbardziej zapomnianych kompozycji każdego z nich.
"Socrate" dzieli się na trzy części:
Muzyka.
"Socrate" napisany jest na głos i orkiestrę, istnieje jednak również wersja na głos i fortepian. Ta dokonana przez Satiego redukcja, miała stanowić konkurencyjną, dla orkiestrowej, wersję.
Każdy z mówiących w poszczególnej sekcji jest w założeniu reprezentowany przez innego śpiewaka (Alcybiades, Sokrates, Fajdros, Fedon) i, zgodnie ze wskazówkami kompozytora, dwa spośród głosów to soprany a dwa mezzosoprany.
Mimo to wszystkie partie są śpiewane mniej czy bardziej w tej samej skali, dzięki czemu dzieło może być swobodnie wykonywane przez pojedynczy głos. Tak zresztą często bywało, że "Socrate" wystawiany i nagrywany był przez jednego śpiewaka, czy też śpiewaczkę. Jednak te jednoosobowe wykonania uszczuplały efekt dialogu zawarty w dziele (przynajmniej w pierwszych dwóch częściach symfonicznego dramatu – w trzeciej występuje jedynie Fedon opowiadający historię śmierci Sokratesa).
Muzykę charakteryzują proste repetycje rytmu, równoległe kadencje oraz długie ostinati.
Tekst.
Chociaż Satie miał dostęp do nowszych tłumaczeń, wybrał przestarzałe już wtedy francuskie tłumaczenia tekstów Platona autorstwa Victora Cousin: odnalazł w nich jednak więcej czystości, prostoty i piękna.
Biel.
Część krytyków charakteryzowało dzieło kompozytora jako nudne i nijakie – inni odnajdywali w nim niemal ponadludzki spokój oraz delikatne piękno.
Satie opisując Sokratesa, mówił, że pragnął, aby był biały i wspominał swoim przyjaciołom, że aby osiągnąć tą biel, wprawiał się w odpowiedni nastrój spożywając jedynie „białe” pokarmy. Pragnął, aby "Socrate" był przejrzysty, wyrazisty i pozbawiony namiętności – nie jest to bardzo zaskakujące, jeśli wrzawę jaka wytworzyła się wokół kompozytora z powodu napisania nieszczęsnej pocztówki. Z pewnością cenił również kruche człowieczeństwo starożytnych greckich filozofów, którym poświęcał swoją muzykę.
Historia recepcji dzieła.
Pierwsze (prywatne) wykonanie fragmentów dzieła miało miejsce w marcu 1918 roku z kompozytorem za fortepianem oraz śpiewem Jane Bathori (wykonywała wszystkie partie), w salonach Księżniczki de Polignac.
Kilka następnych wykonań wersji na fortepian powziętych zostało, zarówno publicznie jak i prywatnie, w obecności takich postaci jak André Gide, James Joyce oraz Paul Valéry.
Partie wokalne (do wersji na fortepian) były dostępne w druku od końca 1919 roku. Ponoć Gertruda Stein stała się wielbicielką Satiego, kiedy usłyszała jak Virgil Thomson grał muzykę z "Socrate" na swoim pianinie.
W czerwcu 1920 odbyło się pierwsze wykonanie orkiestrowej wersji utworu. Publiczność, przekonana, że słyszy nowy muzyczny dowcip kompozytora, śmiała się – Satie czuł się niezrozumiany.
Musiało minąć kilka dekad od śmierci kompozytora, zanim wersja orkiestrowa ukazała się drukiem.
Recepcja w muzyce, teatrze oraz w historii sztuki.
Pierwszą dekoracją teatralną Alexandra Caldera była powietrzna instalacja, którą zaprojektował do opartego na "Socrate" tanecznego spektaklu Marthy Graham z 1936 roku.
John Cage dokonał transkrypcji muzyki z Sokratesa na dwa fortepiany w 1944. Później napisał "Cheap Imitation" („Tania Imitacja”) opartą na dziele Satiego.
Merce Cunnigham zrobił choreografię do fragmentu "Socrate" w wersji Cage’a na dwa fortepiany, która nosiła tytuł "Idyllic Song" („Pieśń Idylliczna”). Jego późniejsza choreografia "Second Hand" również oparta była na dziele kompozytora.
Belgijski malarz Jan Cox (1919–1980) namalował dwa obrazy na temat śmierci Sokratesa (1952 oraz w 1979, rok przed samobójczą śmiercią). Oba odnoszą się do "Socrate": zostały wydrukowane dwie partytury do dzieła i obie zawierały dodatki – jedna jeden z obrazów Coksa, inna na obramowaniu uwagi, jakie pisał Cousin tłumacząc Platona.
Nagrania.
Strona internetowa, która daje przegląd nagrań "Socrate" aż do początków XXI wieku: 

</doc>
<doc id="1476109" url="https://pl.wikipedia.org/wiki?curid=1476109" title="Waldemar Świrgoń">
Waldemar Świrgoń

Waldemar Świrgoń (ur. 15 września 1953, zm. 14 września 2008) – polski dziennikarz, działacz partyjny, najmłodszy w historii sekretarz KC PZPR (1982-1986).
Działalność publiczna.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Od 3 grudnia 1980 do 7 lutego 1983 był przewodniczącym Związku Młodzieży Wiejskiej. W 1982 wszedł w skład Społecznego Komitetu Budowy Pomnika Wincentego Witosa w Warszawie, który został odsłonięty w 1985. W październiku 1982 – mając 29 lat – został wybrany sekretarzem KC PZPR. W lipcu 1986 podczas X Zjazdu PZPR uzyskał w głosowaniu zbyt małą liczbę głosów poparcia i w efekcie złożył rezygnację. Następnie został redaktorem naczelnym pisma „Chłopska Droga” i . W 1983 roku, z racji zasiadania w ścisłym kierownictwie PZPR, otrzymał bułgarski jubileuszowy Medal 100 Rocznicy Urodzin Georgi Dymitrowa. 2 września 1982 roku na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki. W latach 1983-1988 członek Prezydium Rady Obywatelskiej Budowy Pomnika Szpitala Centrum Zdrowia Matki Polki. W grudniu 1985 został członkiem Zespołu do przygotowania Projektu Uchwały X Zjazdu PZPR, który odbył się w lipcu 1986.
Życie prywatne.
Był żonaty; jego małżeństwo skończyło się rozwodem.
Śmierć i pogrzeb.
Zmarł nagle 14 września 2008 i został pochowany na cmentarzu w Łopienniku Nadrzecznym (pow. krasnostawski) 15 września 2008. 19 września przy warszawskim Cmentarzu Komunalnym Północnym ("Wólka") odbyły się uroczystości upamiętniające, w których udział wzięli m.in.: Ryszard Chruściak, Andrzej Lepper, Leszek Miller, Józef Oleksy, Zbigniew Siemiątkowski, Zbigniew Sobotka i Ryszard Zięba.

</doc>
<doc id="1476110" url="https://pl.wikipedia.org/wiki?curid=1476110" title="Ar-Ram">
Ar-Ram

Ar-Ram (arab. الرامّ) – miasto w Autonomii Palestyńskiej (Zachodni Brzeg). Według danych szacunkowych na rok 2008 liczy 33 940 mieszkańców.

</doc>
<doc id="1476111" url="https://pl.wikipedia.org/wiki?curid=1476111" title="MPEG-4 ASP">
MPEG-4 ASP



</doc>
<doc id="1476112" url="https://pl.wikipedia.org/wiki?curid=1476112" title="Hermann Lüdemann">
Hermann Lüdemann

Hermann Lüdemann (ur. 5 sierpnia 1880 w Lubece, zm. 27 maja 1959 w Kilonii) – polityk niemiecki, członek SPD od roku 1912.
Po szkole podstawowej uczył się w szkołach technicznych, pracował najpierw jako maszynista na statkach morskich, a potem przez sześć lat jako inżynier.
W latach 1918-1919 członek berlińskiej Rady Robotniczej i Żołnierskiej. Poseł do Landtagu Prus (1919-1929)), w 1920 w rządzie pruskim jako minister finansów, w 1927 prezydent rejencji Lüneburg, od 1928 do 1932 nadprezydent Dolnego Śląska. Po dojściu Hitlera do władzy przetrzymywany w obozach koncentracyjnych (m.in. w KZ Dürrgoy we Wrocławiu) w latach 1933-1935. Po zwolnieniu pracował jako kierownik kina, aż do zamachu na Hitlera w lipcu 1944, po którym ponownie trafił do obozu.
Po wojnie ponownie w polityce, w latach 1946-1958 członek parlamentu krajowego Szlezwik-Holsztynu, a w latach 1947-1949 premier rządu w tym landzie.

</doc>
<doc id="1476113" url="https://pl.wikipedia.org/wiki?curid=1476113" title="Muchajjam Tall as-Sultan">
Muchajjam Tall as-Sultan

Muchajjam Tall as-Sultan (arab. تل السلطان) – obóz uchodźców palestyńskich w Autonomii Palestyńskiej (Strefa Gazy). Według danych szacunkowych na rok 2008 liczy 31 839 mieszkańców.

</doc>
<doc id="1476115" url="https://pl.wikipedia.org/wiki?curid=1476115" title="Pangszura indyjska">
Pangszura indyjska



</doc>
<doc id="1476116" url="https://pl.wikipedia.org/wiki?curid=1476116" title="Pangshura tecta">
Pangshura tecta



</doc>
<doc id="1476118" url="https://pl.wikipedia.org/wiki?curid=1476118" title="Błędzianka">
Błędzianka

Błędzianka (niem. "Blinde Fluss", ros. "Блендзянка") – rzeka, górny bieg rzeki Rominty w północno-wschodniej Polsce, płynący przez Pojezierze Litewskie, wchodzi w skład dorzecza Pregoły. 
Przebieg i dopływy.
Całkowita długość rzeki wynosi ok. 70 km, z czego 24,6 km na terenie Polski. Powierzchnia zlewni na obszarze Polski to 260,1 km². 
Błędzianka wypływa z Jeziora Werselskiego, na zachód od wsi Kramnik, na terenie Pojezierza Wschodniosuwalskiego. Dalej płynie na południowy zachód przez Pojezierze Zachodniosuwalskie, aby za wsią Blenda zmienić kierunek na północno-zachodni. Przed Maciejowiętami przekracza dawną granicę polsko-niemiecką, przepływa pod mostami w Stańczykach, a za Błędziszkami wpływa w Puszczę Romincką, gdzie przekracza współczesną granicę polsko-rosyjską na wysokości 150 m n.p.m. Na obszarze Puszczy Rominckiej w Rosji rzeka przyjmuje nazwę Rominta.
Na przeważającej długości rzeka ma przełomowy charakter z krętym biegiem. Jej nurt jest szybki, a brzegi strome. 
Głównymi dopływami rzeki są Bludzia i Żytkiejmska Struga.
Nazwa.
Nazwę "Błędzianka" wprowadzono urzędowo w 1949 roku, zastępując poprzednią niemiecką nazwę rzeki – "Blinde Fluss". Nazwa Błędzianka była stosowana już w okresie międzywojennym dla ówczesnej polskiej części rzeki, jednak nie była to wówczas nazwa urzędowo ustalona

</doc>
<doc id="1476122" url="https://pl.wikipedia.org/wiki?curid=1476122" title="Jan Boruchowski (biskup przemyski)">
Jan Boruchowski (biskup przemyski)



</doc>
<doc id="1476125" url="https://pl.wikipedia.org/wiki?curid=1476125" title="Jan Boruchowski">
Jan Boruchowski



</doc>
<doc id="1476126" url="https://pl.wikipedia.org/wiki?curid=1476126" title="Matthew Felker">
Matthew Felker



</doc>
<doc id="1476127" url="https://pl.wikipedia.org/wiki?curid=1476127" title="Jan Borukowski">
Jan Borukowski

Jan Borukowski herbu Junosza (ur. w 1524, zm. 15 kwietnia 1584 roku w Sieluniu) – biskup rzymskokatolicki, sekretarz Stefana Batorego, sekretarz królowej.
Sekretarz królewski od 1553 roku, podkanclerzy koronny od 1578 roku, biskup przemyski od 1583 roku, prepozyt płockiej kapituły katedralnej w 1581 roku, prepozyt w Łęczycy, kanonik krakowski w 1567 roku, kanonik warszawski w 1564 roku, kanonik poznański w 1559 roku, kanonik płocki w 1553 roku, proboszcz w Łękowie, Kowniewie, Przasnyszu i Łęczycy.
Jako sekretarz koronny podczas sejmu lubelskiego w 1569 roku uczestniczył w podpisywaniu aktu wcielenia do Korony Podlasia, Wołynia oraz Kijowszczyzny. W latach 1569–1570 pełnił urząd lustratora dóbr królewskich na Mazowszu.
W 1575 roku podpisał elekcję Maksymiliana II Habsburga.
Pochowany w kościele parafialnym św. Rocha w Cieksynie.

</doc>
<doc id="1476138" url="https://pl.wikipedia.org/wiki?curid=1476138" title="Mister Di">
Mister Di

Mister Di – powieść Jerzego Broszkiewicza z 1972 roku. 
Fabuła.
W samolocie lecącym z Rio de Janeiro do Europy, bohater, czterdziestokilkuletni profesor, spotyka diabła, który chcąc dowieść, że ma dostęp również do niewierzących, czyni profesora obiektem swoich żartów. Najbardziej znaczącym z tych żartów jest przeniesienie bohatera w ciało jego własnego syna – nastolatka, co staje się początkiem podróży profesora w świat uczniów liceum, ich zabaw, problemów, przeżyć i doświadczeń.

</doc>
<doc id="1476139" url="https://pl.wikipedia.org/wiki?curid=1476139" title="Juanito (1954-1992)">
Juanito (1954-1992)



</doc>
<doc id="1476142" url="https://pl.wikipedia.org/wiki?curid=1476142" title="Nintendo DSi">
Nintendo DSi

 – trzecia (po Nintendo DS i Nintendo DS Lite) wersja konsoli Nintendo DS. Po raz pierwszy została zaprezentowana 2 października 2008 roku podczas Konferencji Nintendo w Tokio. Większy model o nazwie Nintendo DSi XL zadebiutował na przełomie 2009 i 2010 roku.
Do 20 maja 2014 konsola wspierała Nintendo Wi-Fi Connection.
Zmiany w stosunku do poprzednika.
Nintendo DSi jest o 12% cieńszy niż Nintendo DS Lite, przy zachowaniu tej samej wagi. Konsola ma wbudowane 2 aparaty fotograficzne o rozdzielczości 0,3 megapiksela. Jeden umieszczony jest na zewnętrznej obudowie, a drugi na zawiasie (widoczny po otwarciu konsoli). Posiada też większe ekrany (3,25 cala, o 0,25 cala większe niż u poprzednika), szybsze procesory, więcej pamięci RAM oraz lepsze głośniki. Suwak zasilania obecny w DS Lite został zastąpiony przyciskiem. Z powodu większego stopnia zużycia energii żywotność baterii jest krótsza niż w przypadku DS Lite.
Dodano wejście na karty SD służące do zapisu wykonanych zdjęć, pobranego oprogramowania, a także odtwarzania plików muzycznych (tylko w formacie AAC). Wejście SLOT-2 (na kartridże Game Boy Advance) zostało usunięte, przez co DSi nie jest wstecznie kompatybilny z Game Boy Advance. Nie można także używać akcesoriów korzystających z wejścia Game Boy Advance.
Nintendo DSi ma 256 megabajtów wewnętrznej pamięci Flash. Interfejs użytkownika konsoli zorganizowano na wzór spotykanego w konsoli Wii, gdzie menu wyświetlane jest w postaci kanałów. Dostępne są kanały:
Po pobraniu z DSi Shop dodatkowo dostępne stają się również kanały:
Programatory.
Programator Acekard 2i dostępny w sprzedaży od 2 grudnia 2008 jest pierwszym programatorem pozwalającym na uruchamianie oprogramowania typu homebrew na konsoli Nintendo DSi.
Nintendo DSi XL.
Nintendo DSi XL, znany w Japonii jako został zapowiedziany 29 października 2009 i wydany 21 listopada w Japonii. Nintendo DSi XL posiada większe wymiary ekranów i samej konsoli niż oryginalne DSi.

</doc>
<doc id="1476146" url="https://pl.wikipedia.org/wiki?curid=1476146" title="Westlife (album)">
Westlife (album)

Westlife to debiutancki album irlandzkiego zespołu Westlife, który został wydany w Wielkiej Brytanii przez Sony BMG dnia 1 listopada 1999. Z albumu wydano pięć singli, z których każdy stał się numerem 1 UK Singles Chart.

</doc>
<doc id="1476148" url="https://pl.wikipedia.org/wiki?curid=1476148" title="Break Every Rule Tour">
Break Every Rule Tour

Break Every Rule Tour – druga światowa trasa koncertowa amerykańskiej wokalistki Tiny Turner. Trwała od 4 marca 1987 do 27 marca 1988 roku. Na trasę składało się 208 koncertów (95 w Europie, 76 w Ameryce Północnej, 22 w Australii, 10 w Japonii i 5 w Ameryce Południowej). Trasa związana była z albumem Break Every Rule wydanym w 1986 roku. Trasę zarejestrowano na VHS – nagranie pod tytułem „Tina Live in Rio '88” przedstawia koncert w Rio de Janeiro na stadionie Maracanã.

</doc>
<doc id="1476151" url="https://pl.wikipedia.org/wiki?curid=1476151" title="Pierre-Emerick Aubameyang">
Pierre-Emerick Aubameyang

Pierre-Emerick Emiliano François Aubameyang (ur. 18 czerwca 1989 w Laval) – gaboński piłkarz, występujący na pozycji napastnika w angielskim klubie Chelsea. W latach 2009–2022 reprezentant Gabonu. Uczestnik Pucharu Narodów Afryki 2010, 2012, 2015, 2017 i 2021.
Kariera klubowa.
Początki.
Jest wychowankiem AC Milanu, do którego trafił w wieku 17 lat wraz z braćmi – Catiliną i Willym. W przeszłości reprezentował barwy Dijon FCO, Lille OSC, AS Monaco i AS Saint-Étienne. Ten ostatni klub zapłacił za Gabończyka 2 mln euro. W pierwszym sezonie w AS Saint-Étienne strzelił 2 gole w 14 meczach, ale w drugim zdobył ich 19 i zaliczył 8 asyst. Za to osiągnięcie otrzymał nagrodę Marca-Viviena Foé przyznawaną najlepszemu afrykańskiemu piłkarzowi w Ligue 1.
Borussia Dortmund.
4 lipca 2013 podpisał kontrakt z Borussią Dortmund. Do niemieckiego klubu przeszedł z francuskiego AS Saint-Étienne za sumę 15 mln euro. W lipcu 2013 wraz z drużyną sięgnął po Superpuchar Niemiec. 10 sierpnia rozegrał swój pierwszy mecz w Bundeslidze, w którym Borussia na wyjeździe pokonała FC Augsburg 4:0, Aubameyang zdobył w meczu trzy gole zaliczając hat-trick i dodatkowo został wybrany zawodnikiem meczu. Jest szóstym piłkarzem w historii Bundesligi, który zdobył hat-tricka w debiucie.
Arsenal.
31 stycznia 2018 podpisał kontrakt z Arsenalem. 3 lutego 2018 strzelił bramkę w debiucie w wygranym 5:1 meczu z Evertonem. 1 lutego 2022, Arsenal rozwiązał kontrakt z Aubameyangiem za porozumieniem stron.
FC Barcelona.
2 lutego 2022 podpisał 3-letni kontrakt z FC Barceloną. W katalońskim klubie zadebiutował 6 lutego w wygranym 4:2 meczu z Atlético Madryt. Pierwsze trafienia zaliczył 20 lutego, strzelając łącznie trzy gole w meczu przeciwko Valencii (4:1).
Chelsea.
2 września 2022 ogłoszono przejście Aubameyanga do Chelsea, z którą podpisał dwuletni kontrakt. Zadebiutował 6 września w meczu Ligi Mistrzów UEFA z Dinamem Zagrzeb (0:1). W Premier League w barwach Chelsea zadebiutował 1 października i strzelił bramkę w wygranym 2:1 spotkaniu przeciwko Crystal Palace.
Kariera reprezentacyjna.
Podczas gry w AC Milan otrzymał propozycję gry w reprezentacji Włoch do lat 19, ale odrzucił ją. Następnie zaczął grać w reprezentacji Francji do lat 21. Zadebiutował w niej w lutym 2009, w pojedynku przeciwko reprezentacji Tunezji do lat 23. 28 marca 2009 zadebiutował w reprezentacji Gabonu w wygranym 2:1 meczu przeciwko reprezentacji Maroka.
Życie prywatne.
Syn piłkarza Pierre’a oraz młodszy brat Catiliny i Willy’ego.

</doc>
<doc id="1476152" url="https://pl.wikipedia.org/wiki?curid=1476152" title="Nowe przygody He-Mana">
Nowe przygody He-Mana

Nowe przygody He-Mana (ang. "The New Adventures of He-Man", 1990) – amerykański serial animowany.
Fabuła.
He-Man, legendarny obrońca Eternii został przeniesiony w przyszłość, na planetę Primus, by pomógł bronić jej przed złymi mutantami z sąsiedniej Denerbii. Niestety wraz z nim do przyszłości przybył jego stary wróg, Szkieletor, który dołączył do mutantów w walce o panowanie nad wszechświatem. Razem z Galaktycznymi Strażnikami He-Man broni Primusa podczas ciągłych ataków Szkieletora i mutantów.
Wersja polska.
Opracowanie: Zespół Telewizji Polskiej
Tekst: Wojciech Graf
Czytał: Maciej Gudowski, Leszek Sznyter

</doc>
<doc id="1476157" url="https://pl.wikipedia.org/wiki?curid=1476157" title="FFmpeg">
FFmpeg

FFmpeg – wieloplatformowy projekt, którego celem jest dostarczenie kompletnej platformy do nagrywania, konwertowania i przesyłania strumieniowego treści audiowizualnych. Głównym komponentem jest biblioteka libavcodec, która odpowiada za obsługę wielu popularnych kodeków. Projekt stanowi w praktyce podstawę dla odtwarzaczy multimediów w wielu dystrybucjach GNU/Linuksa. W zależności od opcji wybranych podczas kompilacji FFmpeg jest udostępniany na licencji LGPL albo GPL.
Informacje ogólne.
Nazwa programu pochodzi od połączenia słów MPEG – nazwy grupy standaryzującej – oraz FF, stosowanego w odtwarzaczach multimedialnych i oznaczającego szybkie przewijanie w przód.
Projekt założył Fabrice Bellard (znany też jako "Gerard Lantau"), a następnie od roku 2004 aż do 31 lipca 2015 roku projekt był prowadzony przez Michaela Nidermayera. Wielu programistów FFmpeg jest związanych z projektem MPlayer, na serwerach którego był też hostowany sam FFmpeg.
FFmpeg jest rozwijany na systemach GNU/Linux, ale kompiluje się praktycznie na dowolnym systemie operacyjnym, między innymi Mac OS X, Microsoft Windows i AmigaOS. Przez długi okres zasadniczo nie były tworzone konkretne wydania, a programiści projektu zalecali stosowanie buildów opartych o główną gałąź drzewa SVN, która powinna być stabilna. W zależności od wyboru opcjonalnych bibliotek, oprogramowanie jest udostępnione na licencji GPL albo LGPL.
Podczas prac nad FFmpeg powstały dwa nowe kodeki video: bezstratny FFV1 i Snow (który wymaga jeszcze dopracowania).
W styczniu 2018, usunięto "ffserver" który był jednym z komponentów projektu od czasów jego powstania. Twórcy FFmpeg, zapowiedzieli usunięcie komponentu półtora roku wcześniej, m.in. utrudniał rozwój reszty programu, a także był trudny w użyciu dla początkujących.
Komponenty.
Projekt składa się z kilku komponentów:
Obsługa kodeków i formatów multimedialnych.
Kodeki.
Kodeki stworzone w ramach projektu:
Pozostałe kodeki zaimplementowane w projekcie:
Domyślny kodek MPEG-4 ASP posługuje się FourCC w postaci FMP4.

</doc>
<doc id="1476159" url="https://pl.wikipedia.org/wiki?curid=1476159" title="Paul nie żyje">
Paul nie żyje

Paul nie żyje () – miejska legenda głosząca, że Paul McCartney, członek rockowej grupy muzycznej The Beatles, zginął w wypadku samochodowym w 1966 roku, a został zastąpiony sobowtórem o imieniu William Campbell.
Dowodami na prawdziwość tej legendy mają być ukryte informacje zawarte głównie na okładkach płyt i w tekstach piosenek Beatlesów, również poprzez backmasking.
Historia legendy.
W formie pisemnej plotka o śmierci McCartneya pierwszy raz pojawiła się 17 września 1969 w czasopiśmie „The Times-Delphic” wydawanym przez Drake University. 12 października 1969 informację tę ogłosił DJ rozgłośni WKNR-FM (znajdującej się w Dearborn), Russ Gibb, po tym, jak ktoś, przedstawiający się jako Tom, zadzwonił do niego z informacją iż Paul McCartney nie żyje, zasugerował również Gibbowi odtworzenie piosenki „Revolution 9” od tyłu, dzięki czemu w pewnym momencie można było usłyszeć słowa "Turn me on, dead man" ("Podkręć mnie, martwy człowieku"). Gibb był współautorem godzinnej audycji "The Beatle Plot" (wraz z Johnem Smallem i Danem Carlislem).
Fred Labour i John Gray, studenci Uniwersytetu Michigan, 14 października 1969 roku w gazecie "The Michigan Daily" opublikowali recenzję albumu "Abbey Road" zatytułowaną "McCartney dead; new evidence brought to light" ("McCartney martwy; nowe dowody wyszły na światło dzienne"), w której udowadniali, że informacje o śmierci McCartneya znajdują się na okładkach albumów Beatlesów. Terry Knight, DJ, a później piosenkarz wytwórni Capitol Records, odwiedzał Beatlesów w Londynie od sierpnia 1968 podczas nagrywania przez nich albumu "White Album", podczas której odszedł Ringo Starr. Mimo że piosenka Terry’ego „Saint Paul” ("Święty Paul" lub "Święty Paweł"), mówi o zachodzącym rozpadzie Beatlesów, jesienią 1969 roku niektóre stacje radiowe utrzymywały, że jest to piosenka dedykowana „zmarłemu Paulowi”.
Plotka rozszerzyła się, kiedy to 21 października 1969 Roby Yonge z rozgłośni WABC nazwał ją chaotyczną, za co natychmiast został wyrzucony z pracy. Radio WABC można odbierać bez problemu w 38 stanach Stanów Zjednoczonych, a nawet na zachodnim wybrzeżu Afryki. Wkrótce potem plotkę podchwyciły kolejne amerykańskie i zagraniczne media. Znany amerykański prawnik F. Lee Bailey wystąpił w godzinnym programie telewizyjnym, w którym zarówno podważał, jak i bronił teorii o śmierci McCartneya, a program zakończył ogólnym stwierdzeniem, że plotka jest nie do udowodnienia.
Plotka jest przedmiotem kilku książek, m.in. publikacji Andru J. Reeve’a "Turn Me On, Dead Man" z 1994, czy też Benjamina Fitzpatricka "Rumours from John, George, Ringo and Me" z 1997.
Analityk legendy „Paul is dead”, Joel Glazier, w 1978 postawił hipotezę, że „miłość” Johna Lennona do paragramów i edycji w studio mogła wpłynąć na ukrycie wskazówek w późniejszych albumach.
Rozwój internetu przyczynił się do tego, że powstały strony, których autorzy twierdzą, że McCartney przed i po 1966 to niekoniecznie ta sama osoba. Powstała również seria wideo "Paul is dead – the rotten apple", tworzona przez użytkownika iamaphoney próbująca potwierdzić prawdziwość miejskiej legendy poprzez analizę utworów.
Okoliczności rzekomej śmierci i zastąpienie sobowtórem.
6 listopada 1966 po kłótni z pozostałymi członkami The Beatles McCartney miał opuścić studio i odjechał swoim autem marki Austin-Healey. W pewnej chwili na chodniku miał zauważyć kontrolerkę parkometrów o imieniu Rita, która ponoć przykuła jego uwagę tak, że artysta wjechał na skrzyżowanie na czerwonym świetle i spowodował wypadek samochodowy, a jego samochód się zapalił. Wskutek tego McCartney miał odnieść poważne i rozległe obrażenia głowy. Nazajutrz w gazecie ukazał się artykuł o wypadku, ale został on ocenzurowany, a nakład wycofano.
Członkowie The Beatles mieli ustalić, że McCartneya zastąpią sobowtórem. Zorganizowany przez zespół konkurs na sobowtóra ponoć wygrał William Campbell, którego miano poddać operacji plastycznej, aby zredukować minimalne różnice w wyglądzie. Jedyną różnicą widoczną „gołym okiem” miała być blizna na wardze Campbella, której McCartney nie miał. Po pewnym czasie zespół miał rozpocząć na okładkach i w tekstach piosenek umieszczanie wskazówek sugerujących, iż „prawdziwy” McCartney nie żyje.
Wskazówki na okładkach albumów.
"Yesterday and Today".
Album z powodu okładki nazywano też "Rzeźnickim albumem" (ang "The Butcher Album"). Wytwórnia płytowa po premierze płyty otrzymała wiele skarg, dlatego album wycofano ze sprzedaży i niedługo później wydano ponownie, ale już z nową okładką. Kopie tego albumu są dziś rzadkością, płyty nie sprzedawano wówczas w sklepach, rozsyłano jedynie po rozgłośniach radiowych.
Okładka oryginalna (rzeźnicka)
Okładka zmieniona
"Sgt. Pepper’s Lonely Hearts Club Band".
Przód okładki
Tył okładki
Wkładka
"Yellow Submarine".
Wskazówki w Filmie
Film o rzekomej śmierci McCartneya.
O rzekomej śmierci Paula McCartneya powstał film pt. "" (pol. "Paul McCartney zginął. Historia oszustwa"). Film powstał w 2010 w reżyserii Joela Gilberta. Autorzy filmu na podstawie taśm z zapisem „głosu Georga Harrisona” starają się udowodnić, że Paul McCartney rzekomo zginął w wypadku samochodowym, a jego miejsce od lat zajmuje sobowtór. Reżyser twierdzi, że 1 lipca 2005 pracownicy studia Highway 61 Entertainment w Hollywood odebrali niezamówioną przesyłkę, na której nie było adresu zwrotnego, ale stemple wskazywały, że została nadana w Londynie. W środku znajdował się dyktafon oraz dwie kasety podpisane słowami „Testament Georga Harrisona”. Głos na taśmach, podający się za członka legendarnej grupy The Beatles, opowiedział, że Paul McCartney ponoć zginął w wypadku samochodowym w listopadzie 1966, a brytyjskie służby miały specjalnie zmusić pozostałych członków grupy do zatajenia prawdy, ponieważ obawiano się fali masowych samobójstw załamanych fanów.
Nawiązania.
Autostopowicz: "Hej, czy Paul McCartney ciągle nie żyje?"Dziennikarz: "Nie, ponownie żyje".
Zakończenie.
Nie zarejestrowano żadnego wypadku samochodowego z udziałem McCartneya, jakkolwiek w pierwszym tygodniu stycznia 1967 roku zanotowano, iż na autostradzie M1 w okolicach Londynu miał miejsce wypadek z udziałem Mini Coopera należącego do McCartneya, ale samochodem tym kierował nie on, a Marokańczyk Mohammed Hadjij. 26 grudnia 1965 roku McCartney miał drobny wypadek na motorowerze, wybił sobie zęby i zranił wargę (powstała blizna). Twierdził potem, że wąsy zapuścił, by ją ukryć.
W październiku 1969 roku Paul McCartney oficjalnie zdementował pogłoski o swojej śmierci, a w roku 1970 w wywiadzie dla magazynu "Rolling Stone" John Lennon, zapytany o tajne przekazy ukryte w piosenkach i okładkach, odpowiedział: „To stek bzdur. Wszystko wymyślono”.
Nieznany jest autor bądź autorzy tej legendy. Podejrzewani są o to autorzy artykułu w "The Times-Delphic", zespół The Beatles bądź ich wytwórnia płytowa Apple Records w celu zwiększenia sprzedaży albumów bądź też fani zespołu.

</doc>
<doc id="1476160" url="https://pl.wikipedia.org/wiki?curid=1476160" title="Wybory do Parlamentu Europejskiego we Francji w 1984 roku">
Wybory do Parlamentu Europejskiego we Francji w 1984 roku

Wybory do Parlamentu Europejskiego II kadencji we Francji zostały przeprowadzone 17 czerwca 1984. Wybory wygrała koalicja prawicowej opozycji, zdobywając 41 mandatów. 

</doc>
<doc id="1476161" url="https://pl.wikipedia.org/wiki?curid=1476161" title="Katedra Świętych Apostołów Piotra i Pawła w Tallinnie">
Katedra Świętych Apostołów Piotra i Pawła w Tallinnie

Katedra Świętych Apostołów Piotra i Pawła w Tallinnie (est. Tallinna Peeter-Pauli katedraal) – jedna z dwóch świątyń rzymskokatolickich w Tallinnie, stolicy Estonii (obok kaplicy świętej Brygidy). Kościół jest katedrą Administratury apostolskiej Estonii. Został zbudowany w latach 1841-1844 w stylu neogotyckim na miejscu refektarza zrujnowanego klasztoru dominikanów. Msze święte są odprawiane w językach: angielskim, estońskim, litewskim, łacińskim, łotewskim, polskim i rosyjskim.

</doc>
<doc id="1476163" url="https://pl.wikipedia.org/wiki?curid=1476163" title="Proces hydrotermalny">
Proces hydrotermalny



</doc>
<doc id="1476166" url="https://pl.wikipedia.org/wiki?curid=1476166" title="Teatr Globe">
Teatr Globe



</doc>
<doc id="1476169" url="https://pl.wikipedia.org/wiki?curid=1476169" title="Karolina Gorczyca">
Karolina Gorczyca

Karolina Gorczyca (ur. 14 marca 1985 w Biłgoraju) – polska aktorka filmowa i telewizyjna.
Życiorys.
W 2008 została absolwentką Państwowej Wyższej Szkoły Teatralnej w Krakowie. Współpracowała z Teatrem STU w Krakowie, Teatrem Prapremier InVitro w Lublinie oraz teatrami w Warszawie – Mazowieckim i OCH-Teatrem.
Ogólnopolską rozpoznawalność zdobyła dzięki roli w filmie "Miłość na wybiegu" (2009). W 2010 otrzymała nagrodę „Kobieta Roku Glamour” w kategorii Wejście w stylu glamour. W 2013 rozpoczęła karierę jako aktorka dubbingowa, użyczając głosu Larze Croft w polskiej wersji językowej gier z serii "Tomb Raider". Jesienią 2016 uczestniczyła szóstej edycji programu rozrywkowego Polsatu "Dancing with the Stars. Taniec z gwiazdami".
Życie prywatne.
Do grudnia 2013 związana była z aktorem Wojciechem Zielińskim, z którym ma córkę Marię. Od 2016 jest w związku z Krzysztofem Kosteckim, z którym ma syna Henryka (ur. 16 czerwca 2018).
Filmografia.
Źródło: Filmpolski.pl.

</doc>
<doc id="1476172" url="https://pl.wikipedia.org/wiki?curid=1476172" title="Rzeki (Lubomierz)">
Rzeki (Lubomierz)

Rzeki – część wsi Lubomierz w Polsce, położona w województwie małopolskim, w powiecie limanowskim, w gminie Mszana Dolna.
W latach 1975–1998 Rzeki administracyjnie należały do województwa nowosądeckiego.
Znajdują się na obrzeżach tej miejscowości przy granicy ze Szczawą i Zasadnem. Leżą w dolinie Kamienicy Gorczańskiej po wschodniej stronie przełęczy Przysłop na obszarze Gorców. Znajduje się tutaj kilka domów, zabytkowa kapliczka, ośrodek wypoczynkowy (domki kempingowe) i leśniczówka, w której dawniej znajdowała się dyrekcja Gorczańskiego Parku Narodowego. Przystanek autobusowy znajduje się ok. 0,5 km dalej, na przełęczy Przysłop. W Rzekach rozpoczyna się niebieski szlak turystyczny w Gorce. Na łące przy ośrodku kempingowym wiosną bardzo licznie zakwita krokus spiski.
Rzeki zamieszkiwali w XVII wieku hutnicy niemieccy (z Austrii) i czescy. Istniały tutaj aż do XIX w. huty szkła będące własnością Maksymiliana Marszałkowicza z pobliskiej Kamienicy oraz rodu Wodzickich, ówczesnych właścicieli Poręby Wielkiej.
W latach 1957–1963 funkcjonowała konna, leśna kolejka wąskotorowa z Rzek do Szczawy.

</doc>
<doc id="1476178" url="https://pl.wikipedia.org/wiki?curid=1476178" title="Albert Azarian">
Albert Azarian

Albert Azarian (orm. Ալբերտ Ազարյան, ros. Альберт Вагаршакович Азарян, "Albiert Wagarszakowicz Azarian"; ur. 11 lutego 1929 w Wanadzorze) − radziecki gimnastyk narodowości ormiańskiej. Wielokrotny medalista olimpijski.
Największe sukcesy odnosił w ćwiczeniach na kółkach. Dwukrotnie zdobywał tytuły mistrza świata (1954 i 1958), również dwukrotnie triumfował na olimpiadzie (1956 i 1960). Był także członkiem drużyny, z którą zdobywał medale mistrzostw globu oraz olimpijskie. Pracował jako trener. Mistrzem olimpijskim został także jego syn, Eduard.
Został odznaczony m.in. Orderem Czerwonego Sztandaru Pracy.

</doc>
<doc id="1476179" url="https://pl.wikipedia.org/wiki?curid=1476179" title="Sergej Esenin">
Sergej Esenin



</doc>
<doc id="1476182" url="https://pl.wikipedia.org/wiki?curid=1476182" title="Waris Dirie">
Waris Dirie

Waris Dirie (, ; ur. ok. 1965 w Somalii) – somalijska modelka i pisarka. W latach 1997–2003 ambasadorka ONZ.
Życiorys.
Pochodzi z muzułmańskiej rodziny, z plemienia nomadów. Jej imię oznacza „pustynny kwiat”. Jej siostra i dwie kuzynki zmarły wskutek tradycyjnego obrzezania. Uciekła z domu z powodu nakazu małżeństwa z sześćdziesięciojednoletnim mężczyzną. Przebywała u rodziny w Mogadiszu, a następnie w domu wuja w Londynie jako służąca. Tam odkryta przez jednego z najsłynniejszych fotografów mody Terence’a Donovana. Dzięki niemu w roku 1987 znalazła się na okładce kalendarza Pirelli.
Po tym wydarzeniu kariera Waris jako modelki nabrała tempa. Wzięła udział w dziesiątkach kampanii reklamowych, m.in. Chanel, Revlon, Levi's czy L’Oréal. Była gwiazdą wybiegów Mediolanu, Londynu, Nowego Jorku i Paryża. Jej zdjęcia zdobiły okładki najważniejszych magazynów mody: „Elle”, „Vogue” czy „Glamour”.
W 1987 zagrała epizod w filmie "W obliczu śmierci" o przygodach agenta 007.
W roku 1997 udzieliła przełomowego wywiadu do „Marie Claire”, w którym opowiedziała o tym, jak została obrzezana w wieku 5 lat. W tym samym roku Waris Dirie została ambasadorem ONZ i rozpoczęła walkę o zniesienie rytuału obrzezania kobiet w krajach Trzeciego Świata.
Waris Dirie opublikowała opartą na wspomnieniach książkę "Kwiat pustyni", w której opisuje niezwykłą historię swojego życia. Książka okazała się sukcesem wydawniczym i doczekała się wydań na całym świecie. W samej tylko Polsce sprzedano ponad 250 tysięcy egzemplarzy. Fakt ten skłonił Waris Dirie do wydania kolejnych książek o swoim życiu.
W marcu 2008 niemiecka reżyser Sherry Hormann przystąpiła do prac nad filmową adaptacją "Kwiatu pustyni". Rolę Waris Dirie zagrała etiopska modelka Liya Kebede. Premiera filmu odbyła się jesienią 2009 roku.
Waris Dirie posiada obywatelstwo austriackie. Jej starszy syn Aleeke, którego ojcem jest amerykański muzyk jazzowy, mieszka w USA. Związana z Polską, mieszka w Gdańsku, jak mówi, gdy zobaczyła polskie morze, zakochała się w nim. W wywiadzie w 2011 roku wspominała, że zamierza na stałe opuścić Polskę, jednak w 2013 roku dalej tu mieszkała.

</doc>
<doc id="1476187" url="https://pl.wikipedia.org/wiki?curid=1476187" title="Obserwatorium Jordell Bank">
Obserwatorium Jordell Bank



</doc>
<doc id="1476188" url="https://pl.wikipedia.org/wiki?curid=1476188" title="Morenia pawiooka">
Morenia pawiooka



</doc>
<doc id="1476189" url="https://pl.wikipedia.org/wiki?curid=1476189" title="Domniemanie ojcostwa">
Domniemanie ojcostwa

Domniemanie ojcostwa – instytucja prawa rodzinnego, polegająca na przyjęciu, że dziecko pochodzi od określonego mężczyzny, o ile zaszły wskazane w ustawie okoliczności.
Domniemanie ojcostwa w Polsce.
Domniemanie to zostało uregulowane w tytule II dziale I rozdziale I k.r.o. i ma charakter domniemania prawnego, które – co do zasady – może zostać obalone ("praesumptio iuris tantum").
Dziecko małżeńskie.
Domniemywa się, że dziecko pochodzi od męża matki, jeśli urodziło się ono:
Mąż matki może wytoczyć powództwo o zaprzeczenie ojcostwa w ciągu roku od dnia, w którym dowiedział się o urodzeniu dziecka przez żonę. Jeżeli jednak zapadł w tym czasie na chorobę psychiczną lub innego rodzaju zaburzenia psychiczne, to możliwy jest inny początek biegu tego terminu (zob. art. 64 i 65 k.r.o.). Prawo do wytoczonenia tego powództwa przysługuje też matce dziecka do ukończenia przez dziecko 1. roku życia, samemu dziecku w ciągu roku od osiągnięcia pełnoletności (jeżeli dziecko dowiedziało się po osiągnięciu pełnoletności, że nie pochodzi od męża matki, termin biegnie od dnia powzięcia tej wiadomości), a także prokuratorowi, Rzecznikowi Praw Obywatelskich i Rzecznikowi Praw Dziecka (odpowiednio: na podstawie art. 86 k.r.o., art. 14 pkt 4 ustawy o RPO i art. 10 ust. 1 pkt 3 ustawy o RPD). Jeżeli doszło do przysposobienia nierozwiązywalnego, nie można wytoczyć powództwa.
Zaprzeczenie ojcostwa wymaga udowodnienia, że mąż matki nie jest ojcem dziecka. Do wejścia w życie nowelizacji k.r.o. z 2008 r. w sytuacji gdy dziecko urodziło się przed upływem sto osiemdziesiątego dnia od zawarcia małżeństwa, do obalenia domniemania ojcostwa wystarczyło oświadczenie męża, że nie jest ojcem dziecka, złożone w procesie o zaprzeczenie ojcostwa. Jeżeli jednak:
to dla obalenia domniemania ojcostwa należało wykazać niepodobieństwo, żeby mąż mógł być ojcem dziecka.
Dziecko pozamałżeńskie.
Domniemywa się, że ojcem dziecka jest ten, kto obcował z matką dziecka w tzw. "okresie koncepcyjnym", tj. nie wcześniej niż w trzechsetnym i nie później niż w sto osiemdziesiątym pierwszym dniu przed urodzeniem się dziecka, albo ten, kto był dawcą komórki rozrodczej w przypadku dziecka urodzonego w wyniku dawstwa partnerskiego w procedurze medycznie wspomaganej prokreacji. Domniemanie to może zostać obalone, jeśli w tym okresie matka obcowała także z innym mężczyzną, ale tylko wtedy, gdy z okoliczności wynika, że ojcostwo tego innego mężczyzny jest bardziej prawdopodobne.
Znaczenie instytucji.
W związku ze stosunkowo łatwym dostępem do testów DNA, których wyniki są powszechnie uznawane za rozstrzygający dowód w sprawach o ustalenie albo zaprzeczenie pochodzenia dziecka, domniemanie ojcostwa utraciło istotne znaczenie praktyczne.

</doc>
<doc id="1476190" url="https://pl.wikipedia.org/wiki?curid=1476190" title="Foreign Affair Tour">
Foreign Affair Tour

Foreign Affair Tour – trzecia trasa koncertowa amerykańskiej wokalistki Tiny Turner. Trwała od 27 kwietnia 1990 do 4 listopada 1990 roku. Na trasę związaną z albumem Foreign Affair składało się 121 koncertów miastach europejskich. Nagranie z koncertu w Barcelonie wydano na kasecie VHS pod tytułem „Tina Live From Barcelona 1990 – Do You Want Some Action?"

</doc>
<doc id="1476196" url="https://pl.wikipedia.org/wiki?curid=1476196" title="Bitwa pod Neuermühlen">
Bitwa pod Neuermühlen

Bitwa pod Neuermühlen – bitwa stoczona 29 czerwca 1298 roku, pomiędzy Litwinami pod wodzą wielkiego księcia litewskiego Witenesa a wojskami Zakonu krzyżackiego dowodzonymi przez komtura królewieckiego Bertolda Bruhavena.
W roku 1298 Witenes przeszedł do ofensywy w Inflantach. Na początku roku udało mu się rozbić wojska inflanckiej gałęzi zakonu krzyżackiegow bitwie nad Trejderą. Natomiast interwencyjna wyprawa wojsk komtura królewieckiego w głąb Litwy nie przyniosła żądanych efektów. Wobec takiego obrotu sprawy wielki mistrz Gotfryd von Hohenlohe zadecydował o ponownej interwencji. Jednak tym razem wyprawa miała dotrzeć bezpośrednio na Inflanty, a celem jej było wsparcie kawalerów mieczowych w walkach z Litwinami i wewnętrzną opozycją. Na czele sił krzyżackich stanął komtur królewiecki Bertold Bruhaven. Wyprawa zakończyła się wielkim sukcesem wojsk zakonnych. Do zwycięskiego starcia doszło pod zamkiem Neuermühlen (obecnie miejscowość Ādaži na północ od Rygi).
Zwycięstwo to pozwoliło Zakonowi krzyżackiemu na unormowanie sytuacji w Inflanach, oraz na zintensyfikowanie swoich działań na terenie Żmudzi i Auksztoty W latach 1300-1315 dokonali oni 20 udokumentowanych rejz na Litwę.

</doc>
<doc id="1476198" url="https://pl.wikipedia.org/wiki?curid=1476198" title="Valentinas Stundys">
Valentinas Stundys

Valentinas Stundys (ur. 17 października 1960 w m. Limonys w rejonie szyrwinckim) – litewski polityk, nauczyciel i samorządowiec, od 1997 do 2008 mer rejonu malackiego.
Życiorys.
W 1982 ukończył studia w Wileńskim Instytucie Pedagogicznym. W latach 1982–1997 pracował jako nauczyciel języka litewskiego, najpierw w szkole średniej w miejscowości Videniškiai, następnie w gimnazjum w Malatach. Od 1990 pełnił jednocześnie funkcję zastępcy naczelnika rejonu i szefa rejonowego wydziału kultury i edukacji.
Na przełomie lat 80. i 90. działał w niepodległościowym Sąjūdisie. W 1990 wstąpił do Litewskiej Partii Chrześcijańskich Demokratów (od 2001 działającej pod nazwą Litewscy Chrześcijańscy Demokraci), stając na czele lokalnych władz tej formacji.
W pierwszych wyborach samorządowych w 1995 uzyskał mandat radnego lokalnej rady, z którego zrezygnował w związku z zajmowaną funkcją w administracji lokalnej. W 1997 kierowani przez niego chadecy osiągnęli w rejonie najlepszy wynik, a Valentinas Stundys został po raz pierwszy wybrany na urząd mera rejonu Malaty. Zarówno mandat radnego, jak i stanowisko mera utrzymywał po kolejnych zwycięskich dla jego ugrupowania wyborach lokalnych w 2000, 2003 i 2007.
W 2004 po odejściu z LKD Kazysa Bobelisa został wybrany na przewodniczącego znajdujących się w kryzysie i zagrożonych rozpadem Litewskich Chrześcijańskich Demokratów. Dążył do nawiązania bliskiej współpracy ze Związkiem Ojczyzny, na skutek czego w 2008 chadecy przyłączyli się do konserwatystów. Związek Ojczyzny uzupełnił swoją nazwę, a Valentinas Stundys został pierwszym wiceprzewodniczącym tego ugrupowania i liderem nowo utworzonej partyjnej frakcji.
W wyborach parlamentarnych w 2008 uzyskał mandat poselski w okręgu Malaty-Święciany, pokonując w II turze byłą premier Kazimierę Prunskienė. W Sejmie objął funkcję wiceprzewodniczącego frakcji TS-LKD oraz przewodniczącego Komisji Edukacji, Nauki i Kultury. W 2012 uzyskał poselską reelekcję. W 2019 i 2023 ponownie wybierany na radnego rejonu malackiego. Objął funkcję zastępcy mera.

</doc>
<doc id="1476199" url="https://pl.wikipedia.org/wiki?curid=1476199" title="Trevor Hardy">
Trevor Hardy

Trevor Joseph Hardy (ur. 11 czerwca 1945 w Manchesterze, zm. 25 września 2012 w Wakefield) - brytyjski seryjny morderca zwany Bestią z Manchesteru lub Nocną bestią. Od grudnia 1974 do marca 1976 zamordował trzy nastolatki. Był podejrzany o popełnienie innych morderstw.
Aresztowanie.
Trevor Hardy został zatrzymany niedługo po ostatnim morderstwie. Postawiono mu zarzuty zamordowania Wandy Skali oraz Sharon Mosoph. W czasie przesłuchania przyznał się do zamordowania Janet Stewart, która była do tamtej pory uznana za zaginioną. Hardy ujawnił policji miejsce ukrycia jej zwłok. 
W 1976 roku sąd uznał Trevora Hardy`ego winnym popełnienia wszystkich trzech morderstw i skazał go na karę dożywocia. Hardy odbywał karę w więzieniu Wakefield Prison w West Yorkshire.
23 września 2012 roku, Hardy doznał ataku serca. Został przewieziony z więzienia do szpitala, gdzie zmarł dwa dni później. 

</doc>
<doc id="1476201" url="https://pl.wikipedia.org/wiki?curid=1476201" title="Libavcodec">
Libavcodec

libavcodec – biblioteka kodeków multimedialnych oparta na licencji LGPL. Została napisana w języku programowania C. Jest częścią projektu FFmpeg i podstawą dla wielu innych projektów.

</doc>
<doc id="1476203" url="https://pl.wikipedia.org/wiki?curid=1476203" title="Spartakiada Armii Zaprzyjaźnionych">
Spartakiada Armii Zaprzyjaźnionych

Spartakiada Armii Zaprzyjaźnionych – międzynarodowe zawody sportowe żołnierzy krajów bloku wschodniego.
Organizowano spartakiady letnie (w cyklu 4-letnim, zawsze rok po LIO) oraz zimowe (co 2 lata). Podczas imprezy rozgrywano wybrane dyscypliny olimpijskie. Pierwsza letnia spartakiada armii zaprzyjaźnionych odbyła się w 1958 roku, a zimowa w 1961.

</doc>
<doc id="1476206" url="https://pl.wikipedia.org/wiki?curid=1476206" title="Coast to Coast">
Coast to Coast

Coast to Coast – drugi album irlandzkiego zespołu Westlife wydany w 2000 roku. Album w ciągu pierwszego tygodnia od premiery w Wielkiej Brytanii sprzedał się w nakładzie 234,000 kopii.

</doc>
<doc id="1476210" url="https://pl.wikipedia.org/wiki?curid=1476210" title="U-10 (1935)">
U-10 (1935)

U-10 – niemiecki okręt podwodny (U-Boot) typu II B z okresu II wojny światowej. Okręt wszedł do służby w 1935 roku. Wybrani dowódcy: Kptlt. Hans Rudolf Rösing, Kptlt. Georg-Wilhelm Schulz, Kptlt. Rolf Mützelburg.
Historia.
Odbył 5 patroli bojowych na Morzu Północnym, podczas których zatopił 2 jednostki o łącznej pojemności 6356 BRT (luty 1940 roku). Przez większość służby używany jako okręt szkolny. Wycofany 1 sierpnia 1944 roku w Gdańsku i tam złomowany.

</doc>
<doc id="1476211" url="https://pl.wikipedia.org/wiki?curid=1476211" title="Patrik Ježek">
Patrik Ježek

Patrik Ježek (ur. 28 grudnia 1976 w Pilźnie) – czeski piłkarz występujący na pozycji pomocnika.
Kariera klubowa.
Ježek zawodową karierę rozpoczynał w 1994 roku w pierwszoligowej Viktorii Pilzno. Spędził tam cztery lata. W tym czasie zagrał tam w 64 ligowych meczach i zdobył 7 bramek. W 1998 roku trafił do austriackiego Tirolu Innsbruck. W 2000 roku zdobył z nim mistrzostwo Austrii. W tym samym roku przeszedł do Austrii Wiedeń, również grającej w Bundeslidze. Pierwszy ligowy mecz zaliczył tam 5 lipca 2000 przeciwko Grazerowi AK (4:0).
W listopadzie 2000 roku powrócił do Tirolu Innsbruck. W 2001 roku wygrał z mistrzostwo Austrii. Dotarł z nim także do finału Pucharu Austrii, ale Tirol został tam pokonany 2:1 przez FC Kärnten. W 2002 roku Ježek ponownie zdobył z zespołem mistrzostwo Austrii. W tym samym roku odszedł do niemieckiego Karlsruher SC, grającego w 2. Bundeslidze. Spędził tam sezon 2002/2003.
Latem 2003 roku przeniósł się do czeskiej Sparty Praga. Zadebiutował tam 26 lipca 2003 w zremisowanym 1:1 ligowym pojedynku z FK Teplice. Na początku 2004 roku powrócił do Austrii, gdzie został graczem klubu SV Pasching. Występował tam przez półtora roku.
W 2005 roku podpisał kontrakt z Red Bull Salzburg. Zadebiutował tam 12 lipca 2005 w przegranym 1:3 meczu rozgrywek Bundesligi z Grazerem AK. W 2007, 2009 i 2010 roku zdobywał z klubem mistrzostwo Austrii. W 2010 roku odszedł do Admiry Wacker Mödling.
Kariera reprezentacyjna.
W latach 1996–1997 Ježek rozegrał 7 spotkań i zdobył jedną bramkę w reprezentacji Czech U-21.

</doc>
<doc id="1476214" url="https://pl.wikipedia.org/wiki?curid=1476214" title="R. Arumugam">
R. Arumugam

R. Arumugam (znany również jako Spiderman, ur. 31 stycznia 1953 w Kelang, zm. 18 grudnia 1988 koło Petaling Jaya) - malezyjski piłkarz, grający na pozycji bramkarza. Przez całą karierę związany z klubem Selangor FA.
R. Arumugam rozpoczął swoją karierę w 1971 roku, kiedy to został zawodnikiem drużyny Selangor FA. Przez 17 lat rozegrał tam 394 mecze i zdobył 2 bramki. W Malezyjskiej reprezentacji piłkarskiej zadebiutował w 1973 roku. Przez 13 lat rozegrał dla niej 196 meczów i jest pod względem występów rekordzistą reprezentacji.
Zginął w 1988 roku w wypadku samochodowym w okolicach miasta Petaling Jaya.

</doc>
<doc id="1476215" url="https://pl.wikipedia.org/wiki?curid=1476215" title="R Arumugam">
R Arumugam



</doc>
<doc id="1476217" url="https://pl.wikipedia.org/wiki?curid=1476217" title="Spartakiada Gwardyjska">
Spartakiada Gwardyjska

Spartakiada Gwardyjska – zawody sportowe organizowane rokrocznie począwszy od 1959 roku. W imprezie udział brali sportowcy z resortu spraw wewnętrznych krajów socjalistycznych. Polskę w Spartakiadach Gwardyjskich reprezentowali zawodnicy klubów milicyjnych. Obecnie impreza nie jest organizowana.

</doc>
<doc id="1476219" url="https://pl.wikipedia.org/wiki?curid=1476219" title="Puchar Świata w skokach narciarskich w Cortinie d’Ampezzo">
Puchar Świata w skokach narciarskich w Cortinie d’Ampezzo

Puchar Świata w skokach narciarskich w Cortinie d’Ampezzo – zawody Pucharu Świata w skokach narciarskich rozgrywane w Cortinie d’Ampezzo.
Po raz pierwszy konkurs Pucharu Świata na skoczni Italia został rozegrany w sezonie 1979/1980. Zawody wygrał Austriak Toni Innauer. Rok później w Cortinie d’Ampezzo brakowało śniegu i zawody Pucharu Świata zostały odwołane. Podczas konkursu rozegrano w sezonie 1981/1982 najlepszy okazał się reprezentant Norwegii Roger Ruud. W następnym sezonie zwycięzcą na skoczni Italia został Fin Matti Nykänen. W sezonie 1983/1984 konkurs wygrał Jens Weißflog z NRD. Natomiast w zawodach rozegranych w sezonie 1984/1985 ponownie najlepszym był Roger Ruud.

</doc>
<doc id="1476226" url="https://pl.wikipedia.org/wiki?curid=1476226" title="Żółwie spłaszczone">
Żółwie spłaszczone



</doc>
<doc id="1476227" url="https://pl.wikipedia.org/wiki?curid=1476227" title="Dzwonek boloński">
Dzwonek boloński

Dzwonek boloński ("Campanula bononiensis" L.) – gatunek rośliny należący do rodziny dzwonkowatych. 
Rozmieszczenie geograficzne.
Rośnie dziko w Azji Zachodniej i Środkowej, na Kaukazie i Syberii oraz na większej części Europy (bez Skandynawii, Wysp Brytyjskich, Hiszpanii, Portugalii, Islandii). W Polsce gatunek rodzimy, rzadki. Występuje głównie w pasie wyżyn południowych oraz w Wielkopolsce i na Wysoczyźnie Siedleckiej. Nie występuje w górach.
Biologia i ekologia.
Bylina, hemikryptofit. Kwitnie od czerwca do sierpnia. Siedlisko: suche murawy kserotermiczne, trawiaste zbocza, wzgórza, obrzeża zarośli. W klasyfikacji zbiorowisk roślinnych gatunek charakterystyczny dla związku (All.) "Cirsio-Brachypodion pinnati" oraz All. "Geranion-sanguinei" (tutaj przynależność wymaga dalszych badań). Liczba chromosomów 2n= 34.
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia). Należy do gatunków zagrożonych regionalnie. W województwie opolskim uznany za krytycznie zagrożony. Zanika wskutek sukcesji roślinności krzewiastej oraz ekspansji niektórych bylin.
Od 2004 roślina w Polsce objęta ścisłą ochroną gatunkową.

</doc>
<doc id="1476229" url="https://pl.wikipedia.org/wiki?curid=1476229" title="Mokhtar Dahari">
Mokhtar Dahari

Mokhtar Dahari (ur. 13 listopada 1953 w Setapak, zm. 11 lipca 1991 w Subang Jaya) - malezyjski piłkarz, grający na pozycji napastnika. Przez zdecydowaną większość kariery był związany z klubem Selangor FA, gdzie w trakcie 15 lat gry zdobył 177 bramek. Jest również rekordzistą pod względem zdobytych bramek w Malezyjskiej reprezentacji piłkarskiej.
Zmarł 11 lipca 1991 roku na "Subang Jaya Medical Centre" o godzinie 8:25 z powodu dystrofii mięśniowych.

</doc>
<doc id="1476230" url="https://pl.wikipedia.org/wiki?curid=1476230" title="Testudinidae">
Testudinidae



</doc>
<doc id="1476231" url="https://pl.wikipedia.org/wiki?curid=1476231" title="Isoetes lacustris">
Isoetes lacustris



</doc>
<doc id="1476233" url="https://pl.wikipedia.org/wiki?curid=1476233" title="Lobelia dortmanna">
Lobelia dortmanna



</doc>
<doc id="1476237" url="https://pl.wikipedia.org/wiki?curid=1476237" title="Soh Chin Aun">
Soh Chin Aun

Soh Chin Aun (; ur. 28 lipca 1950 w Alor Gajah) – malezyjski piłkarz pochodzenia chińskiego, grający na pozycji obrońcy, reprezentant kraju, olimpijczyk, trener, polityk, działacz piłkarski.
Reprezentował barwy Malakki United (mistrzostwo Malezji) i FA Selangor (6-krotny zdobywca Pucharu Malezji).
Z reprezentacją Malezji uczestniczył w turnieju olimpijskim 1972, Pucharze Azji 1980, zdobył brązowy medal igrzysk azjatyckich 1974, dwukrotnie złoty medal igrzysk Azji Południowo-Wschodniej (1977, 1979), a także 4-krotnie zdobył Pestabola Merdeka, dwukrotnie Puchar Króla Tajlandii oraz w 1970 roku wygrał Jakarta Anniversary Tournament. Rekordzista świata względem liczby rozegranych meczów w reprezentacji – 195 meczów według FIFA (według IFFHS oraz RSSSF rozegrał 219 meczów). Razem z Mokhtarem Daharim, R. Arumugamem i Santokh Singhem stanowił najlepszą reprezentację Malezji wszech czasów.
W trakcie kariery piłkarskiej zyskał pseudonim "Tauke" oraz "Towkay" ().
Jako trener prowadził Malakkę United oraz był menedżerem reprezentacji Malezji.
Kariera piłkarska.
Soh Chin Aun karierę piłkarską rozpoczął w 1969 roku w juniorach Malakki United, w której w tym samym roku przeszedł do profesjonalnej drużyny, w której grał do 1970 roku. Następnie w latach 1971–1978 reprezentował barwy FA Selangoru, z którym 6-krotnie zdobył Puchar Malezji (1971, 1972, 1973, 1975, 1976, 1978). W 1979 roku wrócił do Malakki United, z którą w sezonie 1983 zdobył mistrzostwo Malezji. W 1985 roku zakończył karierę piłkarską. 29 czerwca 1988 roku wrócił do klubu jako kapitan na mecz ligowy z FA Singapore, by rozegrać swój pożegnalny mecz.
Kariera reprezentacyjna.
Soh Chin Aun w latach 1969–1984 w reprezentacji Malezji rozegrał 195 meczów, w których zdobył 13 goli. Debiut zaliczył 19 listopada 1969 roku w Bangkoku z zremisowanym 2:2 meczu z reprezentacją Tajlandii w ramach Pucharu Króla Tajlandii 1969. W 1970 roku z "Tygrysami Malajskimi" wygrał Jakarta Anniversary Tournament, turniej organizowany z okazji utworzenia w tym samym roku rządu Dżakarty.
Z "Tygrysami Malajskimi" zdobył brązowy medal igrzysk azjatyckich 1974 w Teheranie. Zdobył także dwukrotnie złoty medal igrzysk Azji Południowo-Wschodniej (1977, 1979), dwukrotnie Puchar Króla Tajlandii (1972, 1978 oraz 4-krotnie Pestabola Merdeka (1973, 1974, 1976, 1979).
W 1980 roku uczestniczył w Pucharze Azji 1980 w Kuwejcie. Na turnieju zagrał we wszystkich 4 meczach drużyny "Tygrysów Malajskich" w Grupie B na Sabah Al Salem Stadium w mieście Kuwejt: 16 września 1980 z reprezentacją Korei Południowej (1:1), 18 września 1980 z reprezentacją Kuwejtu (1:3), 20 września 1980 z reprezentacją Zjednoczonych Emiratów Arabskich (2:0) oraz 22 września 1980 z reprezentacją Kataru (1:1). "Tygrysy Malajskie" zajęły 3. miejsce w Grupie B, kończąc tym samym udział w turnieju, a Soh Chin Aun został wybrany do "Drużyny Gwiazd" turnieju, będąc tym samym pierwszym zawodnikiem z Azji Południowo-Wschodniej, który otrzymał taki zaszczyt.
Ostatni mecz w reprezentacji Malezji rozegrał 18 października 1984 roku w Kalkucie w wygranym 4:1 meczu eliminacyjnym Pucharu Azji 1984 z reprezentacją Jemenu.
Na arenie międzynarodowej rozegrał łącznie ponad 250 meczów (nie tylko w reprezentacji Malezji). W 11 lutego 1999 roku został wprowadzony przez AFC do "Klubu Stulecia AFC".
Igrzyska olimpijskie.
Rozegrał także 21 mecze w kwalifikacjach do turnieju olimpijskiego oraz 3 mecze w turnieju głównych, które nie są uznawane przez FIFA jako mecze oficjalne. W turnieju eliminacyjnym igrzysk olimpijskich 1972 w Seulu, rozgrywanego w dniach od 23 września 1971 roku do 4 października 1971 roku oraz wygranego przez drużynę "Tygrysów Malajskich", która uzyskała tym samym awans do turnieju głównego w Monachium, Soh Chin Aun był najmłodszym zawodnikiem drużyny "Tygrysów Malajskich". Na turnieju zagrał we wszystkich 4 meczach drużyny "Tygrysów Malajskich" w Grupie A: 27 sierpnia 1972 roku na Stadionie Olimpijskim w Monachium z olimpijską reprezentacją RFN (0:3) oraz dwukrotnie na ESV-Stadion w Ingolstadt: 29 sierpnia 1972 roku z olimpijską reprezentacją Stanów Zjednoczonych (3:0) oraz 31 sierpnia 1972 roku z reprezentacją Maroka (0:6). "Tygrysy Malajskie" zajęły 3. miejsce w Grupie A, kończąc tym samym udział w turnieju.
"Tygrysy Malajskie" zakwalifikowały się również do turnieju olimpijskiego 1980 w Moskwie, jednak władze Malezji zbojkotowały igrzyska olimpijskie 1980 z powodu ataku Armii Radzieckiej na Afganistan. Jednak ze względu na spory udział Soh Chin Auna w zakwalifikowaniu się do tego turnieju, został on odznaczony przez króla Malezji, Ahmada Shaha Orderem Obrońcy Królestwa.
Po zakończeniu kariery.
Soh Chin Aun po zakończeniu kariery piłkarskiej, w 1989 roku przez krótki czas był trenerem Malakki United. 13 marca 2007 roku został szefem komitetu sędziów. W latach 2007–2009 był menedżerem reprezentacji Malezji.
W 2016 roku zaliczył występ cameo w filmie sportowym pt. "Ola Bola", w którym wcielił się w rolę Chow Koka Keonga, postaci oparta na nim samym w eliminacjach do igrzysk olimpijskich 1980 w Moskwie.
Kariera polityczna.
Soh Chin Aun próbował swoich sił w polityce, startując w wyborach do Dewan Rakyat (parlament w Malezji) wyborach parlamentarnych 1986 w okręgu Kota Melaka z ramienia Malezyjsko-Chińskiego Stowarzyszenia, jednak z 16 967 głosami (32,92%) przegrał z Lim Guan Engiem (34 573 – 67,08%), startującym z ramienia Partia Akcji Demokratycznej.

</doc>
<doc id="1476238" url="https://pl.wikipedia.org/wiki?curid=1476238" title="SDI (grupa muzyczna)">
SDI (grupa muzyczna)



</doc>
<doc id="1476239" url="https://pl.wikipedia.org/wiki?curid=1476239" title="Puchar Świata w skokach narciarskich w Gallio">
Puchar Świata w skokach narciarskich w Gallio

Puchar Świata w skokach narciarskich w Gallio po raz pierwszy, i dotąd jedyny, został rozegrany w sezonie 1987/88. Na Trampolino di Pakstall triumfował reprezentant Austrii, Ernst Vettori.

</doc>
<doc id="1476240" url="https://pl.wikipedia.org/wiki?curid=1476240" title="Dromaius">
Dromaius



</doc>
<doc id="1476243" url="https://pl.wikipedia.org/wiki?curid=1476243" title="Exif">
Exif



</doc>
<doc id="1476245" url="https://pl.wikipedia.org/wiki?curid=1476245" title="Ogólnopolska Spartakiada Młodzieży">
Ogólnopolska Spartakiada Młodzieży

Ogólnopolska Spartakiada Młodzieży – zawody juniorów i juniorów młodszych organizowane od 1969 roku przez GKKFiS, Ministerstwo Oświaty i Wychowania, związki sportowe oraz organizacje sportowe. 
Historia.
Spartakiady organizowano Po II wojnie światowej w ramach współzawodnictwa sportowego. Do połowy lat 60. XX wieku odbyły się trzy Ogólnopolskie Spartakiady. I Ogólnopolska Spartakiada Sportowa odbyła się w dniach 8–16 września 1951 roku w Warszawie i Łodzi. Zgłoszono udział 2764 uczestników w 9 dyscyplinach. W tym 100 w boksie, 379 w gimnastyce, 80 w kolarstwie, 346 w koszykówce, 82 w lekkoatletyce, 347 w piłce siatkowej, 348 w pływaniu i 50 w torze przeszkód. Druga odbyła się w lipcu 1954 roku w Warszawie i Wrocławiu. Zawody rozgrywano w 11 dyscyplinach: boksie, gimnastyce, kolarstwie, koszykówce, lekkoatletyce, piłce siatkowej, pływaniu, podnoszeniu ciężarów, strzelectwie, szermierce i zapasach. W 1964 roku odbyła się III Centralna Spartakiada. Zawodnicy rywalizowali w 13 dyscyplinach sportowych: boksie, gimnastyce, kajakarstwie, koszykówce, kolarstwie, lekkoatletyce, piłce nożnej, piłce ręcznej, piłce siatkowej, pływaniu, podnoszeniu ciężarów, szermierce i zapasach. 
W latach 60. XX wieku podjęto decyzję, że będą organizowane wyłącznie dla młodzieży. I Ogólnopolska Spartakiada Młodzieży, która została zorganizowana w 1969 roku miała być również formą uczczenia 25 lecia Polski Ludowej. Finały I Spartakiady odbyły się na terenie województw wrocławskiego i poznańskiego i objęły 21 dyscyplin: akrobatyka sportowa, boks, gimnastyka sportowa, judo, lekkoatletyka, łucznictwo, kolarstwo szosowe, piłka nożna, piłka ręczna mężczyzn i kobiet, piłka siatkowa mężczyzn i kobiet, strzelectwo, szermierka, tenis ziemny oraz zapasy w stylu klasycznym i wolnym, koszykówka mężczyzn i kobiet, pływanie i podnoszenie ciężarów, kajakarstwo i wioślarstwo, kolarstwo torowe i żeglarstwo. 
II Ogólnopolska Spartakiada została otwarta 21 lipca na stadionie Śląskim w Chorzowie. Zwycięzcami spartakiady zostali reprezentanci Warszawy. Zamknięcie odbyło się 31 lipca w hali Baildon w Katowicach. 
III Ogólnopolska Spartakiada została otwarta 22 lipca 1973 roku na stadionie Wisły. Uczestników powitał przewodniczący Prezydium Rady Narodowej m. Krakowa Jerzy Pękala. Po oficjalnym otwarciu spartakiady przez przewodniczącego Głównego Komitetu Kultury Fizycznej i Turystyki Bolesława Kapitana na maszt podniesiono flagę państwową, flagę miasta Krakowa i spartakiady. Znicz zapaliła 16-letnia zawodniczka WKS „Wawel" Anna Pstruś. 1730 uczennic z kaliskich szkól zaprezentowało pokaz gimnastyczny podczas którego układały hasła: „III Spartakiada", „Sport to młodzież", „PZPR siłą narodu". Spartakiada była rozgrywana na obiektach sportowych Krakowa, w Andrychowie, Chrzanowie, Nowym Sączu, Tarnowie oraz w Poznaniu i Pucku. Udział w niej wzięło 6 tysięcy uczestników ze wszystkich województw. W ogólnej klasyfikacji wygrała Warszawa, drugie miejsce zajęły Katowice, a trzecie Bydgoszcz. Uroczystość zakończenia Spartakiady odbyła się 31 lipca 1973 roku w Hali Wisły. 
W latach 1969-1979 zawody organizowano co 2 lata, od 1980 rokrocznie w 4 blokach dyscyplin sportowych: sporty zimowe, biegi przełajowe, sporty letnie i sporty halowe. Celem Ogólnopolskiej Spartakiady Młodzieży było propagowanie i upowszechnianie sportu.
Jedynym z propagatorów Spartakiady Młodzieży był Jan Mulak.

</doc>
<doc id="1476246" url="https://pl.wikipedia.org/wiki?curid=1476246" title="Albert (supermarket)">
Albert (supermarket)

Albert – sieć supermarketów i hipermarketów, należących do przedsiębiorstwa Ahold, działająca w przeszłości w Polsce. Obecnie sieć działa wyłącznie na terenie Czech (Albert Czech Republic).
Asortyment sklepu stanowią głównie artykuły spożywcze oraz tzw. chemia domowa. W końcu 2006 r. polska sieć (178 sklepów) została kupiona przez Carrefour Polska, natomiast w Czechach działa nadal (w 2009 przejęła hipermarkety Hypernova) i posiada obecnie ponad 280 sklepów (supermarkety i hipermarkety) oraz ponad 20 stacji paliw.
Historia.
Przedsiębiorstwo (wówczas jako Euronova) otworzyło swój pierwszy sklep w 1991 roku, pod marką Mana. Ten punkt, zlokalizowany w Igławie, stał się pierwszym supermarketem w ówczesnej Czechosłowacji.
W 2005 roku koncern Ahold przejął 56 punktów sprzedaży austriackiej sieci Julius Meinl, kiedy ta zakończyła działalność na rynku czeskim. W 2009 roku doszło do porzucenia marki Hypernova, którą zastąpiła marka Albert Hypermarket.
W marcu 2014 przedsiębiorstwo Ahold Czech Republic przejęło 35 hipermarketów i 14 supermarketów sieci Spar. Tym samym Albert został największą siecią supermarketów na terenie Czech (istnieje około 330 punktów sprzedaży).

</doc>
<doc id="1476247" url="https://pl.wikipedia.org/wiki?curid=1476247" title="Santokh Singh">
Santokh Singh

Santokh Singh a/l Gurdial Singh (ur. 22 czerwca 1952 w Setapakrze) – malezyjski piłkarz, grający na pozycji obrońcy. Występował na Letnich Igrzyskach Olimpijskich 1972. Obok Mokhtara Dahariego, Soha China Auna i R. Arumugama najbardziej rozpoznawalny malezyjski piłkarz w historii.

</doc>
<doc id="1476248" url="https://pl.wikipedia.org/wiki?curid=1476248" title="Parafia św. Michała Archanioła w Wólce Wygonowskiej">
Parafia św. Michała Archanioła w Wólce Wygonowskiej

Parafia św. Michała Archanioła – parafia prawosławna w Wólce Wygonowskiej, w dekanacie Kleszczele diecezji warszawsko-bielskiej.
Na terenie parafii funkcjonuje 1 cerkiew i 1 kaplica:
Historia.
Parafia po raz pierwszy wzmiankowana w 1686 w brańskich księgach grodzkich, kiedy to kasztelan lubelski Paryss nadał „[grunt] "1 włóki we trzy pola"...” jako fundusz cerkiewny. W dokumencie z wizyty generalnej „..."Cerkwie Wolenskiey pod Tytułem S.Michala kolacji Panow Paryssow"” w 1727 można przeczytać opis ówczesnej cerkwi: „"Cerkiew" (...) "na gurce drewniana zbyt stara. Cmętarz z parkanu ruina iest" (...) "Dzwonniczka osobno na słupkach pod daszkiem dranicznym" (...) "z lewey strony Ołtarz bokowy Snicerskiey sztuki" (...) "Nowy proporcionate Moskiewski Nadany przez P.Sadłowskiego" (...) "Carskie Drzwi Staroświeckie" (...) "Ołtarz wielki Na zrębie" (...) "Ieszcze się znayduie Obrazow dwa wielkich. Salwatora y S.Antoniego a Moskiewskich Szesc"...”. W skład parafii wchodziły wsie: Wólka Wygonowska, Czechy, Dydule, Kruhla, Meszkiewszce, Oleksiszcze i Szyposze (dziś uroczysko). Cerkiew przeszła gruntowny remont w ostatnich latach XVIII w., kiedy Wólka Wygonowska należała do podstolego ziemi mielnickiej Ignacego Bobrownickiego.
Zgodnie z postanowieniami synodu połockiego (1839), parafia została przyłączona do Rosyjskiego Kościoła Prawosławnego. W 1847 liczyła 923 wiernych. W dalszych latach nastąpił wzrost liczby parafian (w 1879 – 1156, na początku XX w. – prawie 2000). Według danych eparchii litewskiej z 1875, do parafii należały wsie: Wólka Wygonowska, Czechy, Dydule, Gregorowce, Krasne Sieło, Kruhła, Moskowce i Oleksze. W tym czasie przeprowadzono remont cerkwi, którą wyposażono w nowy ikonostas. W latach 80. XIX w. założono cerkiewne szkoły gramoty w Czechach, Dydulach, Gregorowcach i Krasnym Siele. Działalność parafii została przerwana w 1915, kiedy to wskutek działań wojennych większość ludności prawosławnej udała się w głąb Rosji.
Po powrocie mieszkańców z "bieżeństwa" w latach 1919–1921 parafia nie otrzymała statusu etatowej placówki i została dołączona do Kleszczel. Większość ziemi cerkiewnej przekazano Dyrekcji Lasów Państwowych w Siedlcach. Dopiero w 1927 władze państwowe zezwoliły na otwarcie etatowej filii parafii Zaśnięcia Przenajświętszej Bogurodzicy w Kleszczelach. Placówka w Wólce Wygonowskiej liczyła w 1928 około 1800 wiernych.
4 kwietnia 1937 w pożarze wsi spłonęła doszczętnie XVII-wieczna drewniana cerkiew wraz z dzwonnicą. Nabożeństwa zaczęto odprawiać w domu parafialnym. 14 października 1938 położono kamień węgielny pod nową murowaną cerkiew. Prace budowlane przerwano wskutek wybuchu II wojny światowej. Wkrótce po zakończeniu wojny, w wyniku walk zbrojnego podziemia (1946), w Wólce Wygonowskiej zabito 2 osoby i zniszczono 27 gospodarstw. Znaczna część ludności została przesiedlona do Białoruskiej SRR. Mimo to jeszcze w 1946 wznowiono budowę cerkwi, którą ukończono trzy lata później. Świątynia została konsekrowana 14 października 1953. W tym samym roku parafia ponownie uzyskała samodzielność i weszła w skład diecezji warszawsko-bielskiej.
W 1967 do cerkwi dobudowano dzwonnicę, a w latach 70. XX w. wzniesiono nową, murowaną plebanię. W latach 1986–1987 na terenie parafii, w okolicy Krasnej Wsi wzniesiono kaplicę pod wezwaniem św. Serafina z Sarowa. Remonty cerkwi parafialnej przeprowadzono w latach 1999–2000 i 2010–2011. W 2009 odrestaurowano otoczoną szczególnym kultem ikonę Opieki Matki Bożej.
W 2014 parafia obejmowała Wólkę Wygonowską, Czechy Zabłotne, Dydule, Gregorowce, Krasną Wieś, Kruhłe, Moskiewce, Oleksze i Pawlinowo. Posiada 7,5 ha ziemi oraz 7 cmentarzy – dwa w Wólce Wygonowskiej, w Czechach Zabłotnych, Dydulach, Gregorowcach, Krasnej Wsi i Pawlinowie (gdzie znajduje się zabytkowa kaplica-grobowiec rodziny Schulców).
Parafia liczy ok. 480 osób.

</doc>
<doc id="1476249" url="https://pl.wikipedia.org/wiki?curid=1476249" title="Obrona Sochaczewa">
Obrona Sochaczewa

Obrona Sochaczewa – jeden z epizodów Bitwy nad Bzurą w kampanii wrześniowej. Miała miejsce w dniach 13–16 września 1939 r.
Chronologia wydarzeń.
12 września.
Wieczorem wyjazd żołnierzy II/18 pp 26 DP samochodami z okolic Żychlina.
13 września.
O świcie żołnierze II batalionu pod dowództwem majora Feliksa Kozubowskiego i II dywizjonu 26 pułku artylerii lekkiej docierają do przedmieść Sochaczewa. Żołnierze II batalionu luzują III/144 pp (rez.) i 67 Batalion Saperów na wschodnim brzegu Bzury, na przedmościu Sochaczewa. 4 kompania (por. Marian Himmel) zajmuje pozycje na północnym skraju i wylocie szosy na Błonie, 5 kompania (kpt. Antoni Sygnarek) + pluton z 6 kompanii – rejon dworca kolejowego z wylotem szosy na Żyrardów, 6 kompania bez plutonu (por. Edward Białach) pozostaje jako odwód d-cy batalionu w rejonie rynku i południowego skraju miasta z wylotem drogi na Bolimów. Na zachodnim brzegu Bzury (Rozlazłówek – Kuznocin) stanowiska ogniowe zajęły baterie II dywizjonu 26 pal pod dowództwem mjr. Stanisława Piro – 4 – kpt. Jana Ehrlicha, 5 – por. Andrzeja Doroszyńskiego, 6 – ppor. Arsena Kuczyńskiego. Miasto ostrzeliwane jest cały dzień przez niemiecką artylerię, wielokrotne natarcia sił niemieckich – piechoty i czołgów. Około północy batalion wycofuje się na zachodni brzeg rzeki.
14 września.
Batalion zostaje zawrócony przez płk dypl. Tadeusza Parafińskiego z m. Kąty, około godz. 10.00 naciera z marszu na miasto i odrzuca nieprzyjaciela, który w międzyczasie obsadził Sochaczew. W godzinach popołudniowych zostaje wyparty z zajmowanych stanowisk, lecz po wprowadzeniu do walki odwodów odzyskał je na powrót. Po ciężkich walkach wspieranych ogniem 5 baterii (pozostałe baterie zostały przesunięte na inny odcinek w związku z planowaną ofensywą) udaje się utrzymać miasto kosztem dużych strat.
15 września.
Od świtu natarcia wojsk niemieckich na pozycje polskie – 4 i 5 kompanii. Najcięższe walki na odcinku obrony 4 kompanii – ginie jej dowódca por. Marian Himmel. Na rozkaz dowódcy batalionu resztki pododdziałów w ciągłej styczności z nieprzyjacielem wycofują się w głąb miasta i dalej aż do Bzury. W trakcie ponownego forsowania rzeki ginie dowódca batalionu mjr. F. Kozubowski. Małe grupki żołnierzy (w sumie około 100 żołnierzy) przekroczyły Bzurę. Po południu Niemcy obsadzają miasto.
16 września.
Do godz. 16.00 5 bateria ogniem zaporowym nie pozwala Niemcom na sforsowanie Bzury.
W trakcie walk o Sochaczew II batalion stracił 80% stanu osobowego. Polegli m.in.:

</doc>
<doc id="1476250" url="https://pl.wikipedia.org/wiki?curid=1476250" title="Carrefour Polska">
Carrefour Polska



</doc>
<doc id="1476255" url="https://pl.wikipedia.org/wiki?curid=1476255" title="Port morski Stepnica">
Port morski Stepnica

Port morski Stepnica – mały port morski położony na wschodnim brzegu Roztoki Odrzańskiej, będącej zatoką Zalewu Szczecińskiego, w mieście Stepnica, w woj. zachodniopomorskim, w powiecie goleniowskim.
Do portu mogą zawijać jednostki o zanurzeniu do 3,1 m, długości 75 m i szerokości 13 m.
Położenie.
Port jest położony na wschodnim brzegu Zatoki Stepnickiej, tj. części Roztoki Odrzańskiej, będącej zatoką Zalewu Szczecińskiego.
W granicach administracyjnych portu znajduje się akwatorium o powierzchni 0,0203 km², które stanowi obszar wód morskich Zalewu Szczecińskiego, zamknięty liniami brzegu basenów Kolejowego i Rybackiego oraz linią łączącą główki falochronów wejściowych do tych basenów.
Granice portu zostały ostatnio określone w 2011 r.
Działalność.
Formalnie port morski w Stepnicy został ustanowiony w 1963 r. przez Ministra Żeglugi.
W 2006 r. całkowite obroty ładunkowe portu wynosiły 27,1 tys. ton, czego 25,0 tys. ton w międzynarodowym obrocie morskim, a 2,1 tys. ton w obrocie wewnątrzkrajowym. Rok wcześniej całkowite obroty ładunkowe w porcie wynosiły 31,0 tys. ton.
W porcie działają dwa kluby żeglarskie: Klub Żeglarski „Zalew” i Klub żeglarsko-motorowy pod patronatem LOK-u.
Warunki nawigacyjne.
W porcie Stepnica obowiązują następujące zasady ruchu statków:
Do portu prowadzą dwa podejścia:
Obecnie w porcie w Basenie Kolejowym przy nabrzeżu Południowym cumują barki, pchacze, statki o długości do 75 m i szerokości 13 m. W basenie rybackim: jednostki rybackie, przy falochronie jachty. Przy Kanale Krampa (zwanym też kanałem Młyńskim lub Sportowym) stoją jachty.
Średni poziom przyjęty dla portu wynosi 508 cm (wartość mierzona na łacie wodowskazowej, według zera w Amsterdamie). Maksymalny odnotowany stan wody w porcie Stepnica wyniósł 637 cm (w 1913 r.), a minimalny – 428 cm (w 1928 r.).
Infrastruktura.
Według danych GUS z 2006 r. port Stepnica posiadał 376 m łącznej długości nabrzeży, z czego 225 m nadawało się do eksploatacji. Nabrzeża przeładunkowe stanowiły 294 m, czego nadających się do eksploatacji było 145 m.
Infrastrukturą portową administruje Urząd Morski w Szczecinie.
W granicach portu Stepnica wyodrębnić można dwa rejony funkcjonalne: Basen Kolejowy, gdzie mogą odbywać się przeładunki ładunków masowych i Basen Rybacki, gdzie znajdują się miejsca postojowe dla łodzi rybackich i kilku jachtów.
Kanał Krampa (Kanał Sportowy, Młyński) to wąski kanał na północny zachód od Basenu Kolejowego o długości ok. 300 metrów i szerokości 28 m. Mieści się tam klub żeglarsko-motorowy.
W 2010 r. wójt gminy Stepnica przedstawił informacje o przebudowie Basenu Kolejowego, która ma kosztować od 8 do 10 mln zł. Projekt zakłada rozbudowę nabrzeża północnego w nową tzw. ściankę szczelną, a także pogłębieni basenu z 3,5 do 4,5 m. Projekt uzyskał dotację prawie 5 mln zł i ma być realizowany w 2011 r.

</doc>
<doc id="1476257" url="https://pl.wikipedia.org/wiki?curid=1476257" title="Główny Komitet Kultury Fizycznej i Sportu">
Główny Komitet Kultury Fizycznej i Sportu

Główny Komitet Kultury Fizycznej i Sportu – centralny organ administracji rządowej utworzony w 1978 r., w miejsce zniesionego Głównego Komitetu Kultury Fizycznej i Turystyki. Swoją siedzibę miał w Warszawie i nadzorowany był przez Prezesa Rady Ministrów. W 1985 r. GKKFiS i Główny Komitet Turystyki zostały scalone w Główny Komitet Kultury Fizycznej i Turystyki.
Współcześnie funkcje te pełni Departament Sportu dla Wszystkich w Ministerstwie Sportu i Turystyki.
Zakres działania Komitetu.
Do zakresu działania Komitetu należały sprawy upowszechniania i rozwoju kultury fizycznej, rozmieszczenia, rozbudowy i wykorzystania obiektów sportowych oraz programowanie, koordynacja i kontrola działalności w tych dziedzinach. Komitet udzielał pomocy w rozwijaniu społecznych form działalności w dziedzinie kultury fizycznej.
Komitet w szczególności:
Skład Komitetu.
W skład Komitetu wchodzili:
Przewodniczącego Komitetu, jego zastępców oraz członków Komitetu powoływał i odwoływał Prezes Rady Ministrów.

</doc>
<doc id="1476260" url="https://pl.wikipedia.org/wiki?curid=1476260" title="Careless Whispers">
Careless Whispers



</doc>
<doc id="1476261" url="https://pl.wikipedia.org/wiki?curid=1476261" title="Magnus Ladulås">
Magnus Ladulås



</doc>
<doc id="1476272" url="https://pl.wikipedia.org/wiki?curid=1476272" title="Fumiteru Nakano">
Fumiteru Nakano

 – japoński tenisista, reprezentant w Pucharze Davisa.
Kariera tenisowa.
Nakano był czołowym graczem japońskim w dobie poprzedzającej wybuch II wojny światowej i należał zarazem do tych tenisistów, którzy nie bez sukcesów próbowali kontynuować karierę w latach powojennych. Kilkakrotnie występował w turniejach wielkoszlemowych. W 1937 doszedł do III rundy Wimbledonu, ulegając reprezentantowi gospodarzy Ronaldowi Shayesowi w czterech setach. W tymże roku był w IV rundzie międzynarodowych mistrzostw USA, gdzie również w czterech setach przegrał z Bobbym Riggsem, niebawem pierwszą rakietą świata. W tej samej edycji mistrzostw USA IV rundę (1/8 finału) osiągnął również drugi Japończyk Jirō Yamagishi, ale na powtórzenie takiego rezultatu japońscy tenisiści musieli czekać przeszło 70 lat; dopiero w 2008 na 1/8 finału swój występ zakończył nastoletni Kei Nishikori.
W 1938 Nakano doszedł do 1/8 finału mistrzostw Francji, eliminując m.in. znanego Amerykanina Gene Mako i przegrywając z zawodnikiem z Czechosłowacji Frantiskiem Cejnarem. Na Wimbledonie w tymże sezonie lepszy od Nakano okazał się w III rundzie Franjo Kukuljevic, a w mistrzostwach USA, w rundzie II, Gilbert Hunt (po pojedynku pięciosetowym).
W latach 1937–1938 Nakano występował także w reprezentacji w Pucharze Davisa. W 1937 Japończycy rozpoczęli rywalizację od półfinału strefy amerykańskiej i przyszło im od razu mierzyć się z silnymi Amerykanami; Nakano uległ w grze pojedynczej Donowi Budge’owi i Frankowi Parkerowi (Pajkowskiemu), a w deblu (w parze z Yamagishim) Budge’owi i Mako. Wobec równie niepomyślnego występu Jiro Yamagishiego spotkanie zakończyło się rezultatem 5:0 dla ekipy amerykańskiej, która potwierdziła wysokie aspiracje sięgając ostatecznie po Puchar Davisa, po zwycięstwie nad broniącymi trofeum Brytyjczykami. Ówczesny regulamin rozgrywek, ograniczający udział ekipy zwycięskiej jedynie do spotkania z pretendentem wyłonionym z grona pozostałych reprezentacji, sprawił, że w 1938 Amerykanów zabrakło na drodze Japonii; Japończycy z Nakano w składzie łatwo wyeliminowali Kanadyjczyków i osiągnęli finał strefy umownie nazywanej amerykańską. Na tym etapie lepsi okazali się Australijczycy pod wodzą Harry’ego Hopmana, z silnymi Adrianem Quistem i Johnem Bromwichem w składzie. Nakano przegrał z Quistem, w parze z Yamagishim uległ w grze podwójnej Quistowi i Bromwichowi, natomiast spotkania singlowego z Bromwichem nie dokończył; mecz przerwano przy stanie 2:1 w setach dla Australijczyka i po 12 w partii czwartej. Australia prowadziła już w tym momencie w spotkaniu 3:1 i wynik tego pojedynku nie miał znaczenia dla wyłonienia zwycięskiej ekipy.
Do 1951 Japończycy pozostawali poza rozgrywkami o Puchar Davisa. W 1951 reprezentacja Japonii przystąpiła do rywalizacji o Puchar Davisa pod kierunkiem przedwojennego wicemistrza olimpijskiego Ichiyi Kumagae i znalazł się w jej składzie weteran Fumiteru Nakano, jako najbardziej doświadczony zawodnik. Japończykom przyszło ponownie grać z ekipą amerykańską i tak jak kilkanaście lat wcześniej Amerykanie wygrali 5:0. Nakano uległ Dickowi Savittowi w trzech setach (nie wykorzystując w pierwszej partii pięciu piłek setowych), w deblu w parze z Goro Fujikurą musiał uznać wyższość Billa Talberta i Tony’ego Traberta, wreszcie w ostatnim dniu spotkania, toczonym w wyjątkowym upale (zemdlało troje widzów), przegrał z młodszym o szesnaście lat Trabertem. Mimo tego niepowodzenia Nakano znalazł się jeszcze w reprezentacji w kolejnym sezonie, ale ponownie jego zespół uległ Amerykanom i ponownie 0:5. Nakano wystąpił w deblu w parze z nowym kapitanem zespołu Jiro Kumamaru (przegrali z Gardnarem Mulloyem i Billem Talbertem), a potem zastąpił Kumamaro w singlu, ulegając Vicowi Seixasowi (drugim reprezentantem Japonii w grze pojedynczej był Atsushi Miyagi).
Łączny bilans gier Fumiteru Nakano w Pucharze Davisa to trzy wygrane i dziesięć porażek (w grze pojedynczej dwie wygrane i sześć porażek). Z powojennych występów turniejowych Nakano na uwagę zasługują mistrzostwa USA 1951, w których Japończyk osiągnął III rundę; uległ wówczas Billowi Talbertowi.

</doc>
<doc id="1476273" url="https://pl.wikipedia.org/wiki?curid=1476273" title="Zygmunt Głuszek">
Zygmunt Głuszek

Zygmunt Głuszek (ur. 22 maja 1928 w Warszawie, zm. 25 kwietnia 2022) – polski dziennikarz i działacz sportowy, uczestnik powstania warszawskiego.
Życiorys.
Jako dziennikarz zadebiutował w 1949 na łamach Życia Warszawy. Od 1952 pracował w Przeglądzie Sportowym, gdzie zajmował się głównie lekkoatletyką. W latach 1971–1981 redaktor naczelny miesięcznika „Lekkoatletyka”. Działacz PZLA. Od 1952 roku był członkiem ATFS, a od 1962 Międzynarodowego Stowarzyszenia Historyków Lekkoatletyki (SHIWA).
Działalność publicystyczna.
Był publicystą sportowym. W 1971 opublikował książkę "Polscy olimpijczycy". Zasiadał również w komitecie redakcyjnym Małej encyklopedii sportu wydanej przez wydawnictwo Sport i Turystyka w Warszawie w latach 1984–1987.
Odznaczenia.
Odznaczony został Krzyżem Walecznych. W 2009 w uznaniu zasług dla Stolicy Rzeczypospolitej Polskiej uhonorowany został Nagrodą Miasta Stołecznego Warszawy.
Pochowana na Cmentarzu Wojskowym na Powązkach (kwatera D 18 KOL PRAW B-7-3).

</doc>
<doc id="1476274" url="https://pl.wikipedia.org/wiki?curid=1476274" title="Irena Sztachelska">
Irena Sztachelska

Irena Sztachelska z domu Dziewicka (ur. 13 stycznia 1911, zm. 8 czerwca 2010) – polska lekarka pediatra, działaczka państwowa, posłanka na Sejm w latach 1947–1956 (na Sejm Ustawodawczy oraz na Sejm PRL I kadencji) i przewodnicząca Zarządu Głównego Ligi Kobiet Polskich (1945–1950), członek Polskiego Komitetu Obrońców Pokoju w 1949 roku.
Życiorys.
W dwudziestoleciu międzywojennym studiowała medycynę na Uniwersytecie Stefana Batorego, była współzałożycielką Społecznego Klubu Medyków, w latach trzydziestych zaangażowała się w ruch komunistyczny – była członkiem Związku Lewicy Akademickiej „Front”, w 1933 wstąpiła do KZMP. Za działalność antypaństwową była sądzona w procesach z lat 1936–37 r. i uniewinniona w trzech kolejnych instancjach (spędziła w więzieniu 4 dni, aresztowana wraz z innymi studentami i asystentami Uniwersytetu Stefana Batorego w nocy 15 lutego 1935 r.).
Po najeździe radzieckim na Litwę zaproponowano jej mandat posła na Sejm Republiki Litewskiej z okręgu Wilno, który sprawowała od czerwca do sierpnia 1940. Później wybrano ją do Rady Najwyższej Litewskiej SRR.
Po wybuchu wojny radziecko-niemieckiej w 1941 została ewakuowana w głąb ZSRR, walczyła w 16 Litewskiej Dywizji Piechoty Armii Czerwonej. Później została zastępcą dowódcy batalionu platerówek ds. polityczno-wychowawczych. Jak podawała w 1996 „Gazeta Wyborcza” dzięki jej wstawiennictwu udało się zaopatrzyć polskie żołnierki w ciepłą bieliznę. Po zwolnieniu z funkcji pracowała m.in. jako lekarz oraz w wydziale wojskowym ZPP.
W grudniu 1942 Sąd Specjalny Rzeczypospolitej wydał na Jerzego i Irenę Sztachelskich wyrok od trzech do piętnastu lat pozbawienia wolności za kolaborację z ZSRR w latach 1940–1941.
Po powrocie do Wilna w lipcu 1944 zakładała tam oddział Związku Patriotów Polskich, próbowała wydostać z rąk NKWD walczących w AK Polaków.
Po 1945 znalazła się w Polsce, gdzie od 1947 sprawowała mandat posła na Sejm Ustawodawczy, wybrana z listy państwowej Bloku Stronnictw Demokratycznych. Posłanką była również w I kadencji Sejmu PRL (1952–1956) – w obu kadencjach pracowała w komisji zdrowia.
Od 1945 do 1950 stała na czele Zarządu Głównego Ligi Kobiet Polskich, później pracowała m.in. jako lekarz pediatra w Instytucie Matki i Dziecka. W 1949 roku była delegatem Krajowej Rady Obrońców Pokoju na Kongres Obrońców Pokoju w Paryżu. Sygnatariuszka apelu sztokholmskiego w 1950 roku. W listopadzie 1949 została członkiem Ogólnokrajowego Komitetu Obchodu 70-lecia urodzin Józefa Stalina.
W 1981 wystąpiła z PZPR w proteście przeciwko wprowadzeniu stanu wojennego. W 1999 roku w rozmowie z „Gazetą Wyborczą” broniła ideałów lewicy.
Życie osobiste.
Córka Mariana Dziewickiego i Heleny z Jazdowskich.
Mężem Ireny Sztachelskiej był poznany na Uniwersytecie Wileńskim Jerzy, późniejszy polityk PPR i PZPR, wieloletni minister zdrowia PRL i poseł na Sejm PRL, siostrą – Maria (Muta) Dziewicka, współzałożycielka „Frontu”, w latach 70. i 80. działaczka KOR i „Solidarności”, bratem – Jerzy Dziewicki, do 1968 redaktor naczelny „Głosu Wybrzeża"”, w latach 80. współpracownik zdelegalizowanego w stanie wojennym SDP.
Pochowana na cmentarzu Powązki Wojskowe w Warszawie (kwatera B22-6-8).

</doc>
<doc id="1476275" url="https://pl.wikipedia.org/wiki?curid=1476275" title="Wieża z kości słoniowej">
Wieża z kości słoniowej

Wieża z kości słoniowej – wyrażenie używane dla określenia miejsca odosobnienia, na ogół w znaczeniu przenośnym, czasem ironicznym.
Historia pojęcia.
Wyrażenie to wywodzi się z tekstu Biblii (Pieśń nad pieśniami), gdzie oznacza szlachetną czystość. W tym znaczeniu zwrot ten przeszedł do tradycji chrześcijańskiej Europy (takie wezwanie występuje np. w Litanii loretańskiej), ale następnie ewoluował i obecnie już nie jest w tym znaczeniu używany.
Znaczenie współczesne.
Współcześnie "wieża z kości słoniowej" oznacza miejsce odosobnienia intelektualnego, kryjówkę przed hałasem świata zewnętrznego, naciskami polityki i wymogów kariery – miejsce, w którym uczeni i pisarze mogą bez przeszkód oddawać się swoim rozmyślaniom i tworzyć swój własny świat. W tym znaczeniu od 1933 r. funkcjonuje również pojęcie klasztoru "Shangri-La", w pewnym sensie konkurujące z pojęciem "wieży z kości słoniowej".
Pierwszym, który użył tego terminu w takim – dziś uważanym za nowoczesne – znaczeniu, był Charles-Augustin Sainte-Beuve, francuski literat i krytyk literacki z połowy XIX w. Do Polski takie użycie tego terminu dotarło albo bezpośrednio z Francji, albo poprzez Niemcy, gdzie rozpowszechniło się w początkach XX wieku.
Cechy stylistyczne.
Stylistycznie termin ten nie jest dziś całkiem jednoznaczny. Część osób odnosi go z podziwem do tych, którzy, zamknąwszy się w swoich pracowniach, rezygnują ze sławy i blichtru świata zewnętrznego, aby w spokoju oddawać się swojej twórczości. Inni przydają temu pojęciu jednak posmak negatywny, ponieważ osoby takie odcinają się od życia realnego, nie dbają o sprawy społeczne i polityczne, stąd tworzą jakby sobie a muzom.
W tradycji polskiej – tak jak w niemieckiej i rosyjskiej – pojęcie to bardzo często łączone jest raczej z podziwem i sympatią dla człowieka bez reszty oddanego swemu dziełu. W kulturze anglosaskiej, natomiast, dostrzec można bardziej negatywny stosunek.
Generalnie kość słoniowa jest materiałem pięknym i szlachetnym, ale w obróbce niepraktycznym. Toteż stylistycznie nacisk można w zależności od preferencji i potrzeb danego kontekstu kłaść na piękno i szlachetność lub na niepraktyczność.

</doc>
<doc id="1476277" url="https://pl.wikipedia.org/wiki?curid=1476277" title="Kanał krasowy">
Kanał krasowy

Kanał krasowy – podziemna podłużna kanałowata szczelina, o średnicy od kilku cm do kilkudziesięciu metrów, umożliwiająca przepływ wód krasowych.
Typowymi kanałami krasowymi w jaskiniach są: korytarze jaskiniowe, rury, kominy krasowe, studnie krasowe.

</doc>
<doc id="1476279" url="https://pl.wikipedia.org/wiki?curid=1476279" title="Kościół na Riddarholmen">
Kościół na Riddarholmen

Kościół na Riddarholmen (szw. "Riddarholmskyrkan") – kościół luterański w sztokholmskiej w dzielnicy Gamla stan na wyspie Riddarholmen. Oddany do użytku w obecnym stanie w 1807 roku. Miejsce pochówku władców Szwecji.
Kościół na Riddarholmen ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia i architektura.
Kościół, ufundowany przez Magnusa Ladulåsa, powstał na miejscu zbudowanego w końcu XIII wieku klasztoru franciszkańskiego. Ceglaną budowlę w miarę upływu wieków powiększano. Po pożarze w 1835 dodano ażurową, żeliwną wieżę, która mierzy 86,60 m.
Świątynię otaczają kaplice grobowe z XVI wieku i późniejsze. Trumny znajdują się w podziemiach, a pomniki nagrobne w kościele. Ostatnią z kaplic zbudowano w latach 1858–1860 dla dynastii Bernadotte. W kryptach spoczywają wszyscy szwedzcy monarchowie począwszy od Gustawa II Adolfa. Dwa wyjątki to królowa Krystyna, która spoczywa w bazylice św. Piotra w Watykanie i Gustaw VI Adolf, którego pochowano w Mauzoleum Haga w Solnie.

</doc>
<doc id="1476280" url="https://pl.wikipedia.org/wiki?curid=1476280" title="Riddarholmskyrkan">
Riddarholmskyrkan



</doc>
<doc id="1476281" url="https://pl.wikipedia.org/wiki?curid=1476281" title="Puchar Świata w skokach narciarskich w Predazzo">
Puchar Świata w skokach narciarskich w Predazzo

Puchar Świata w skokach narciarskich w Predazzo po raz pierwszy został rozegrany w sezonie 1989/90. W pierwszym konkursie wygrał, ku uciesze gospodarzy, Roberto Cecon. Drugie zmagania zakończyły się zwycięstwem Františka Ježa z Czechosłowacji. Walka o Kryształową Kulę powróciła na Trampolino Dal Ben w sezonie 1991/92. Konkursy były rozgrywane pod dyktando Austriaków - indywidualnie najlepszy był Martin Höllwarth, drużynowo ich reprezentacja. Rok później Austriacy znów byli najlepsi w konkursie drużynowym, a zawody indywidualne wygrał Japończyk Noriaki Kasai. Od następnego sezonu w Predazzo rozgrywano tylko jedne zawody Pucharu Świata. W grudniu 1993 najlepszy był Niemiec Jens Weißflog. Rok później wysokie temperatury powietrza storpedowały plany organizatorów i konkurs na Trampolino Dal Ben nie doszedł do skutku. W sezonie 1995/96 najlepszy w Predazzo okazał się fin Mika Laitinen. Następne zawody Pucharu Świata we Włoszech rozegrano dwa lata później. Tak jak ostatnio, znów najlepszym zawodnikiem był fin, tym razem Jani Soininen. W 1998 w zawodach triumfował Niemiec Martin Schmitt. W sezonie 1999/00 ponownie na Trampolino Dal Ben rozegrano dwa konkursy. W obu zwyciężył Austriak Andreas Widhölzl. Podobnie triumfował Adam Małysz w 2001 roku. Ostatnie do tej pory zawody Pucharu Świata w Predazzo rozegrano w styczniu 2008. Oba konkursy zakończyły się zwycięstwem norweskiego skoczka, Toma Hilde.
Kolejne konkursy Pucharu Świata w Predazzo odbyły się w lutym 2012 roku w ramach próby przed Mistrzostwami Świata. Miesiąc wcześniej na normalnym obiekcie rozegrano zawody pań.

</doc>
<doc id="1476283" url="https://pl.wikipedia.org/wiki?curid=1476283" title="Puchar Świata w skokach narciarskich w Val di Fiemme">
Puchar Świata w skokach narciarskich w Val di Fiemme



</doc>
<doc id="1476287" url="https://pl.wikipedia.org/wiki?curid=1476287" title="Stara panna (powieść)">
Stara panna (powieść)

Stara panna (oryg. fr. "La vieille fille") – powieść Honoriusza Balzaka z cyklu "Komedia ludzka" z 1836. Utwór, poprzez szczegółowy opis środowiska i życia tytułowej starej panny, Róży Cormon, dokonuje opisu życia francuskiej prowincji w I połowie XIX wieku.
Treść.
Jest rok 1816, czterdziestoletnia Róża Cormon poszukuje męża, pragnąc, by podobnie jak ona posiadał dobre mieszczańskie urodzenie oraz niewielki majątek. Bohaterka jest dobrze widziana w kołach towarzyskich Alençon, posiada dwóch adoratorów, z których jednak żaden nie kieruje się prawdziwym uczuciem: starego kawalera du Valois, rojalistę o wykwintnych manierach oraz du Bousquera, byłego spekulanta w epoce rewolucji, który poprzez małżeństwo z kobietą z szanowanej rodziny pragnie polepszyć swoją towarzyską pozycję. Róża Cormon poślubia wreszcie du Bousqiera, lecz małżeństwo, zamiast oczekiwanego szczęścia, przynosi jej jedynie rozczarowanie.
Cechy utworu.
Utwór, oprócz kolejnego w "Komedii ludzkiej" opisu wpływu pieniądza na zachowanie ludzi i demoralizację instytucji małżeństwa (sprowadzonego do rangi specyficznej transakcji), stanowi wnikliwą analizę psychologiczną i społeczną. Autor, wykorzystując częsty w jego powieściach opis środowiska bohatera, przedstawia postać tytułowej starej panny, jej emocje, nadzieje związanych z małżeństwem i przyszłym życiem, jak i stopniową utratę złudzeń w zetknięciu z rzeczywistością. Z kolei opisując dwóch jej adoratorów, kontrastuje ze sobą dwa środowiska: nowej, agresywnej w zdobywaniu wpływów burżuazji wzbogaconej w epoce rewolucyjnej i napoleońskiej oraz starej arystokracji, broniącej swojej społecznej pozycji i usiłującej przynajmniej we własnym gronie zachować przedrewolucyjne zwyczaje i zasady. Wreszcie Balzak analizuje życie francuskiej prowincji, obyczaje miejscowych kół towarzyskich, kontrastując je z pokazanym w innych utworach paryskim „wielkim światem”.

</doc>
<doc id="1476292" url="https://pl.wikipedia.org/wiki?curid=1476292" title="Maceracja kości">
Maceracja kości

Maceracja kości polega na poddaniu kości działaniu bakterii gnilnych, które powodują zniszczenie okostnej, komórek kostnych, a także przylegających do kości chrząstek, więzadeł i mięśni.
Proces maceracji kości zaczyna się po 4-5 latach od momentu zgonu.

</doc>
<doc id="1476294" url="https://pl.wikipedia.org/wiki?curid=1476294" title="Chechło (województwo łódzkie)">
Chechło (województwo łódzkie)



</doc>
<doc id="1476295" url="https://pl.wikipedia.org/wiki?curid=1476295" title="Chechło Pierwsze">
Chechło Pierwsze

Chechło Pierwsze – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość administracyjnie należała do województwa sieradzkiego.
Wieś położona wzdłuż drogi wojewódzkiej nr 482 i linii kolejowej między Pabianicami i Łaskiem. Od północnego wschodu graniczy z Pabianicami, a od zachodu i południa z Chechłem Drugim.
W 2011 roku liczba ludności we wsi Chechło Pierwsze wynosiła 1029. 
Historia.
Nazwa "chechło" w dawnym języku polskim oznaczała mokradła, niskie i mokre tereny. Pierwsze wzmianki o Chechle pochodzą z 1398 roku. Opisano wtedy pola folwarczne wsi Dobroń między Pabianicami a Łaskiem. Wspomniany teren stanowił uposażenie kościoła w Pabianicach oraz Kapituły Krakowskiej. Kanonik krakowski i administrator dóbr pabianickich Jan Dobrzański 11 września 1784 roku wydał dokument o założeniu Kolonii Chechło. Ponieważ był to obszar trudny do zagospodarowania, dlatego z zachodniej Wielkopolski sprowadzono osadników olęderskich. Dlatego też, w początkowym okresie równolegle funkcjonowały nazwy Chechło i Olędry.
Podczas drugiej wojny światowej 7 września 1939 roku 72 pułk piechoty im.płk. Dionizego Czachowskiego Wojska Polskiego toczył pod wsią walki z wojskiem niemieckim. W związku z tym w Chechle Drugim stanął w latach 70. obelisk z tablicą ku pamięci poległych w walce żołnierzy polskich.

</doc>
<doc id="1476296" url="https://pl.wikipedia.org/wiki?curid=1476296" title="Jane Bowles">
Jane Bowles

Jane Bowles, wcześniej Jane Auer (ur. 22 lutego 1917, zm. 4 maja 1973) – amerykańska dramatopisarka i powieściopisarka.
Życiorys.
Urodzona jako jedynaczka w żydowskiej rodzinie w Nowym Jorku, Jane Bowles spędziła dzieciństwo w Woodmere (stan Nowy Jork) na Long Island. Jako nastolatka przebywała w Szwajcarii, gdzie uczęszczała do szkoły z internatem. Do Szwajcarii zabrała ją na leczenie matka, kiedy u młodej Jane wykryto gruźlicę kolana. Jeszcze jako nastolatka wróciła do Nowego Jorku, gdzie zaczęła obracać się w towarzystwie bohemy Greenwich Village i eksperymentować ze swoją tożsamością płciową. Odkryła w sobie skłonności lesbijskie.
Pomimo faktu homoseksualności, w 1938 roku poślubiła pisarza i kompozytora Paula Bowlesa (również geja). Pięć lat później, w 1943 roku, opublikowała swoją pierwszą i jedyną powieść "Dwie poważne damy" („Two serious ladies”). Bowlesowie mieszkali w Nowym Jorku do 1947, kiedy Paul przeprowadził się do Tangeru w Maroku: Jane dołączyła do niego rok później. W Maroku Jane nawiązała intensywny i trudny związek z Marokanką o imieniu Cherifa.
Jane Bowles napisała również sztukę pod tytułem "In the Summer House", która w 1953 została wystawiona na Broadwayu – recenzje były bardzo zróżnicowane. Za to Tennessee Williams, Truman Capote oraz John Ashbery uważali ją za jednego z najlepszych, a zarazem za jednego z najbardziej niedocenianych autorów amerykańskiej fikcji literackiej.
W 1957 roku czterdziestoletnia i uzależniona od alkoholu Bowles dostała udaru, który spowodował afazję i częściową utratę wzroku. Stan jej zdrowia stopniowo się pogarszał pomimo wielokrotnie podejmowanej terapii zarówno w Wielkiej Brytanii, jak i w Stanach Zjednoczonych. W końcu umieszczona została przez męża w 1967 roku w klinice psychiatrycznej w hiszpańskiej Maladze, gdzie zmarła i została pochowana w 1973 roku.
Spuścizna literacka.
Spuścizna literacka Jane Bowles jest bardzo skąpa. Składają się na nią: 
Ponadto pośmiertnie wydano: 

</doc>
<doc id="1476297" url="https://pl.wikipedia.org/wiki?curid=1476297" title="Wrzosowiska">
Wrzosowiska



</doc>
<doc id="1476298" url="https://pl.wikipedia.org/wiki?curid=1476298" title="Walerij Lukin">
Walerij Lukin

Walerij Lukin (ur. 17 grudnia 1966 w Aktobe), radziecki gimnastyk. Czterokrotny medalista olimpijski z Seulu.
Dzieciństwo spędził w Kazachstanie, później zamieszkał w Moskwie. W połowie lat 80. awansował do kadry Związku Radzieckiego. Brał udział w mistrzostwach świata w 1987 (złoto w drużynie) i 1991 (brąz w wieloboju i złoto w drużynie). W 1987 zdominował rywalizację na mistrzostwach Europy, wygrywając m.in. w wieloboju. Rok później zdobył po dwa złote i srebrne krążki olimpijskie.
Po rozpadzie ZSRR startował w barwach Kazachstanu. W 1992 wyjechał do Stanów Zjednoczonych i został trenerem. Jego żoną jest Anna, mistrzyni świata w gimnastyce artystycznej z 1987. Ich córka, Nastia, jest złotą medalistką olimpijską z Pekinu (w barwach USA).

</doc>
<doc id="1476302" url="https://pl.wikipedia.org/wiki?curid=1476302" title="Błędne koło w rozumowaniu">
Błędne koło w rozumowaniu

Błędne koło w rozumowaniu (łac. "circulus in demonstrando") – błąd w rozumowaniu polegający na tym, że przy wyprowadzeniu wniosku "W" oparto się na przesłance "P", a następnie, by uzasadnić przesłankę "P", powołano się na wniosek "W".
Przykładem takiego rozumowania jest dowodzenie, że Juliusz Słowacki był genialnym poetą przez powołanie się na to, że jego utwory są arcydziełami – a następnie uzasadnianie tezy, że utwory Słowackiego są arcydziełami, przez powoływanie się na tezę, że był genialnym poetą.
Na pułapkę błędnego koła (łac. "circulus vitiosus") narażone są szczególnie często rozumowania entymematyczne, to jest takie, w których pominięto którąś z przesłanek. Jako że tak w życiu codziennym, jak i w filozofii i matematyce przeważnie pomija się niektóre przesłanki (wiele rozumowań matematycznych byłoby inaczej bardzo długimi), "circulus vitiosus" jest jednym z częstszych błędów w rozumowaniu.

</doc>
<doc id="1476304" url="https://pl.wikipedia.org/wiki?curid=1476304" title="Cisiec">
Cisiec

Cisiec – wieś w Polsce położona w województwie śląskim, w powiecie żywieckim, w gminie Węgierska Górka.
W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego.
W latach 1954–1961 wieś należała i była siedzibą władz gromady Cisiec, po jej zniesieniu w gromadzie Węgierska Górka. W latach 1975–1998 miejscowość administracyjnie należała do województwa bielskiego.
Cisiec leżący w dolinie rzeki Soły, z siedzibą gminy łączy Trakt Cesarski. Powstał w XVIII w. za panowania cesarza Józefa II, jako najkrótszy szlak komunikacyjny łączący Kraków z Wiedniem. Wzdłuż fragmentu Traktu wiodącego do Ciśca wytyczono dwukilometrową trasę spacerową – biegnie Głównym Szlakiem Beskidzkim im. K. Sosnowskiego (9 przystanków oraz punkt widokowy z panoramą Beskidów).
Nazwa wsi pochodzi od lasku cisowego znajdującego się w miejscu, w którym powstała miejscowość.
Historia.
Miejscowość zasiedlona została ok. XV i XVI wieku przez pasterzy wędrujących z Wołoszczyzny. Pierwszy raz wzmiankowana w 1608 r. W 1675 r. we wsi, według zestawienia pt. "Osada owiec wałaskich w państwie żywieckim na rok 1675" hodowano 373 owce. Za wypas owiec na pastwiskach górskich, polanach i halach mieszkańcy musieli uiszczać specjalną daninę: barany oraz guń z sukna owczego, zamieniane najczęściej na opłatę pieniężną.
W 1776 r. nastąpił podział państwa żywieckiego. Wieś Cisiec wraz z Cięciną i Milówką przeszła z folwarku Węgierskiej Górki pod władzę Franciszka Myszkowskiego z Wielopolskich.
Wiek XVIII przyniósł znaczne zaostrzenie przepisów o ochronie lasów. Dotyczyło to przeważnie szkód wynikających z wycinania drzewostanu skarbowego w celu zdobycia ziemi pod uprawę. Od tego czasu rozpoczyna się nielegalne „wyrabianie” polan, łąk i pastwisk w puszczy, z czym prowadzona była walka aż do chwili uwłaszczenia.
W sierpniu 1836 r. wybuchła epidemia cholery, która trwała do końca grudnia 1836 r. W parafii Milówka, do której należał Cisiec zmarło 300 osób, a w Rajczy 400 osób. Następną epidemią była epidemia kataro-febry, nie było jednak ofiar śmiertelnych.
W 1917 r. w Ciścu wystąpiła posucha, jakiej nie pamiętają najstarsi mieszkańcy wsi. Z powodu braku paszy ludność zbierała liście dla bydła i trzody chlewnej. Bydło oddawano na rzeź. Skóry wyprawiano domowym sposobem i wyrabiano prymitywne obuwie.
W dniu 3 sierpnia 1925 r. nawiedziła Cisiec straszna powódź, a rzeka Soła zerwawszy tamy i mosty zmieniła swoje koryto. Brak mostów na Sole na długi czas utrudnił dzieciom uczęszczanie do szkoły. W dniu 27 czerwca 1930 r. na Małym Ciścu wybuchł groźny pożar. Silny wiatr i długa posucha zwiększyły klęskę żywiołu. Spłonęło 69 budynków.
W 1958 nastąpił katastrofalny wylew Soły. Obfite deszcze zaczęły padać 28 czerwca 1958 r. Soła przybierała już w godzinach porannych. W dniu 29 czerwca ludzie byli świadkami zerwania mostu u Grzegorzków i wylewu wody na drogę w Milówce (w Wierzbinach). W Ciścu wylew Soły nastąpił po południu. W godzinach od 16 do 20 woda gwałtownie przybierała i dochodziła do stodoły Dziedzica. Na drodze przed mostkiem koło Stanisława Drożdża było 1 m wysokości wody. Pola za drogą (zwane ogrodami) zostały zalane tak wysoko, że z wody sterczały tylko wierzchołki palików podtrzymujących drut kolczasty. Na kamieńcu z prawej strony Soły rzeka utworzyła nowe koryto. Na sad u Drożdżów i Husarzy płynął wał wody. Zniszczone zostały drzewa owocowe u Władysława Michalskiego.
Kolejna powódź miała miejsce 1 lipca 1959 o godzinie 9 rano Soła poczęła wzbierać swoje wody tak, że do godz. 12 w południe ich poziom równał się z poziomem drogi.
Sławna na całą Polskę jest historia kościoła parafialnego (parafia św. Maksymiliana Kolbego) wybudowanego w czasie jednej doby w 1972 r. Ówczesne władze nie chciały udzielić pozwolenia na budowę świątyni. Wydały natomiast zgodę na budowę domu dwurodzinnego na działce Władysława Śleziaka. Wiosną 1972 wykonane zostały fundamenty. W czerwcu jednak, gdy stawiano pierwszą ścianę, urzędnicy po donosach o prawdziwym przeznaczeniu obiektu wstrzymali budowę. Rozpoczęły się przesłuchania i naciski by powstrzymać dalsze prace lub zmienić cel użytkowania bądź właściciela. W październiku, gdy władze postawiły ultimatum – albo sprzedaż albo natychmiastowa rozbiórka, mieszkańcy zdecydowali, że zbudują kościół w dobę. Poczynili w tym celu drobiazgowe przygotowania i w niedzielny poranek, 5 listopada 1972 roku, wikary, ks. Władysława Nowobilski, po odprawionej mszy, od prowizorycznego ołtarza wezwał do rozpoczęcia pracy. Mimo próśb i gróźb ze strony funkcjonariuszy nawołujących do przerwania robót, prace szybko postępowały, filmowane przez kamery Służby Bezpieczeństwa. Gdy odcięty został prąd, budowę kontynuowano w świetle samochodowych reflektorów, pochodni i płonących opon. Po 24 godzinach świątynia była gotowa.
Wobec pojawiających się gróźb jej zburzenia świątyni, mieszkańcy przez dwa lata nocami pełnili przy niej dyżury. Legalizacja inwestycji nastąpiła dopiero w 1979 r.
Współczesność.
Obecnie miejscowość Cisiec liczy 3246 mieszkańców. W 1880 roku miejscowość zamieszkiwało 1846 osób. Przed II wojną światową liczba mieszkańców wynosiła 2907. Po wojnie liczba ta zmalała do 2689 osób.
Zabudowa Ciśca skupia się przede wszystkim wzdłuż dwóch równoległych dróg, biegnących po obu stronach Soły. Od tychże dróg odchodzą niekiedy krótkie uliczki, prowadzące do dalej położonych posesji. Wyjątek stanowi droga „na Cisieckie” (długa na ok. 2 km), odchodząca od drogi głównej i biegnąca wzdłuż lewego brzegu Żabniczanki.
Zabytki.
Na terenie miejscowości znajdują się dwie zabytkowe kapliczki:

</doc>
<doc id="1476308" url="https://pl.wikipedia.org/wiki?curid=1476308" title="Pat Bonner">
Pat Bonner

Patrick („Pat”, „Packie”) Joseph Bonner (ur. 24 maja 1960 w Cloughglass) – irlandzki piłkarz grający na pozycji bramkarza.
Kariera klubowa.
Bonner wychował się w amatorskim irlandzkim klubie Keadue Rovers. Następnie w 1975 roku trafił do angielskiego Leicester City. Do 1978 roku występował tam w drużynie młodzieżowej. Wtedy też po występach FA Youth Cup odszedł do szkockiego Celtiku. 14 maja tamtego roku podpisał profesjonalny kontrakt z klubem z Glasgow będąc tym samym ostatnim nabytkiem menedżera Jocka Steina. W pierwszym zespole Celtiku Irlandczyk zadebiutował 17 marca 1979 roku w wygranym 2:1 domowym spotkaniu z Motherwell F.C. Przez pierwsze dwa sezony Packie pełnił rolę rezerwowego i miał mały udział w wywalczeniu mistrzostwa Szkocji w 1979 roku i Pucharu Szkocji w 1980. W wyjściowym składzie „The Bhoys” Pat zaczął grać w sezonie 1980/1981, gdy menedżerem klubu był Billy McNeill. Od tego czasu miał pewne miejsce w drużynie Celtiku. W 1981 i 1982 roku dwukrotnie z rzędu został mistrzem Szkocji wywalczając swoje odpowiednio drugie i trzecie mistrzostwo kraju. W 1983 roku zdobył Puchar Ligi Szkockiej, a po kolejne mistrzostwa kraju sięgnął w 1986 oraz w 1988 roku. Od tego czasu dziewięciokrotnie z rzędu mistrzem zostawał odwieczny rywal Celtiku, Rangers F.C. W 1995 roku za menedżerskiej kadencji Tommy’ego Burnsa Bonner osiągnął swój ostatni sukces - zdobył Puchar Szkocji (wygrał go także w latach 1985, 1988 i 1989). Wtedy też Pat odszedł z zespołu, dla którego rozegrał 642 mecze, w tym 483 w lidze szkockiej. Jego miejsce w Celtiku zajął Gordon Marshall.
W 1995 roku Bonner został bramkarzem zespołu Kilmarnock F.C. Nie zdołał jednak wywalczyć miejsca w podstawowej jedenastce i przez trzy sezony był tylko rezerwowym dla Czarnogórca Dragoje Lekovicia, a także przybyłego w 1997 roku z Celtiku, Marshalla. W sezonie 1998/1999 był bramkarzem grającego w Division Two, Reading F.C. Karierę zakończył po tamtym sezonie i liczył sobie wówczas 39 lat.
Kariera reprezentacyjna.
W reprezentacji Irlandii Bonner zadebiutował 23 maja 1981 roku w przegranym 0:3 towarzyskim spotkaniu z Polską. W 1988 roku Jack Charlton powołał go do kadry na Euro 88. Tam był podstawowym bramkarzem i wystąpił w trzech meczach grupowych: z Anglią (1:0 i gol w 6. minucie), z ZSRR (1:1) i z Holandią (0:1).
W 1990 roku Bonner po raz pierwszy wystąpił w turnieju o mistrzostwo świata. Na boiskach Włoch zagrał w pięciu spotkaniach: grupowych z Anglią (1:1), z Egiptem (0:0) i Holandią (1:1), a także w 1/8 finału z Rumunią (0:0, karne 5:4 - obronił decydujący strzał Daniela Timofte) i ćwierćfinale z Włochami (0:1). Swój ostatni mundial Patrick zaliczył w 1994 w USA. Tam zagrał czterokrotnie: z Włochami (1:0 i gol w 12. minucie), z Meksykiem (1:2), z Norwegią (0:0) oraz w 1/8 finału z Holandią (0:2). W 1996 roku zakończył reprezentacyjną karierę. W drużynie narodowej wystąpił 80 razy.

</doc>
<doc id="1476309" url="https://pl.wikipedia.org/wiki?curid=1476309" title="Kobieta porzucona">
Kobieta porzucona

Kobieta porzucona (oryg. fr. "La Femme abandonnée") – opowiadanie Honoriusza Balzaka z cyklu "Komedia ludzka", opublikowana po raz pierwszy w dzienniku "Revue de Paris" w 1832. Stanowi część "Scen z życia prywatnego". Balzak dedykował ją Laurze Junot d’Abrantès, od której zresztą usłyszał prawdziwą historię, na której oparł akcję dzieła.
Okoliczności powstania utworu.
Utwór ukazał się w "Revue de Paris" we wrześniu 1832 roku, a po raz pierwszy w formie książkowej został wydany w drugim tomie "Scen z życia prowincjonalnego" w szóstym tomie "Studiów obyczajowych XIX wieku" w grudniu 1833 u Mme Béchet. Po raz drugi został wydany w listopadzie 1839 roku u Charpentiera, po raz trzeci w 1842 u Furne’a. Balzac dodał w tym wydaniu dopisek: "Angoulême, wrzesień 1832". Opowiadanie zostało dedykowane Księżnej d’Abrantès.
Treść.
Akcja utworu ma miejsce bezpośrednio po zakończeniu wydarzeń "Ojca Goriota". Wicehrabina Klara de Beauséant, porzucona przez portugalskiego markiza d’Ajuda-Pinto, wyjeżdża do swojego zamku w Normandii, całkowicie wyłączając się z życia towarzyskiego. Na zachowanie incognito nie pozwala jej jednak dawna sława wielkiej damy paryskiej, prowadzącej jeden z najwykwintniejszych salonów stolicy. Jej izolacja staje się jedynie przyczyną plotek. Szczególnie młody hrabia Gaston de Nueil jest zafascynowany tajemniczą arystokratką. Wicehrabina, choć jest pod wrażeniem młodego człowieka po pierwszym spotkaniu, ucieka przed nim do Szwajcarii i ukrywa swoje uczucia. Nie umie jednak odmówić, gdy młodzieniec odnajduje ją również za granicą. Ich romans trwa dziewięć lat. Rodzina de Nueila ma jednak wobec niego inne plany: zakończenie skandalizującego romansu ze starszą od niego paryżanką i ślub z brzydką, lecz bogatą Stéphanie de La Rodière, której młodzieniec nie zna i nie kocha. Pani de Beauséant wskazuje Gastonowi poważną różnicę wieku między nią a nim oraz zatroskanie jego przyszłością w nadziei na to, że wzruszony Gaston oprze się woli rodziny. Młodzieniec wybiera jednak fortunę i karierę, a swoją kochankę informuje o tym listownie. Wicehrabina po raz drugi w życiu przeżywa dramat porzucenia, tymczasem Gaston popełnia samobójstwo, zrozumiawszy swój błąd.
Cechy utworu.
"Kobieta porzucona" stanowi jedno z ważniejszych w "Komedii ludzkiej" studium psychologii kobiecej. W odróżnieniu jednak od bohaterki "Księżnej de Langeais" czy "Pułkownika Chaberta" Klara de Beauseant zostaje zaprezentowana jako osoba zdolna do miłości, opierająca się destrukcyjnemu wpływowi paryskiego amoralizmu, zachowująca większość obowiązujących w wielkim świecie zasad, lecz pragnąca w głębi serca zmiany i oparcia się na innych wartościach. Podobnie jednak jak w "Ojcu Goriot", jej postawa ponosi klęskę w zestawieniu z typowym dla epoki dążeniem do wzbogacenia się i postrzegania związków międzyludzkich jako kolejnej ku temu okazji. W ten sposób, co jest zabiegiem typowym dla "Komedii ludzkiej", opisy prywatnych historii bohaterów stają się pretekstem do wyciągania uniwersalnych wniosków na temat społeczeństwa i panujących w nim zasad.

</doc>
<doc id="1476310" url="https://pl.wikipedia.org/wiki?curid=1476310" title="Nagroda im. Jana Cybisa">
Nagroda im. Jana Cybisa

Nagroda im. Jana Cybisa – wyróżnienie przyznawane artystom malarzom za całokształt twórczości przez Okręg Warszawski Związku Polskich Artystów Plastyków (ZPAP). Nagroda została ustanowiona w 1973 na cześć Jana Cybisa, który zapoczątkował działalność ZPAP po II wojnie światowej.
Nagroda w latach 80..
W latach 1982–1988, z powodu rozwiązania ZPAP, nagroda była przyznawana przez niezależne Stowarzyszenie Historyków Sztuki. W latach 1985–1988 prorządowy Związek Polskich Artystów Malarzy i Grafików (ZPAMiG) przyznawał konkurencyjną nagrodę im. Jana Cybisa za wybitne osiągnięcia malarskie oraz twórczą aktywność społeczną. Otrzymali ją wtedy: Eugeniusz Geno Małkowski w 1985, Leon Michalski w 1986 Maria Wollenberg-Kluza w 1987 Kazimierz Ostrowski w 1988. Od 1989 nagroda jest przyznawana ponownie przez ZPAP.

</doc>
<doc id="1476312" url="https://pl.wikipedia.org/wiki?curid=1476312" title="Sanktuarium Maryjne Matki Bożej Różanostockiej Wspomożycielki">
Sanktuarium Maryjne Matki Bożej Różanostockiej Wspomożycielki



</doc>
<doc id="1476315" url="https://pl.wikipedia.org/wiki?curid=1476315" title="Cracking zamkniętego oprogramowania">
Cracking zamkniętego oprogramowania



</doc>
<doc id="1476316" url="https://pl.wikipedia.org/wiki?curid=1476316" title="Cracking">
Cracking

Cracking – dziedzina informatyki zajmująca się łamaniem zabezpieczeń oprogramowania, a także sam proces łamania danego zabezpieczenia. Pojęcie cracking odnosi się do zbioru działań polegających na analizie i zmianie działania funkcji programu w szczególności związanych z jego zabezpieczeniami w celu ich ominięcia bez korzystania z kodu źródłowego programu. Fundamentem crackingu jest tak zwana inżynieria wsteczna polegająca na tłumaczeniu skompilowanego programu z powrotem na język programowania najczęściej niższego poziomu. Słowo cracking wywodzi się od angielskiego czasownika "crack" („łamać”). Cracking dokonywany jest najczęściej z naruszeniem praw autorskich, a tym samym nielegalnie (wyjątkiem od tej reguły jest łamanie crackme). Termin cracking zaczął być używany w odniesieniu do łamania zabezpieczeń oprogramowania w latach 80. XX w. (zobacz: crack, cracker). Czasami można również spotkać się z użyciem pojęcia cracking sieciowy jako alternatywa dla terminu hacking w odniesieniu do łamania zabezpieczeń komputerów w sieciach komputerowych. Łamanie oraz rozpowszechnianie zmodyfikowanego przez crackerów oprogramowania poza nielicznymi wyjątkami (crackme) jest obecnie nielegalne i karane w większości krajów na świecie.
Cracking oprogramowania.
Historia łamania zabezpieczeń oprogramowania sięga lat 80. XX w. i komputerów Atari oraz Commodore. Już wtedy producenci oprogramowania zaczęli stosować zabezpieczenia przed nielegalnym kopiowaniem oprogramowania. Wraz z wprowadzeniem zabezpieczeń do oprogramowania pojawiły się też osoby, które zaczęły te zabezpieczenia analizować i łamać. Z czasem osoby te zaczęły tworzyć grupy, które wspólnie zajmowały się łamaniem zabezpieczeń w oprogramowaniu rywalizując między sobą.
Łamanie zabezpieczeń oprogramowania opiera się na inżynierii wstecznej. Kod programu poddawany jest dezasemblacji, a następnie analizowany przez crackera w celu usunięcia zabezpieczenia z wykorzystaniem deasemblerów takich jak IDA czy W32Dasm, bądź też analizowany bezpośrednio w trakcie działania programu z wykorzystaniem debuggerów takich jak SoftICE lub OllyDbg. Działania te wymagają dobrej znajomości asemblera oraz wykorzystywanych przez oprogramowanie funkcji API. Czasami możliwe jest również wykorzystanie dekompilatora w celu przekształcenia skompilowanego programu na język programowania wyższego poziomu np. gdy program został napisany w języku Java. Do najczęściej łamanych typów zabezpieczeń oprogramowania zalicza się ograniczenia czasowe lub funkcjonalne (wersje trial oprogramowania), pliki z kluczem, sprawdzanie obecności oryginalnej płyty CD lub klucza sprzętowego, klucze licencyjne wprowadzane w aplikacji oraz tzw. nag screeny, czyli okienka nakłaniające do kupna pełnej wersji programu. Producenci komercyjnego oprogramowania stosują wiele technik zabezpieczających je przed nieuprawnionym użyciem, a tym samym zabezpieczających należny im dochód ze sprzedaży. W celu utrudnienia złamania zabezpieczeń oprogramowania stosuje się m.in. obfuskację kodu, szyfrowanie danych, kod samomodyfikujący, wykrywanie modyfikacji kodu programu, fałszywe funkcje zabezpieczające, a także wykrywanie obecności popularnych narzędzi stosowanych przez crackerów. Ominięcie lub likwidacja tych zabezpieczeń jest dla crackerów okazją wykazania swoich umiejętności oraz udowodnienia słabości zabezpieczeń. Cracker oraz osoby korzystające z rezultatów jego pracy mają też możliwość używania programu nielegalnie lub w sposób niedozwolony przez producenta.
Po złamaniu zabezpieczenia crackerzy często piszą programy, które automatycznie usuwają zabezpieczenie z danego programu (tzw. cracki). Najczęściej crack ma formę tzw. patcha, czyli niewielkich rozmiarów programu, który podmienia niektóre bajty w oryginalnym pliku wykonywalnym usuwając z niego zabezpieczenie. Czasami można spotkać również cracki w formie tzw. loadera, który nie zmienia oryginalnego pliku wykonywalnego, lecz modyfikuje pamięć programu po jego uruchomieniu. Takie rozwiązanie może być zastosowane w przypadku gdy oryginalny plik binarny jest skompresowany za pomocą kompresora do plików wykonywalnych np. UPX. Programów napisanych przez crackerów używają czasem również legalni użytkownicy, by pozbyć się uciążliwych zachowań programu, szczególnie takich jak np. wymaganie oryginalnych nośników danych, kluczy sprzętowych, oglądania reklam lub rejestracji w Internecie. Jest to często problem dla użytkownika, który np. wolałby mieć możliwość korzystania z programu bez płyty CD, wykonania kopii zapasowej programu, nieujawniania własnych personaliów lub zmienił komputer i teraz ma inną konfigurację uznawaną za niepoprawną przez oprogramowanie, które poprzednio legalnie zarejestrował (w wielu nowych komputerach brak np. stacji dyskietek).
Cracking dotyczy zazwyczaj płatnego, zamkniętego oprogramowania lub pisanych hobbistycznie tzw. crackme, czyli programów od crackera dla crackera zawierających zwykle samo zabezpieczenie bez żadnych innych funkcjonalności. W przypadku wolnego oprogramowania żadne zabezpieczenia zazwyczaj nie występują, gdyż użytkownik dysponuje pełnym dostępem do kodu źródłowego wykorzystywanego oprogramowania i może je sam swobodnie modyfikować. Wolne oprogramowanie zwykle nie posiada niepożądanych funkcji wymienionych powyżej, w związku z czym nie jest przedmiotem zainteresowania crackerów.
Program usuwający zabezpieczenia, czyli crack może być umieszczony w Internecie, BBS-ie lub na nośniku obok programu. Innym rozwiązaniem jest stworzenie generatora kluczy licencyjnych, czyli keygena. Czasem rozpowszechnianemu crackowi bądź keygenowi towarzyszy wstawka artystyczna tzw. cracktro lub w przypadku gier trainer. Często dołączany jest również plik tekstowy z rozszerzeniem NFO zawierający ASCII-Art grupy crackerskiej, która złamała dane zabezpieczenie, date wydania cracka bądź inne informacje o danej grupie crackerskiej.
Cracking sieciowy.
Cracking sieciowy, inaczej hacking, odnosi się do łamania zabezpieczeń serwerów. W przypadku łamania takich zabezpieczeń cracker (w tym kontekście częściej nazywany hakerem) musi znaleźć lukę w zabezpieczeniach i albo wykorzystać ją wpisując ręcznie polecenia, albo stworzyć exploit – mały program, który wykorzysta lukę do przejęcia kontroli nad maszyną, lub zmusi ją do wykonania żądanej przez nas operacji.
Cele łamania zabezpieczeń mogą być bardzo różne. Wcale nierzadkim może być chęć zabezpieczenia własnych serwerów i naprawianie własnych programów – wykryte błędy szybko można naprawić i opublikować razem z pełnym opisem (ang. "full disclosure"). Wykrycie i poprawa własnego błędu wpływa pozytywnie na reputację firmy. Znacznie gorzej jest w sytuacji, gdy błąd/lukę wykryje ktoś obcy, bowiem wtedy może zostać ona wykorzystana przeciwko użytkownikom tego oprogramowania. Pierwotnie celem ataków było wyłącznie zaszkodzenie właścicielom i użytkownikom serwera oraz działania propagandowe przeciwko nim – dotyczy to zwłaszcza łamania stron WWW. Każda firma lub organizacja, która zyska sobie wystarczająco złą opinię (np. RIAA, SCO czy Microsoft) musi liczyć się z tym, że stanie się potencjalnym celem ataków. Cracker, po włamaniu się do systemu, może ukrywać swoją obecność i zostawić sobie możliwość powrotu, tzw. backdoor, w celu późniejszego wykorzystania. Niektóre osoby łamią zabezpieczenia serwerów dla zysku, np. wykorzystując zdobyte w ten sposób dane do szantażowania ofiary lub też sprzedając je konkurencji.
Aspekt prawny crackingu.
Za łamanie zabezpieczeń, oprócz np. kary umownej za naruszenie postanowień umowy lub odpowiedzialności za wyrządzoną szkodę polski Kodeks karny i Ustawa o prawie autorskim i prawach pokrewnych przewidują sankcje karne:
Ustawa z dnia 4 lutego 1994 r. o prawie autorskim i prawach pokrewnych
Art. 1181
Art. 121
Art. 269b ustawy z dnia 6 czerwca 1997 – Kodeks karny
§ 1. Kto wytwarza, pozyskuje, zbywa lub udostępnia innym osobom urządzenia lub programy komputerowe przystosowane do popełnienia przestępstwa określonego w art. 165 § 1 pkt 4, art. 267 § 3, art. 268a § 1 albo § 2 w związku z § 1, art. 269 § 1 lub 2 albo art. 269a, a także hasła komputerowe, kody dostępu lub inne dane umożliwiające nieuprawniony dostęp do informacji przechowywanych w systemie informatycznym, systemie teleinformatycznym lub sieci teleinformatycznej, podlega karze pozbawienia wolności od 3 miesięcy do lat 5.
§ 1a. Nie popełnia przestępstwa określonego w § 1, kto działa wyłącznie w celu zabezpieczenia systemu informatycznego, systemu teleinformatycznego lub sieci teleinformatycznej przed popełnieniem przestępstwa wymienionego w tym przepisie albo opracowania metody takiego zabezpieczenia.
§ 2. W razie skazania sprawcy za przestępstwo określone w § 1, sąd orzeka przepadek określonych w nim przedmiotów, a może orzec ich przepadek, jeżeli nie stanowiły własności sprawcy.

</doc>
<doc id="1476317" url="https://pl.wikipedia.org/wiki?curid=1476317" title="Władimir Artiomow">
Władimir Artiomow

Władimir Nikołajewicz Artiomow ("Владимир Николаевич Артёмов", ur. 7 grudnia 1964 we Włodzimierzu nad Klaźmą), radziecki gimnastyk. Pięciokrotny medalista olimpijski z Seulu.
Należał do grona najwybitniejszych gimnastyków lat 80. i zdominował rywalizację podczas igrzysk w Seulu. Zdobył cztery złote medale, zwyciężając m.in. w wieloboju. Kilkanaście razy stawał na podium mistrzostw świata (6 razy złoto w latach 1983-1989). W 1990 wyjechał do Stanów Zjednoczonych.

</doc>
<doc id="1476320" url="https://pl.wikipedia.org/wiki?curid=1476320" title="Czarnieccy herbu Łodzia">
Czarnieccy herbu Łodzia

Czarnieccy (Czarneccy) herbu Łodzia – polski ród szlachecki wywodzący się ze wsi Czarnca w Małopolsce.
Historia.
Początki rodu sięgają XIV wieku. Pierwszym znanym przedstawicielem rodu był Hieronim który pozostawił po sobie dziedzica, również noszącego imię Hieronim. Hieronim II żył na przełomie XV i XVI wieku i miał syna o imieniu Feliks. Wnukiem Feliksa był Krzysztof (ok. 1564-1636). To jego syn Stefan (1599-1665), ze względu na zasługi w obronie ojczyzny okazał się najsłynniejszym przedstawicielem całego rodu. Wspomina się o nim w treści hymnu narodowego. Stefan Czarniecki był w 1665 r. hetmanem polnym koronnym, wojewodą kijowskim od 1664, wojewodą ruskim od 1657, regimentarzem od 1656, kasztelanem kijowskim od 1652, starostą tykocińskim od 1659.

</doc>
<doc id="1476321" url="https://pl.wikipedia.org/wiki?curid=1476321" title="Humajun">
Humajun

Nasir ad-Din Humajun (ur. 6 marca 1508 w Kabulu, zm. 27 stycznia 1556 w Delhi) – władca z dynastii Wielkich Mogołów.
Po przejęciu władzy po ojcu Baburze, który zmarł w 1530 r., Humajun toczył ciężkie walki. Następnie w 1539 r. został zdetronizowany przez swojego oponenta Szer Szacha (założyciel dynastii Sur), który w 1540 r. zajął Delhi i rządził nimi pięć lat. Dziesięć lat po śmierci Szer Szacha, przy pomocy perskiej, Humajun odzyskał tron w Delhi (1555). W roku następnym zmarł. Przyczyną zgonu był upadek ze schodów w starej bibliotece, który przydarzył mu się podczas gwałtownego uklęknięcia na nich tuż po tym, jak usłyszał wezwanie na modlitwę. Tron przeszedł na jego trzynastoletniego syna Akbara.

</doc>
<doc id="1476322" url="https://pl.wikipedia.org/wiki?curid=1476322" title="What’s Love? Tour">
What’s Love? Tour

What’s Love? Tour – czwarta trasa koncertowa amerykańskiej wokalistki Tiny Turner. Ze względu na zestaw utworów, choreografię i wystrój sceny uważana za kontynuację trasy Foreign Affair Tour w Ameryce Północnej. Na trwającą od 6 czerwca 1993 do 22 września 1993 roku trasę składało się 69 koncertów (63 w Ameryce Północnej i 6 w Europie). Nagrany został koncert w San Bernardino, dostępny na VHS pod tytułem „What’s Love? Live”.

</doc>
<doc id="1476324" url="https://pl.wikipedia.org/wiki?curid=1476324" title="Dmitrij Biłozierczew">
Dmitrij Biłozierczew

Dmitrij Władimirowicz Biłozierczew (ros. Дмитрий Владимирович Билозерчев, ur. 22 grudnia 1966 w Moskwie) – radziecki gimnastyk. Czterokrotny medalista olimpijski z Seulu. Jest nazywany "Dimą".
Należał do grona najwybitniejszych gimnastyków lat 80. Zdobył dwanaście medali na mistrzostwach świata, w tym osiem złotych. Dwa razy zwyciężał w wieloboju (1983 i 1987). W 1985 roku uległ wypadkowi samochodowemu, łamiąc nogę, przez co musiał opuścić mistrzostwa świata w Montrealu. Był także dziesięciokrotnym mistrzem Europy, w tym w wieloboju. Na IO 88 zajął trzecie miejsce w wieloboju. Triumfował w drużynie oraz na koniu z łękami i kółkach.
W 2003 został uhonorowany miejscem w Galerii Sławy Gimnastyki.
Linki zewnętrzne.
 

</doc>
<doc id="1476326" url="https://pl.wikipedia.org/wiki?curid=1476326" title="Robert Kolasa">
Robert Kolasa

Robert Dominik Kolasa (ur. 11 października 1972 w Bytomiu) – polski piłkarz, grający na pozycji obrońcy.
Kolasa jest wychowankiem Polonii Bytom. W roku 1991 przeniósł się do Ruchu Radzionków, w którym występował jeden sezon. Następnie przez dwa lata grał w Piotrcovii Piotrków Trybunalski, z której przeniósł się na kilka lat do Górnika Konin (później występującego pod nazwą Aluminium). W roku 1998 przeszedł do Górnika Zabrze, gdzie przez pięć sezonów był podstawowym zawodnikiem – w pierwszej lidze w barwach Górnika rozegrał 121 spotkań, w których strzelił 4 bramki. Jesienią 2003 roku podpisał z Cracovią, ale wkrótce potem odniósł groźną kontuzję, a w jego miejsce klub sprowadził doświadczonego Kazimierza Węgrzyna, przez co Kolasa był jedynie rezerwowym. We wrześniu 2004 roku Kolasa przeniósł się do Jagiellonii Białystok. W styczniu 2007 roku klub ten rozwiązał z nim kontrakt. W lutym tego samego roku Kolasa trafił do czwartoligowego klubu Przyszłość Rogów, który opuścił latem tego samego roku. W sezonie 2010/2011 był zawodnikiem ŁKS Łagiewniki, który występował na poziomie klasy A. Był również trenerem tego zespołu.

</doc>
<doc id="1476330" url="https://pl.wikipedia.org/wiki?curid=1476330" title="Campanula bononiensis">
Campanula bononiensis



</doc>
<doc id="1476332" url="https://pl.wikipedia.org/wiki?curid=1476332" title="Siergiej Charkow">
Siergiej Charkow

Siergiej Charkow ("Сергей Владимирович Харьков", ur. 17 listopada 1970 w Moskwie), rosyjski gimnastyk. Trzykrotny złoty medalista olimpijski.
Jako nastolatek awansował do kadry Związku Radzieckiego i brał udział w IO 88. Miał wówczas siedemnaście lat i wspólnie z kolegami triumfował w drużynie, a indywidualnie nie miał sobie równych w ćwiczeniach wolnych. Trzecie złoto wywalczył osiem lat później, ponownie w drużynie, ale już w barwach Rosji. W 1993 zdobył srebro mistrzostw świata w wieloboju oraz złoto w ćwiczeniach na drążku.

</doc>
<doc id="1476334" url="https://pl.wikipedia.org/wiki?curid=1476334" title="Riddarholmskyrka">
Riddarholmskyrka



</doc>
<doc id="1476335" url="https://pl.wikipedia.org/wiki?curid=1476335" title="Carl Wenig">
Carl Wenig

Carl Wenig, ros. "Карл Богданович Вениг" (ur. 14 lutego/26 lutego 1830 w Rewlu (obecnie Tallinn), zm. 24 stycznia/6 lutego 1908 w Sankt Petersburgu) – rosyjski malarz akademicki, pedagog. Był synem nauczyciela muzyki, organisty i skrzypka luterańskiego zboru św. Mikołaja w Rewlu Gottlieba Friedricha Weniga i Agaty Emilii Fabergé – ciotki jubilera Karola Fabergé. Starszy brat malarza Johanna Gottlieba Weniga (Богда́н Богда́нович Ве́ниг, 1837-1872) 
Uczył się w Cesarskiej Akademii Sztuk Pięknych w Sankt Petersburgu pod kierunkiem Fiodora Bruni. W 1853 został wyróżniony złotym medalem za obraz "Estera przed Kserksesem" ("Эсфирь перед Артаксерксом"), dało mu to prawo do studiowania za granicą. Wenig osiedlił się w Rzymie i studiował malarstwo włoskiego renesansu. Obraz "Anioły zwiastują zagładę miasta Sodomy" (1862) przyniósł mu nominację na profesora Akademii. Obowiązki profesora w petersburskiej Akademii pełnił do roku 1894. Malował sceny rodzajowe i portrety, poruszał tematykę historyczną, biblijną i mitologiczną. Najbardziej znane jego prace to: "Narodziny Bogurodzicy", "Ukrzyżowanie", "Iwan Groźny i jego mamka-karmicielka", "Rosyjska dziewczyna" i "Wniebowzięcie".
W latach siedemdziesiątych XIX wieku uczestniczył w stworzeniu polichromii cerkwi Chrystusa Zbawiciela w Moskwie.

</doc>
<doc id="1476336" url="https://pl.wikipedia.org/wiki?curid=1476336" title="Genrikas Zimanas">
Genrikas Zimanas

Genrikas Zimanas (ur. 1910, zm. 1985) – litewski działacz komunistyczny, dziennikarz i filozof, w latach 1940–1970 redaktor naczelny dziennika „Tiesa”.
Życiorys.
Urodził się w rodzinie żydowskich właścicieli ziemskich. W 1932 roku ukończył studia na Wydziale Biologii Uniwersytetu Witolda Wielkiego, po czym pracował w żydowskich instytucjach oświatowych na terenie Litwy, pisywał również do żydowskiej prasy. W 1934 roku przyłączył się do nielegalnej Komunistycznej Partii Litwy. Po zajęciu Litwy przez ZSRR w 1940 roku został redaktorem naczelnym dziennika „Tiesa” – litewskojęzycznego odpowiednika „Prawdy”. W latach II wojny światowej brał aktywny udział w ruchu partyzanckim na Wileńszczyźnie, ciążą na nim zarzuty Instytutu Pamięci Narodowej o zbrodnię dokonaną na Polakach w Koniuchach.
Po 1945 roku powrócił do pracy dziennikarskiej – do 1970 roku kierował „Tiesą”, a później również czasopismem „Kommunist”. W swoich licznych publikacjach zajmował się problemami ideologii, kultury i tożsamości żydowskiej, był m.in. gorącym przeciwnikiem syjonizmu.
Odznaczony Orderem Virtuti Militari.

</doc>
<doc id="1476337" url="https://pl.wikipedia.org/wiki?curid=1476337" title="DLA-3C286">
DLA-3C286

DLA-3C286 – młoda galaktyka o bardzo silnym polu magnetycznym.
Galaktyka znajduje się około 6,4 miliardów lat świetlnych od Ziemi i ma około 4 miliardy lat, jej pole magnetyczne zostało zmierzone w 2008 przy pomocy radioteleskopu Green Bank. Naukowcy odkryli, że jest ono ok. 10 razy silniejsze od pola magnetycznego galaktyki, w której znajduje się Ziemia (Droga Mleczna) i rozciąga się aż na 600 lat świetlnych.
Według obecnie panujących teorii pole magnetyczne galaktyki powstaje na zasadzie tzw. efektu dynama – buduje się ono początkowo wokół cząsteczek wyrzuconych w kosmos w wyniku wybuchów supernowych, w ciągu miliardów lat, w wyniku ruchu obrotowego galaktyk, cząsteczki te zaczynają działać jak dynamo wzmacniając i ukierunkowując pole magnetyczne galaktyki.
Silne i rozległe pole magnetyczne galaktyki tak młodej jak DLA-3C286 sugeruje jednak inny, niewyjaśniony jeszcze model powstawania tych pól.

</doc>
<doc id="1476338" url="https://pl.wikipedia.org/wiki?curid=1476338" title="Ogólnopolska Wystawa Młodej Plastyki „Przeciw wojnie – przeciw faszyzmowi”">
Ogólnopolska Wystawa Młodej Plastyki „Przeciw wojnie – przeciw faszyzmowi”

Ogólnopolska Wystawa Młodej Plastyki „Przeciw wojnie – przeciw faszyzmowi”, zwana też Arsenałem – ekspozycja zorganizowana i otworzona 21 lipca 1955 w warszawskim Arsenale stanowiąca przełomowe wydarzenie dla polskiej sztuki po II wojnie światowej. 
Opis.
Wystawa początkowo nazwana „Wystawą festiwalową" odbyła się w ramach V Światowego Festiwalu Młodzieży i Studentów. Była otwarta od lipca do września i obejmowała takie dziedziny sztuki jak malarstwo, rzeźba i grafika. Zaprezentowano łącznie 486 prac 244 artystów. Inicjatorami wydarzenia byli Jan Dziędziora, Jacek Sienicki, Janina Jasińska i Marek Oberländer.Po kilku dniach do grupy dołączyli Elżbieta Grabska i Aleksander Wallis.
Największym osiągnięciem wystawy było jawne i niezależne wystąpienie przeciwko stylistyce socrealizmu i koloryzmu. Zaprezentowane zostały m.in. ekspresyjne prace o tematyce wojennej. Artyści sięgali po deformacje, uproszczenia, silne kontrasty barw i żywą fakturę. Spotkało się to z krytyką kolorystów, którzy zarzucali młodym twórcom prymitywizm. Artur Nacht-Samborski miał skomentować ekspozycję słowami: "świetna wystawa złych obrazów". 
Badacze polskiej sztuki awangardowej tamtych czasów, jak Maryla Sitkowska, Jolanta Chrzanowska-Pieńkos i Andrzej Pieńkos, zwrócili uwagę na szczególny rodzaj postawy twórczej u osób uczestniczących w Arsenale, mającej polegać na stawianiu etyki ponad zagadnieniami formalnymi dzieła sztuki.
Wśród eksponowanych dzieł wyróżniały się m.in. wystawione pośmiertnie i nagrodzone przez jury prace Waldemara Cwenarskiego. W wystawie wzięło udział wielu twórców będących potem wybitnymi artystami, jak chociażby: Andrzej Wróblewski, Witold Damasiewicz, Stefan Gierowski, Hilary Krzysztofiak, Jan Lebenstein, Jan Lenica, Jan Tarasin, Franciszek Starowieyski, Jerzy Tchórzewski, Alina Szapocznikow, Mikołaj Wołkowycki, Barbara Jonscher, Rajmund Ziemski, Maria Pinińska-Bereś, Jacek Sempoliński.
W 1977 zaczęła powstawać kolekcja muzealna poświęcona artystom uczestniczącym w wystawie. Galeria "Krąg Arsenału" została otwarta w 1989 w ówczesnym Muzeum Okręgowym (obecnie Muzeum Lubuskim) w Gorzowie Wielkopolskim. 
W 2019 w Gorzowie Wlkp. została powołana do życia Fundacja "ARSENAŁ 55" nawiązująca do legendarnej wystawy. Fundatorami był Wojciech Luterek, który był bliskim przyjacielem czterech inicjatorów wystawy oraz Muzeum Lubuskie w Gorzowie Wlkp.. http://www.arsenal55.pl

</doc>
<doc id="1476344" url="https://pl.wikipedia.org/wiki?curid=1476344" title="Pałac Wrangla">
Pałac Wrangla

Pałac Wranglera (szw. "Wrangelska Palatset") - pałac w Sztokholmie na Riddarholmen oddany do użytku w 1670 roku.
Z umocnień, których wykonanie zlecił Gustaw I Waza ok. 1530 roku, pozostały tylko dwa fragmenty: wieża jarla Biegera i najbardziej na południe wysunięta wieża w budynku, który stała się później pałacem Wrangla. Sam pałac powstał jako rezydencja szlachcica Larsa Sparre w latach 1652-1670. Kilka dekad później poddano go gruntownej przebudowie. Był on wówczas własnością hrabiego Carla Gustafa Wrangla, który zatrudnił jako architekta Nicodemusa Tessina Starszego. W efekcie powstał największy pałac w Sztokholmie znajdujący się w rękach prywatnych.
W 1697 pałac stał się królewską rezydencją ponieważ cała rodzina królewska przeniosła się na Riddarholmen po pożarze twierdzy Tre Kronor. Pałac zyskał wtedy miano "Królewskiego Domu". W 1697 zaprzysiężony w nim na króla został Karol XII. W 1746, na trzy lata przed przenosinami do nowego Pałacu Królewskiego, w pałacu urodził się Gustaw III. W podziemiach budynku zatrzymywano także podczas procesu zabójcę Gustawa III.
Budynek zajmuje obecnie Sąd Apelacyjny.

</doc>
<doc id="1476347" url="https://pl.wikipedia.org/wiki?curid=1476347" title="Wrangelska Palatset">
Wrangelska Palatset



</doc>
<doc id="1476348" url="https://pl.wikipedia.org/wiki?curid=1476348" title="Pies górski z Estrela">
Pies górski z Estrela

Pies górski z Estrela (oryginalna nazwa "cão da Serra da Estrela") – rasa psa zaliczana do grupy molosów w typie górskim, wyhodowana w górach Serra da Estrela (Portugalia) do zaganiania zwierząt gospodarskich. Nie podlega próbom pracy.
Rys historyczny.
"Cão da Serra da Estrela" to jedna z najstarszych ras Półwyspu Iberyjskiego a wraz z "cão de Castro Laboreiro" oraz "rafeiro do Alentejo", należy do portugalskich psów pasterskich. Debiut wystawowy tej rasy odbył się w Lizbonie w 1908 roku. Pierwszy wzorzec rasy opracował w 1922 roku doktor Correa. W 1933 roku został podany oficjalny wzorzec estreli przez profesora Marque. Od 1959 roku jest rasą uznaną przez FCI. 
Popularność rasy spadała w związku ze zmianą stylu życia mieszkańców Portugalii na bardziej miejski. Stąd w latach trzydziestych rząd Portugalii rozpoczął popularyzację ras narodowych będących dziedzictwem kulturowym kraju. Rasa przeżyła swój renesans po rewolucji w 1974 roku. Wzrost przestępczości skłonił ludzi do nabywania psów stróżujących i obronnych. Najlepiej nadawały się do tego rodzime rasy.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego.
Użytkowość.
Psy tej rasy, zarówno dziś jak i w dawniejszych czasach, pełnią funkcje jako psy stróżujące i psy obronne. Wykorzystywane są także w służbie wojskowej.
Zachowanie i charakter.
"Cão da Serra da Estrela" jest samodzielny w pracy, odporny na trudne warunki pogodowo-terenowe. Pojętny, nieufny, wręcz agresywny wobec obcych. Nie jest psem łatwym do ułożenia, podobnie jak większość psów, które musiały w naturalnych warunkach same zadbać o swoją egzystencję. Jeżeli od wczesnego okresu szczenięctwa nie jest poddawany odpowiedniej tresurze i socjalizacji, może być niebezpieczny dla opiekunów. Psy wyhodowane na Wyspach Brytyjskich są spokojniejsze od ich portugalskich krewniaków.
Wygląd.
Jest to duży, proporcjonalnie zbudowany pies, wyglądem przypominający leonbergera. Ma mocny kościec i dobrze rozwiniętą muskulaturę. Kłąb powinien być wyraźnie zaznaczony i przechodzić w silny, szeroki grzbiet, którego linia może łagodnie opadać w kierunku zadu. Dobrze kątowane kończyny zapewniają energiczny ruch. Ogon: długi, w spoczynku sięga do stawu skokowego, gruby, szablasto wygięty, średnio wysoko osadzony, obficie owłosiony. W ruchu głowa i ogon są noszone nisko.
Głowa: duża, o wydłużonych kształtach, przełom czołowy łagodnie zaznaczony. Oczy owalne, średniej wielkości, dobrze rozwarte, o spokojnym i inteligentnym wyrazie, preferowany kolor ciemnego bursztynu. Uszy średniej wielkości, niezbyt wysoko osadzone, trójkątne. 
Szata i umaszczenie.
Szata jest obfita, o gęstym podszerstku i szorstkim włosie okrywowym w dwóch odmianach, stąd wyróżnia się:
Włos jest gruby, prosty lub lekko sfalowany, szczególnie obfity w okolicy szyi (kryza u samców) i na portkach, ogonie. Umaszczenie może być płowe, wilczaste, pręgowane lub żółte, z maską czarną lub błękitną, jednolite lub z białymi znaczeniami. Obfite linienie występuje raz w roku.
Zdrowie i pielęgnacja.
Oczekiwana długość życia "cão da Serra da Estrela" wynosi 11–13 lat. Istnieje ryzyko zachorowania na dysplazję stawów biodrowych.
Popularność.
W Polsce rasa skrajnie nieliczna, cieszy się sporą popularnością w Wielkiej Brytanii.

</doc>
<doc id="1476349" url="https://pl.wikipedia.org/wiki?curid=1476349" title="Icikas Meskupas">
Icikas Meskupas

Icikas Meskupas, Szmuelis-Icikas Meskupas, ps. "Adomas" , lit. Icikas Šmuelis Meskupas-Adomas (ur. w grudniu 1907 w Wiłkomierzu, zm. 13 marca 1942 w Smailai koło Birżów) – litewski działacz partyjny, organizator antyniemieckiej partyzantki.
Biogram.
Urodził się w rodzinie rzemieślnika. Do Komsomołu Litwy wstąpił jako gimnazjalista w 1924, wkrótce zostając sekretarzem jego wiłkomierskiego, a później kowieńskiego komitetu. W 1929 aresztowany – w więzieniu wstąpił do Komunistycznej Partii Litwy. Od 1931 przebywał w Niemczech, skąd kierował akcją przemytu literatury komunistycznej na Litwę. W 1933 na krótko aresztowany przez nazistów, wrócił na Litwę, obejmując w 1935 funkcję członka KC KPL, a trzy lata później również Politbiura. W 1935 był delegatem na VII Zjazd Kominternu.
Po zajęciu Litwy przez wojska radzieckie został posłem na Sejm Ludowy Litwy. Wszedł wówczas w skład dwudziestoosobowej delegacji, która pojechała 30 lipca 1940 roku prosić najwyższe władze ZSRR o przyjęcie Litwy w skład Związku. Później został deputowanym do Rady Najwyższej Litewskiej SRR i Rady Najwyższej ZSRR I kadencji. Od 15 sierpnia 1940 do 1941 sprawował urząd II sekretarza Komunistycznej Partii Litwy.
Od marca 1942 kierował grupą operacyjną KC KP(b) Litwy zakładającej podziemne centrum pracy partyjnej. Jego grupa została okrążona przez oddział policji i zlikwidowana.
Pośmiertnie odznaczony Orderem Wojny Ojczyźnianej I Stopnia.

</doc>
<doc id="1476353" url="https://pl.wikipedia.org/wiki?curid=1476353" title="Daniel (postać biblijna)">
Daniel (postać biblijna)

Daniel (aram. i hebr. דָּנִיֵּאל – "Dāniyyēl", "Bóg moim Sędzią"; gr. Δανιήλ – "Daniḗl") - główny bohater biblijnej "Księgi Daniela", prorok żydowski, którego nie należy identyfikować z innym Danielem – mężczyzną z Księgi Ezechiela (rozdz. 14.,wiersze 14. i 20.).
Geneza Postaci.
Imię Daniela oznacza „Bóg moim sędzią”, Chociaż najbardziej znaną postacią o tym imieniu jest bohater Księgi Daniela, który interpretuje sny i doznaje apokaliptycznych wizji, Biblia wspomina także o trzech innych osobach o tym imieniu:
Daniel (Dn'il lub Danel) to także imię postaci z legendy Aqhat z Ugarit. Ugarit było miastem kananejskim zniszczonym około 1200 r.p.n.e. - tablica zawierająca historię jest datowana na ok. 1360 r.p.n.e. Ten legendarny Daniel znany jest ze swojej prawości i mądrości oraz wyznawcy boga El (stąd jego imię), który objawił swoją wolę poprzez sny i wizje Jest mało prawdopodobne, aby Ezechiel znał znacznie starszą legendę kananejską, lecz założenie, że istnieje między nimi jakaś więź, wydaje się być uzasadnione Autorzy opowieści z pierwszej połowy Księgi Daniela prawdopodobnie również nie byli świadomi istnienia ugaryckiego Daniela i prawdopodobnie wzięli imię swojego bohatera od Ezechiela; autor wizji z drugiej połowy wziął z kolei imię swojego bohatera z opowieści.
Daniel w pismach deuterokanonicznych.
W 1. poł. II w. p.n.e., w czasie prześladowań religijnych władcy państwa Seleucydów Antiocha IV zostały napisane w języku greckim tzw. "Opowiadanie o Zuzannie", "Opowiadanie o Belu" i "Opowiadanie o smoku", których bohaterem jest Daniel. W "Opowiadaniu o Zuzannie" Daniel ratuje niewinną kobietę Zuzannę z rąk nieuczciwych świadków, a w opowieściach o Belu i smoku niszczy bożki babilońskie i perskie.
Powyższe księgi są w Kościele katolickim uznawane za kanoniczne i znajdują się w rozdziałach 13. i 14. Księgi Daniela.
Śmierć Daniela oraz legendy związane z grobowcem.
Ostatnia wzmianka o Danielu w Księdze Daniela ma miejsce w trzecim roku działalności Cyrusa (Dn 10: 1). Źródła rabiniczne przypuszczają, że jeszcze żył za panowania króla perskiego Achaszwerosza (znanego lepiej jako Artakserkses - Talmud babiloński, Megillah 15a, oparty na Księdze Estery 4, 5), kiedy był zabity przez nikczemnego Hamana, najwyższego urzędnika Achaszwerosza (Targum Sheini w Księdze Estery, 4, 11).
Żydowski pisarz z I wieku Józef Flawiusz doniósł, że ciało Daniela spoczywało w wieży w Ekbatanie w Partii, obok ciał królów Medów i Persów; później żydowskie władze oznajmiły, że został pochowany w Suzie, a w pobliżu jego domu ukryto naczynia ze Świątyni Salomona. Źródła muzułmańskie doniosły, że muzułmanie odkryli jego ciało, lub prawdopodobnie jedynie skrzynię zawierające fragmenty jego ciała (nerwy i żyły), wraz z książką, słoikiem tłuszczu i sygnetem z wygrawerowanym wizerunkiem człowieka lizanego przez dwa lwy. Zwłoki zostały ponownie pochowane, natomiast grzebacze zostali ścięci, aby zapobiec ujawnieniu miejsca pochówku.
Obecnie za Grób Daniela uważa się sześć następujących miast : Babilon, Kirkuk i Al-Mikdadijja w Iraku, Suza i Ize w Iranie i Samarkanda w Uzbekistanie. Najbardziej znany jest ten w Suzie, (Shush, w płd.-zach. Iranie), w miejscu znanym jako Shush-e Daniyal. Zgodnie z żydowską tradycją, zamożni ludzie mieszkali po jednej stronie rzeki, natomiast biedni - po drugiej; toczyli oni między sobą spór o to, do kogo mają należeć zwłoki; w ramach porozumienia, katafalk miał w danym roku przebywać u bogaczy, a w kolejnym - po drugiej stronie rzeki, u biednych. Perski król Sanjar postanowił zakończyć te praktyki i kazał zawiesić katafalk na samym środku mostu łączącego oba brzegi. W pobliżu zbudowano dom modlitewny, otwarty dla wszystkich wierzących w Boga, natomiast łowienie ryb w pewnej odległości w górę i w dół rzeki zostało zabronione; ryby pływające w tym odcinku rzeki miały mieć głowy lśniące jak złoto, a bezbożnicy, którzy weszli do świętej dzielnicy, mieli w cudowny, niewyjaśniony sposób tonąć w rzece. Ponadto w pobliżu domu Daniela miał leżeć kamień, pod którym ukryto naczynia ze Świątyni Salomona. Według legendy, każdy kto go dotknął, ginął w niewyjaśnionych okolicznościach, a ci, którzy próbowali podkopać głaz – byli rażeni piorunem.
Do dziś grób jest popularnym celem pielgrzymek.
Jego wspomnienie obchodzone jest 21 lipca.

</doc>
<doc id="1476354" url="https://pl.wikipedia.org/wiki?curid=1476354" title="Plan Paulsona">
Plan Paulsona

Plan Paulsona ("Emergency Economic Stabilization Act of 2008" (EESA)) – program ratunkowy dla amerykańskiego sektora finansowego, zaproponowany w trakcie kryzysu finansowego w USA w 2008 roku przez Henry Paulsona, sekretarza skarbu w gabinecie George’a W. Busha.
Głównym celem tego planu był wykup z rynku złych długów udzielonych przez banki klientom, którzy nie mieli możliwości ich spłaty. Kwota przeznaczona przez rząd USA na ten cel miała sięgać 700 mld dolarów.
Wprowadzenie w życie.
W pierwotnej wersji ustawa wprowadzająca program została przedstawiona Izbie Reprezentantów 29 września 2008. Plan został odrzucony stosunkiem głosów 228 do 205. Przeciw ustawie głosowali demokraci i wielu kongresmenów partii republikańskiej.
W Senacie podczas debaty zgłoszono wiele poprawek do ustawy i ostatecznie 1 października Senat przyjął poprawioną wersję planu stosunkiem głosów 74 do 25. Poprawiona wersja ustawy trafiła ponownie do Izby Reprezentantów, która 3 października przyjęła "Emergency Economic Stabilization Act of 2008" stosunkiem głosów 263 do 171.
Prezydent George W. Bush podpisał ustawę w ciągu kilku godzin od jej uchwalenia.

</doc>
<doc id="1476356" url="https://pl.wikipedia.org/wiki?curid=1476356" title="TS-15 Fregata">
TS-15 Fregata

TS-15 Fregata – niezrealizowany projekt polskiego samolotu pasażerskiego.
Historia.
Na początku lat sześćdziesiątych zespół konstruktorów kierowany przez prof. inż. Tadeusza Sołtyka opracował projekt szkicowy szybkiego samolotu służbowego TS-15 Fregata. Maszyna odznaczała się bardzo nowoczesną sylwetką: skrzydła o silnym skosie, usterzenie Rudlickiego, dwa silniki odrzutowe SO-1, o ciągu 9,8 kN (1000 kg), usytuowane w tylnej części kadłuba. Samolot miał przewozić 12 pasażerów, a w wersji transportowej ładunek o masie 1500 kg. Projekt nie wyszedł poza fazę rysunków technicznych.

</doc>
<doc id="1476358" url="https://pl.wikipedia.org/wiki?curid=1476358" title="Jim O’Rourke">
Jim O’Rourke

Jim O’Rourke (ur. 18 stycznia 1969) – amerykański muzyk i producent. Przez długi czas związany był z eksperymentalną i improwizatorską sceną Chicago. Około 2000 roku przeprowadził się do Nowego Jorku, zaś obecnie mieszka w Tokio.
Projekty i współpraca.
Znany ze swego specyficznego gustu, często postrzegany jako niemal ekspert w dziedzinie nowoczesnego eksperymentu i awangardy muzycznej, nagrywał albumy z muzyką jazzową, elektroniczną, rockiem gitarowym i noisem. O’Rourke współpracował z wieloma muzykami i projektami. Wśród nich byli między innymi: Thurston Moore, Derek Bailey, Mats Gustafsson, John Fahey, Mayo Thompson, Loren Mazzacane Connors, Merzbow, Nurse With Wound, Fennesz, Organum, Henry Kaiser, Flying Saucer Attack, czy ostatnio z Joanna Newsom.
Zajmował się produkcją albumów tak różnych artystów jak Sonic Youth, Wilco, Stereolab, Kahimi Karie, Quruli, John Fahey, Smog, Faust, Tony Conrad, The Red Krayola, Bobby Conn, Beth Orton, Joanna Newsom czy U.S. Maple. Był odpowiedzialny za brzmienie albumu "Yankee Hotel Foxtrot" 2002 grupy Wilco oraz jej album z 2004 "A Ghost Is Born", za którą został uhonorowany nagrodą Grammy dla najlepszego zespołu alternatywnego. W trakcie nagrywania "Yankee Hotel Foxtrot" O’Rourke współpracował z członkiem Wilco Jeffem Tweedy oraz weteranem chicagowskiej sceny Glennem Kotche w projekcie Loose Fur. Pod tą nazwą nagrali dwa albumy: "Loose Fur" 2003 oraz "Born Again in the USA" w 2006 roku.
O’Rourke nagrał pokaźną liczbę albumów zarówno samodzielnie, jak w zespołach takich jak: Illusion od Safety, Gastr Del Sol, Loose Fur czy Sonic Youth. W tym ostatnim grał od 2000 roku na gitarze basowej, gitarze oraz syntezatorach, a także odpowiedzialny był za brzmienie i nagrania zespołu. Mimo Sonic Youth opuścił pod koniec 2005 roku, aby rozwinąć swoje zainteresowania filmowe, kontynuuje współpracę z muzykami grupy w ich solowych projektach.

</doc>
<doc id="1476360" url="https://pl.wikipedia.org/wiki?curid=1476360" title="Riddarholmen">
Riddarholmen

Riddarholmen – wyspa i zarazem dzielnica w centralnym Sztokholmie.
Wyspa stanowi część Gamla stan i mieści parę ciekawych pałaców pochodzących z XVII wieku. Główny punkt orientacyjny to kościół Riddarholmen, w którym pochowani są władcy Szwecji. Zachodni kraniec wyspy daje wspaniałą panoramę zatoki Riddarfjärden. Znajduje się tam posąg jarla Birgera – legendarnego założyciela Sztokholmu.
Historia wyspy.
Po 1250 roku na wyspie zwanej wtedy Kidskär leżącej poza granicami osady wypasało się bydło. W latach 1270–1285 założono opactwo franciszkańskie. Zmieniono także nazwę na Gråmunkeholmen. W 1527 w wyniku reformacji usunięto zakonników z wyspy. Na początku XVII wieku nadano ziemię szlachcicom i zmieniono ponownie nazwę na obecną. Po pożarze twierdzy Tre Kronor rodzina królewska przeniosła się do Pałacu Wrangla. Po 1830 dom Fleminga używany zostaje na posiedzenia parlamentarne. W latach 1865–1875 dzięki przebudowie gmachu parlamentu i domu Hebbego powstaje siedziba dwuizbowego parlamentu. W 1905 parlament przenosi się do nowej siedziby na Helgeandsholmen.

</doc>
<doc id="1476361" url="https://pl.wikipedia.org/wiki?curid=1476361" title="38 cm schwerer Ladungswerfer">
38 cm schwerer Ladungswerfer

38 cm schwerer Ladungswerfer – niemiecki moździerz trzonowy z okresu II wojny światowej. Mimo zaangażowania projektantów mającego na celu wyeliminowanie słabości moździerza, broń ta była po prostu za ciężka, aby odegrać znaczącą rolę w walkach. Problem masy moździerza sprawiał, że broń posiadała własną platformę, która ją przenosiła. Było to tym bardziej skomplikowane, że moździerz ładował się długo, a po każdym wystrzale unosił się kłęb dymu. Do końca wojny Niemcy wyprodukowali jedynie znikomą liczbę tych moździerzy.

</doc>
<doc id="1476362" url="https://pl.wikipedia.org/wiki?curid=1476362" title="Wildest Dreams Tour">
Wildest Dreams Tour

Wildest Dreams Tour – piąta trasa koncertowa amerykańskiej wokalistki Tiny Turner. Trasa trwała od 1 maja 1996 do 10 sierpnia 1997 roku. Składały się na nią rekordowe 250 koncertów (152 w Europie, 76 w Ameryce Północnej, 18 w Australii, 4 w Afryce). Nagrano koncert w Amsterdamie dostępny na VHS i DVD pod tytułem „Tina Live in Amsterdam – Wildest Dreams Tour”. Trasa przyniosła 130 milionów dolarów zysku. Trasa ta, związana z albumem "Wildest Dreams", była jedną z trzech tras podczas których Tina Turner odwiedziła Polskę.
Linki zewnętrzne.
International Tina Turner Fan Club – Tour – Wildest Dreams (ang.)

</doc>
<doc id="1476366" url="https://pl.wikipedia.org/wiki?curid=1476366" title="TS-15">
TS-15



</doc>
<doc id="1476367" url="https://pl.wikipedia.org/wiki?curid=1476367" title="Olieslagers">
Olieslagers



</doc>
<doc id="1476368" url="https://pl.wikipedia.org/wiki?curid=1476368" title="21 cm Granatwerfer 69">
21 cm Granatwerfer 69

21 cm Granatwerfer 69 (także GR 19 oraz B 19) – niemiecki moździerz używany przez oddziały Wehrmachtu podczas II wojny światowej.
Opis.
Prototyp broni został wyprodukowany w zakładkach Škoda. Ówczesna broń miała kaliber 220 milimetrów jednakże Oberkommando des Heeres uznało, że należy skonstruować moździerz kalibru 210 milimetrów w celu wykorzystania istniejącej amunicji. Moździerz był wyposażony w koła do transportu konnego lub motorowego oraz specjalnie skonstruowaną rampę która ułatwiała transport za pomocą kolei. Inżynierowie z zakładów Škoda dopracowali pewne udoskonalenie w kwestii powrotu działa do pozycji pionowej po oddaniu każdego całego strzału, które zwiększyło szybkostrzelność, celność oraz zasięg moździerza.
Moździerz używał lekkich pocisków o łącznej wadze 90 kilogramów. Do końca wojny w 1945 roku zbudowano ponad 200 egzemplarzy.

</doc>
<doc id="1476369" url="https://pl.wikipedia.org/wiki?curid=1476369" title="Pęz dwubarwny">
Pęz dwubarwny

Pęz dwubarwny ("Hydrophis platurus") – gatunek węża morskiego z rodziny zdradnicowatych (Elapidae). 
Występowanie.
Pęz dwubarwny to jedyny wąż morski, który żyje daleko od lądu i jest najszerzej rozprzestrzeniony – być może nawet ze wszystkich węży, nie tylko tych morskich. Występuje w oceanach tropikalnych od Afryki wschodniej po Amerykę zachodnią, szczególnie wzdłuż wybrzeży Azji południowo-wschodniej. Nie wypływa na Atlantyk ze względu na zimny Prąd Benguelski. Jako jedyny wąż morski zamieszkuje otwarty ocean, którego nigdy nie opuszcza (gatunek pelagiczny). Czasem tworzy na powierzchni wody skupiska liczące tysiące osobników. Sam nigdy nie wychodzi na ląd, a wyrzucony na niego ginie.
Opis.
Wygląd.
Całkowita długość dorosłych samców wynosi ok. 72 cm (do 75 cm), samic – 88 cm (nawet do 1 m). Młode opuszczające organizm matki mają długość 25 cm.
Pęz ma głowę dużą i silnie wydłużoną, ciało ma bocznie spłaszczone, zwłaszcza ogon przypominający wiosło, co umożliwia mu sprawne, szybkie pływanie. Na krótkich dystansach w pogoni za ofiarą osiąga szybkość do 16 km/h. Ubarwienie często zmienne, na jego grzbiecie zwykle znajduje się czarny albo ciemnobrązowy pas, kontrastujący z wyraźnie żółtymi bokami zaś ogon jego jest żółty z dużymi czarnymi plamami. Najbardziej popularnym zestawieniem kolorów jest czarny-żółty-brązowy, na drugim miejscu czarno-żółty, zaś osobnik cały żółty jest okazem bardzo rzadkim. Wyróżnia się jeszcze inne kombinacje kolorów.
Cechy budowy.
Pęz 90% czasu spędza pod wodą, gdzie przebywa bez oddychania przeciętnie 10–90 minut na głębokości ok. 20 metrów, ale potrafi wytrzymać nawet ponad 3 godziny. Ich nozdrza występujące na szczycie pyska umożliwiają oddychanie nawet wtedy, gdy większa część ich głowy jest zanurzona w wodzie. Kiedy wąż nurkuje, nozdrza są szczelnie zamykane przez fałdy skórne. Częściowa wymiana gazowa tlenu i dwutlenku węgla (stanowiąca 33% poboru tlenu i 90% oddawanego dwutlenku węgla) z wodą odbywa się przez dobrze ukrwioną skórę w odstępach między łuskami (oraz przez błonę śluzową jamy gębowej), co umożliwia długie przybywanie pod wodą bez konieczności nabierania powietrza w płuca. Poza tym mechanizm ten przydaje się przy obezwładnianiu i połykaniu dużej ofiary, co blokuje w tym czasie wentylację płucną nawet do 20 minut. Ich płuco jest również dużo dłuższe od tych, które posiadają węże lądowe, ponieważ ciągnie się niemal przez ich całą długość ciała (może pełnić również funkcję pławną podczas zanurzania).
U "Hydrophis platurus" występują małe, wieloboczne i wydłużone łuski leżące obok siebie (nie dachówkowato); brak u nich normalnie wykształconych tarczek brzusznych, co uniemożliwia im sprawne poruszanie się po lądzie.
Wąż ten toleruje temperatury od 36,0 do 11,7 °C (jednakże w 5 °C może przeżyć godzinę).
Ponieważ jedyną dostępną dla tych węży jest woda morska, mają pod językiem – tak jak inne węże morskie – specyficzny gruczoł, który pozwala im pozbyć się z organizmu nadmiaru soli. Stężony koncentrat jest usuwany zawsze, gdy wąż wysunie język, którym zbiera zapachy.
Ekologia.
"Hydrophis platurus" jedynym znanym wężem morskim, z którym związane są epibionty z rzędu Decapoda.
Rozród.
Pęz jest jajożyworodny. Samice przetrzymują jaja po zapłodnieniu w podwójnych jajowodach. Okres ich dojrzewania w organizmie samicy wynosi 6 miesięcy i dłużej. Jednorazowo przychodzi na świat 2–6 młodych o długości 220-260 mm, które są natychmiast zdolne do polowania. Młode osobniki spotykane są przez cały rok, co wskazuje, że rozród nie jest sezonowy. Mimo iż to gatunek o pelagicznym trybie życia, poród odbywa się bliżej brzegu.
Odżywianie.
Pęzy są drapieżnikami, żywią się rybami. Najchętniej polują na te drobne zgromadzone w ławicach, rzadko na pojedyncze większe egzemplarze. Wykorzystują tendencję gromadzenia się małych ryb pod każdym pływającym obiektem – gdy otoczą ich ogon, płyną szybko do tyłu, mając je wtedy w okolicy łba, więc wystarczy tylko uderzenie w bok i węże mają co jeść. Dlatego często spotykane są wśród przedmiotów wyrzuconych przez fale (pni drzewnych, orzechów kokosowych) lub wśród gronorostów – są to miejsca, w których gromadzą się małe ryby szukając schronienia. 
Jad.
Ich jad jest neurotoksyną o dość prostym składzie chemicznym; działa na układ nerwowy i jest bardziej trujący od jadu kobry. Działa głównie na ryby, którymi żywi się pęz. Paraliżuje szybko ukąszoną ofiarę, która nie może uciekać.
Nawet niewielka ilość jadu może spowodować śmierć człowieka. Zagrożenie zdarza się najczęściej na kutrach rybackich, gdy wąż trafi do sieci razem z rybami. Największa liczba wypadków ukąszenia jest notowana na Filipinach i u wybrzeży Azji południowo-wschodniej. Ukąszenie jest niezbyt bolesne. Pierwsze objawy występują po 30 minutach. Są to skurcze mięśni i zesztywnienia ciała. Następnie mogą pojawić się zaburzenia wzroku, zawroty głowy, aż na koniec prowadząca do śmierci niewydolność układu oddechowego, serca lub nerek.
Ukąszenia ludzi przez tego węża trafiają się wyjątkowo rzadko, jednakże po wyizolowaniu toksyny z jadu "Hydrophis platurus" – pelamitoksyny, okazuje się ona być taka sama jak ta u innych węży morskich, co daje możliwość wyprodukowania antytoksyny przeciwko paru pospolitym gatunkom.

</doc>
<doc id="1476370" url="https://pl.wikipedia.org/wiki?curid=1476370" title="Krążowniki ciężkie typu Suffren">
Krążowniki ciężkie typu Suffren

Krążowniki typu Suffren – seria czterech francuskich ciężkich krążowników, okresu międzywojennego i II wojny światowej. Były najliczniejszymi francuskimi okrętami tej klasy. Poszczególne okręty różniły się nieco charakterystykami, uzbrojeniem przeciwlotniczym a przede wszystkim opancerzeniem.
Historia powstania.
Krążowniki typu "Suffren" należały do pierwszego pokolenia krążowników ciężkich, która to klasa powstała na skutek wprowadzenia limitów wielkości okrętów i kalibru dział przez traktat waszyngtoński z 1922. Okręty typu "Suffren" stanowiły w pewnym stopniu rozwinięcie pierwszych francuskich krążowników ciężkich typu „Duquesne”, lecz powstały według innej koncepcji. W przeciwieństwie do praktycznie nieopancerzonych okrętów typu "Duquesne", w których nacisk położony był na prędkość i dobre własności morskie, okręty typu "Suffren" otrzymały umiarkowane opancerzenie, zachowując przy tym bardzo dobre własności morskie i dość wysoką prędkość. Masa pancerza na okrętach typu przy tym stopniowo wzrastała, od 951 na „Suffren” do 1533 ton na ostatnim „Dupleix”. Okręty zbudowano w stoczni marynarki Arsenal de Brest w Breście.
Opis.
Okręty typu "Suffren" miały kadłub podobny do typu "Duquesne", z podniesionym pokładem dziobowym, na ok. ⅛ długości. Miały też łukowato wygiętą dziobnicę, natomiast odróżniały się kształtem rufy. Również ich cechą charakterystyczną były burty przechodzące w ściany dolnego piętra nadbudówki dziobowej. Dzięki dużym rozmiarom i wysokim burtom, miały one bardzo dobrą dzielność morską, podobnie jak okręty typu "Duquesne".

</doc>
<doc id="1476373" url="https://pl.wikipedia.org/wiki?curid=1476373" title="Twenty Four Seven Tour">
Twenty Four Seven Tour

Twenty Four Seven Tour (24/7 Tour) - szósta trasa koncertowa amerykańskiej wokalistki Tiny Turner, promująca jej ostatnią płytę "Twenty Four Seven" z 1999 r. Trwała ona od 23 marca 2000 do 6 grudnia 2000 roku obejmując 116 koncertów (92 w Ameryce Północnej i 24 w Europie). Zapowiedziana jako ostatnia w karierze artystki (Tina Turner powróciła z kolejną trasą w 2008 roku) w której grała najważniejsze utwory z całej jej kariery. Jest też trzecią trasą, podczas której Tina odwiedziła Polskę (Sopot).
Linki zewnętrzne.
International Tina Turner Fan Club - Tour - 24/7 (ang.)

</doc>
<doc id="1476374" url="https://pl.wikipedia.org/wiki?curid=1476374" title="Ustawa o Kansas i Nebrasce">
Ustawa o Kansas i Nebrasce

Ustawa o Kansas i Nebrasce ("Ustawa Nebraska-Kansas", ang. "Kansas-Nebraska Act") z roku 1854 – ustawa założycielska dla terytoriów zorganizowanych Kansas i Nebraski, zastępująca "kompromis Missouri" z roku 1820 i pozwalająca osadnikom tych stanów na podjęcie decyzji, czy chcą, by w ich granicach wprowadzone zostało niewolnictwo. Autorem ustawy był demokratyczny senator Stephen A. Douglas z Illinois.
Projekt ustawy zakładał, że osadnicy działają w imieniu własnym, czyli są wykonawcami zgodnej z Konstytucją zasady o „władzy ludu”. Douglas miał nadzieję, że wyciszy w ten sposób napięte stosunki między Południem a Północą, Południe bowiem mogłoby rozszerzać niewolnictwo na nowych terytoriach, natomiast Północ miałaby prawo zakazywać go w swoich stanach. Był w błędzie. Nowo powstała Partia Republikańska zamierzała powstrzymać rozszerzanie się niewolnictwa i wkrótce stała się najbardziej liczącą się siłą Północy. Konsekwencją działalności Douglasa był ciąg wydarzeń znanych jako „Bleeding Kansas”, co przyspieszyło wybuch wojny secesyjnej.
Podłoże.
Od początków lat 40. XIX wieku dyskutowano na temat budowy kolei transkontynentalnej. W czasie gdy debatowano o szczegółach, głównie o trasach, jakimi ta kolej miałaby być prowadzona, istniało powszechne przekonanie, że taka linia kolejowa winna być wybudowana przez firmy prywatne, zaś ziemię pod jej budowę winien zapewnić rząd. W roku 1845 Stephen Douglas, od niedawna w Izbie Reprezentantów, wystąpił z planem utworzenia Terytorium Nebraski, przez które mogłaby być pociągnięta linia kolejowa zaczynająca się w Chicago. Propozycja została odrzucona bowiem przebieg trasy winien być dyskutowany w Kongresie z udziałem wszystkich miast ubiegających się o to, by być punktem wyjściowym nowej linii, a więc (obok Chicago) także z St. Louis, Quincy, Memphis i Nowym Orleanem.
Kilka kolejnych propozycji z końca roku 1852 i początku 1853 zdobyło mocne poparcie, ale ostatecznie wszystkie upadły, bowiem ustawodawcy nie mogli dojść do porozumienia, czy powinna zostać wybrana droga północna czy południowa. Wreszcie w 1853 roku Izba przegłosowała (stosunkiem głosów 107:49) utworzenie Terytorium Nebraski na ziemiach położonych na zachód od stanów Iowa i Missouri. W marcu ustawa trafiła do Senackiej Komisji ds. Terytoriów, której przewodniczącym był Douglas. Senator z Missouri David Atchison zapowiedział, że poprze ustawę jedynie wówczas, gdy w Nebrasce nie zostanie zakazane niewolnictwo. Tymczasem, zgodnie z postanowieniami "kompromisu Missouri", skoro tekst ustawy nie precyzował tej kwestii, niewolnictwo mogło zostać zakazane. Inni senatorzy z południa nie byli tak stanowczy jak Atchison. Stosunkiem głosów 23:17 komisja zdecydowała o skierowaniu ustawy pod głosowanie Senatu. Wypowiedzieli się tak wszyscy senatorzy ze stanów położonych na południe od Missouri.
Chociaż Senat odłożył sprawy budowy kolei i odwołania "kompromisu Missouri" na później, oba wątki zostały ponownie podjęte w Missouri, gdzie Atchison ubiegał się o reelekcję przeciwko następcom Thomasa Bentona. Atchison musiał wybrać co ważniejsze dla stanu – linia kolejowa zaczynająca się w St. Louis czy niewolnictwo. Ostatecznie stanął na stanowisku, że wolałby widzieć raczej jak Nebraska „pogrąża się w piekle”, niż dopuścić, by rządzili nią freesoilerzy.
W tamtych czasach kongresmeni, przebywający w związku z wypełnianiem swych obowiązków w Waszyngtonie, zamieszkiwali w licznych w stolicy pensjonatach. Atchison zamieszkał w budynku przy F Street, gdzie zatrzymywali się najważniejsi południowcy w Kongresie. Z Atchisonem, który przez jeden dzień był nawet prezydentem "pro tempore", zamieszkiwali Robert T. Hunter (przewodniczący Komisji Finansów z Wirginii), James Mason (przewodniczący Komisji Spraw Zagranicznych, również z Wirginii) i Andrew P. Butler (przewodniczący Komisji Sprawiedliwości z Karoliny Południowej). W grudniu 1853 grupa ta, określana jako „Kasyno z F Street”, wraz z Wirgińczykiem Williamem O. Goodem, stworzyła lobby walczące o uznanie w Nebrasce prawa do niewolnictwa. Douglas wiedział, że musi liczyć się z ich zdaniem. Teraz ogłosił oficjalnie, że w przypadku Nebraski winny obowiązywać zasady tzw. "kompromisu 1850", na podstawie którego terytoria Utah i Nowego Meksyku zostały zorganizowane bez jakichkolwiek restrykcji odnośnie do wprowadzenia niewolnictwa; wielu popierających Douglasa twierdziło, że ten ostatni kompromis unieważnił "kompromis Missouri". Terytoria te jednakże, inaczej niż Nebraska, nie były objęte transakcją Louisiana Purchase i w związku z tym nie podlegały pod postanowienia "kompromisu Missouri".
Działania Kongresu.
Propozycja "ustawy o Nebrasce".
Propozycja została przedłożona ogólnemu zgromadzeniu Senatu 4 stycznia 1854. Treść proponowanej ustawy została w znaczący sposób zmieniona przez Douglasa, który był również autorem aktów terytorialnych dla Nowego Meksyku i Utah, odpowiadających brzmieniowo "kompromisowi 1850". W nowej propozycji Terytorium Nebraski powiększono aż do 49 równoleżnika na północy, a decyzje systemowe miały zapaść gdy ww. terytorium "„wystąpi o uznanie za jeden ze stanów (lub kilka stanów) Unii z, lub bez niewolnictwa, zależnie od tego jak ujmie to konstytucja stanowa w chwili złożenia wniosku”".
Opinia publiczna zwracała uwagę na odmienną sytuację w Nowym Meksyku i Utah od tej zastanej w Nebrasce. Wielu dyskutantów powoływało się na fakt, że zgodnie z meksykańskim prawem niewolnictwo było tam zakazane, a więc podobnie powinno być w Nebrasce zgodnie z "kompromisem Missouri". Jednak w związku z tym, że dopiero po utworzeniu Nowego Meksyku i Utah terytoria te przestały podlegać meksykańskiej jurysdykcji, dokument dotyczący Nebraski nie mógł mieć tu zastosowania. Innymi słowy władza ludu miała zastąpić raczej, niż poprzeć, postanowienia "kompromisu Missouri".
Wig z Kentucky Archibald Dixon uważał, że dopóki "kompromis Missouri" nie zostanie obalony, niewolnictwo może zostać zaprowadzone na nowym terytorium tylko wówczas, gdy zgodzą się na to osadnicy – w tym wypadku zdecydowani jego przeciwnicy. 16 stycznia Dixon zaskoczył Douglasa wprowadzając propozycję poprawki, zgodnie z którą niewolnictwo byłoby zakazane dopiero na północ od równoleżnika 36°30′. Douglas spotkał się prywatnie z Dixonem i w końcu – nie zważając na ewentualny sprzeciw polityków z północy – zgodził się z nim. Było to posunięcie ściśle polityczne: Partia Wigów traciła poparcie w stanach południowych w związku z odmiennym niż demokraci podejściem do kwestii niewolnictwa. Wigowie mieli nadzieję, że przejmując inicjatywę w tej kwestii będą postrzegani jako obrońcy niewolnictwa.
Identyczną poprawkę przedłożył w Izbie demokrata Philip Phillips z Alabamy. Mając poparcie „kasyna z F Street”, Douglas spotkał się z Phillipsem, by upewnić się, że kwestia ustawy zależy od Partii Demokratycznej. Na koniec obaj zaaranżowali spotkanie z prezydentem Franklinem Pierce’em, by być pewnymi i jego poparcia.
Spotkanie z prezydentem.
Pierce ledwo napomknął o Nebrasce w swym przemówieniu do narodu miesiąc wcześniej i nie był bynajmniej zwolennikiem unieważnienia "kompromisu Missouri". Jego osobisty doradca, senator Lewis Cass, który już w 1848 roku mówił o woli ludu jako alternatywie wobec klauzuli Wilmota, a także sekretarz stanu William L. Marcy, starali się przekonać prezydenta, że odwołanie kompromisu może wywołać poważne problemy natury politycznej. W sobotę 22 stycznia doszło do posiedzenia gabinetu; tylko sekretarz wojny Jefferson Davis i sekretarz marynarki James C. Dobbin byli za odwołaniem, ale zarówno Pierce, jak i prokurator generalny Caleb Cushing, byli przekonani, że Sąd Najwyższy i tak uzna "kompromis Missouri" za niezgodny z Konstytucją.
Komisja Douglasa spotkała się jeszcze tego samego wieczoru. Uzgodniono, że należy przedłożyć Kongresowi sprawę odwołania już w poniedziałek, ale że nie należy działać wbrew prezydentowi. Douglas przez sekretarza Davisa poprosił Pierce’a o spotkanie w niedzielę, choć było powszechnie wiadomo, że prezydent w niedziele niechętnie zajmuje się sprawami oficjalnymi. Douglasowi w spotkaniu towarzyszyli Atchison, Hunter, Phillips i John C. Breckinridge z Kentucky.
Pierce został przekonany do wsparcia odwołania. Co więcej, na wniosek Douglasa, sporządził notatkę stwierdzającą, że "kompromis Missouri" utracił moc prawną postanowieniami "kompromisu 1850". "Washington Union", oficjalny organ administracji, pisał 24 stycznia, że poparcie ustawy będzie „testem dla demokratów”.
Debata w Senacie.
23 stycznia poprawiony projekt ustawy został przedstawiony Senatowi. Obok części poświęconej odwołaniu "kompromisu Missouri", w projekcie znalazł się zapis o podziale Nebraski na dwa terytoria: Kansas i Nebraskę, z linią graniczną na 37. równoleżniku. Podział był spowodowany głosami samych mieszkańców terytorium, jak i senatorów z Iowy, którzy mieliby problem z wyborem siedziby władz, gdyby tak wielkie terytorium miało powstać. Identyczny projekt wkrótce wpłynął pod obrady Izby Reprezentantów.
Historyk Allan Nevins pisał, że „rozpoczęły się dwie równoległe bitwy, jedna w Kongresie, druga w kraju: obie toczone zawzięcie, twardo i ze złością nie spotykaną nawet w czasach Wilmota”. W Kongresie freesoilerzy byli zdecydowanie w mniejszości. Demokraci mieli przewagę w obu izbach, a Stephen Douglas stał na czele zdyscyplinowanej grupy. Wśród szerokich kręgów obywateli przeciwników ustawy było więcej. Ci liczyli na odniesienie moralnego zwycięstwa. „New York Times”, który kiedyś aprobował posunięcia prezydenta Pierce’a, przewidywał teraz, że to będzie ostatnia kropla dla zwolenników niewolnictwa z Północy i że „zrodzi się głęboka, silna i nie do wykorzenienia nienawiść do instytucji, która niszczy swe siły polityczne bez liczenia się z kosztami”.
W dzień po wprowadzeniu projektu ustawy dwaj politycy z Ohio, kongresmen Joshua Giddings i senator Salmon P. Chase, opublikowali odpowiedź freesoilerów zatytułowaną „Apel niezależnych demokratów w Kongresie do obywateli Stanów Zjednoczonych”:
Douglas wziął ten apel do siebie i odpowiedział gniewnie 30 stycznia przy pełnych ławach w Izbie i wypełnionej po brzegi galerii.
Debata trwała całe cztery miesiące. Douglas był głównym adwokatem ustawy, podczas gdy Chase, William Seward z Nowego Jorku i Charles Sumner z Massachusetts przewodzili opozycji. Gazeta "New York Tribune"” pisała 2 marca, że „jednogłośny sprzeciw Północy jest wynikiem jej zapatrywań... Całe społeczeństwo mówi jednym głosem. Antagonizmy w roku 1848 były znacznie słabsze i nie tak uniwersalne”.
Debata w Senacie zakończyła się 4 marca 1854, kiedy to Stephen Douglas późnym wieczorem 3 marca wygłosił mowę trwającą pięć i pół godziny. W końcowym głosowaniu Senat opowiedział się „za” stosunkiem głosów 37:14. Głosowanie odbyło się o godz. 3:30, gdy wielu senatorów, w tym przeciwny ustawie Sam Houston, udało się na spoczynek. Zdania historyków co do tego jaki byłby wynik, gdyby wszyscy byli wciąż na sali, wahają się w granicach 40:20 do 42:18.
Debata w Izbie Reprezentantów.
Teraz ustawa trafiła do niższej izby Kongresu. 21 marca 1854, celowo odwlekając decyzję, stosunkiem głosów 110:95 skierowano tekst do właściwej komisji, gdzie znalazła się na końcu listy spraw do załatwienia. Zorientowawszy się po tym głosowaniu, że ustawodawcy przeczuwają, iż walka będzie długa, a wynik niepewny, administracja Pierce’a poinformowała wszystkich demokratów, że ustawa jest istotna dla partii. Jednocześnie ruszyła machina agitacyjna, której przewodzili Jefferson Davis, prokurator generalny Caleb Cushing z Massachusetts i Douglas. Z końcem kwietnia Douglas uznał, że uzbierali już wystarczającą liczbę głosów, zaczęły się więc zabiegi o to, by akt prawny poprzedzający "ustawę Kansas-Nebraska" pojawił się w Izbie i został przyjęty bez debaty.
Thomas Hart Benton był jednym z najbardziej żarliwych przeciwników. 25 kwietnia wygłosił w Kongresie mowę, w której protestował przeciw odwołaniu kompromisu Missouri: „Popierałem tę ustawę przez ponad trzydzieści lat i zamierzam popierać do końca. Sam jeden, jeśli inaczej się nie da...”. Gdy walka z ustawą wyszła poza mury Kongresu, mowa ta została wydrukowana i była rozprowadzana w postaci ulotki.
Debata w Izbie rozpoczęła się dopiero 8 maja i z miejsca stała się jeszcze bardziej zacięta niż w Senacie. Historyk Michael Morrison napisał:
Po ponownym otwarciu debatę poprowadził Alexander Stephens z Georgii. Stephens stwierdził, że "kompromis Missouri" nie był w rzeczywistości kompromisem i że został Południu narzucony. Powiedział, że głównym tematem jest próba znalezienia odpowiedzi na pytanie, czy podstawowe pryncypium, a mianowicie to, „że obywatele każdego stanu powinni mieć prawo do kierowania swoimi lokalnymi sprawami według własnego uznania” winno być honorowane.
Ostatecznie ustawa została przyjęta stosunkiem 113:100 głosów. Demokraci z północy byli w głosowaniu podzieleni i opowiedzieli się za ustawą stosunkiem 44:42, natomiast północni wigowie oddali wszystkie 45 głosów przeciw. Jeśli chodzi o Południowców, to demokraci byli za stosunkiem głosów 57:2, a wigowie nieco mniejszą różnicą 12:7. Prezydent Pierce podpisał ustawę 30 maja.
Skutki.
Wojna na słowa w Kongresie zmieniła się w wojnę na noże w terenie. Toczyła się ona na terytorium Kansas i na pograniczu Missouri, a stronami konfliktu byli z jednej strony abolicjoniści i freesoilerzy, z drugiej zaś „łotry pogranicza”, którym to przezwiskiem obdarzył ich abolicjonista Horace Greeley.
Ustawa o Kansas i Nebrasce podzieliła społeczeństwo amerykańskie i pchnęła je w kierunku wojny domowej. Ustawa w sposób oczywisty unieważniła "kompromis Missouri" z roku 1820 oraz "kompromis 1850". Zamieszanie wokół ustawy podzieliło obie wiodące partie (demokratów i wigów), pozwalając na wzrost Partii Republikańskiej co spowodowało polityczne rozbicie Stanów Zjednoczonych na republikańską Północ i demokratyczne Południe.
Autor całego zamieszania Stephen A. Douglas i polityk z ramienia partii Wigów Abraham Lincoln wyrazili swe zdanie na temat ustawy w trzech publicznych wystąpieniach we wrześniu i październiku 1854, a następnie podczas debaty w 1858. Wystąpienia te dały rozgłos Lincolnowi i skompromitowały Douglasa w oczach demokratów z Południa, co wpłynęło na wybory prezydenckie w Stanach Zjednoczonych w 1860 roku.
W końcu napisana została konstytucja nowego, wolnego stanu i 29 stycznia 1861 roku Kansas został przyjęty do Unii. Nebraska została stanem dopiero po wojnie w roku 1867.

</doc>
<doc id="1476380" url="https://pl.wikipedia.org/wiki?curid=1476380" title="IC 10 X-1">
IC 10 X-1

IC 10 X-1 – układ podwójny znajdujący się w galaktyce IC 10 w gwiazdozbiorze Kasjopei położony około 1,8 miliona lat świetlnych od Ziemi, składający się z gwiazdy Wolfa-Rayeta oraz niezwykle ciężkiej czarnej dziury o masie gwiazdowej. Czarna dziura znajdująca się w tym układzie jest najcięższą znaną czarną dziurą typu gwiazdowego – jej masa wynosi przynajmniej 24 masy Słońca. Obiekty okrążają środek masy układu w ciągu 34,4 godzin.

</doc>
<doc id="1476404" url="https://pl.wikipedia.org/wiki?curid=1476404" title="Epiktet (malarz)">
Epiktet (malarz)

Epiktet (stgr. Ἐπίκτητος) – starożytny grecki malarz wazowy przełomu VI i V wieku p.n.e., przedstawiciel stylu czerwonofigurowego w okresie archaicznym.
Życiorys.
Tworzył w Atenach w okresie od około 520 do 490 p.n.e. Jego imię można tłumaczyć jako „nowo nabyty”, co sugeruje, że najprawdopodobniej był wyzwoleńcem lub niewolnikiem (jak podobni mu artyści tworzący w starożytnych Atenach. Pracował w wielu warsztatach, między innymi u Hischylosa oraz w pracowni Nikostenesa i Pamfajosa. Obecnie przypisuje mu się autorstwo malowideł na ponad stu dotąd zachowanych wazach zachowanych, z których prawie połowę sygnował swoim imieniem.
Twórczość.
Zaniechawszy wielkich kompozycji historycznych (rzadko podejmowanych), skupił się na wyobrażaniu pojedynczych postaci efebów, niewielkich rozmiarów, malowanych przede wszystkim na kyliksach. Chętnie zdobił wazy wyobrażeniami bankietów, wiążąc wybór tematu z przeznaczeniem naczynia, oraz przedstawieniami młodych atletów. Wdzięk i młode, delikatne sylwetki to charakterystyczne cechy jego twórczości.
Jedną z najsłynniejszych prac Epikteta jest przedstawienie scytyjskiego łucznika, wkomponowane w medalion zdobiący wnętrze kyliksu (obecnie w British Museum).

</doc>
<doc id="1476407" url="https://pl.wikipedia.org/wiki?curid=1476407" title="Manono">
Manono

Manono – wyspa leżąca w archipelagu wysp Samoa, należąca do państwa Samoa. Wyspa ma powierzchnię wynoszącą 3,4 km². Manono otoczona jest rafą koralową. Na wyspie znajdują się cztery miejscowości, na których w 2006 roku mieszkało 889 mieszkańców. Wyspa znajduje się w dystrykcie Aiga-i-le-Tai.
Na wyspie znajdują się cztery miejscowości:

</doc>
<doc id="1476408" url="https://pl.wikipedia.org/wiki?curid=1476408" title="Graham Webb">
Graham Webb

Graham Paul Webb (ur. 13 stycznia 1944 w Birmingham, zm. 28 maja 2017) – brytyjski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Graham Webb osiągnął w 1967 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Heerlen. W zawodach tych wyprzedził bezpośrednio Francuza Claude'a Guyota oraz Holendra René Pijnena. Był to jednak jedyny medal wywalczony przez Webba na międzynarodowej imprezie tej rangi. W tym samym roku wywalczył też brązowy medal szosowych mistrzostw kraju. Ponadto startował także na torze, zdobywając między innymi mistrzostwo Wielkiej Brytanii w drużynowym i indywidualnym wyścigu na dochodzenie w 1966 roku. Ustanowił także rekord Wielkiej Brytanii w jeździe godzinnej. Nigdy nie wystąpił na igrzyskach olimpijskich. Jako zawodowiec startował w latach 1968-1969.

</doc>
<doc id="1476410" url="https://pl.wikipedia.org/wiki?curid=1476410" title="Evert Dolman">
Evert Dolman

Evert Gerardus „Eef” Dolman (ur. 22 lutego 1946 w Rotterdamie, zm. 12 maja 1993 w Dordrechcie) – holenderski kolarz szosowy, mistrz olimpijski oraz mistrz świata.
Kariera.
Największy sukces w karierze Evert Dolman osiągnął w 1964 roku, kiedy wspólnie z Gerbenem Karstensem, Janem Pieterse i Bartem Zoetem zdobył złoty medal w drużynowej jeździe na czas podczas igrzysk olimpijskich w Tokio. Był to jedyny występ olimpijski Dolmana. Na rozgrywanych dwa lata później mistrzostwach świata w Nürburgu Holender zwyciężył w wyścigu ze startu wspólnego amatorów, bezpośrednio wyprzedzając Brytyjczyka Lesa Westa oraz Duńczyka Willy’ego Skibby’ego. Poza igrzyskami wygrał między innymi Tour du Limbourg i Tour de Hollande-Septentrionale w 1965 roku, Tour de la province de Namur w 1966 roku oraz Ronde van Vlaanderen w 1971 roku. Jako zawodowiec startował w latach 1967–1973. W 1967 roku wygrał ponadto jeden etap Vuelta a España, ale w klasyfikacji generalnej zajął dopiero 54. pozycję.

</doc>
<doc id="1476411" url="https://pl.wikipedia.org/wiki?curid=1476411" title="Jacques Botherel">
Jacques Botherel

Jacques Botherel (ur. 1 grudnia 1946 w Trinité-sur-Mer) – francuski kolarz szosowy, zawodowiec w latach 1971-1974.
Kariera.
Największy sukces w karierze Jacques Botherel osiągnął w 1965 roku, kiedy zdobył złoty medal w wyścigu ze startu wspólnego amatorów podczas mistrzostw świata w San Sebastián. W zawodach tych wyprzedził bezpośrednio Hiszpana José Manuela Lasę oraz Włocha Battistę Montiego. Był to jednak jedyny medal wywalczony przez Botherela na międzynarodowej imprezie tej rangi. Ponadto w 1968 roku był drugi w Circuit de la Sarthe, w 1974 roku zajął drugie miejsce w GP Ouest-France. Trzykrotnie startował w Tour de France, najlepszy wynik osiągając w 1973 roku, kiedy zajął 71. miejsce w klasyfikacji generalnej. Nigdy nie wystąpił na igrzyskach olimpijskich.

</doc>
<doc id="1476413" url="https://pl.wikipedia.org/wiki?curid=1476413" title="Rutowicz">
Rutowicz

Rutowicz – polskie nazwisko, w Polsce nosi je mniej niż 800 osób.

</doc>
<doc id="1476414" url="https://pl.wikipedia.org/wiki?curid=1476414" title="Flaviano Vicentini">
Flaviano Vicentini

Flaviano Vicentini (ur. 21 czerwca 1942 w Grezzanie, zm. 31 grudnia 2002 w Weronie) – włoski kolarz szosowy, złoty medalista mistrzostw świata.
Kariera.
Największy sukces w karierze Flaviano Vicentini osiągnął w 1963 roku, kiedy zdobył złoty medal w wyścigu ze startu wspólnego amatorów podczas mistrzostw świata w Ronse. W zawodach tych wyprzedził bezpośrednio Francuza Francisa Bazire oraz reprezentującego RFN Winfrieda Bölke. Był to jednak jedyny medal wywalczony przez Vicentiniego na międzynarodowej imprezie tej rangi. Ponadto w 1966 roku wygrał francuskie Grand Prix de Cannes, a w 1969 roku był najlepszy we włoskim Giro del Lazio. Pięciokrotnie startował w Giro d'Italia, najlepszy wynik osiągając w 1966 roku, kiedy zajął 21. miejsce w klasyfikacji generalnej. Wystartował także w Tour de France, zajmując między innymi 19. miejsce w 1968 roku. Nigdy nie wystąpił na igrzyskach olimpijskich. Jako zawodowiec startował w latach 1963-1971.

</doc>
<doc id="1476415" url="https://pl.wikipedia.org/wiki?curid=1476415" title="Przenośność">
Przenośność

Przenośność (ang. "portability") może być związana z:

</doc>
<doc id="1476416" url="https://pl.wikipedia.org/wiki?curid=1476416" title="Baichung Bhutia">
Baichung Bhutia

Baichung Bhutia (ur. 15 grudnia 1976 w Tinkitam, Sikkim) – indyjski piłkarz, grający na pozycji napastnika.
Bhutia rozpoczął swoją zawodową karierę w 1993 roku. Właśnie wtedy został zawodnikiem klubu East Bengal Club. Po dwóch latach przeszedł do JCT Mills. W 1996 roku został wybrany najlepszym piłkarzem indyjskim roku. W 1997 Bhutia powrócił do East Bengal Club i w sezonie 1998/1999 był kapitanem tej drużyny. W 1999 roku Bhutia znowu zmienił barwy klubowe. Tym razem wyjechał do Anglii i grał dla Bury, gdzie przez trzy lata rozegrał 37 meczów i zdobył 3 gole. W 2002 roku został zawodnikiem zespołu Mohun Bagan AC, z którego odszedł już w 2003, kiedy to po raz drugi powrócił do East Bengal Club. W 2006 roku został wypożyczony do Perak FA i w tym samym roku został zawodnikiem Mohun Bagan AC. Następnie ponownie powrócił do East Bengal Club. W 2011 roku przeszedł do United Sikkim FC.
W indyjskiej reprezentacji Bhutia zadebiutował w 1995 roku. Do tej pory rozegrał on dla niej ponad 100 meczów i zdobył 43 bramki. Jest rekordzistą reprezentacji zarówno pod względem występów jak i liczby zdobytych bramek. Obecnie pełni funkcję kapitana drużyny narodowej.
W roku 1998 został laureatem nagrody Arjuna Award, a 2008 został wyróżniony Orderem Padma Shri.

</doc>
<doc id="1476417" url="https://pl.wikipedia.org/wiki?curid=1476417" title="Dibromoindygo">
Dibromoindygo

Dibromoindygo ("6,6′-dibromoindygo") – organiczny związek chemiczny, główny składnik barwnika purpury tyryjskiej (znanej także jako purpura antyczna lub starożytna). Jest to pochodna indyga zawierająca dwa atomy bromu przyłączone do pierścieni indolowych w pozycjach 6, co zmienia barwę z niebieskiej na purpurową (RGB 102, 2, 60).
Purpura tyryjska była wykorzystywana w starożytności jako pigment do barwienia wyrobów tekstylnych. Pozyskuje się ją z wydzieliny ślimaków morskich z rodziny rozkolców, głównie "Haustellum brandaris".

</doc>
<doc id="1476418" url="https://pl.wikipedia.org/wiki?curid=1476418" title="Cmentarz żydowski w Będzinie przy ul. Sieleckiej">
Cmentarz żydowski w Będzinie przy ul. Sieleckiej

Cmentarz żydowski w Będzinie przy ulicy Sieleckiej – został założony pod koniec XIX wieku. Został zniszczony podczas II wojny światowej, a w okresie PRL wybudowano na jego miejscu bazę Państwowej Komunikacji Samochodowej. Część ocalałych macew przeniesiono wówczas na kirkut na Podzamczu. W 2007 roku macewy pochodzące z terenu nekropolii odkryto w konstrukcji rampy kolejowej.

</doc>
<doc id="1476420" url="https://pl.wikipedia.org/wiki?curid=1476420" title="Wilczyński">
Wilczyński

Wilczyński, Wilczyńska – polskie nazwisko, w Polsce nosi jest ponad 16,5 tys. osób.
Znane postacie noszące nazwisko „Wilczyński (-ska)”:
Postacie fikcyjne:

</doc>
<doc id="1476421" url="https://pl.wikipedia.org/wiki?curid=1476421" title="Wilczyńska">
Wilczyńska



</doc>
<doc id="1476422" url="https://pl.wikipedia.org/wiki?curid=1476422" title="Fahed Attal">
Fahed Attal

Fahed Attal (arab. فهد عتال; ur. 1 stycznia 1985 w Kalkilji) - palestyński piłkarz, grający na pozycji napastnika w klubie Shabab Al-Khalil SC.
Attal w latach 2004-2012 grał w reprezentacji Palestyńskiej. Jest najlepszym strzelcem tej reprezentacji w historii. Rozegrał w niej 40 meczów i strzelił 14 goli.

</doc>
<doc id="1476426" url="https://pl.wikipedia.org/wiki?curid=1476426" title="Beniaminów (stacja kolejowa)">
Beniaminów (stacja kolejowa)

Beniaminów – stacja kolejowa w Białobrzegach, w województwie mazowieckim w Polsce. Aktualnie stacja nie ma kas, a dworzec kolejowy został adaptowany do innych celów. Służy głównie do przeładunku cystern paliwowych do pobliskiej bazy paliwowej.

</doc>
<doc id="1476427" url="https://pl.wikipedia.org/wiki?curid=1476427" title="Więcek">
Więcek

Więcek – polskie nazwisko pochodzące od imienia Więcesław, w Polsce nosi je ponad 7,2 tys. osób.

</doc>
<doc id="1476431" url="https://pl.wikipedia.org/wiki?curid=1476431" title="Gospodarka Malezji">
Gospodarka Malezji

Gospodarka Malezji jest czwartą co do wielkości w Azji Południowo-Wschodniej. Malezja to rozwijająca się otwarta gospodarka rynkowa. Państwo pełni główną rolę w aktywności ekonomicznej. Malezja jest członkiem Stowarzyszenia Narodów Azji Południowo-Wschodniej (ASEAN).
Do lat 60. XX w. Malezja była krajem surowcowym. W 1957 roku 85% wartości eksportu dostarczyły dochody ze sprzedaży kauczuku i cyny. W latach 70. i 80. nastąpił szybki rozwój przemysłu przetwórczego. Przy wykorzystaniu taniej siły roboczej i udziale kapitału zagranicznego (głównie z Japonii, Korei Południowej, Singapuru i Chin) rozwinęła się produkcja proeksportowa. Duży udział w gospodarce odgrywa sektor państwowy. Pod koniec lat 80. sektor państwowy wytwarzał ok. 40% produkcji przemysłowej. Wzrost produktu krajowego brutto w latach 1980–1988 wzrastał o 4,6% rocznie, w latach 1989–1993 o ok. 9%. Na początku lat 90. rozpoczęto prywatyzację państwowych przedsiębiorstw oraz dalszą intensyfikację produkcji rolnej (głównie poprzez zwiększenie upraw towarowych i produkcji zbóż). W latach 90. XX wieku Malezja była nazwana jednym z azjatyckich tygrysów. Symbolem rozwoju gospodarczego w latach 90. była budowa Petronas Towers. W latach 1997–1998 gospodarka Malezji przeżyła załamanie w wyniku kryzysu finansowego, który objął Azję Południowo-Wschodnią. Produkt krajowy brutto na osobę w 2017 roku wyniósł 28 900 dolarów amerykańskich. Udział sektora usług w strukturze PKB wynosi 54,7%, przemysłu 36,9%, rolnictwa 8,4%.
Rolnictwo.
Podstawowym działem rolnictwa jest uprawa kauczuku i innych roślin eksportowych. W 2005 roku produkcja surowego kauczuku wyniosła 1,2 mln t, dzięki czemu Malezja była trzecim producentem kauczuku na świecie (po Tajlandii i Indonezji). W latach 1960–1989 powiększono areał upraw palmy olejowej o 12 razy. Produkuje się także: kakaowiec, palmę kokosową, pieprz (Sarawak), trzcinę cukrową, na małą skalę także: tytoń, maniok, bataty, warzywa i owoce (banany i ananasy). Najważniejszą rośliną żywieniową jest ryż – jej produkcja nie pokrywa zapotrzebowania krajowego. Hodowla (głównie bawołów i trzody chlewnej) ma drugorzędne znaczenie. Eksploatuje się lasy. Rozwinięte jest rybołówstwo przybrzeżne i dalekomorskie.
Przemysł.
Malezja ma duże złoża różnorodnych surowców mineralnych. Ropę naftową wydobywa się z podmorskich złóż na Morzu Południowochińskim, u wybrzeży stanów: Sarawak, Sabah i Terengganu. Gaz ziemny wydobywa się w pobliżu wyspy Labuan oraz u wybrzeża stanu Sarawak. Rudy cyny wydobywa się w dolinie Kinta, dolinie Kelang, Batang Berjuntai. W wyniku zmiany koniunktury na rynku światowym, wzrostu kosztów wydobycia oraz zanieczyszczenia środowiska zmniejszono wydobycie złóż rud cyny. Wydobywa się także rudy miedzi (Sabah), żelaza (w stanach Johor i Pahang), boksyty (Sarawak, Johor), rudy antymonu (Sarawak), złoto, ilmenit, monacyt, kolumbit (ubocznie w kopalniach cyny). W Malezji rozwinął się przemysł elektrotechniczny i elektroniczne (produkcja półprzewodników, telewizorów, układów scalonych, baterii, urządzeń klimatyzacyjnych, radioodbiorników), hutnictwo cyny (w Bagan Jaya, Penang, Porcie Kelang), przemysł rafineryjny, kauczukowy, środków transportu (montownie samochodów, ciężarówek, motocykli, motorowerów), chemiczny (produkcja nawozów azotowych, środków ochrony roślin, kosmetyków, leków), drzewny. Regionalne centra produkcyjne i badawczo-rozwojowe w Malezji mają: Dell, Fuji, Hitachi, Intel, Osram, Samsung.
Transport.
W 2013 roku w Malezji znajdowało się 114 lotnisk. Długość linii kolejowych wynosi 1851 km. Transport lądowy (zwłaszcza drogowy) jest dobrze rozwinięty w Malezji Zachodniej, a w Malezji Wschodniej bardzo słabo. Długość dróg kołowych wynosi 144 403 km, z czego 116169 km dróg ma utwardzoną nawierzchnię. Długość autostrad wynosi 1821 km. Rozwinięta jest żegluga kabotażowa.
Emisja gazów cieplarnianych.
Łączna emisja równoważnika dwutlenku węgla z Malezji wyniosła w 1990 roku 95,642 Mt, z czego 57,840 Mt stanowił dwutlenek węgla. W przeliczeniu na mieszkańca emisja wyniosła wówczas 3,207 t dwutlenku węgla, a w przeliczeniu na 1 dolar PKB 304 kg. Emisja gazów, a zwłaszcza dwutlenku węgla, od tego czasu zasadniczo rosła. W 2018 roku emisja dwutlenku węgla pochodzenia kopalnego wyniosła 257,844 Mt, a w przeliczeniu na mieszkańca 8,047 t i w przeliczeniu na 1 dolar PKB 290 kg. Przez cały czas główną branżą odpowiedzialną za tę emisję była energetyka, choć w pewnych okresach podobne wielkości osiągała emisja z transportu i emisja z innego niż energetyczne spalania przemysłowego. W całkowitej emisji gazów cieplarnianych dwutlenek węgla zawsze stanowił większość, która z czasem rośnie. Natomiast emisje metanu zwykle były znacznie większe niż emisje trzeciego gazu – podtlenku azotu, a te były większe niż gazów fluorowanych.
Turystyka.
W 2005 roku Malezję odwiedziło 15,7 mln turystów (głównie z Australii, Japonii i Singapuru).
Handel zagraniczny.
Wartość eksportu: 188,2 mld USD (2017). Malezja eksportowała głównie: sprzęt elektroniczny, olej palmowy, ropę naftowa, gaz ziemny, drewno i wyroby drewniane, gumę, tekstylia, chemikalia, panele słoneczne. Wartość importu: 163,4 mld USD (2017). Malezja importowała głównie: elektronikę, maszyny, produkty naftowe, pojazdy, tworzywa sztuczne, produkty z żelaza i stali, chemikalia. Głównymi partnerami handlowymi są: Chiny, Singapur, Japonia, Stany Zjednoczone, Tajlandia, Korea Południowa, Indonezja, Indie.

</doc>
<doc id="1476434" url="https://pl.wikipedia.org/wiki?curid=1476434" title="Stadsholmen">
Stadsholmen

Stadsholmen – wyspa w centralnej części Sztokholmu. 
Razem z wysepkami Riddarholmen i Helgeandsholmen składa się na Gamla stan. Na Stadsholmen znajduje się Pałac Królewski.
Nazwa Gamla stan może się częściej odnosić do całej wyspy, nazwa Stadsholmen jest rzadko używana.

</doc>
<doc id="1476437" url="https://pl.wikipedia.org/wiki?curid=1476437" title="Weiden w Górnym Palatynacie">
Weiden w Górnym Palatynacie



</doc>
<doc id="1476439" url="https://pl.wikipedia.org/wiki?curid=1476439" title="Optat z Mileve">
Optat z Mileve

Optat z Mileve (Milewy) (ur. ok. 320 w Mileve, zm. przed 400) – biskup Milewy w Numidii (obecnie Prowincja Mila), ojciec i święty Kościoła katolickiego. 
Jest autorem dzieła "Traktat przeciw donatystom" ("De schismate donatistarum"), znanego także pod tytułem "Przeciw Parmenianowi". Dzieło to jest pierwszą w historii rozprawą wymierzoną w donatystów.
Jego wspomnienie liturgiczne w Kościele katolickim obchodzone jest 4 czerwca za wpisem Baroniusza.

</doc>
<doc id="1476440" url="https://pl.wikipedia.org/wiki?curid=1476440" title="Sanktuarium Matki Bożej Królowej Rodzin w Juchnowcu">
Sanktuarium Matki Bożej Królowej Rodzin w Juchnowcu

Sanktuarium pw. Matki Bożej Królowej Rodzin w Juchnowcu – świątynia w Juchnowcu jest jedną z dziewięciu sanktuariów należących do Archidiecezji białostockiej
Historia.
W roku 1764 ks. proboszcz Jozafat Wołłosowicz rozpoczął budowę nowej murowanej świątyni na miejscu starego drewnianego kościoła pochodzącego z roku 1547. Budowę następnie kontynuował i dokończył w roku 1788 ks. proboszcz kanonik inflancki Jan Daniszewski. W roku 1906 dobudowano wieżę do kościoła za czasów ks. proboszcza Antoniego Dalinkiewicza
Obiekt kultu.
Pochodzący z pierwszego kościoła niewielki obraz Matki Bożej malowany farbą olejną na desce typu Hodegetrii, który zasłynął niezwykłymi łaskami stał się początkiem powstania sanktuarium. W Archidiecezji wileńskiej kult Matki Bożej miał miejsce; w Juchnowcu, Wilnie w Ostrej Bramie i w kościele św. Michała oraz w Sanktuarium Maryjnym w Różanymstoku. W dniu 6 listopada 1996 roku ks. abp metropolita białostocki Stanisław Szymecki nadał kościołowi tytuł "Matki Bożej Królowej Rodzin" oraz ustanowił dzień odpustu na 2 lipca. W roku 1997 świątynię w Juchnowcu ustanowiono sanktuarium Archidiecezji Białostockiej.

</doc>
<doc id="1476442" url="https://pl.wikipedia.org/wiki?curid=1476442" title="Port lotniczy Fairbanks">
Port lotniczy Fairbanks

Port lotniczy Fairbanks (IATA: FAI, ICAO: PAFA) – międzynarodowy port lotniczy położony 5 km na południowy zachód od centrum Fairbanks, w stanie Alaska, w Stanach Zjednoczonych.

</doc>
<doc id="1476443" url="https://pl.wikipedia.org/wiki?curid=1476443" title="Panfilo de Narvaez">
Panfilo de Narvaez



</doc>
<doc id="1476448" url="https://pl.wikipedia.org/wiki?curid=1476448" title="Sewer z Malagi">
Sewer z Malagi

Sewer z Malagi – biskup w latach 578-602, pisarz wczesnochrześcijański, autor niezachowanych dzieł "Correctorium", wymierzonego w biskupa Wincentego z Saragossy, który przeszedł na arianizm, oraz "Anulus" - traktatu o dziewictwie, napisanego dla siostry. Po roku 582 Sewer z Malagi napisał wraz z Licynianem z Kartageny list do diakona Epifaniusza na temat natury aniołów i duszy ludzkiej.

</doc>
<doc id="1476452" url="https://pl.wikipedia.org/wiki?curid=1476452" title="ALMA de México">
ALMA de México

ALMA de México - meksykańska tania linia lotnicza z siedzibą w Guadalajarze. Głównym hubem jest port lotniczy Guadalajara.

</doc>
<doc id="1476454" url="https://pl.wikipedia.org/wiki?curid=1476454" title="Sewer z Minorki">
Sewer z Minorki

Sewer z Minorki – biskup Minorki na początku V wieku, autor pisma "Commonitorium". Przypisuje mu się także autorstwo "Listu do całego Kościoła", który informuje o debacie, na skutek której na chrześcijaństwo nawróciło się pięciuset Żydów.

</doc>
<doc id="1476458" url="https://pl.wikipedia.org/wiki?curid=1476458" title="Bukowisko">
Bukowisko

Bukowisko – okres godowy łosi, a także obszar, na którym przebywają łosie w tym okresie. Gody łosi rozpoczynają się we wrześniu i trwają do połowy października. Byki przebywają kilka dni z jedną klępą, która wykazuje objawy rui, po jej pokryciu odchodzą w poszukiwaniu kolejnej samicy. Byki nie staczają zaciętych walk o samice zwane klępami, nie tworzą również haremów samic, jak ma to miejsce u jeleni. W tym czasie łosie-byki wydają głos zwany stękaniem, buczeniem.

</doc>
<doc id="1476459" url="https://pl.wikipedia.org/wiki?curid=1476459" title="Montbau">
Montbau

Montbau – stacja metra w Barcelonie, na linii 3. Stacja została otwarta w 1985.

</doc>
<doc id="1476460" url="https://pl.wikipedia.org/wiki?curid=1476460" title="Mundet">
Mundet

Mundet – stacja metra w Barcelonie, na linii 3. Stacja została otwarta w 2001.

</doc>
<doc id="1476461" url="https://pl.wikipedia.org/wiki?curid=1476461" title="Wiktryk z Rouen">
Wiktryk z Rouen

Wiktryk z Rouen, również Wiktrycjusz z łac. "Victricius" (ur. ok. 340, zm. ok. 410 lub 417) – prawdopodobnie rzymski legionista tytułowany "victrix", ósmy biskup Rouen (ok. 390–417), misjonarz, święty Kościoła katolickiego.
Po nawróceniu się porzucił armię i został wyświęcony na kapłana. Zajął się ewangelizowaniem Flandrii i Brabancji. Około 385-390 roku wstąpił na stolicę biskupią w Rouen, natomiast ok. 396 udał się do Anglii, by zwalczać szerzącą się herezję ariańską. W 403 roku przebywał w Rzymie. Autor pisma „O chwale świętych” ("De laude sanctorum").
Jego wspomnienie liturgiczne obchodzone jest 7 sierpnia.

</doc>
<doc id="1476464" url="https://pl.wikipedia.org/wiki?curid=1476464" title="Psychohistoria">
Psychohistoria

Psychohistoria – formuła badawcza stosowana w naukach humanistycznych, polegająca na integrowaniu badań historycznych ze stosowaniem kategorii psychoanalitycznych.
Psychohistorię tworzyli i tworzą głównie profesjonalni psychoanalitycy z zainteresowaniami historycznymi (wzorem może być tu sam Zygmunt Freud, jego kontynuator Erik Erikson, kulturalista Erich Fromm), zdecydowanie rzadziej profesjonalni historycy po treningu psychoanalitycznym
Psychohistoria rozwijała się intensywnie w USA w latach 60. i 70. XX w., obecnie ma niewielu zwolenników. Większość prac psychohistorycznych to psychobiografie, np. "Eine Kindheitserinnerung des Leonardo da Vinci" ("Leonarda da Vinci wspomnienia z dzieciństwa") Zygmunta Freuda (1910), "Young Man Luther" ("Młody Luter") Erika Eriksona (1958). Krytycy psychohistorii zwracają uwagę na ahistoryczność podstawowych kategorii stosowanych do badania postaci i zdarzeń historycznych, a zatem na logiczną i metodologiczną niespójność tego rodzaju badań.

</doc>
<doc id="1476466" url="https://pl.wikipedia.org/wiki?curid=1476466" title="Pikoliny">
Pikoliny

Pikoliny ("metylopirydyny") – trzy izomeryczne organiczne związki chemiczne z grupy heterocyklicznych amin o wzorze . Są to monometylowe pochodne pirydyny, różniące się pozycją podstawnika metylowego (α, β lub γ).
Numer CAS dla pikoliny o niesprecyzowanej strukturze to . W temperaturze pokojowej wszystkie pikoliny są cieczami.
Przez reakcję utleniania przechodzą w kwasy pirydynokarboksylowe (kwas nikotynowy i jego izomery). Są wyodrębniane ze smoły węglowej lub otrzymywane syntetycznie, np. w reakcji amoniaku z aldehydem akrylowym. Wobec silnej zasady, np. butylolitu lub LDA, 2-pikolina i 4-pikolina ulegają deprotonowaniu w grupie metylowej z wytworzeniem anionów .
Zastosowanie.
Służą jako surowiec w wielu syntezach organicznych, rozpuszczalniki oraz do skażania denaturatu.
Zobacz też.
chinolina

</doc>
<doc id="1476467" url="https://pl.wikipedia.org/wiki?curid=1476467" title="Harry Atkinson">
Harry Atkinson

Henry Albert Atkinson (znany jako Harry Atkinson; ur. 1 listopada 1831 w Broxton - zm. 28 czerwca 1892 w Wellington) – nowozelandzki polityk, czterokrotny premier Nowej Zelandii.
Urodził się i wychował w Anglii, ale jako 22-latek postanowił iść w ślady swego starszego brata i wyemigrować do Nowej Zelandii, gdzie kupił ziemię w regionie Taranaki. Po jakimś czasie zaangażował się w życie publiczne i trafił do legislatury prowincji. W bardzo ważnym dla wczesnej nowozelandzkiej polityki sporze o stosunek do Maorysów, opowiadał się zdecydowanie po stronie zwolenników ich twardego traktowania, podkreślając konieczność przejmowania przez białych osadników ziem należących dotąd do ludności rdzennej.
W 1861 został wybrany do parlamentu kolonii, a w 1864 po raz pierwszy znalazł się w rządzie, obejmując resort obrony w gabinecie Fredericka Welda. Dał się tam poznać jako orędownik budowania przez Nową Zelandię własnej armii - tak, aby w toczonych wciąż walkach z Maorysami uniezależnić się od wsparcia brytyjskiego. W 1866 wycofał się z polityki ze względu na tragedię w życiu prywatnym - śmierć swojej żony Amelii.
Rok później ożenił się ponownie, a w latach 1867-1869 znów zasiadał w parlamencie, ale do głównego nurtu walki politycznej wrócił dopiero w 1872. Stał się najważniejszym krytykiem Juliusa Vogela, wtedy ministra finansów. Atkinson twierdził, że lansowany przez Vogela plan ogromnych inwestycji za publiczne pieniądze stanowi przejaw zbyt swobodnego i nieostrożnego szastania groszem podatników. Z drugiej strony obaj panowie zgadzali się, iż władze prowincjonalne posunęły się zdecydowanie za daleko w pożyczaniu pieniędzy. Ta płaszczyzna porozumienia pozwoliła Atkinsonowi zasiadać w gabinecie Vogela, gdy ten został premierem, jednak w innych kwestiach ich spory trwały.
Po dymysji Vogela w 1876, Atkinson zdołał zająć jego miejsce. Natychmiast zlikwidował władze prowincjonalne, dokonał też zasadniczych zmian w polityce ekonomicznej, starając się ograniczyć dług publiczny. Mimo tych reform sytuacja gospodarcza kolonii wciąż się pogarszała, co sprawiło, że po 13 miesiącach rządów utracił władzę i przeszedł do opozycji. 
W latach 1882-1883 miała miejsce niezwykle dramatyczna walka o władzę między nim a Robertem Stoutem. Najpierw Atkinson sformował gabinet, który przetrwał 11 miesięcy. Następnie Stout przeforsował wotum nieufności dla niego i zajął jego miejsce. W odpowiedzi Atkinson obalił rząd Stouta po zaledwie 12 dniach. Trzeci gabinet Atkinsona przetrwał jeszcze krócej - Stout pozbawił go władzy już po tygodniu. Kryzys ostatecznie zakończył się klęską Atkinsona - drugi rząd Stouta przetrwał trzy lata - jak na ówczesne nowozelandzkie warunki, bardzo długo.
Po wyborach z 1887 w nowozelandzkim parlamencie zapanowała dezorientacja, bowiem czołowi politycy z poprzednich kadencji bardzo źle wypadli w oczach wyborców (wielu w ogóle straciło mandaty) i nie było widać nikogo, kto mógłby sformować gabinet. Po dwóch tygodniach negocjacji, udało się uzgodnić skład tymczasowego w założeniu rządu, na którego czele stanął Atkinson. Był to czas potężnej recesji, którą premier próbował zwalczać takimi posunięciami jak cięcia wydatków budżetowych, podnoszenie ceł i zwiększanie deficytu. 
Czwarty gabinet Atkinsona przetrwał ponad trzy lata, aż do stycznia 1891. Premier był już wówczas tak schorowany, że nie był w stanie przemawiać przed parlamentem. Na czele rządu zastąpił go John Ballance, zaś on sam w uznaniu swych zasług został powołany na stanowisko Speakera Rady Legislacyjnej. 28 czerwca 1892 po zakończeniu posiedzenia Rady Atkinson wrócił do swego gabinetu, gdzie nagle zmarł. Miał wówczas 60 lat.

</doc>
<doc id="1476472" url="https://pl.wikipedia.org/wiki?curid=1476472" title="Babia Wieś">
Babia Wieś

Babia Wieś – jednostka urbanistyczna (osiedle) miasta Bydgoszczy, położona w jego środkowej części, na wschód od miasta lokacyjnego, między Brdą a Zboczem Bydgoskim.
Położenie.
Jednostka urbanistyczna Babia Wieś usytuowana jest w centralnej części miasta i zaliczana do osiedli tzw. Dolnego Tarasu Bydgoszczy. Sąsiaduje od południa z osiedlem Wzgórze Wolności, od północy i zachodu ze Śródmieściem, od północnego wschodu ze Skrzetuskiem, zaś od wschodu z Kapuściskami.
Pod względem fizycznogeograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Miejska Dolina Brdy (terasy I-III ok. 30–40 m n.p.m.). Południowe obrzeża osiedla zajmuje Zbocze Bydgoskie o wysokości względnej ok. 27 m, urzeźbione systemem niewielkich jarów i wcięć erozyjnych. Podobnie zachodnie i wschodnie obrzeża jednostki stanowią naturalne granice utworzone z jarów, którymi poprowadzono arterie komunikacyjne (ul. Kujawska, al. Jana Pawła II). Granicą północną jest rzeka Brda.
Historycznie w skład obecnej jednostki urbanistycznej wchodzą cztery obszary. Na wschód od Trasy Uniwersyteckiej zlokalizowane są jednostki, które stały się częścią Bydgoszczy przed 1800 rokiem. Są to: Babia Wieś (wąski pas gruntu wzdłuż Brdy od dawnego klasztoru bernardynów), odnotowana już w średniowiecznych dokumentach oraz Przedmieście Toruńskie. Na zachód od Trasy Uniwersyteckiej w skład jednostki wchodzą Żupy (20 ha), włączone do miasta w 1851 r. oraz fragment gminy Bartodzieje Małe wcielonej 1 kwietnia 1920 roku.
Charakterystyka.
Zachodnią granicą osiedla jest ul. Bernardyńska, wschodnią – al. kard. Stefana Wyszyńskiego, południową – Zbocze Bydgoskie, a północną – rzeka Brda. Wzdłuż wschodniej granicy obszaru jednostki spływa do Brdy ciek wodny – struga Niziny. Dużą część Babiej Wsi zajmują tereny zielone: planty nad Brdą oraz park Centralny. W obrębie osiedla znajdują się liczne kluby kajakowe oraz wioślarskie, a także hala sportowo-widowiskowa „Łuczniczka”, wraz z mniejszą halą bliźniaczą, zbudowaną specjalnie na siatkarskie mistrzostwa świata w 2014 roku.
Zabudowa mieszkaniowa skupiona jest wzdłuż ul. Toruńskiej i pochodzi głównie z okresu zaboru pruskiego i dwudziestolecia międzywojennego. Na zachodnich rubieżach Babiej Wsi na styku ze Starym Miastem znajduje się dawny zespół klasztorny bernardynów bydgoskich (1480-1829) z późnogotyckim kościołem Najświętszej Maryi Panny Królowej Pokoju, od 1866 r. garnizonowym.
Osiedle przecina z zachodu na wschód ulica Toruńska, którą przebiega droga krajowa nr 80. Wschodnim obrzeżem osiedla przebiega droga krajowa nr 5 w ciągu alei kard. Stefana Wyszyńskiego. W 2013 roku oddano do użytku Trasę Uniwersytecką wraz z wantowym mostem nad Brdą i estakadami o długości ok. 700 m, która stanowi fragment arterii łączącej północne i południowe osiedla miasta.
Wśród infrastruktury osiedla znajdują się m.in.:
Do przedsięwzięć ujętych w „Planie Rozwoju Bydgoszczy na lata 2009–2014”, a dotyczących Babiej Wsi należały: rozbudowa miejskiego układu komunikacyjnego w rejonie ronda Bernardyńskiego w Bydgoszczy wraz z budową linii tramwajowej w ul. Kujawskiej, rewitalizacja parku na Wzgórzu Wolności, rewitalizacja bulwarów i nabrzeży nad Brdą, modernizacja obiektów zabytkowych Uniwersytetu Technologiczno-Przyrodniczego, w tym Wydziału Rolniczego przy ul. Bernardyńskiej oraz utworzenie Międzynarodowego Centrum Nauki i Edukacji Kujawsko-Pomorskiej Szkoły Wyższej. Inne plany rozwojowe określone na podstawie dokumentów strategicznych obejmują m.in. dalsze zagospodarowanie terenów nadrzecznych dla celów rekreacyjnych oraz kompleks zabudowy mieszkaniowej przy ul. Toruńskiej w miejscu dawnego browaru Kujawiak. W 2016 uzyskano pozwolenie na budowę 15-piętrowego obiektu o nazwie "Nordic Astrum" i wysokości 50 m. Jego budowę rozpoczęto jesienią 2017 w miejscu dawnego targowiska hurtowego, na zapleczu obiektów UTP. Koszt realizacji budynku miał wynieść około 100 mln zł. Obiekt miał mieć 191 mieszkań, halę garażową na 100 pojazdów, ogólnodostępną restaurację i klub fitness. Na skutek obsunięcia się gruntu, w listopadzie 2017, a ostatecznie w marcu 2018 budowę wstrzymano. W l. 2020–2021 Spółdzielnia Mieszkaniowa „Nad Brdą” zrealizowała z kolei pod skarpą budowę nowego, czterokondygnacyjnego bloku o nazwie „Osiedle Adria”; ponadto w 2020 rozpoczęto remont budynków przy ul. Babia Wieś 15-23.
Nazwa.
Nazwa osiedla nawiązuje do znajdującej się niegdyś w tym rejonie osady przygrodowej bydgoskiego zamku. W roku 1935 redaktor Wincenty Sławiński wydał pracę pt. "„Babia Wieś, z legend podmiejskich starej Bydgoszczy”" – w tej pracy zamieścił m.in. legendę: "„Istna babia wieś”". Mianowicie tereny na wschód od miasta zamieszkiwały kobiety: żony i młode kochanki, do których potajemnie przychodzili nocami skoszarowani na zamku rycerze. W oczach bydgoskich dostojników osiedle uchodziło za „Babią Wieś” – oazę rozpusty i złych obyczajów. Czasy jednak zmieniały się: zła sława zniknęła, tylko nazwa przetrwała wieki, aż po dziś dzień.
Ludność.
W 1990 r. Babią Wieś zamieszkiwało 2,1 tys. osób, podobna liczba w 12 lat później. W kolejnych latach liczba mieszkańców spadała: w 2007 r. wynosiła 1,84 tys. osób, a w 2012 – 1,67 tys.
Rekreacja.
Babia Wieś położona w wąskim pasie między Zboczem Bydgoskim a Brdą obfituje w tereny zielone. Stanowią one jedną czwartą całej powierzchni jednostki. Znajduje się tu 14,3 ha terenów zieleni urządzonej i 6,5 ha zieleni nieurządzonej, zaś wskaźnik zieleni przypadającej na mieszkańca jest najwyższy w mieście. Wzdłuż Brdy usytuowana jest aleja spacerowa, miejscami stanowiąca nadrzeczny bulwar. We wschodniej części jednostki urbanistycznej znajduje się park Centralny. Na jego terenie znajdują się łąki, stawy oraz fragmenty lasów łęgowych (olsy, łęg jesionowy). Na tym terenie zlokalizowane są obiekty sportu i rekreacji o znaczeniu ogólnomiejskim: hala widowiskowo-sportowa Łuczniczka I i Łuczniczka II. Ofertę uzupełniają m.in. korty tenisowe, boisko do piłki plażowej, plenerowa siłownia, kręgielnia, strzelnica. Wzdłuż Brdy rozmieszczone są cztery przystanie wioślarsko-kajakarskie, w tym dwie zabytkowe oraz dwa przystanki Tramwaju Wodnego: „Łuczniczka” i „Tesco”. Babia Wieś określana jest już od okresu międzywojennego „dzielnicą wioślarzy”, gdyż rzeka tętni tu życiem od rana do wieczora dzięki treningom amatorów sportów wodnych. Od południa Babią Wieś okala grąd zboczowy rosnący na skarpie południowej, wchodzący w skład parku na Wzgórzu Wolności. W jego obrębie znajdują się liczne ścieżki spacerowe.
Szlaki turystyczne.
Przez Babią Wieś przebiega zielony szlak turystyczny „Relaks”, który prowadzi od mostu Esperanto w kierunku Cmentarza Bohaterów Bydgoszczy i dalej przez Puszczę Bydgoską do jeziora Jezuickiego. Natomiast wzdłuż ulicy Toruńskiej przebiega rowerowy szlak turystyczny Doliny Dolnej Wisły, który rozpoczyna się na Starym Mieście w Bydgoszczy.
Ochrona przyrody.
Na terenie Babiej Wsi znajduje się kilka pomników przyrody, zlokalizowanych głównie przy ul. Bernardyńskiej: kasztanowiec biały, jesion wyniosły, wiąz szypułkowy oraz winobluszcz trójklapowy na budynku Bernardyńska 6.
Historia.
Początki zasiedlenia obszaru położonego na wschód od Starego Miasta w Bydgoszczy datowane są na czasy egzystencji grodu bydgoskiego – warowni strażniczej i administracyjnej z czasów pierwszych Piastów. Na wschód od grodu zwanego "Bidgoscza" powstała osada podgrodowa, czemu sprzyjały warunki naturalne: sąsiedztwo rzeki, gdzie łowiono ryby oraz urodzajne gleby wykorzystywane dla rolnictwa. Na terenie osady wybudowano w XIII wieku kościół pw. św. Idziego, prawdopodobnie filialny parafii w Wyszogrodzie. Świątynia służyła urzędnikom grodu kasztelańskiego, rycerzom oraz okolicznej ludności. W dokumentach staropolskich kościół ten nazywano „macierzą kościołów bydgoskich”. Po budowie zamku bydgoskiego w połowie XIV wieku mieszkali na Babiej Wsi pracownicy grodowi oraz rodziny załogi wojskowej zamku. Od roku 1661 w dokumentach pisanych występuje jako przedmieście Bydgoszczy, utożsamiane również z Przedmieściem Kujawskim (Toruńskim).
W 1480 roku na wschód od zamku, przy kościele św. Idziego erygowano Klasztor Bernardynów. W 1545 r. doszło do pożaru tego kompleksu i na jego miejsce w latach 1552–1557 wybudowano późnogotycki kościół konwentualny istniejący do dzisiaj. Później, w latach 1590–1601, wzniesiono również murowane budynki klasztorne, a w 1682 r. – Domek Loretański. Bernardyni stworzyli największą w mieście bibliotekę (1919 tomów, częściowo zachowaną do dzisiaj) i powołali do istnienia szkołę, gdzie uczono retoryki, Bernardyńskie Studium Filozoficzne (1529-1774), obserwatorium astronomiczne (1677) oraz browar nad rzeką. Na wschód od klasztoru urządzono ogród, który chcąc zabezpieczyć przed wylewami rzeki otoczono groblą i wykopano rowy odwadniające. Część tego terenu przywłaszczył sobie bezprawnie żupnik bydgoski, z którym konwent prowadził proces sądowy w latach 1601–1604. Po wygraniu procesu bernardyni ogrodzili posiadłość murem.
W 1529 r. przy drodze wylotowej z miasta w kierunku wschodnim ufundowano także, kościół szpitalny św. Stanisława, konsekrowany w 1533 r. Od 1522 roku na terenie Babiej Wsi istniała żupa solna, gdzie składowano i sprzedawano okolicznej ludności sól małopolską i ruską, a od 1557 r. także zamorską sprowadzaną z Gdańska. W II połowie XVI wieku funkcjonowała także prywatna warzelnia soli, gdzie surowiec uzyskiwano z rumu solnego transportowanego z Wieliczki. Istniała także godność żupnika bydgoskiego, rekrutującego się spośród przedstawicieli średniej szlachty, który odpowiadał za dostarczanie soli z żup ruskich. Bydgoszczanie aż do końca XVII wieku posiadali monopol na handel solą na terenie całej Wielkopolski. Żupa istniała do początku XVIII w., kiedy zniszczono ją w czasie wojny północnej. W 1744 r. odnotowano, że na Babiej Wsi poza żupą solną znajdowała się karczma dworska i dwa zamieszkałe budynki.
Po przejściu Bydgoszczy pod władzę Królestwa Prus w wyniku I rozbioru Polski (1772), na Żupach powstała cegielnia założona przez budowniczego Kanału Bydgoskiego – Ernsta Conrada Petersona. Pozostały po niej stawy poeksploatacyjne, widoczne w krajobrazie do końca XX wieku, kiedy zniwelowano je podczas budowy hali Łuczniczka. W skład Bydgoszczy wliczano wówczas Przedmieście Toruńskie, liczące w 1783 r. 942 mieszkańców. Natomiast w 1851 r. włączono do miasta teren dawnych żup solnych, tzw. "Schuppenkrug".
W XIX wieku zabudowa koncentrowała się wzdłuż ulicy Toruńskiej, przy której wzniesiono kilkukondygnacyjne budynki mieszkalne W głębi powstały niewielkie, typowo podmiejskie zabudowania mieszkalne i gospodarcze. W latach 1866–1867 wzniesiono Dom Strzelecki Bydgoskiego Bractwa Kurkowego według projektu architekta berlińskiego Eduarda Titza. Po pożarze gmachu w 1900 r. został on do roku 1903 odbudowany, a dziesięć lat później przejęty przez miasto. Było to jedno z najokazalszych założeń typu Établissement w Bydgoszczy i do dzisiaj pełni funkcje kulturalne. Natomiast na terenie dawnych składów solnych wybudowano w latach 1888–1889 zaprojektowany przez H. Dublańskiego zespół budynków pralni garnizonowej (po 2006 roku lotfy mieszkalne). Z kolei w 1872 w sąsiedztwie dawnego klasztoru oddano do użytku ulicę Bernardyńską wraz z mostem nad Brdą. Przy niej zbudowano Ewangelickie Seminarium Nauczycielskie, a na skwerze przed budynkiem umieszczono w 1880 roku Pruski Pomnik Poległych, zastąpiony w 1925 roku Pomnikiem Nieznanego Powstańca Wielkopolskiego. Niestety w 1879 r. rozebrano doszczętnie kościół św. Idziego.
Pierwsze tramwaje na Babiej Wsi wybudowano w 1898 r., kiedy przedłużono linię „zieloną” ze Zbożowego Rynku wzdłuż ul. Toruńskiej do Strzelnicy (ul. Żupy). W 1914 roku przystąpiono do rozbudowy linii tramwajowej w kierunku Małych Bartodziejów do ul. Bełzkiej (rondo Toruńskie). Prace przerwano wskutek wybuchu I wojny światowej.
Po przejściu Bydgoszczy w styczniu 1920 roku do odrodzonego państwa polskiego, do miasta włączono kolejne gminy podmiejskie, m.in. sąsiednią "Bartodzieje Małe". W ten sposób cały obszar obecnej jednostki urbanistycznej Babia Wieś znalazł się w granicach Bydgoszczy. W latach 1925–1927 powstało osiedle mieszkaniowe przy ul. Toruńskiej-Babia Wieś (numery 5-23), którego inwestorem było miasto (w 2020 rozpoczęto ich remont). Począwszy od 1910 roku wzdłuż prawego brzegu Brdy sytuowano przystanie bydgoskich klubów wioślarskich. W latach 20. XX w. powstały m.in. przystanie Bydgoskiego Towarzystwa Wioślarskiego, Bydgoskiego Klubu Wioślarek, Kolejowego Klubu Wioślarskiego. W latach 30. na Babiej Wsi powstały ponadto przystanie kajakarskie m.in. dla Miejskiego Gimnazjum Męskiego im. Mikołaja Kopernika oraz Okręgowej Sekcji Wodnej Pocztowego Przysposobienia Wojskowego. Obiekty te w większości przetrwały do dzisiaj, niektóre z nich wpisano do rejestru zabytków województwa kujawsko-pomorskiego. Zwyczajowo cały obszar położony między ul. Toruńską a Brdą nazywano „dzielnicą wioślarzy”.
Po II wojnie światowej, w latach 1952–1953 oddano do użytku nową linię tramwajową „Brda” łączącą Stare Miasto z Kapuściskami i Łęgnowem. Na Babiej Wsi powstała pętla tramwajowa, a tory ułożono wzdłuż ulicy Babia Wieś oraz Toruńskiej. Z kolei w 1970 r. na wschodnich rubieżach jednostki oddano do użytku trasę północ-południe (al. kard. Stefana Wyszyńskiego) z rondem Toruńskim, którą w latach 80. poprowadzono dalej na południe jarem Niziny. W latach 70. XX wieku na terenie przylegającym do Brdy urządzono park Centralny, w którym w 2002 roku oddano do użytku halę Łuczniczka.
Ulice na Babiej Wsi.
od okolicy:
od nazw geograficznych:
od osób
Komunikacja.
W dzielnicy Babia Wieś znajduje się pętla tramwajowa o takiej samej nazwie. Mieści się pośrodku trasy biegnącej od Ronda Jagiellonów przez Rondo Bernardyńskie do Ronda Toruńskiego, będącej alternatywą dla torowiska na ulicy Jagiellońskiej. Leży niemal nad samym brzegiem Brdy, nieopodal Mostu Uniwersyteckiego, po jego zachodniej stronie. Posiada możliwość zawracania w obu kierunkach, a także dwa dodatkowe tory, jednak nie ma możliwości przejazdu przez trasę z pominięciem pętli. Jest wykorzystywana do zawracania jedynie w sytuacjach awaryjnych, podczas czasowych zmian rozkładu spowodowanych remontami oraz przez linie specjalne.
Przez osiedle nie przebiegają linie autobusowe dzienne (oprócz linii 57, która nie ma przystanku na terenie osiedla, gdyż biegnie Trasą Uniwersytecką), natomiast od stycznia 2016 wzdłuż ulicy Toruńskiej funkcjonuje linia nocna 36N.
Na Babiej Wsi, przy hali Łuczniczka, znajduje się nowoczesny przystanek Bydgoskiego Tramwaju Wodnego.

</doc>
<doc id="1476476" url="https://pl.wikipedia.org/wiki?curid=1476476" title="Filip Prezbiter">
Filip Prezbiter

Filip Prezbiter (IV/V wiek) – łaciński komentator Pisma Świętego, uczeń Hieronima ze Strydonu, autor komentarza do Księgi Hioba i kilku listów apostolskich.

</doc>
<doc id="1476481" url="https://pl.wikipedia.org/wiki?curid=1476481" title="Młodzieżowe Mistrzostwa Europy w Lekkoatletyce 2007">
Młodzieżowe Mistrzostwa Europy w Lekkoatletyce 2007

6. Młodzieżowe Mistrzostwa Europy w Lekkoatletyce – zawody sportowe, które rozgrywane były w dniach 12 - 15 lipca 2007 w Debreczynie na Węgrzech. W zawodach startowali zawodnicy, którzy nie ukończyli 23 lat.
Gospodarza imprezy wybrano na kongresie European Athletics w Lublanie 18 kwietnia 2005 – kontrkandydatem do organizacji mistrzostw było Annecy.

</doc>
<doc id="1476482" url="https://pl.wikipedia.org/wiki?curid=1476482" title="Marcel (Włatcy móch)">
Marcel (Włatcy móch)



</doc>
<doc id="1476483" url="https://pl.wikipedia.org/wiki?curid=1476483" title="Ouse">
Ouse

Ouse (IPA: [u:z]) – rzeka w Wielkiej Brytanii, płynąca w północno-wschodniej Anglii na terenie hrabstw North Yorkshire i East Riding of Yorkshire. Stanowi przedłużenie rzeki Ure (źródła w Górach Pennińskich), która przyjmuje nazwę Ouse kilka kilometrów za ujściem do niej rzeki Swale. Długość rzeki wynosi ok. 72 km. Ouse płynie w kierunku południowo-wschodnim, po połączeniu z rzeką Trent tworzy estuarium Humber. Największe miasto leżące nad Ouse to York.
Głównym dopływem jest Aire (prawostronny).

</doc>
<doc id="1476485" url="https://pl.wikipedia.org/wiki?curid=1476485" title="Gare de Troyes">
Gare de Troyes

Gare de Troyes – stacja kolejowa w Troyes, w regionie Grand Est, we Francji. Znajduje się na linii Paryż – Miluza (linia 4).
Stacja jest obsługiwana przez pociągi Intercités oraz TER Champagne-Ardenne. Troyes jest jednym z nielicznych miast, gdzie na stacji nie ma linii zelektryfikowanej.

</doc>
<doc id="1476486" url="https://pl.wikipedia.org/wiki?curid=1476486" title="Australijska odmiana języka angielskiego">
Australijska odmiana języka angielskiego

Australijska odmiana języka angielskiego () – odmiana języka angielskiego używana w Australii.
Historia.
Pierwszym australijskim słowem, które zostało zapisane, było "kangaroo" (kangur). Słowo to zostało zapisane przez kapitana Jamesa Cooka w 1770 w czasie jego pierwszej podróży do Australii. Cook napotkał wówczas szereg plemion zamieszkujących obszary leżące w pobliżu rzeki Endeavour. Ku zdziwieniu Cooka, a w późniejszym czasie także innych białych kolonistów Australii, jak np. gubernatora Australii Arthura Phillipa, którzy założyli, że wszyscy australijscy Aborygeni mówią podobnym językiem, słowo to nie zostało rozpoznane przez inne plemiona australijskie. W późniejszym okresie nie zostało także rozpoznane przez Aborygenów należących do plemion, od których rzekomo pochodziło. Niepewne pochodzenie tego słowa miało odbicie w miejskiej legendzie głoszącej, że Cook zapisał słowa „nie rozumiem cię” zamiast nazwy zwierzęcia, ale ostatecznie w 1976 r. lingwista John B. Havviland dowiódł, że słowo "kangaroo" wywodzi się od nazwy rzadkiego gatunku kangura nazywanego w jednym z lokalnych narzeczy „gangurru”.
W miarę napływu osadników i zesłańców z całej Anglii, w Australii rozpoczął się proces powstawania nowego akcentu, mieszanka dialektów i akcentów „zlała” się w nowy, oryginalny akcent. James Dixon, który odwiedził Australię w 1820 r. opisał zasłyszaną u dzieci mowę: „Dzieci urodzone w kolonii mówią ładniejszym, czystszym i bardziej harmonijnym językiem niż słyszy się zazwyczaj w Anglii. Fuzja wielu różnorodnych dialektów poprawiła sposób wypowiadania poszczególnych słów”. Podobnie pisał 10 lat później George Bennett, który opisał australijski akcent jako „bardzo czysty” i zauważył brak regionalnego czy klasowego zróżnicowania akcentów.
W kolonii ewoluował nie tylko akcent, ale i słownictwo, słowa zapożyczane z różnych dialektów nabierały zupełnie nowych znaczeń, powstawały też nowe słowa potrzebne do opisania rzeczywistości nowego kraju. Przykładem słów, których znaczenie zostało zmienione, mogą być np. "creek" i "paddock". W ówczesnym brytyjskim angielskim słowo "creek" oznaczało ujście rzeki do morza czy małą zatoczkę, w Australii używano go, i używa się nadal, na określenie małego strumienia. Słowo "paddock" oryginalnie oznaczało „wybieg dla koni”, w Australii używane jest na określenie dowolnego obszaru ogrodzonego płotem.
Typowym narodzonym w Australii słowem jest nieznanego pochodzenia słowo "pom" lub "pommy" – pejoratywne określenie na Anglika, zazwyczaj używane w wyrażeniu "whinging pom" – „narzekający, stękający Angol”.
Współczesny język australijski.
Słownictwo.
Angielszczyzna australijska opiera się w głównej mierze na standardzie brytyjskim, ze znacznymi naleciałościami amerykańskiej odmiany tego języka, pewnymi elementami zapożyczonymi z języków europejskich oraz nielicznymi słowami zapożyczonymi z języków aborygeńskich.
Oprócz znanego na całym świecie słowa „kangaroo” innymi popularnymi zapożyczeniami z języków aborygeńskich są słowa takie jak: „boomerang” (bumerang), „billabong” (mały staw), „jumbuk” (owca) – te dwa ostatnie można usłyszeć w klasycznej piosence australijskiej „Waltzing Matilda”. Słownictwo aborygeńskie używane jest zazwyczaj do określania lokalnej flory i fauny oraz australijskich miejscowości – pisał o tym XIX-wieczny australijski poeta i pisarz John Lang:
Napływ amerykańskiego słownictwa do australijskiego angielskiego rozpoczął się w połowie XIX wieku w czasie australijskiej gorączki złota, kiedy to do Australii przyjechało wielu Amerykanów. Współcześnie australijski angielski „pożycza” słowa z obu języków, np. ciastko to zazwyczaj „biscuit” (brytyjski), a nie „cookie” (amerykański), choć oba słowa są w użyciu, ale już np. kran to „tap” (brytyjski) – amerykański „faucet” nie jest używany w języku codziennym, podobnie jak benzyna to „petrol” (brytyjski), a nie „gas” (amerykański), ale z drugiej strony ciężarówka – „truck” (amerykański) zamiast „lorry” (brytyjski).
Charakterystyczną cechą australijskiego jest używanie zdrobnień („diminutive”) czy skróconych wersji słów, najbardziej znane i najczęściej używane to np.:
Akcent.
Istnieją trzy rodzaje akcentu australijskiego: "broad", "general" i "cultivated". "Broad" to kontinuum akcentów lokalnych, "cultivated" przypomina akcenty brytyjskie i jest ich naśladownictwem, wreszcie "general" to wariant pośredni między obydwoma wersjami i jest najczęściej używany. Akcent "broad" ma tendencje przesuwania samogłosek do pozycji frontowej, w stronę /i/, /e/ i /æ/, podczas gdy pozostałe akcenty preferują wymowę tylną.
Podstawą uznania australijskiej wymowy za odrębny system jest system samogłoskowy, a szczególnie sposób, w jaki realizuje się dyftongi. System spółgłoskowy zbliżony jest do RP z niewielkimi odstępstwami.
Różnice regionalne.
Praktycznie jedyne różnice regionalne w australijskim angielskim łączą się z różnym słownictwem używanym w poszczególnych stanach, np. w Australii Południowej pojemnik truskawek to "punnet", a w Sydney to "chip", w Australii Południowej wózek dziecięcy to zazwyczaj "pusher", a w Nowej Południowej Walii to "stroller".
Bardzo zróżnicowane jest nazewnictwo miar pojemności piwa (szklanek, kufli i dzbanków):
Ortografia.
Większość słów australijskiej odmiany angielskiego używa brytyjskiej ortografii, a za oficjalny słownik australijskiego uważany jest publikowany od 1981 r. "Macquarie Dictionary". Jedynym znaczącym wyjątkiem jest słowo "program", które pisane jest jak w amerykańskim, a nie brytyjskim angielskim "programme". Ze względów historycznych używa się nazwy miasta "Victor Harbor" (zamiast brytyjskiego "Harbour" – pisownia "Harbor" wynikła najprawdopodobniej z prostej pomyłki) oraz Australian Labor Party (zamiast brytyjskiego "Labour").

</doc>
<doc id="1476487" url="https://pl.wikipedia.org/wiki?curid=1476487" title="Johann Gottfried Eichhorn">
Johann Gottfried Eichhorn

Johann Gottfried Eichhorn (ur. 16 października 1752, zm. 27 czerwca 1827 w Getyndze) – niemiecki teolog protestancki.
W 1775 roku był profesorem języków orientalnych na Wydziale Teologicznym uniwersytetu w Jenie. Zajmował się numizmatyką i sprawami monetarnymi krajów arabskich. 
Podczas swojej profesury w Jenie napisał "Wstęp do Starego Testamentu" ("Einleitung w das Alte Testament"), który był przełomem w historycznej znajomości Pięcioksięgu. 
W 1776 założył pierwszy dziennik badań orientalnych "Repertorium biblische und für morgenländische Litteratur", który redagował do 1788. 
Po śmierci Michaelisa w 1788 roku objął stanowisko profesora w Getyndze, gdzie wykładał nie tylko języki orientalne i egzegezę Starego i Nowego Testamentu, ale również w historię polityczną. W 1825 podupadł na zdrowiu, ale kontynuował wykłady do 14 czerwca 1827. 
Jego syn Karl Friedrich Eichhorn był prawnikiem.

</doc>
<doc id="1476495" url="https://pl.wikipedia.org/wiki?curid=1476495" title="Edward D. Swift">
Edward D. Swift

Edward Doane Swift (ur. 24 grudnia 1870, zm. 25 września 1935) – amerykański astronom, syn astronoma Lewisa Swifta.
Odkrycia.
Odkrył szereg obiektów NGC i IC oraz ponownie odkrył zagubioną kometę 54P/de Vico-Swift-NEAT.

</doc>
<doc id="1476496" url="https://pl.wikipedia.org/wiki?curid=1476496" title="Fotoautotrof">
Fotoautotrof



</doc>
<doc id="1476497" url="https://pl.wikipedia.org/wiki?curid=1476497" title="Edward Swift">
Edward Swift



</doc>
<doc id="1476502" url="https://pl.wikipedia.org/wiki?curid=1476502" title="Burmistrzowie i zarządcy Sanoka">
Burmistrzowie i zarządcy Sanoka

Lista burmistrzów i zarządców Sanoka, obejmująca także inne posady o najwyższym statusie w mieście.
Siedzibą burmistrzów sanockich zostały budynki przy miejscowym rynku – wpierw ratusz przy ul. Rynek 16, później ratusz przy ul. Rynek 1.
Lista.
Burmistrzowie (naczelnicy) gminy miasta Sanoka

</doc>
<doc id="1476504" url="https://pl.wikipedia.org/wiki?curid=1476504" title="George Grey (1799-1882)">
George Grey (1799-1882)



</doc>
<doc id="1476505" url="https://pl.wikipedia.org/wiki?curid=1476505" title="Tarasy ryżowe w Banaue">
Tarasy ryżowe w Banaue

Tarasy ryżowe w Banaue – liczące ok. 2000 lat tarasy rolne, utworzone w zboczach górskich Ifugao na Filipinach. Przez Filipińczyków uważane za ósmy cud świata. Tarasy powstały prawdopodobnie wyłącznie dzięki pracy rąk, bez użycia maszyn czy cięższego sprzętu. Znajdują się na wysokości 1500 m n.p.m. i zajmują powierzchnię 10 360 km². Zasilane są wodą poprzez system irygacyjny ze znajdujących się powyżej lasów deszczowych. W 1995 zostały wpisane na listę światowego dziedzictwa UNESCO. Tarasy są narażone na proces erozji, ponieważ duża część pól przestaje być uprawiana. Tarasy muszą znajdować się pod stałą opieką i ciągle są odbudowywane. W latach 2001–2012 uznawane były przez UNESCO za dziedzictwo zagrożone, jednak działania filipińskich władz doprowadziły do poprawy stanu tarasów.

</doc>
<doc id="1476507" url="https://pl.wikipedia.org/wiki?curid=1476507" title="Edward Singleton Holden">
Edward Singleton Holden

Edward Singleton Holden (ur. 5 listopada 1846, zm. 16 marca 1914) – amerykański astronom.
Życiorys.
Ukończył West Point, pracował między innymi w US Naval Observatory i Washburn Observatory. W 1885 został wybrany na członka National Academy of Sciences.
W 1901 został głównym bibliotekarzem w West Point, gdzie pracował do końca życia.
Odkrył 22 obiekty NGC.

</doc>
<doc id="1476508" url="https://pl.wikipedia.org/wiki?curid=1476508" title="Edward Holden">
Edward Holden



</doc>
<doc id="1476509" url="https://pl.wikipedia.org/wiki?curid=1476509" title="George Grey">
George Grey



</doc>
<doc id="1476511" url="https://pl.wikipedia.org/wiki?curid=1476511" title="John Hall">
John Hall



</doc>
<doc id="1476512" url="https://pl.wikipedia.org/wiki?curid=1476512" title="Rogów-Parcela">
Rogów-Parcela

Rogów-Parcela – wieś w Polsce położona w województwie łódzkim, w powiecie brzezińskim, w gminie Rogów.
W latach 1975–1998 miejscowość administracyjnie należała do województwa skierniewickiego.

</doc>
<doc id="1476518" url="https://pl.wikipedia.org/wiki?curid=1476518" title="Krzyż Wojskowy Karola">
Krzyż Wojskowy Karola

Krzyż Wojskowy Karola (niem. Karl-Truppenkreuz) – odznaczenie austro-węgierskie za zasługi wojskowe, ustanowione 13 grudnia 1916 przez cesarza Karola I.
Odznakę odznaczenia stanowi krzyż o kształcie przypominającym niemiecki Krzyż Żelazny, między ramionami widoczny wieniec dębowy. Na krzyżu korony Austrii i Węgier, pod nimi litera "C" (inicjał monarchy), napis "VITAM ET SANGVINEM" ("życiem i krwią") i zapisany rzymskimi cyframi rok "MDCCCCXVI" (1916). Na rewersie napis "GRATI", "PRINCEPS ET PATRIA" i poniżej "CAROLVS IMP.ET REX" ("wdzięczny książę i kraj, Karol, cesarz i król"). Krzyż noszony był wstążce czerwonej z białymi prążkami poziomymi wzdłuż brzegów pionowych.
Ogółem nadano 651 tys. Krzyży Wojskowych Karola.

</doc>
<doc id="1476519" url="https://pl.wikipedia.org/wiki?curid=1476519" title="Aktor (album)">
Aktor (album)

Aktor – album polskiego zespołu 2 plus 1, wydany w 1977 roku przez wydawnictwo Polskie Nagrania „Muza”.
Ogólne informacje.
Jest to płyta koncepcyjna, zawierająca suitę w całości poświęconą tragicznie zmarłemu aktorowi Zbigniewowi Cybulskiemu. Ukazała się 10 lat po jego śmierci; zespół chciał nią złożyć hołd wybitnemu polskiemu aktorowi. W jednym z wywiadów muzycy wyjaśnili pomysł nagrania płyty: "Występując w Stanach Zjednoczonych zetknęliśmy się z mitem Jamesa Deana, filmowej legendy Ameryki lat pięćdziesiątych. Mimo że od jego śmierci upłynęło już 20 lat, pamięć o nim jest wciąż żywa wśród Amerykanów. Jej wyrazem są m.in. piosenki o nim. Pomyśleliśmy, że przecież i my mamy świetnego aktora, który stał się symbolem całego pokolenia. Znamy go tylko z ekranu, lecz ujął nas jego autentyzm i świeżość."
Muzykę do suity skomponował Janusz Kruk, natomiast teksty zostały napisane przez Marka Dutkiewicza. Płyta różniła się znacznie od poprzednich nagrań zespołu. Nawiązywała do jazzu, była bardziej wyrafinowana brzmieniowo i trudniejsza w odbiorze, dlatego też spotkała się z mniejszym sukcesem komercyjnym. Podczas festiwalu w Opolu w 1976 roku zespół zaprezentował widowisko muzyczne złożone z piosenek z albumu. Zostało ono bardzo dobrze przyjęte i zebrało wiele pochwał. Piosenka „Muzyka w serca wstąpi nam” stała się największym hitem z płyty.
W 2001 roku album został wznowiony na płycie kompaktowej, a w roku 2012 ukazało się wznowienie krążka na CD, z bonusową wersją „Setki mil” w wykonaniu Justyny Steczkowskiej.
Lista utworów.
Wersja winylowa.
Strona A:
Strona B:
Twórcy.
2 plus 1:
Muzycy towarzyszący:
Personel:

</doc>
<doc id="1476520" url="https://pl.wikipedia.org/wiki?curid=1476520" title="Romanówek (województwo łódzkie)">
Romanówek (województwo łódzkie)

Romanówek – wieś w Polsce położona w województwie łódzkim, w powiecie brzezińskim, w gminie Rogów.
W latach 1975–1998 miejscowość administracyjnie należała do województwa skierniewickiego.
Zobacz też: Romanówek

</doc>
<doc id="1476521" url="https://pl.wikipedia.org/wiki?curid=1476521" title="Park Narodowy Rzeki Podziemnej Puerto Princesa">
Park Narodowy Rzeki Podziemnej Puerto Princesa

Park Narodowy Rzeki Podziemnej Puerto Princesa (ang. "Puerto Princesa Subterranean River National Park", tag. "Pambansang Liwasang Ilog sa Ilalim ng Lupa ng Puerto Princesa", zwany również Parkiem Narodowym Podziemnej Rzeki Saint Paul – ang. "Saint Paul Subterranean River National Park") – park narodowy położony na Filipinach, w regionie Mimaropa, na wyspie Palawan. Zajmuje powierzchnię 22 202 ha.
Jest to obszar chroniony w ramach Krajowego Zintegrowanego Systemu Obszarów Chronionych (NIPAS), ustanowiony 12 listopada 1999 roku. 4 grudnia 1999 roku park został wpisany na listę światowego dziedzictwa UNESCO, spełniając kryterium VII oraz X. 11 listopada 2011 roku park został wybrany jako jeden z nowych siedmiu cudów natury. Informacja ta została oficjalnie potwierdzona 28 stycznia 2012 roku.
Położenie.
Park położony jest nad zatoką Saint Paul, nad Morzem Południowochińskim, 40 km na północny wschód od miasta Puerto Princesa, w pobliżu miejscowości Sabang.
Topografia.
Topografia jest bardzo zróżnicowana. Występują tu zarówno płaskie równiny, jak też wzgórza oraz szczyty górskie. Ponad 90% parku obejmują ostre, wapienne grzbiety krasowe. 
Ze względu na warunkowaną krasem morfologię cechującą się licznymi stromiznami, zapadliskami itp. na tym terenie nie rozwinęło się rolnictwo. W rezultacie obszar tego masywu górskiego zachował swoją pierwotną formę. Jest to jeden z najlepiej zachowanych naturalnych ekosystemów na Filipinach.
Historia.
Już od czasów starożytnych lokalne plemię Batak wiedziało o istnieniu dużej podziemnej rzeki w tych trudno dostępnych górach. Mieszkańcy tego ludu wierzyli, że w jaskini mieszka zły duch i bali się do niej wchodzić.
W źródłach pisanych jaskinia po raz pierwszy została wspomniana w 1887 roku przez Deana C. Worcestera, naukowca University of Michigan.
Na początku XXI wieku prowadzone były intensywne badania tego regionu krasowego. Brały w nich udział między innymi wyprawy z Filipin, Australii, Włoch, czy Niemiec. Badacze odwzorowali ponad 24 kilometrów korytarzy jaskiń oraz zebrali bogaty materiał badawczy tutejszej fauny.
W latach 2007–2008 włoska grupa speleologów odkryła w jaskini jedną z największych komór jaskiniowych na świecie. Na ich cześć została nazwana "Italian's Chamber". Sala ta ma do 360 m długości, do 140 m szerokości i 80 m wysokości. Szacunkowa jej pojemność w przybliżeniu wynosi 2,5 mln m³.
Lista światowego dziedzictwa UNESCO.
4 grudnia 1999 roku park został wpisany na listę światowego dziedzictwa UNESCO. Został zakwalifikowany według następujących kryteriów wraz z opisem:
Środowisko abiotyczne.
Przez park przebiega pasmo górskie Saint Paul Mountain. Góry te zostały utworzone z ciemnoszarego kamienia wapiennego. Powstały w późnym oligocenie i wczesnym miocenie, około 16–20 milionów lat temu. Najwyższym szczytem parku jest Mount Saint Paul, który wznosi się 1027 m ponad poziom morza.
Gruba warstwa wapienia rozpuszczana jest przez ulewne deszcze, charakterystyczne dla wilgotnego klimatu wyspy Palawan. Intensywne procesy krasowych wytworzyły krajobraz z wieloma ostrymi wapiennymi szczytami, kopułami, zapadliskami, szczelinami i jaskiniami.
Początek jaskini nazywany jest jako "Daylight Hole". Ma wysokość do 60 m oraz 100 m szerokości przy wejściu. Do 200 m od wejścia staje się węższa.
Mały strumień o nazwie Cabayugan, płynąc przez wapienne góry Saint Paul Mountain, znika nagle pod powierzchnią ziemi. W tym miejscu rzeka jest położona tylko 30 m n.p.m., a odległość od morza w linii prostej wynosi 6 km. Cabayugan przepływa 8,2 km pod powierzchnią ziemi, po czym uchodzi bezpośrednio do Morza Południowochińskiego w zatoce Saint Paul. Strumień wody jest raczej powolny. Podziemna rzeka przepływa zaledwie kilkaset metrów na zachód od szczytu Mount Saint Paul. Rzeka ma głębokość do 8 m i jest dostępna dla łodzi na odcinku 4,2 km, licząc od jej ujścia od morza. Jest najdłuższą żeglowną podziemną rzeką na świecie. W jaskini występują stalaktyty, stalagmity oraz inne formy naciekowe.
W dolnym biegu podziemnej rzeki jej woda ulega zasoleniu w wyniku pływów morskich. Wysokość pływów w tym regionie wynosi około 1 m. Oddziałują one na rzekę na odcinku 6 km, licząc od jej ujścia do morza. W wyniku pływów wytworzyło się ujście, które jest największym podziemnym ujściem rzeki na świecie.
Oprócz głównego strumienia rzeki Cabyuagan istnieje jeszcze kilka odnóg, które powstały we wcześniejszym okresie. Podczas ulewnych deszczów mogą się tworzyć mniejsze strumienie, które są dopływami Cabayugan.
Ponadto na terenie parku istnieją także inne jaskinie – niektóre mają długość większą niż 1 km. Jaskinia Nagbituka ma 650 m długości, a w jej wnętrzu znajduje się wodospad wysoki na 40 m.
Flora.
Obszar parku pokrywa las wykazujący dużą różnorodność gatunków.
Wśród flory występującej w parku można wyróżnić takie gatunki jak "Agathis philippinensis" z rodziny araukariowatych, "Alstonia scholaris" z rodziny toinowatych, "Calophyllum inophyllum" z rodziny gumiakowatych, "Dipterocarpus gracilis" z rodziny "Dipterocarpaceae" czy gatunki z rodziny bobowatych: "Intsia bijuga" oraz "Millettia pinnata". Wszystkie wymienione powyżej gatunki znajdują się w Czerwonej księdze gatunków zagrożonych.
Fauna.
Park charakteryzuje się bogatą różnorodnością świata zwierząt. Jaskinie licznie zamieszkują między innymi: salangana zmienna ("Collocalia esculenta"), salangana lilipucia ("Collocalia troglodytes"), czy salangana jednobarwna ("Aerodramus vanikorensis") z rodziny jerzykowatych oraz nietoperze.
Ponadto w parku zaobserwowano takie gatunki ptaków, jak: dzioborożec palawański, kakadu filipińska, muszkatela popielata, gwarek czczony, bielik białobrzuchy, turkuśnik czarnogrzbiety, nogal rdzawolicy, wieloszpon lśniący czy papuga modroczapkowa.
Występują tutaj także gatunki ssaków, w tym między innymi: binturong z rodziny łaszowatych, "Hystrix pumila" z rodziny jeżozwierzy, "Mydaus marchei" z rodziny skunksowatych, "Tupaia palawanensis", świnia brodata, makak jawajski czy ssak morski diugoń.
Gromada gadów reprezentuje tutaj m.in.: żółw zielony, krokodyl filipiński czy waran paskowany oraz gatunek płaza bezogonowego z rodziny kumakowatych – "Barbourula busuangensis".
Zagrożenia.
Według UNESCO zagrożeniami dla parku są niekorzystne działania w sąsiedztwie zlewni, wylesianie oraz działalność rolnicza. Działalność turystyczna wymaga starannego planowania i zarządzania, tak aby naturalna wartość nie ulega zmianie.
Turystyka.
Podziemna rzeka jest promowana w branży turystycznej przez władze prowincji Palawan oraz rząd Filipin.
Ruch turystyczny nasilony jest przede wszystkim od stycznia do maja. Wówczas to morze jest bardziej spokojne, a pogoda bardziej słoneczna. Łodzie turystyczne mogą wpływać maksymalnie 1,2 km w głąb jaskini.
Turystykę zakwalifikowano jako potencjalne zagrożenie, niekorzystnie wpływające na naturalne wartości obszaru chronionego. Pracownicy parku są szkoleni w zakresie planowania i zarządzania parkiem w celu zapewnienia skutecznego zarządzania działalnością turystyczną. Program ten między innymi ma na celu poprawę jakości wizyty odwiedzającego w kontakcie z naturą przy jednoczesnej ochronie wartości przyrodniczych. Niekontrolowany dostęp turystów do parku narodowego wiąże się z zagrożeniami ochrony przyrody. Aby temu przeciwdziałać, wprowadzono limit 600 odwiedzin dziennie. Badania populacji przyrody prowadzone są raz w roku w celu monitorowania wpływu turystyki na przyrodę.

</doc>
<doc id="1476524" url="https://pl.wikipedia.org/wiki?curid=1476524" title="Millenium (Nowy Sącz)">
Millenium (Nowy Sącz)

Millenium – osiedle w Nowym Sączu, położone pomiędzy ulicami Rejtana, Królowej Jadwigi, Nawojowską i Klasztorną. Graniczy z osiedlami Kilińskiego, Wojska Polskiego i Przydworcowym.
Osiedle powstało w drugiej połowie lat 70. XX wieku wraz z infrastrukturą (szkoła, przedszkole, pawilon handlowy). Nazwa osiedla upamiętnia Tysiąclecie Polski (łac. "Millenium Poloniae").

</doc>
<doc id="1476529" url="https://pl.wikipedia.org/wiki?curid=1476529" title="Kiryło Studynśkyj">
Kiryło Studynśkyj



</doc>
<doc id="1476530" url="https://pl.wikipedia.org/wiki?curid=1476530" title="John Hall (polityk)">
John Hall (polityk)

John Hall (ur. 18 grudnia 1824 w Kingston upon Hull, zm. 25 czerwca 1907 w Christchurch) – nowozelandzki polityk, w latach 1879-1882 premier Nowej Zelandii.
Dzieciństwo i młodość spędził w Anglii. W 1852 wyemigrował do Nowej Zelandii z zamiarem podjęcia hodowli owiec. Już rok później został wybrany do Rady Prowincji Canterbury, a następnie piął się po kolejnych szczeblach kariery w administracji lokalnej prowincji oraz jej stolicy, miasta Christchurch.
W 1866 znalazł się w parlamencie całej kolonii, a wkrótce potem po raz pierwszy zasiadł w rządzie, odpowiadając za sprawy poczty w gabinecie Edwarda Stafforda. W 1869 jego karierę polityczną przerwał zły stan zdrowia. Hall jeździł na leczenie nawet do Anglii, w 1876 krótko był też członkiem rządu Harry'ego Atkinsona, ale na dobre wrócił do wielkiej polityki dopiero w 1879. Najpierw został liderem opozycji, a wkrótce potem zdołał przeforsować wotum nieufności dla gabinetu George'a Greya, co utorowało mu drogę do stanowiska premiera. Rządził przez trzy lata, jednak w kwietniu 1882 jego stan pogorszył się na tyle, że nie był już w stanie sprawować urzędu i ustąpił.
Jeszcze przez 11 lat po swojej dymisji zasiadał w parlamencie i był jednym z autorów ustawy, która dawała kobietom prawa wyborcze (weszła w życie w 1883). Nowa Zelandia była pierwszym krajem na świecie, który przyznał paniom takie uprawnienia. W 1942 jego wnuczka Mary Grigg została deputowaną jako zaledwie czwarta kobieta w historii Nowej Zelandii.
W 1882 Hall otrzymał tytuł szlachecki. Ostatnie lata życia spędził w Christchurch, którego władze w 1906 przyznały mu tytuł honorowego burmistrza miasta. Tam też zmarł w 1907, mając 82 lata.

</doc>
<doc id="1476534" url="https://pl.wikipedia.org/wiki?curid=1476534" title="Osiedle Westerplatte">
Osiedle Westerplatte

Osiedle Westerplatte — osiedle mieszkaniowe w północnej części Nowego Sącza. Obejmuje teren pomiędzy ulicami Lwowską, Batalionów Chłopskich, Alejami Sucharskiego i potokiem Łubinka. Graniczy z osiedlami Barskie, Kochanowskiego, Chruślice, Gołąbkowice.
W XIX wieku tereny obecnego osiedla Westerplatte zlokalizowane między Załubińczem a Gołąbkowicami były częścią Gołąbkowic i zostały włączone do Nowego Sącza w kwietniu 1942. W roku 1971 rozpoczęto budowę osiedla. Do 1983 roku powstało osiedle Barskie II A. Obecne granice i nazwa osiedla zostały ustalone w 1990 roku.
Ulice: Batalionów Chłopskich (prawa strona), Chruślicka od nr 9 do nr 13, Lwowska od nr 97 do nr 129, Sucharskiego od nr 44 i od nr 9 do końca ulicy, Westerplatte.

</doc>
<doc id="1476538" url="https://pl.wikipedia.org/wiki?curid=1476538" title="Spis formatów plików dokumentów biurowych">
Spis formatów plików dokumentów biurowych

Formaty plików dokumentów biurowych można podzielić na formaty przechowujące dokumenty tekstowe, arkusze kalkulacyjne i prezentacje.

</doc>
<doc id="1476545" url="https://pl.wikipedia.org/wiki?curid=1476545" title="Benzoin">
Benzoin



</doc>
<doc id="1476547" url="https://pl.wikipedia.org/wiki?curid=1476547" title="Irlandzki tancerz">
Irlandzki tancerz

Irlandzki tancerz – album zespołu 2 plus 1 wydany w 1979 roku przez wydawnictwo Wifon.
Ogólne informacje.
Jest to album koncepcyjny, inspirowany irlandzką muzyką ludową. Teksty są polskimi przekładami oryginalnych irlandzkich pieśni ludowych (zostały przetłumaczone przez Ernesta Brylla), także stylistycznie album nawiązuje do tradycji kulturowych tego kraju. Aranżerem wszystkich utworów na płycie jest Janusz Kruk. Album był promowany przez telewizyjny film muzyczny, w którym zaprezentowano poszczególne piosenki. Płyta spotkała się z bardzo wysokimi ocenami ze strony krytyków. W 2001 roku album ukazał się na płycie kompaktowej w serii "Niepokonani" z nieco zmienioną szatą graficzną. W 1996 roku grupa Myslovitz wykorzystała tekst z utworu „Peggy Brown” i nagrała go we własnej wersji, wydając go na albumie "Sun Machine".
Lista utworów.
Strona A:
Strona B:
Twórcy.
2 plus 1:
Muzycy towarzyszący:
Personel:

</doc>
<doc id="1476548" url="https://pl.wikipedia.org/wiki?curid=1476548" title="Giorgio Ghezzi">
Giorgio Ghezzi

Giorgio Ghezzi (ur. 10 lipca 1930 w Cesenatico, zm. 12 grudnia 1990 w Forlì), pseudonim "Kamikaze" – włoski piłkarz występujący na pozycji bramkarza i trener piłkarski.
Urodził się w Cesenatico w regionie Emilia-Romania. Karierę rozpoczął w Rimini Calcio FC, następnie grał dla takich klubów jak Modena FC i Inter Mediolan, broniąc dostępu do bramki "Nerazzurrich" w 191 meczach w rozgrywkach Serie A, Ligi Mistrzów i Pucharu Włoch. Zdobył "scudetto" w sezonie 1952/53 i 1953/54.
Pod koniec 1958 roku został sprzedany do Genui, by rok później grać dla największego rywala Interu – A.C. Milan, z którym ponownie sięgnął po mistrzostwo Serie A. 22 maja 1963 zdobył z A.C. Milan Puchar Europy w zwycięskim meczu z SL Benfica.
Zmarł 12 grudnia 1990 w wieku 60 lat.

</doc>
<doc id="1476554" url="https://pl.wikipedia.org/wiki?curid=1476554" title="Guido Vincenzi">
Guido Vincenzi

Guido Vincenzi (ur. 14 lipca 1932 w Quistello; zm. 14 sierpnia 1997 w Mediolanie) – włoski piłkarz występujący na pozycji obrońcy oraz trener.
Gdy miał 21 lat zaczął grać w występującej wówczas w Serie C Reggianie. Potem przeniósł się do Interu Mediolan, a ostatnim klubem w jego karierze była UC Sampdoria. Razem z reprezentacją Włoch brał między innymi udział w mistrzostwach świata 1954.
Po zakończeniu kariery piłkarskiej Vincenzi został trenerem. Najpierw przez rok trenował Sampdorię, a następnie przez taki sam okres prowadził Genoę.

</doc>
<doc id="1476563" url="https://pl.wikipedia.org/wiki?curid=1476563" title="Dominique de Villepin">
Dominique de Villepin

Dominique Marie François René Galouzeau de Villepin (wym. ; ur. 14 listopada 1953 w Rabacie) – francuski polityk, pisarz i dyplomata, w latach 2002–2004 minister spraw zagranicznych, w latach 2004–2005 minister spraw wewnętrznych, w latach 2005–2007 premier Francji.
Życiorys.
Absolwent Université Panthéon-Assas, Université Paris-Nanterre, Instytutu Nauk Politycznych i École nationale d’administration.
Od 1980 pracował w dyplomacji, m.in. w ambasadzie w Waszyngtonie (jako pierwszy sekretarz i następnie drugi radca) i w Nowym Delhi. Od 1992 do 1993 zajmował stanowisko doradcy ministra spraw zagranicznych Alaina Juppé ds. Afryki.
Wstąpił do gaullistowskiego Zgromadzenia na rzecz Republiki. Od lat 80. był też doradcą Jacques’a Chiraca. W 1995 został szefem jego prezydenckiej kampanii wyborczej, a po jego zwycięstwie objął stanowisko sekretarza generalnego administracji prezydenckiej. Zajmował je do 2002. W tym samym roku, po reelekcji urzędującego prezydenta, przystąpił do nowo powołanej Unii na rzecz Większości Prezydenckiej (przekształconej wkrótce w Unię na rzecz Ruchu Ludowego).
W maju tego samego roku powołano go na urząd ministra spraw zagranicznych w rządzie Jean-Pierre’a Raffarina. W marcu 2004 objął resort spraw wewnętrznych.
31 maja 2005 po dymisji Jean-Pierre’a Raffarina został powołany na stanowisko nowego premiera Francji. Jako jeden z nielicznych szefów rządu nigdy przed objęciem tego urzędu nie pełnił żadnej funkcji wybieralnej w administracji terytorialnej lub parlamentarnej. Był nieoficjalnie wymieniany jako potencjalny kandydat Unii na rzecz Ruchu Ludowego w wyborach prezydenckich w 2007. Początkowo nie angażował się w kampanię Nicolasa Sarkozy’ego. Formalnie udzielił mu poparcia w marcu.
15 maja 2007 złożył dymisję z zajmowanego urzędu, która została przyjęta przez ustępującego prezydenta. Dwa dni później zastąpił go François Fillon. Dominique de Villepin pozostał w polityce, stał się głównym partyjnym krytykiem urzędującego prezydenta.
W 2008 został przewodniczącym rady doradczej powołanej przez bułgarskiego premiera Sergeja Staniszewa. W 2009 grupa ta wydała raport, w którym stwierdzono, iż decyzja o przyjęciu Bułgarii do Unii Europejskiej była przedwczesna i podyktowana względami politycznymi. W 2010 były premier powołał własny ruch polityczny pod nazwą Solidarna Republika.
Odznaczenia.
Odznaczony m.in. Orderem Narodowym Zasługi I klasy, Krzyżem Komandorskim i Krzyżem Komandorskim z Gwiazdą Orderu Zasługi Rzeczypospolitej Polskiej.
Życie prywatne.
Pochodzi z rodziny z tradycjami politycznymi. Jego ojciec sprawował mandat senatora.
Żonaty z Marie-Laure Le Guay, mają trójkę dzieci: Marie, Arthura i Victorię. Dominique de Villepin publikuje wiersze, napisał m.in. książkę na temat poezji i kilka historycznych oraz politycznych esejów. W 2001 otrzymał nagrodę za książkę o ostatnim okresie panowania Napoleona, zatytułowaną "Les Cent-Jours ou l’esprit de sacrifice".

</doc>
<doc id="1476567" url="https://pl.wikipedia.org/wiki?curid=1476567" title="Puchar Świata w skokach narciarskich w Innsbrucku">
Puchar Świata w skokach narciarskich w Innsbrucku

Puchar Świata w skokach narciarskich w Innsbrucku – zawody w skokach narciarskich, przeprowadzane rokrocznie na początku roku (3 lub 4 stycznia), w ramach Pucharu Świata w skokach narciarskich, od inauguracji tej imprezy, czyli od roku 1980. Dodatkowo każdy konkurs jest zaliczany do klasyfikacji Turnieju Czterech Skoczni. Areną zmagań jest skocznia Bergisel w Innsbrucku.

</doc>
<doc id="1476568" url="https://pl.wikipedia.org/wiki?curid=1476568" title="Barjesus">
Barjesus



</doc>
<doc id="1476569" url="https://pl.wikipedia.org/wiki?curid=1476569" title="Elimas Bar-Jezus">
Elimas Bar-Jezus

Elimas Bar-Jezus (Barjesus) – postać biblijna z Dziejów Apostolskich 13, 6-12 Nowego Testamentu. Żył w I w. n.e. w otoczeniu prokonsula rzymskiego na Cyprze Sergiusza Pawła (Paulusa). Jego imię wywodzi się z języka aramejskiego („Syn Jezusa”) a przydomek z języka arabskiego, gdzie "‘alīm" oznacza „mędrca”, w domyśle maga (gr. "magos)."
Żydowski mag i fałszywy prorok Bar-Jezus obawiał się, że straci swoje wpływy, jeśli Sergiusz Paweł zostanie chrześcijaninem. Dlatego przeciwstawiał się przyjęciu przez prokonsula chrześcijaństwa głoszonego przez Pawła i Barnabę. Oburzony postępowaniem Elimasa Paweł sprowadził na niego czasową ślepotę. Ślepota Elimasa ostatecznie przekonała prokonsula do przyjęcia chrześcijaństwa.
Te wydarzenia miały miejsce w czasie pierwszej podróży misyjnej apostoła Pawła w Pafos.

</doc>
<doc id="1476570" url="https://pl.wikipedia.org/wiki?curid=1476570" title="Historia Sławkowa">
Historia Sławkowa

Sławków – kilkutysięczne miasteczko w województwie śląskim, w Zagłębiu Dąbrowskim, nad rzeką Białą Przemszą. Jedno z najstarszych miast polskich. W XII i XIII wieku bogata osada górniczo-handlowa biskupów krakowskich. Do początku XIV w. największy w Małopolsce ośrodek górnictwa kruszcowego. Na przełomie XIII i XIV wieku miasto-twierdza i punkt oporu Przemyślidów w walce o koronę polską. Prawa miejskie uzyskał w XIII w., jednak już na początku następnego wieku zaczął gwałtownie podupadać. Do 1790 stanowił ośrodek administracyjny dóbr biskupich klucza sławkowskiego. W latach 1795–1807 znajdował się w Nowym Śląsku, następnie w Księstwie Warszawskim i Królestwie Kongresowym. W latach dwudziestych XIX wieku przeżył krótki okres rozwoju przemysłowego, ulegając następnie degradacji do roli rolniczo-przemysłowej osady. W 1870 utracił prawa miejskie, które odzyskał dopiero w 1958. W latach 1977–1984 był dzielnicą Dąbrowy Górniczej. Współcześnie Sławków jest kilkutysięcznym miasteczkiem, położonym na wschodnich obrzeżach Górnośląskiego Okręgu Przemysłowego. Wskutek niesprzyjających okoliczności historycznych do obecnych czasów przetrwały jedynie nieliczne ślady bogatej historii miasta.
Czasy prehistoryczne i starożytność.
Ślady bytności człowieka prehistorycznego na terenie Sławkowa nie są ani liczne, ani imponujące. Osadnictwu ludzkiemu w epoce kamienia nie sprzyjały tutejsze warunki fizjograficzne. Brak bowiem na obszarze miasta jaskiń, w które obfituje sąsiednia Jura Krakowsko-Częstochowska, będąca w tym okresie terenem intensywnego osadnictwa ludzkiego. W Sławkowie badania archeologiczne odnotowały jedynie pojedyncze ślady bytności człowieka w późnym paleolicie i neolicie. Całkowicie brak natomiast znalezisk związanych z kulturą łużycką, choć duże cmentarzysko tej kultury (z ok. 700 p.n.e.) odkryto w sąsiednich Strzemieszycach Wielkich. Ślady intensywniejszego osadnictwa ludzkiego na terenie Sławkowa pojawiają się dopiero w okresie późnorzymskim. Znaleziska dokumentują tym samym penetrację obszaru dzisiejszego miasta przez człowieka od epoki paleolitu do okresu wędrówki ludów, nie dostarczając jednak śladów trwałej jego bytności. Brak również dowodów na poparcie poglądu, jakoby w okresie starożytnym osada stanowić mogła ośrodek kopalnictwa kruszców, związany z wymienionym przez Tacyta celtyckim ludem Gotynów. Jej początek wiązać należy najprawdopodobniej z osadnictwem słowiańskim.
Początki, czasy świetności i upadek (VIII-IX w. – XIV w.).
Początki miasta.
Wobec braku dostatecznych źródeł na temat wczesnej historii Sławkowa, okoliczności powstania osady pozostają owiane tajemnicą. Według legendy jej przeszłość sięga czasów wcześniejszych niż Kraków, skąd ukuto powiedzenie „dawniejszy Sławków od Krakowa”. Cokolwiek by sądzić o tych przekazach ustnych, wiadome fakty potwierdzają, że Sławków należy do najstarszych słowiańskich ośrodków osadniczych w Polsce. Odkryte przypadkowo kawałki trzech pali dębowych dowodzą, że gród obronny istnieć mógł na wzgórzu miejskim już w IX wieku. Powstanie grodu wiązane bywa z okresem czeskiej zwierzchności nad ziemiami plemienia Wiślan. Świadczyć o tym ma także sama nazwa miasta, do dzisiaj znana w Czechach, na Morawach, na Śląsku Czeskim i na Słowacji, prawie zaś nieodnotowywana w Polsce. W epoce wczesnopiastowskiej (a być może i wcześniej) gród oraz położona obok niego osada stanowiły centrum zagłębia kruszcowego, którego istnienie poświadczają źródła narracyjne ze schyłku średniowiecza. Dopiero od niedawna dokonywane są coraz częstsze odkrycia archeologiczne śladów średniowiecznego górnictwa i hutnictwa na obszarze dawnej biskupiej kasztelanii sławkowskiej (w Strzemieszycach Wielkich i Łośniu oraz w Bukownie). Z XII wieku pochodzi wczesnośredniowieczne cmentarzysko szkieletowe zlokalizowane na terenie kościoła św. Mikołaja. Służyło ono miejscem pochówku mieszkańcom osady przedlokacyjnej („starego Sławkowa”), ulokowanej prawdopodobnie na wschodnim brzegu Białej Przemszy. Według podawanej obecnie w wątpliwość relacji Jana Długosza, na miejscu cmentarza biskup Fulko ufundował kościół i szpital dla górników, dla których założenia sprowadził do Sławkowa w 1203 zakonników św. Ducha. Takiej daty budowy kościoła nie potwierdzają jednak ustalenia architektoniczne, przesuwając ją na połowę XIII wieku. Nie wykluczone jednak, że w miejscu tym stała już wcześniej inna świątynia, być może również murowana. Obecny kościół – nie ukończony według zamysłu swego fundatora – był pierwotnie budowlą inkastelowaną. Wcześniej było tu prawdopodobnie miejsce kultu pogańskiego. Przypuszczalnie z powodu spadku znaczenia obronnego gród książęcy dosyć wcześnie podarowany został (wraz z całą kasztelanią sławkowską) biskupom krakowskim. Trudno jednak powiedzieć, czy nadanie osady biskupom nastąpiło już za czasów Bolesława Chrobrego, czy też dopiero później. Nie wiadomo też w jaki sposób i kiedy przeszło na biskupów krakowskich regale górnicze. Pewne jest jedynie, że Sławków znajdował się we władaniu biskupim na początku XIII w. Potwierdza to pierwsza pisemna wzmianka o Sławkowie, pochodząca z 1220, kiedy to biskup krakowski Iwo Odrowąż nadał ufundowanemu przez siebie w Prądniku pod Krakowem klasztorowi św. Ducha połowę dochodów z karczm sławkowskich. Nadanie to stanowić miało ponoć dość pokaźną kwotę, co poświadcza wysoki poziom rozwoju gospodarczego ówczesnego Sławkowa. Wiadomość o karczmach dowodzi też pośrednio jego handlowego charakteru. W jakiś zagadkowy sposób osada ocalała od najazdów tatarskich, dzięki czemu zniszczony przez Tatarów w 1241 i 1259 Kraków odbudowano właśnie z jej pomocą. Pamięć o tym przetrwała w powiedzeniu „o sławkowskim chlebie Kraków zbudowano”.
Sławków otrzymał prawa miejskie w okresie lokacji najstarszych miast małopolskich w XIII w. Z powodu zaginięcia aktu lokacyjnego nie jest jednak znana dokładna data ich nadania. Opierając się na pośrednich źródłach historycznych zwykło się jedynie sądzić, że nastąpiło to między rokiem 1279 a 1286.
W dokumencie wystawionym przez Bolesława Wstydliwego Sławków nazywany jest bowiem jeszcze wsią biskupią ("villa episcopalis"), a w datowanej na 30 listopada 1286 ugodzie biskupa Pawła z Przemankowa z księciem Leszkiem Czarnym pojawia się już jako miasto ("civitas"). Za datę otrzymania praw miejskich przyjęto więc umownie rok 1286. Historyków nie przestają jednak nurtować wątpliwości dotyczące faktycznej daty ich uzyskania. Sądzi się bowiem, że wzmianka o „wsi biskupiej Sławków” w dokumencie z 1279 nie dotyczy obecnego Sławkowa, lecz istniejącej obok miasta jeszcze jakiś czas po jego założeniu osady przedlokacyjnej, nazywanej w źródłach „starym Sławkowem”. Ponieważ zaś dokument z 1286 potwierdza miastu i kasztelanii sławkowskiej wszelkie prawa, jakimi cieszyły się one za panowania Bolesława Wstydliwego (1243–1279), przyjąć można, że Sławków posiadał status miasta już przed rokiem 1279. Przypuszcza się, że mógł go uzyskać staraniem biskupów krakowskich w trzeciej ćwierci XIII w.
Za takim datowaniem przemawiają również okoliczności wydania przez Bolesława Wstydliwego dokumentu z 6 grudnia 1279. W dokumencie tym – sporządzonym na dzień przed swoją śmiercią – Bolesław zapisał kapitule krakowskiej wieś Bolesław położoną „niedaleko wsi biskupiej Sławków” ("non multum lange ab episcopali villa Slaucov"). Gdyby przyjąć, że chodzi w nim istotnie o dzisiejsze miasto, należałoby konsekwentnie przypuszczać, że Bolesław Wstydliwy nadał Sławkowowi prawa miejskie w dniu swojej śmierci, po tym jak jeszcze dzień wcześniej nazwał go wsią. Okoliczność taka wydaje się mało prawdopodobna.
Miasto lokowane było na prawie magdeburskim, potwierdzanym wielokrotnie w następnych wiekach. Lokacja dokonała się w oparciu o osadników niemieckich. Świadczą o tym nie tylko zachowane do naszych czasów imiona i nazwiska pierwszych mieszczan sławkowskich, lecz również fakt poparcia przez nich biskupa Muskaty i wójta Alberta w walce z Władysławem Łokietkiem. Z XIV-wiecznych dokumentów watykańskich znani są np. niejacy Gerlach, Sygard i Peszke, którzy z innymi mieszczanami sławkowskimi ("cum civibus suis de Slacovia") służyli w oddziałach biskupich. Liczne inne dokumenty z przełomu XIII i XIV wieku świadczą o niemieckim pochodzeniu pierwszych mieszczan sławkowskich, którzy mieli również swoją kolonię w Krakowie. Wskutek braku dokumentów źródłowych nie wiadomo jednak skąd przybyli do Sławkowa niemieccy osadnicy. Nieznani pozostają również zarówno zasadźca miasta, jak i jego pierwsi wójtowie dziedziczni. Niewiadomych pozostaje także wiele innych faktów dotyczących lokacji Sławkowa. Regularny układ przestrzenny miasta dowodzi jednak, że założone ono zostało obok osady przedlokacyjnej, na tzw. surowym korzeniu. Miejsce lokacji na nierównym sławkowskim wzgórzu świadczy natomiast o górniczym charakterze miasta, które posadowiono tutaj z powodu bliskości kruszców, nie oglądając się zbytnio na niedogodności terenu. Pierwsze wiadomości o ustroju miejskim Sławkowa pochodzą jednak dopiero z wieków późniejszych. W 1303 na prawie sławkowskim ("iure civitatis nostre Slavcoviensis") Jan Muskata lokował pobliską wieś Jeleń. Z dokumentu wystawionego w 1337 wiadomo, że władze miasta reprezentowali wobec biskupa krakowskiego wójt wraz z czteroosobową ławą. Dokument z 1419 zaświadcza zaś o istnieniu – obok wymienionych organów – również rady miejskiej. Od czasu wcielenia Małopolski do państwa Piastów gród i osada znajdowały się w ziemi krakowskiej. Nie wiadomo kiedy Sławków stał się stolicą biskupiej kasztelanii majątkowej (klucz sławkowski). Istnienie tej kasztelanii poświadczone jest pośrednio w dokumencie z 1238, wymieniającym jej zarządcę – wojskiego Augustyna ("Augustinus tribunus de Zlaucow"). Powstała ona prawdopodobnie poprzez wydzielenie z bytomskiej w XII wieku. Nie jest wszelako wykluczuczone, że przed wejściem w skład kasztelanii bytomskiej Sławków sam stanowił siedzibę kasztelanii terytorialnej. Sławkowska kasztelania biskupia ulegała z czasem powiększeniu drogą zakupów i nadań. Biskupi sprawowali w niej półudzielną władzę świecką, stanowiąc podatki, nadając przywileje i wykonując sądownictwo. Natomiast pod względem administracji kościelnej stanowił Sławków jeszcze w początkach XIV w. siedzibę dekanatu sławkowskiego, obejmującego blisko 30 parafii i ciągnącego się od Nowej Góry po Mikulczyce. W 1179 dekanat ten przecięty został nową granicą małopolsko-śląską. Jego olbrzymia powierzchnia sugeruje, że była to bardzo stara struktura kościelna, sięgająca najpewniej początków biskupstwa krakowskiego. Przy sławkowskim kościele prawdopodobnie już w XIII w. działała szkoła parafialna, której absolwenci w XIV w. zajmowali wysokie stanowiska w kurii biskupiej oraz obejmowali inne eksponowane stanowiska kościelne.
Znaczenie gospodarcze.
Występowanie w okolicach miasta złóż kruszców i dogodne położenie na szlaku handlowym sprawiły, że rozwinęło się ono w ważny ośrodek wydobycia ołowiu i srebra oraz centrum handlu i rzemiosła, o którym pierwsze pewne wiadomości pochodzą z XIII wieku. Twierdzi się jednak, że lata świetności Sławkowa wiązać należy z wcześniejszym (być może nawet przedchrześcijańskim) okresem, natomiast w XIII w. znaczenie miasta malało. Dowodzić ma tego okoliczność przeniesienia w 1220 przez Iwona Odrowąża sprowadzonego w 1203 z Wiednia zakonu duchaków, wraz z założonych przez nich szpitalem, ze Sławkowa do Prądnika pod Krakowem.
Śladem dawnego znaczenia Sławkowa jest istnienie do dzisiaj w Krakowie wzmiankowanej po raz pierwszy w 1307, a pochodzącej zapewne z okresu założenia miasta, ulicy Sławkowskiej ("Slacovse gasse"). Ulica ta, odchodząca od styku linii AB i CD Rynku Głównego, prowadziła kiedyś w kierunku nieistniejącej już Bramy Sławkowskiej i wychodziła na trakt wiodący w kierunku Śląska. Fakt, że Jan Długosz donosi o istnieniu w XIII wieku ulicy Sławkowskiej również we Wrocławiu, skłaniać może do przyjęcia, że Sławków stanowił niegdyś niezwykle ważny punkt na szlaku między oboma miastami, wyprzedzający swym znaczeniem nie tylko Bytom, lecz prawdopodobnie i Opole. W istocie, dokument biskupi z 1298, dotyczący fundacji i uposażenia szpitala oraz klasztoru św. Ducha zaświadcza o wysokim stanie zabudowy i zaludnienia Sławkowa (2 parafie) oraz rozwoju rękodzielnictwa, dowodząc, że był on w drugiej połowie XIII w. miastem rozwiniętym pod względem gospodarczym i gęsto zaludnionym. Dowodem zamożności ówczesnego Sławkowa jest obciążenie miasta przez biskupa kwotą 500 grzywien, którą Czech Hynko z Dubia ściągnął z mieszczan sławkowskich siłą jako wynagrodzenie za usługi oddane przy wyborze Muskaty na stolec biskupi. O tym jak pokaźna była to suma świadczy fakt, że roczna rata odszkodowania w wysokości tysiąca grzywien, które w 1286 zobowiązał się płacić na rzecz Pawła z Przemankowa książę krakowski Leszek Czarny, stanowiła niezwykle dotkliwe obciążenie nawet dla książęcego budżetu.
Swoje bogactwo zawdzięczał Sławków głównie eksploatacji srebronośnych rud ołowiu. Jednak szczytowy okres rozwoju sławkowskiego górnictwa kruszców nie jest udokumentowany. Nie wiadomo nawet dokładnie kiedy miał on miejsce. Jak zwraca uwagę historyk Zagłębia Dąbrowskiego Jan Przemsza-Zieliński, nazwanie przez Jana Długosza panującego w latach 1177–1194 Kazimierza Sprawiedliwego „panem zanikających i upadających kopalń ołowiu u miast Sławkowa i Bytomia” świadczy, że już w XII wieku okres rozkwitu górnictwa sławkowskiego należał do przeszłości. Przypuszcza się skądinąd, że sławkowskie górnictwo kruszcowe istniało już w X wieku, a zatem starsze jest znacznie od olkuskiego.
Jednak pierwsze bezpośrednie informacje pisane na jego temat pochodzą dopiero z 1412, kiedy biskup krakowski Piotr Wysz potwierdził przywileje gwarków sławkowskich oraz ich wzorowane na węgierskim prawo górnicze. Dokument biskupi rzuca również pewne światło na miejscowe górnictwo w czasach wcześniejszych, dowodząc że także w poprzednich wiekach gwarkami byli mieszczanie sławkowscy, zobowiązani do opłaty na rzecz biskupa olbory w wysokości jedenastej części wydobytego kruszcu. Nie wiadomo jednak jaki był rozmiar prac górniczych w Sławkowie w szczytowym okresie rozwoju miejscowego górnictwa. Dokonany w XVIII w. przez Hipolita Kownackiego opis średniowiecznego górnictwa sławkowskiego uważany jest za przesadzony.
W średniowieczu miasto leżało na szlaku handlowym z Krakowa do Wrocławia, będącym częścią dłuższych szlaków łączących wschód z zachodem Europy ("Via Regia"). O pierwotnym przebiegu tej drogi handlowej świadczy usytuowanie ulicy Krakowskiej w Sławkowie, prowadzącej w kierunku Krakowa przez Nową Górę i Płoki, z pominięciem Olkusza. W Sławkowie, u wylotu dzisiejszej ulicy Siewierskiej, znajdowało się również odgałęzienie od tego szlaku prowadzące przez Siewierz do Woźnik i stamtąd dalej w kierunku Poznania. Miało ono jednak – przynajmniej od XIV w. – znaczenie jedynie lokalne, gdyż zgodnie z przywilejami posiadanymi przez Wolbrom kupcy podróżujący między Krakowem a Wielkopolską musieli pod groźbą utraty przewożonych towarów wybierać drogę przez to właśnie miasto.
Z rozwojem handlu w Sławkowie związane jest istnienie od XIII wieku komory celnej, w której według Jana Długosza w XV wieku ściągano cło od każdego wozu z towarem w wysokości jednego grosza czeskiego, a od sztuki bydła oraz od konia po dwa denary. Handlowano przede wszystkim miejscowym ołowiem, który trafiał za pośrednictwem Krakowa na rynki europejskie, m.in. na Węgry. Prowadzono również tranzytowy handel solą, na który mieszczanie sławkowscy mieli przynoszący im znaczne dochody monopol. Cła nie pobierano jednak na pożytek miasta, lecz stanowiło ono uposażenie kantora katedry krakowskiej. Jego wysokość szacowano w XV wieku na 20 grzywien rocznie, z czego 8 kantor przekazywał plebanowi sławkowskiemu.
Górnictwo ołowiu i srebra oraz wymiana handlowa wywarły korzystny wpływ na rozwój miejscowego rękodzielnictwa. Pierwszych rzemieślników sławkowskich – piekarza Bertolda i młynarza Teodoryka Szulera – wymienia dokument biskupi z 1298, przekazujący jednocześnie informacje o funkcjonowaniu w mieście jatek mięsnych oraz przynoszącej wysoki czynsz łaźni miejskiej nad Białą Przemszą. Dokładniejsze informacje na temat sławkowskiego rzemiosła pochodzą jednak dopiero z 1412, w którym przywilej biskupi wymienia pracujących w mieście kołodziejów, szewców i garbarzy, kramy solne prasołów i jatki rzeźnicze oraz karczmy, którym przyznano monopol na wyszynk i sprzedaż piwa we wsiach całego klucza sławkowskiego. Z dużą dozą prawdopodobieństwa przyjąć można, że podobny stopień rozwoju reprezentowało sławkowskie rzemiosło już w XIV wieku. Znaną również z późniejszego okresu wysoką jakość jego produktów wiązać należy z faktem zbytu dużej ich części na wymagającym stołecznym rynku w Krakowie.
Obok górnictwa, handlu i rzemiosła pewna część mieszkańców średniowiecznego Sławkowa żyła z rolnictwa i hodowli. Choć jako miasto górnicze Sławków lokowany był najprawdopodobniej bez nadania gruntów rolnych, to obszar tych ostatnich poszerzał się sukcesywnie na skutek karczunku lasów i zagospodarowywania zarośli oraz nieużytków. Brak danych na ten temat z najwcześniejszego okresu historii miasta, jednak według Jana Długosza w XV w. obszar gruntów rolnych należących do mieszczan wynosił już 36 łanów. Przyjmuje się, że wraz z polami wójtowskimi, podmiejskimi i folwarkiem biskupim tereny przeznaczone pod produkcję rolną zajmowały w tym czasie łączną powierzchnię 50 łanów frankońskich, a więc obszar odpowiadający ok. 900 hektarom. Jeszcze w czasach Długosza pola te nie były jednak ani dokładnie pomierzone i powytyczane, ani podzielone dla uprawy w systemie trójpolówki. Uprawiano je tylko miejscami, tam gdzie była lepsza ziemia, siejąc zboża, urządzając plantacje chmielu oraz łąki dla wypasu bydła i hodowanej tu tradycyjnie trzody.
Na arenie politycznej.
Dzieje polityczne Sławkowa związane są z biskupim ośrodkiem zamkowym, budowanym przez Pawła z Przemankowa od początku lat osiemdziesiątych XIII wieku. Z powodu zatargu z Leszkiem Czarnym biskupowi nie było jednak dane dokończyć budowy zamku sławkowskiego według pierwotnych planów. Zwolniony w 1284 z więzienia książęcego biskup zmuszony został do likwidacji tzw. wielkiego zamku przez wyburzenie murów i zasypanie fosy. Ograniczony do wieży mieszkalno-obronnej sławkowski zamek biskupi został mimo to twierdzą, z którą pod względem kunsztu fortyfikacyjnego nie mógł się początkowo równać otoczony do końca XIII wieku umocnieniami drewniano-ziemnymi zamek książęcy w Krakowie. Panowanie nad zamkiem sławkowskim stanowiło więc jedną z ważnych kart przetargowych w zmaganiach o tron krakowski w okresie rozbicia dzielnicowego. W 1283 zamek biskupi w Sławkowie zajęty został na krótko przez Leszka Czarnego. Już w następnym roku powrócił we władanie biskupie, lecz w 1289 wyprawiający się na Kraków książę Henryk Probus zajął go i oddał w zarząd burgrabiemu Henrykowi z Woszowa. W tym samym roku książę bytomski Kazimierz opanował terytoria pograniczne wraz ze Sławkowem, po czym uznał się lennikiem Wacława II Czeskiego i zobowiązał się otwierać przed nim wszystkie swoje grody. W rezultacie również zamek w Sławkowie ("castrum novum circa Zlaucoviam") oddany został w 1291 Przemyślidom w lenno. Sławków stał się wówczas punktem oparcia dla Czechów i wspierającego ich biskupa krakowskiego Jana Muskaty w walce z Władysławem Łokietkiem o tron krakowski.
Na przełomie XIII i XIV wieku miasto otoczone zostało przez Muskatę murami obronnymi. Zgody na obwarowanie udzielił w 1295 Wacław II Czeski. Przynajmniej częściowo obwarowania miejskie musiały istnieć już w 1298, skoro Jan Muskata nadał w tym roku nowo utworzonej parafii św. Jana ogród położony „za murami” ("extra muros"). Wbrew nazwie był to w większości wał palisadowo-ziemny, uzupełniany gdzieniegdzie fragmentami murowanymi i otoczony fosą. Do rynku prowadziły dwie bramy: od strony południowo-wschodniej Krakowska, a od zachodniej Bytomska. Uzupełniały je furty Pilecka (prowadząca w kierunku Pilicy) i Zamkowa (prowadząca do zamku). W układ obwarowań miejskich wkomponowane zostały istniejące już wcześniej samodzielne fortyfikacje kościoła św. Mikołaja oraz zamku biskupów krakowskich, broniące dostępu do miasta od strony Białej Przemszy. Sławków fortyfikował się bowiem od strony Krakowa, skąd jego właściciele – popierający królów czeskich Paweł z Przemankowa i Jan Muskata – najpewniej mogli oczekiwać najazdu. Na przełomie XIII i XIV wieku stanowił znaczące na pograniczu małopolsko-śląskim miasto i twierdzę ("oppidum et fortalicium Slavcoviae"), z której zaciężne oddziały zbrojne Muskaty, wspierane przez mieszczan sławkowskich, dokonywały łupieżczych napadów na wsie i miasta Małopolski. Być może to właśnie ich ofiarą padły sąsiednie grody rycerskie w Krzykawce i Starym Olkuszu oraz kościół w Chechle. Biskupowi Muskacie zarzucano jakiś czas później, że jego najemnicy uczynili ze Sławkowa składowisko łupów, a z twierdzy sławkowskiej więzienie dla swoich przeciwników politycznych. Więziono tu m.in. komesa Pakosława z Mstyczowa. Bezwzględny dla swych wrogów biskup Muskata otoczył miasto ojcowską opieką i troską. W 1298 przy Bramie Bytomskiej erygował – drugą w Sławkowie – parafię św. Jana oraz ufundował klasztor św. Ducha wraz ze szpitalem dla ubogich, uposażając je wszystkie w rozliczne dochody. Rozbudował i umocnił wieżę zamkową. W 1309 biskup Muskata zmuszony jednak został zawrzeć z Władysławem Łokietkiem porozumienie, na mocy którego miasto oddane zostało czasowo księciu w zastaw, łącznie z prawem pobierania dochodów. Wbrew zawartemu porozumieniu nigdy już nie zostało ono przekazane zmarłemu w 1320 biskupowi. Natomiast na początku 1327 zajął Sławków upominający się zbrojnie o swoje prawa do korony polskiej król Czech i tytularny król Polski Jan Luksemburski. Jednak już w kwietniu tego samego roku wojska czeskie zmuszone zostały do opuszczenia miasta przez zięcia i sojusznika Łokietka, króla węgierskiego Karola Roberta. Wojska węgierskie opuściły Sławków w 1328, natomiast rok później – po kolejnym napomnieniu przez papieża Jana XXII – Władysław Łokietek zwrócił miasto biskupom krakowskim. Wtedy już jednak na stolcu biskupim zasiadał następca biskupa Muskaty – Jan Grot. W okresie późniejszym ludność Sławkowa, ulegając w XIV i XV wieku stopniowej polonizacji, przestała przejawiać jakiekolwiek poważniejsze ambicje polityczne. Po zwrocie miasta biskupom krakowskim Sławków zszedł ostatecznie ze sceny politycznej, pozostając przez kilka następnych stuleci lokalnym ośrodkiem zarządu dóbr biskupich położonych między Olkuszem, Siewierzem i Będzinem. Miasto nie tylko nie odzyskało już nigdy wcześniejszego znaczenia, lecz odbudowując się w następnych stuleciach po kolejnych pożarach i najazdach nie wyszło w zasadzie, aż do drugiej połowy XX wieku, poza teren XIII-wiecznej lokacji.
Upadek miasta w XIV w..
Wśród zdarzeń prowadzących na początku XIV wieku do zahamowania rozwoju Sławkowa i do jego późniejszej stagnacji, wzmiankuje się – obok wyczerpywania się złóż kruszcowych – również zaangażowanie się miasta po „złej” stronie ówczesnych konfliktów polityczno-militarnych. W związku z tymi wydarzeniami, jak odnotował Jan Długosz, górnictwo sławkowskie oraz miasto Sławków, będące „niegdyś sławnym i znakomitym” ("quondam famosum et insigne"), upadło na rzecz kopalń olkuskich i królewskiego Olkusza. Spisy świętopietrza z lat 1325–1327 dokumentują istnienie w Sławkowie już tylko jednej parafii, potwierdzają jednak, że była ona ciągle jeszcze gęsto zaludniona (ok. 1000 osób) i nie należała do najbiedniejszych. Wśród parafii dekanatu sławkowskiego wyprzedzała ją pod względem dochodów tylko parafia bytomska, równe miała olkuska, a znacznie niższe siewierska i nowogórska. Jednak już w 1328 – po rocznej okupacji miasta przez wojska czeskie i węgierskie – dochody parafii sławkowskiej jeszcze bardziej spadły. W 1331 rozległy dekanat sławkowski skurczył się z powodu wydzielenia z niego dekanatu bytomskiego. W 1335 został on natomiast całkowicie zniesiony, a parafia sławkowska weszła w skład nowo utworzonego dekanatu nowogórskiego. Cały wiek XIV był dla miasta okresem postępującego regresu gospodarczego. Obok grabieży przez wojska czeskie i węgierskie (1327–1328) przyczynił się do niego również najazd księcia raciborskiego Jana II Żelaznego, który w 1391 napadł i spustoszył Sławków oraz liczne wsie klucza sławkowskiego. Przywileje biskupie z początku następnego stulecia poświadczają już złą sytuację gospodarczą miasta, wyrażając nadzieję na jego ponowny rozwój. Od początku XIV w. miasto zaczęło również tracić swe wcześniejsze znaczenie polityczne. Władysław Łokietek cofnął w 1307 pozwolenie Wacława II na obwarowanie Sławkowa, w związku z czym umocnienia miejskie popadły w ruinę i z czasem ślad po nich zaginął. Jeszcze w 1337 rezydował przez jakiś czas na zamku sławkowskim, z całym swym dworem i kancelarią, biskup Jan Grot. Wcześniej sądzono, że wkrótce potem zamek ten zaczął niszczeć i nie został już nigdy odbudowany. Obecnie wiadomo jednak, że zamek biskupów w Sławkowie istniał jeszcze w XVI w. Nie rezydowali już na nim jednak nigdy dłużej biskupi krakowscy, zatrzymując się tu jedynie przeważnie na krótko w drodze z Krakowa do Siewierza.
Czasy najazdów i zniszczeń (XV w.).
Postępujący w XV wieku upadek pozycji Sławkowa związany jest przede wszystkim z dalszym wyczerpywaniem się złóż kruszców, a także z trapiącymi miasto pożarami i najazdami. W 1433 Sławków najechany został i złupiony przez jeden z husyckich oddziałów Biedrzycha ze Strażnicy, który na czele ośmiotysięcznego wojska wtargnął do Polski ze Śląska. Już rok później, w 1434, miasto najechał i spalił polski zwolennik husytyzmu, burgrabia będziński Mikołaj Kornicz Siestrzeniec. W 1455 Sławków stał się ofiarą napadu nieopłaconych zaciężnych wojsko polsko-morawskich Jerzego Stosza z Olbrachtowic i Jana Świeborowskiego. Zniszczyły one umocnienia miejskie, rezydencję biskupów i spaliły klasztor św. Ducha, który nie został już nigdy odbudowany. 
Później nastały dla Sławkowa zapewne lata pomyślniejsze, gdyż obszerny opis miasta i kościoła sławkowskiego dokonany w 1470 przez Jana Długosza nie wspomina o żadnych świeżych zniszczeniach miasta. Poważne zniszczenia dotknęły jednak Sławków w 1498, kiedy potężny pożar doszczętnie strawił drewnianą zabudowę miasta, tak że musiało ono być praktycznie budowane od nowa. W celu poprawy sytuacji gospodarczej miasta biskupi krakowscy nadawali mu nowe i potwierdzali stare przywileje. Podupadające finanse miejskie starano się ratować rozszerzeniem powierzchni gruntów rolnych oraz przyznaniem uprawnień do produkcji i wyszynku trunków. W 1412 miasto otrzymało od Piotra Wysza pierwszy przywilej propinacyjny – prawo wyłącznego warzenia piwa i szynkowania go w karczmach miejskich oraz położonych na terenie klucza sławkowskiego. Wyjątek uczyniono jedynie dla miejscowych rajców, którym dozwolone zostało sprowadzać piwo świdnickie i sprzedawać je w sławkowskim ratuszu.
Z kolei przywileje Zbigniewa Oleśnickiego z 1446 miały się przyczynić do odbudowy miasta po najazdach husyckich (1433, 1434), wskutek których, jak stwierdza dokument biskupi, „miasto nasze i kościół nasz w Sławkowie będące w dawnych czasach głośne i sławne (...) utraciło swój stan pierwotny”. Dyplom biskupa określił na nowo wszystkie obowiązki sławkowian wobec właściciela miasta i stanowi dzięki temu cenny dokument przedstawiający stan Sławkowa i jego mieszkańców w połowie XV wieku. Przekazuje wiadomości o mieszczanach obciążonych różnymi podatkami i czynszami, stanie posiadania gruntów, rzemiośle, kramach i jatkach miejskich. W celu ożywienia gospodarczego miasta biskup Oleśnicki nie tylko zwolnił od opłat licznych rzemieślników (bednarzy, kołodziejów i cieśli), lecz również zapewnił mieszczanom dostęp do lasu w celu zaopatrywania się w budulec, pnie (m.in. do budowy uli i zakładania pasiek) oraz w surowiec do wyrobu kół, wozów i beczek i w potrzebną do garbowania skór korę. Potwierdził im również prawo polowania na drobną zwierzynę w okolicznych lasach i łowienia ryb w Białej Przemszy. Przekazał ponadto miastu dochody z łaźni i zwolnił mieszkańców Sławkowa z obowiązku stacji. Nie przyniosły natomiast spodziewanych rezultatów zapowiadane już wcześniej, w przywileju z 1412, próby odbudowy miejscowego górnictwa kruszcowego. W XV w. weszło ono w fazę wegetacji, choć nie zamarło całkowicie. Źródło z 1447 oraz przywilej biskupi z 1492 wzmiankują jednak tylko o jednej kopalni położonej w pobliżu miasta.
Przywileje Zbigniewa Oleśnickiego potwierdzone zostały przez Fryderyka Jagiellończyka w związku z kataklizmem pożaru jaki miasto przeżyło w 1498. Biskup rozszerzył je między innymi przez przyznanie mieszczanom prawa do polowań na grubego zwierza. W tym samym roku − dzięki zabiegom Fryderyka − król Jan Olbracht udzielił miastu przywileju na cotygodniowy targ w soboty oraz na organizację jarmarku w dzień Podwyższenia Krzyża Świętego.
Dzięki przywilejom Sławków stawał się ważnym lokalnym centrum wymiany handlowej i rzemiosła.
Często spotkać można błędny pogląd, według którego biskup Oleśnicki, przy okazji udzielenia miastu przywilejów, wcielił je do zakupionego w 1443 księstwa siewierskiego. Nie potwierdzają tego jednak żadne źródła historyczne. W rzeczywistości, pomimo licznych powiązań z księstwem siewierskim, Sławków i cały klucz sławkowski pozostawały aż do likwidacji księstwa w granicach województwa krakowskiego. Natomiast pod względem administracji kościelnej księstwo siewierskie, nie posiadające własnej kolegiaty ani dekanatu, poddane zostało reaktywowanemu w XV wieku dekanatowi sławkowskiemu. Dekanat ten, zwany również sławkowsko-bytomskim ("Decanatus Slawkoviensis alias in Bithom"), obejmował według opisu Długosza w "Liber beneficiorum dioecesis Cracoviensis" 25 parafii w Małopolsce i na Śląsku. W okresie późniejszym siedzibę dekanatu przeniesiono do Bytomia, przemianowując go na bytomski. Z 1446 pochodzi pierwsza informacja o działającej przy sławkowskiej parafii szkole, do której uczęszczał prawdopodobnie również Świętosław Milczący. Jej absolwentami byli zapewne pierwsi sławkowianie w Akademii Krakowskiej, od samego początku działalności licznie zasilający jej szeregi. Wątpić jednak należy, czy po ukończeniu studiów wracali oni do rodzinnego Sławkowa. Większość z nich szukała zapewne zatrudnienia w kurii biskupiej w Krakowie.
Odrodzenie gospodarcze(XVI w.).
Wiek XVI był dla Sławkowa okresem odrodzenia gospodarczego, związanego z reaktywacją prawie całkowicie zamarłego górnictwa kruszcowego. Od początku XVI w. nastąpił wzrost aktywności górniczej we wsiach klucza sławkowskiego, której szczytowy okres przypadł na lata 1550–1567. Choć jednak wydano wtedy aż 112 frysztów (licencji na wydobywanie kruszców), to górnictwo sławkowskie nie rozwinęło się już na taką skalę jak wcześniej. Przyczyną takiego stanu rzeczy był brak odpowiednich kapitałów zewnętrznych. Jako miasto biskupie nie mógł też Sławków − inaczej niż sąsiedni Olkusz − liczyć na inicjatywy sejmowe i królewskie skierowane na rozwój infrastruktury. Jedynie w 1574 biskup Franciszek Krasiński wydał przywileje określające prawa do poszukiwań górniczych i uwolnił mieszczan na 3 lata od połowy olbory.
Działające w XVI i XVII wieku w okolicach Białej Przemszy dwie huty sławkowskie („Stara” i „Nowa”) dzierżawione były przez mieszczan olkuskich, którzy przetapiali w nich kruszec olkuski zaoszczędzając w ten sposób sporo na podatkach. W szczytowym okresie (1550−1567) działało we wsiach klucza około 20 kopalń, w których zaangażowanych było 83 inwestorów górniczych – gwarków. Ok. 80 procent z nich było mieszczanami sławkowskimi lub mieszkańcami wsi klucza, co wskazuje na znikome zainteresowanie zewnętrznego kapitału. Urobek eksploatowanych przez nich kopalń przedstawiał się w porównaniu z górnictwem olkuskim nader skromnie. Rozmiar produkcji górnictwa sławkowskiego w latach 1550−1575 szacuje się łącznie na 5800 cetnarów czystego ołowiu, co daje średnią produkcję roczną tego kruszcu w wysokości 232 cetnarów. W tym samym czasie, w szczytowym dla olkuskiego górnictwa 1567, samej tylko połowicznej olbory pobrano 1055 cetnarów 3 funty, co dało 20 045 cetnarów wytopionego ołowiu. Spore nadzieje wiązano w Sławkowie z prowadzonymi w rejonie olkuskim robotami odwadniającymi (197 nowych frysztów wydanych w latach 1568−1575). Żadna z budowanych wtedy sztolni nie doszła jednak do dóbr sławkowskich, co spowodowało powtórne zahamowanie rozwoju sławkowskiego górnictwa, choć nadal prowadzono prace górnicze.
Obok srebronośnych rud ołowiu w XVI w. rozpoczęto w kluczu sławkowskim również wydobycie galmanu, który stawał się coraz bardziej poszukiwanym składnikiem do produkcji mosiądzu. Najstarszy przywilej dotyczący wydobycia galmanu w kluczu wydany został przez biskupa Filipa Padniewskiego w 1565 i dotyczył eksploatacji złóż w Długoszynie i Ciężkowicach. Nieco później galman w kluczu sławkowskim wydobywano również w Strzemieszycach Małych.
Sławkowska administracja górnicza w XVI w składała się z żupnika i sądu żupnego i działała w XVI w. w oparciu o przepisy olkuskie (w 1505 ogłoszona została zasadnicza dla kopalń ustawa pod nazwą "Statuta Montana Ilcussiensia"). Dysponowała jednak mniejszymi niż w Olkuszu uprawnieniami, gdyż jej działalność ograniczona była funkcjonowaniem instancji nadrzędnej – starosty sławkowskiego, który sam wydawał pozwolenia na prowadzenie robót górniczych (tzw. fryszty) oraz stanowił instancję odwoławczą od wyroków sądu żupnego, złożonego z żupnika i 5 ławników.
Jakkolwiek skromny, rozwój górnictwa kruszcowego wpłynął pozytywnie na kondycję gospodarczą miasta i umożliwił wzbogacenie się poszczególnym gwarkom i handlarzom ołowiem.
W parze z nimi szedł rozwój sławkowskiego rzemiosła i handlu. Właśnie z XVI w. pochodzą wiadomości o pierwszych sławkowskich organizacjach cechowych: szewców i krawców (1531), murarzy i garbarzy (1563) oraz tkaczy (1568). Organizowały one kupno surowców do produkcji, zbyt produktów oraz kształcenie rzemieślników. Do końca XVIII w. cechy miały wyłączność na wykonywanie rzemiosła w mieście i we wszystkich wsiach klucza sławkowskiego. Sławków rozwinął się w tym czasie w centrum lokalnego handlu, w pierwszej kolejności zbożowego. Umożliwiły to z pewnością kolejne przywileje biskupie i królewskie. W 1521 król Zygmunt Stary zezwolił na jarmark w święto Znalezienia Krzyża Świętego a w 1535 uwolnił mieszczan od ceł na obszarze całego Królestwa. W 1594 biskup Jerzy Radziwiłł zezwolił na odbywanie w Sławkowie dwóch dodatkowych jarmarków: w dzień św. Jakuba Apostoła i w święto Trzech Króli oraz na prośbę mieszczan zmienił dzień targowy z soboty na czwartek. Ustanowił też wolnicę, czyli wolny targ na mięso w okresie od św. Bartłomieja do święta Trzech Króli. Powtarzane były też ciągle i rozszerzane przywileje propinacyjne. W 1566 potwierdził wydany w 1412 przywilej mieszczan sławkowskich dostarczania trunków do wsi klucza biskup Filip Padniewski. Na podstawie dwóch osobnych przywilejów propinacyjnych wystawionych w 1573 przez biskupa Franciszka Krasińskiego, mieszkańcy i karczmarze szeregu okolicznych wsi mogli wyłącznie w Sławkowie zaopatrywać się zarówno w piwo jak i w wódkę.
W opracowanej pod koniec XVI w. kategoryzacji miast województwa krakowskiego (kryterium stanowiła wysokość poboru szosu i podatku od rzemieślników) miasto Sławków zostało zaliczone do trzeciej grupy i uszeregowane na 29 miejscu spośród ok. 70 miast województwa. W 1580 pobrano szos i podatek od rzemieślników w wysokości 79 złotych i 17,5 groszy. W mieście działało wówczas 43 rzemieślników, którzy wraz z rodzinami tworzyli grupę 258 osób. Ponadto żyły w Sławkowie 84 osoby zaliczane do plebsu, które wynajmowały się do różnych prac, także w rzemiośle, oraz 3 ludzi luźnych. Aż 242 osoby (w tym 15 rodzin komorniczych i zagrodniczych) utrzymywały się z rolnictwa. Zanotowano też 3 gospodarstwa handlowe, w których żyło 18 osób.
Okres reformacji.
XVI wiek był okresem szerzenia się poglądów reformacyjnych. Zyskały one okresowo dużą popularność na terenach graniczących ze Sławkowem, m.in. w Olkuszu, Ogrodzieńcu i Będzinie. W biskupim kluczu sławkowskim były one jednak usilnie zwalczane i nie zyskały większego poparcia, choć znane są przypadki więzienia zwolenników reformacji na zamku w Sławkowie.
Czasy zniszczeń i zastoju (XVII w.).
W roku 1600 Sławków nawiedził kolejny wielki pożar, który tym razem strawił całkowicie okazały drewniany ratusz z zegarem na wieży. Ta okazała centralna budowla spełniała od czasów lokacji miasta wielorakie funkcje. Była siedzibą rady i ławy miejskiej, wagi, postrzygalni i piwnicy dla wyszynku piwa. Już w 1601 nieszczęścia dopełniła zaraza, która opanowała miasto. W 1630 mieszkańcy Sławkowa jeszcze raz przeżyli zarazę, tym razem połączoną z klęską nieurodzaju i głodu.
Okres potopu szwedzkiego zapoczątkował dalszy proces upadku miasta. Sławków nie ucierpiał wtedy co prawda od bezpośrednich działań wojennych, lecz Szwedzi obłożyli miasto kontrybucją w naturze, żądając – pod groźbą zbrojnego napadu – dostarczenia jej do obozu szwedzkiego pod Częstochową. W tym samym czasie sławkowianie ponosić musieli również koszty utrzymania stacjonujących w mieście wojsk Stefana Czarnieckiego. Wkrótce po wypędzeniu Szwedów z Polski, w 1659, do Sławkowa przybyła na leże zimowe chorągiew Jerzego Sebastiana Lubomirskiego, nakładając na mieszczan kontrybucję w łącznej wysokości 3645 złotych polskich.
W związku z tak niefortunnym rozwojem wypadków miasto ciągle pustoszało. W 1668 aż 7 stojących przy rynku kamienic, zamieszkałych jeszcze niedawno przez rodziny górnicze, stało opuszczonych. W 1680 burmistrz Sławkowa wraz z rajcami donosili o spadku wysokości podatku od domów, których liczba w porównaniu z okresem sprzed potopu szwedzkiego obniżyła się o połowę (ze 160 do 80). Mimo tej mizernej kondycji miasta 27 lipca 1697 do Sławkowa przybył przyszły król polski August II Mocny, który w drodze do Krakowa na koronację zatrzymał się tutaj jako gość biskupa krakowskiego aż na trzy dni. W austerii sławkowskiej popisywał się on swoją siłą, gniotąc na oczach towarzyszących mu osób srebrny kubek.
Pomimo dokonanych w XVII wieku zniszczeń sławkowskie rzemiosło nie przeżywało zbyt głębokiego zastoju, a samo miasto było dość znaczącym ośrodkiem produkcyjnym. Szczególnie wysoki poziom reprezentował wspólny cech szewców i krawców, czego dowodem jest, że jeden z szewców sławkowskich – Adam Grzybowicz – zdołał nie tylko przenieść się ze swym rzemiosłem do Krakowa, ale również – prowadząc rozległe interesy z Żydami kazimierskimi – osiągnąć tam niezwykłą karierę.
Wydarzenia XVII w., w szczególności najazd szwedzki, przyczyniły się do upadku górnictwa kruszcowego, które szczególnie w pierwszej połowie wieku dostarczało zajęcia sporej grupie mieszkańców Sławkowa. Obok tradycyjnego górnictwa ołowiu rozwijało się w tym czasie również wydobycie galmanu, którego w latach 1635–1651 spławiono z klucza sławkowskiego do Gdańska 1814 beczek (1 beczka = 271,36 dm³).
Schyłkowy okres zwierzchności biskupiej (XVIII w.).
Wiek XVIII był dla Sławkowa bardziej sprzyjający niż wiek poprzedni. W latach 1680–1746, pomimo że nie zdołano w całości nadrobić skutków poprzednich zniszczeń, przybyło w mieście 110 domów. W XVIII wieku prowadzono jeszcze w Sławkowie wydobycie kruszców, skoro w 1758 biskup krakowski Andrzej Stanisław Załuski ufundował tu szpital górniczy. Żyjący w pierwszej połowie XVIII w. kartograf niemiecki Johann Hübner pisał jeszcze o istnieniu w Sławkowie biskupiej kopalni srebra ("ein Silber-Bergwerck, welches dem Bischoff gehöret"). Jednak już w drugiej połowie XVIII w. eksploatacja miejscowych kruszców ograniczała się do przeszukiwania starych hałd, a górnictwo ołowiu i srebra znajdowało się w stanie całkowitej ruiny. Podstawowym zajęciem mieszczan sławkowskich stały się rzemiosło i rolnictwo. Obok nich utrzymywał się jeszcze handel (m.in. winem węgierskim), a w latach 1785–1790 działała również założona i prowadzona przez Hipolita Kownackiego huta, z której jednak „otrzymany ołów i odciągnięte srebro, zaledwie opłacały koszta”. W XVIII w. stał się Sławków natomiast znaczącym ośrodkiem sukiennictwa, do którego z innych miast ochoczo napływali mistrzowie tego rzemiosła. Sporo z nich przybyło tu z Kęt, Słomnik, Żywca i Siewierza, a nawet z klucza andrychowskiego, będącego ówcześnie największym ośrodkiem płóciennictwa w Małopolsce. Najcenniejszym nabytkiem był jednak przybysz z Saksonii – Jan Gottlieb Schafler – tkacz, bruśnik, serweciarz i jedwabnik. W księdze cechowej napisano o nim, iż przyjęto do cechu „"magistra (...) od wieku w konfraterni cechowej nie mianego i w profesji tak doskonałej, przy mieście nie praktykowanej"”. Wspólny cech tkaczy, sukienników i garncarzy miał własne wpływowe bractwo, do którego oprócz „braci” cechowych wstępowali w XVIII w. i inni znaczniejsi mieszczanie.
Nie był dla miasta korzystny okres konfederacji barskiej, kiedy przechodziły przez Sławków różne oddziały wojskowe. Szczególnie wiele strat spowodowała na początku listopada 1770 wizyta wojsk rosyjskich pod dowództwem Iwana Drewicza. W 1772 okolice Sławkowa znów były penetrowane przez wojska rosyjskie, które pod pretekstem rekwizycji rabowały konie, bydło i trzodę. Te grabieżcze działania powtarzały się do 1780, kiedy Rosjanie zmuszeni zostali do opuszczenia Polski. Z kolei 9 kwietnia 1782 wybuchł w Sławkowie wielki pożar, którego ofiarą padło niemal całe miasto. Zostało ono jednak dość szybko odbudowane, przede wszystkim dzięki pozwoleniu biskupa krakowskiego na użycie do odbudowy drewna dębowego z pobliskiego lasu „Na Dębowej Górze”. W 1787 doliczono się w Sławkowie już 308 domów.
W okresie zwierzchności biskupów krakowskich Sławków pozostawał centrum klucza sławkowskiego oraz letnią rezydencją biskupią. Sławkowski klucz dóbr biskupich nazywany był również „starostwem sławkowskim”, a jego administratorzy „starostami”. Starostowie ci sprawowali przy pomocy całego grona oficjalistów rządy w mieście w imieniu biskupów krakowskich. Do ich kompetencji należała również egzekucja wyroków sądu miejskiego i apelacyjnego sądu biskupiego. Obok starosty działały od średniowiecza w oparciu o prawo magdeburskie właściwe władze miejskie: czteroosobowa rada (organ wykonawczy) oraz ława miejska (sąd przysięgłych). Sądem wyższym prawa niemieckiego był dla Sławkowa sąd biskupi. Koegzystencja władzy biskupiej i władz miejskich, na ogół spokojna, zmącona została dopiero buntem mieszczan pod przewodnictwem burmistrza Franciszka Dąbrowskiego w 1786.
W 1789, gdy na mocy ustawy Sejmu Czteroletniego nastąpiła sekularyzacja dóbr biskupich, miasto, po dokonaniu 2 października 1789 inwentaryzacji przez komisarzy królewskich, wraz z dobrami klucza sławkowskiego przeszło w 1790 pod zwierzchność skarbu państwa. Z tej okazji Sławków otrzymał nowy herb – królewskiego białego orła, który zastąpił herb ze św. Wojciechem. W 1790 Sławków liczył 1592 mieszkańców. W odróżnieniu od niektórych sąsiednich miast (jak np. Będzin czy Olkusz), była to ludność wyłącznie chrześcijańska, gdyż w Sławkowie, jako mieście biskupim, zabronione było osiedlać się Żydom. Znaczniejszy napływ do Sławkowa ludności żydowskiej rozpoczął się dopiero w latach sześćdziesiątych XIX wieku.
Pod zaborami (1795–1918).
Zabór pruski (1795–1806).
Zarówno pierwszy (1772), jak i drugi rozbiór Polski (1793) pozostawiły miasto w granicach państwa polskiego. Jednak już w maju 1794 Sławków znalazł się pod okupacją pruską, stając się zapleczem dla wojsk walczących przeciwko insurekcji kościuszkowskiej. W następstwie trzeciego rozbioru Polski (1795) miasto weszło w skład Królestwa Prus. Ustalona ostatecznie w 1796 granica pomiędzy Prusami i Austrią pozostawiła Sławków w obrębie pruskiego Nowego Śląska (niem.: "Neuschlesien"), oddając Austrii tereny miejskie położone na wschodnim brzegu Białej Przemszy (Nowa Galicja). Przyłączone one zostały do gminy Bolesław, w której erygowana została również oddzielna parafia (1798). Po obu stronach rzeki zlokalizowane zostały komory celne, w samym zaś Sławkowie rozmieścił się pruski garnizon. Zaistniała sytuacja okazała się dla miasta niezwykle niekorzystna z gospodarczego punktu widzenia. Przede wszystkim, wskutek rozdarcia granicą państwową dóbr klucza sławkowskiego, przestało ono pełnić rolę centrum administracyjnego w stosunku do okolicznych wsi. Sławków odcięty też został od złóż rud kruszcowych występujących na wschód od miasta, o które od stuleci toczył spory z Olkuszem. Obowiązująca w Prusach ustawa o działalności gospodarczej ("Reichsgewerbegesetz" z 1731) odebrała nadane miastu przywileje cechowe, a tania pruska produkcja przemysłowa przydusiła miejscowe rzemiosło. Jednocześnie polityka prezydenta prowincji śląskiej, hr. Karla Georga von Hoyma, dążącego do szybkiego zintegrowania nowo zdobytych terenów ze Śląskiem, nie zdążyła w Sławkowie osiągnąć zamierzonych rezultatów. Jednak 17 lipca 1805 władze pruskie we Wrocławiu przywróciły miastu utracony jeszcze w latach sześćdziesiątych XVIII wieku przywilej na wyrabianie i szynkowanie trunków oraz uznały w październiku tego samego roku prawo mieszczan sławkowskich do gruntów położonych na południe i zachód od miasta. Oddając tereny miejskie w wieczystą dzierżawę położyły one też podwaliny pod przyszły rozwój w Sławkowie górnictwa węgla kamiennego. Badanie geologiczne na zlecenie rządu pruskiego przeprowadzał w Sławkowie Leopold von Buch. Z okresem pruskim łączyć też zapewne należy początki rządowej Ekonomii Sławków, w ramach której prowadzono zarząd resztek klucza sławkowskiego, położonych na zachodnim brzegu Białej Przemszy. W 1805 Sławków liczył 1556 mieszkańców, co pod względem liczby ludności stawiało go na czwartym miejscu wśród miast Nowego Śląska, po Pilicy, Żarkach i Będzinie. Po zajęciu 27 listopada 1806 Warszawy przez wojska francuskie Prusacy opuścili te tereny, porzucając również garnizonowe miasto Sławków i skupiając się na ochronie swej dawnej granicy na Przemszy i Brynicy.
Księstwo Warszawskie (1807–1813) i powrót Prusaków (1813–1814).
Pomimo wycofania się Prusaków i wprowadzenia polskiej administracji, obszar Nowego Śląska włączony został formalnie do Księstwa Warszawskiego dopiero na mocy konwencji elbląskiej z 12 listopada 1807. Do 1809 granica księstwa z Austrią przebiegała wzdłuż Białej Przemszy w Sławkowie. Miasto znalazło się poza granicami reaktywowanego w 1807 księstwa siewierskiego, które nadane zostało przez Napoleona Bonaparte marszałkowi Lannesowi (w skład tego księstwa weszły jednak niektóre miejscowości dawnego klucza sławkowskiego). Zanim jeszcze zaczęła obowiązywać konwencja elbląska Sławków ulokowany został w powiecie lelowsko-siewierskim wchodzącym w skład departamentu kaliskiego. W 1808, kiedy powiat ten podzielony został na trzy mniejsze: lelowski, siewierski i pilicki, Sławków znalazł się w powiecie pilickim. Wbrew nadziejom związanym z odzyskaniem wolności nowe okoliczności nie pozwoliły miastu na jakikolwiek rozwój. I bez tego niskie dochody miejskie spadły jeszcze bardziej w porównaniu z okresem pruskim. Zubożeni mieszczanie, uczestnicząc w kwietniu 1807 w incydentach wywołanych przez Jana Nepomucena Sułkowskiego, złupili (wespół z pospólstwem Siewierza, Będzina i Czeladzi) pruskie Mysłowice wraz z zamkiem. 14 kwietnia 1809, gdy wojska austriackie rozpoczęły ofensywę przeciwko Księstwu Warszawskiemu, skoncentrowana w okolicach Olkusza brygada gen. Branovacsky’ego, w sile 3000 żołnierzy, przekroczyła most graniczny na Białej Przemszy w Sławkowie. Następnie zajęła ona bez większego oporu obszar dawnego Nowego Śląska. Jednak już wkrótce losy wojny się odwróciły, a po zdobyciu 15 lipca 1809 Krakowa przez wojska Józefa Poniatowskiego, wojska austriackie zostały rozproszone i zmuszone do ucieczki podczas potyczki pod Sławkowem. W związku z poszerzeniem terytorium Księstwa Warszawskiego utworzono w 1810 departament krakowski, włączając do niego powiat pilicki. W czasie wyprawy na Rosję w 1812 poborowi z tego powiatu – wśród nich również sławkowianie – znaleźli się w 17 Dywizji V Korpusu, walczącej pod dowództwem gen. Jana Henryka Dąbrowskiego pod Mohylewem, Borysowem i nad Berezyną.
Podczas odwrotu Wielkiej Armii, 5 marca 1813, Sławków wraz z Nową Górą i Olkuszem wyznaczony został na miejsce kwaterunku jednej z brygad piechoty księcia Józefa Poniatowskiego. Niebawem jednak obszar ten opuszczony został bez walki przez polskie formacje wojskowe, które przesunięte zostały ku granicy śląskiej w celu zajęcia tam pozycji obronnych. W ślad za ustępującymi Polakami do Sławkowa dotarli Rosjanie. Rozpoczęły się zwykłe przy takich okazjach rekwizycje i rabunki. Maszerujące przez miasto wojska przywlekły też ze sobą epidemię tyfusu, na który zmarło w 1813 ponad 200 mieszkańców. Zmarłych grzebano na cmentarzu założonym w odległości 1,5 km od miasta w lesie zwanym Chmielnik (późniejszym cmentarzu „cholernym”). Do czasu formalnej likwidacji Księstwa Warszawskiego na Kongresie Wiedeńskim, na okres dwóch lat (1813–1814), do Sławkowa powrócili Prusacy. Po zakończeniu wojny z Rosją nie wiadomo było co prawda, do jakiego zaboru włączony zostanie obszar powiatu pilickiego, jednak zanim powtórnie wytyczono granice państwowe otworzyły się przed miastem nowe możliwości gospodarcze. Dzięki wprowodzonej nieco wcześniej na Śląsku nowej metodzie wytapiania cynku (tzw. wytop metaliczny) wzrastało zapotrzebowanie na węgiel kamienny, który wydobywany był w okolicach Sławkowa przez Hipolita Kownackiego metodami nieprzemysłowymi już w XVIII wieku. Dlatego też w 1814 powstały tu dwie prywatne kopalnie węgla kamiennego. Jedną z nich założył we wsi Niemce hr. Feliks Franciszek Łubieński, nadając jej od swego imienia nazwę „Feliks”. Druga kopalnia, o nazwie „Sławków”, założona została przez mieszczan sławkowskich na pustkowiu Garncarka.
Zabór rosyjski (1815–1914).
Podczas Kongresu Wiedeńskiego obok Prus i Austrii swoje pretensje do Nowego Śląska zaczęła zgłaszać również Rosja. W 1815 miasto weszło w skład Królestwa Kongresowego i w ten sposób na blisko sto lat dostało się pod panowanie rosyjskie.
Gospodarka.
26 lutego 1816 Rada Administracyjna Królestwa Polskiego włączyła Sławków do dóbr górniczych, co było powodem krótkotrwałego ożywienia gospodarczego, związanego z inwestycjami rządowymi. W związku z rozbudową przemysłu liczba ludności wzrosła w ciągu zaledwie trzech lat (1817–1820) z 1590 do 2003 osób. W 1822 powstała na terenie Sławkowa, na wzgórzu Gieraska, rządowa kopalnia galmanu „Leonidas”, obok której wyrosła górnicza osada Zakawie. Nieco wcześniej, na prywatnych gruntach położonych na terenie starego osiedla górniczego Kozioł, mieszczanie sławkowscy pod przewodnictwem burmistrza Jakuba Kubiczka założyli kopalnię galmanu „Kozioł”. Kopalnie te należały w dozorstwie olkusko-siewierskim do kopalń średniej wielkości. Obie funkcjonowały z przerwami do drugiej połowy XIX wieku. Galman wydobywano również w trzeciej kopalni – odkrywkowej – zwanej „Dołem Baczyńskiego”. Ze Sławkowa odwożono go do przetopienia w hutach „Joanna” w Niemcach oraz „Konstanty” w Redenie - obecnej dzielnicy dąbrowy Górniczej. Sławkowskie złoża galmanu nie okazały się obfite. O nadziejach, jakie początkowo rząd Królestwa Polskiego wiązał z robotami górniczymi w Sławkowie świadczy jednak fakt, że dwukrotnie, w latach 1824 i 1826 wizytował miasto minister skarbu książę Ksawery Drucki Lubecki, polecając odbudowę starych kopalń oraz zintensyfikowanie poszukiwań nowych złóż w rejonie Sławkowa i Olkusza. Do ożywienia gospodarczego obwodu olkuskiego przyczyniło się w znacznym stopniu wybudowanie w latach trzydziestych XIX w. ze środków skarbu państwa na starym trakcie śląskim bitej szosy, łączącej kopalnie w Olkuszu, Bolesławiu, Sławkowie i Strzemieszycach z hutami w Dąbrowie Górniczej i Będzinie. Szosa ta prowadziła przez sławkowski Rynek, który stał się punktem przystankowym dla furmanek jadących z galmanem i płodami rolnymi do Zagłębia oraz powracających z zarobionymi pieniędzmi i węglem. W latach 1825–1826 nad Białą Przemszą wybudowano rządową walcownię blach cynkowych (Zakład Walcowni i Giserni pod Sławkowem). Jednak mankamentem tego zakładu była stosunkowo duża odległość od hut będzińskich i Huty Bankowej, skąd przywożono cynk w postaci sztab, ażeby po przerobieniu go w sławkowskiej walcowni na blachę, odtransportować ponownie do magazynów w Dąbrowie. Całe przedsięwzięcie logistyczne okazało się nieopłacalne, szczególnie w związku z rozwojem walcowni w samej Dąbrowie Górniczej. Nie uratowało sławkowskiej walcowni już nawet połączenie kolejowe z Dąbrową Górniczą i w 1888 została ostatecznie zamknięta.
W latach 40.–60. XIX wieku szeroką działalność przemysłowo-gospodarczą prowadził w Sławkowie radca stanu hrabia Jan Ciechanowski. Eksploatował odkrywkowo galman w kopalniach „Kozioł” i „Leonidas”, natomiast w 1867 rozpoczął wydobycie kamienia wapiennego w dwóch miejscach: po północnej stronie obecnego toru kolejowego, w połowie drogi między stacjami Sławków i Dąbrowa Górnicza Wschodnia oraz na Koźle. W tym drugim miejscu posiadał również cementownię, która w 1862 zatrudniała 51 osób, jednak w 1867 z nieznanych przyczyn została zamknięta. Była to druga, po cementowni w Grodźcu, fabryka cementu w Królestwie Polskim. Do Jana Ciechanowskiego należał też prawdopodobnie zakład produjujący naczynia kamienne, który w 1862 zatrudniał 30 robotników. Na początku lat 50. XIX wieku hrabia Ciechanowski przymierzał się również do wydobycia węgla na terenie starej kopalni „Sławków”, jednak przerwał prace przygotowawcze, których już nie wznowił. W dniu 10 września 1872 zakończył swą działalność w Sławkowie, sprzedając wszystkie grunty wraz z prawami do eksploatacji i poszukiwań minerałów właścicielowi wójtostwa Okradzionów Bogusławowi Przybylskiemu.
Wydobycie na szerszą skalę węgla kamiennego rozpoczęto dopiero w drugiej połowie XIX wieku. Sprzyjało temu rosnące zapotrzebowanie na ten surowiec oraz nowe prawo górnicze z 1870, umożliwiające przedsiębiorcom eksploatowanie rud i węgla na prywatnych gruntach, bez zgody właściciela. W poszukiwaniach węgla rywalizowali ze sobą na terenie Sławkowa właściciel wsi Okradzionów Bogusław Przybylski (od grudnia 1872 w spółce z przemysłowcem berlińskim Juliuszem Aleksandrem) i przedstawiciele śląskiego potentata przemysłowego księcia Hugona Hohenlohe. Nie obyło się z tej okazji bez sporów, a nawet rękoczynów. Na przykład w dniu 20 lutego 1873 B. Przybylski wysłał w rejon Wierzbki i Garncarki swego sztygara, który razem z 50 ludźmi, przepędził poszukujących tam węgla robotników księcia. Później, na mocy stosownej ugody z 7 stycznia 1875, prawo do poszukiwań i eksploatacji minerałów na gruntach należących do ogółu mieszkańców Sławkowa otrzymał B. Przybylski, natomiast przedstawiciele księcia ograniczyli swoje poszukiwania do gruntów prywatnych. Złoża węgla kamiennego nie okazały się jednak na tyle zasobne, żeby w znaczący sposób wpłynąć na rozwój gospodarczy osady. W okresie tym działały w Sławkowie małe kopalnie „Michałów” i „Garncarka” (na miejscu starej kopalni „Sławków”), „Kazimierz”, „Maurycy”, „Teodor” i „Józef”, z których większość nie dotrwała do początku XX wieku. Trwałym elementem pejzażu miasta pozostała natomiast założona w 1851 przez pruskiego przemysłowca żydowskiego pochodzenia J.M. Zeitlera fabryka drutu i wyrobów metalowych. Wysokiej jakości produkcja tego zakładu zakwalifikowana została w 1872 do udziału w Wystawie Technicznej w Moskwie. W 1881 zakład zatrudniał 90 pracowników i dawał roczną produkcję wartości 100 tys. rubli. W 1899 fabrykę przejęli dwaj żydowscy bracia Szajn z Będzina, znacznie ją rozbudowując. Poważnie rozszerzyli oni zakres produkcji wyrobów metalowych. Powstały też nowe oddziały fabryczne, a zakup nowych urządzeń spowodował zwiększenie produkcji. Stale rosło zatrudnienie, które na początku pierwszej wojny światowej wyniosło już 500 osób.
W 1848 oddany został do użytku przebiegający przez pobliskie Strzemieszyce Wielkie odcinek Warszawsko-Wiedeńskiej Kolei Żelaznej do stacji Granica. Kolej ta nie tylko nie wpłynęła na rozwój Sławkowa, a wręcz przeciwnie doprowadziła do likwidacji sławkowskiej stacji pocztowej, której zadania przejęła strzemieszycka stacja kolejowa (dzisiejsza Dąbrowa Górnicza Południowa). Na początku 1885 Kolej Iwangorodzko-Dąbrowska połączyła Sławków z ze stolicą guberni – Kielcami, z powiatowym Olkuszem i Dąbrową Górniczą. W 1887 oddano do użytku odgałęzienie od tej linii ze stacji w Strzemieszycach Wielkich przez Kazimierz Górniczy do Dworca Iwanogrodzkiego w Sosnowcu. Jednak nawet te bezpośrednie połączenia kolejowe nie wpłynęły znacząco na rozwój sławkowskiego przemysłu. W szczególności spełzły na niczym powiązane z budową linii kolejowej próby powtórnego uruchomienia kopalni „Leonidas” (1884–1885). Kolej umożliwiła jednak sławkowianom regularne dojazdy do pracy w zakładach Zagłębia Dąbrowskiego. Podstawowym zajęciem mieszkańców Sławkowa w okresie Królestwa Kongresowego pozostawało ciągle rolnictwo. Stawało się ono coraz bardziej rozdrobnione. Sposób dzielenia gruntów między spadkobierców (wzdłuż długości pola) sprawił, że pod koniec XIX wieku szerokość pól nie przekraczała 5-6 metrów, natomiast długość niektórych z nich wynosiła nawet 2,5 km. Większość sławkowskich gruntów ornych usytuowana była na północ od drogi łączącej Sławków ze Strzemieszycami Wielkimi. Uprawiano na nich zboża (przede wszystkim żyto), ziemniaki oraz bober, czyli bób. W inwentarzu żywym dominowała rogacizna, konie i trzoda chlewna. W 1874, na liczbę mieszkańców nie przekraczającą trzech tysięcy, odnotowano 1052 sztuki inwentarza żywego.
Ważnym źródłem utrzymania mieszkańców Sławkowa w XIX wieku było również rzemiosło. W 1841 w mieście funkcjonowało 9 cechów, które pomimo spadku dawnego znaczenia nadal obowiązkowo zrzeszały rzemieślników i kultywowały swe tradycje. Natomiast w 1889 odnotowano w Sławkowie około setki rzemieślników, zgrupowanych w 8 cechach. Z uwagi na tani i łatwo dostępny surowiec najbardziej dochodowym zajęciem rzemieślniczym było garncarstwo. Zarówno glinę, jak i potrzebny do wykończenia naczyń błyszcz ołowiowy, wydobywano często na własnych polach. Sławkowskie wyroby garncarskie charakteryzowały się dużą gamą kolorów i cieszyły popytem nie tylko w Sławkowie, ale i w odległych miejscowościach. Dopiero otwarcie w 1907 w pobliskim Olkuszu Fabryki Naczyń Blaszanych Petera Westena spowodowało spadek zapotrzebowania na wyroby garncarskie, co doprowadziło do upadku tej gałęzi sławkowskiego rzemiosła. Stosownie do wcześniejszych tradycji, również w XIX wieku działały w Sławkowie browary i szynki. W 1820 doliczono się 3 browarów i 5 szynków, z których najważniejszym była sławkowska austeria. Źródła z 1841 co prawda nie dokumentują w Sławkowie browarów, jednak pewne jest, że już w 1881 browar Józefata Niepielskiego warzył piwo zwyczajne i bawarskie, a wartość rocznej jego produkcji sięgała 6 tys. rubli. Nie było to co prawda dużo, jednak na przełomie XIX i XX wieku zakład wydatnie zwiększył produkcję i zatrudnienie. Sławkowskie piwo rozprowadzano do około 30 okolicznych miejscowości, a na sławkowskim Rynku można je było kupić w piwiarni urządzonej przez właściciela browaru w zakupionej na ten cel narożnej kamienicy, należącej wcześniej do Jana Lessera. Browar J. Niepielskiego funkcjonował do 1916, kiedy został zamknięty na polecenie austro-węgierskich władz wojskowych.
Stan gospodarki komunalnej.
Korzyści płynące z rozwoju gospodarczego Sławkowa w pierwszej połowie XIX wieku w niewielkim tylko stopniu wzbogaciły miasto. Przyczyną było przejęcie większości sławkowskich terenów inwestycyjnych na własność rządową, z której kasa miejska nie czerpała żadnych profitów. Stan finansów miejskich przez cały okres panowania rosyjskiego był bardzo zły i nie pozwalał na żadne poważniejsze inwestycje. Przykładowo, na zaległą płatność 1050,50 rubli za wybrukowanie w latach 1843–44 sławkowskiego Rynku oraz na pokrycie innych należności, magistrat pożyczyć musiał w 1846 od Rządu Gubernialnego sumę 1440 rubli. Jak poważna musiała to być dla miasta kwota świadczy fakt, że w 1843 dochody Sławkowa wyniosły zaledwie 1120 rubli. Na pomoc władz rządowych, jak w przypadku udzielonej w 1846 pożyczki, można było liczyć tylko w wyjątkowych wypadkach. Jedynymi inwestycjami na obszarze gminy sfinansowanymi w całości przez państwo w okresie panowania rosyjskiego były wybrukowanie traktu śląskiego (droga Olkusz – Dąbrowa Górnicza) i przebudowa ratusza w 1905. Inne inwestycje finansowano czasem ze zbiórek publicznych. W 1839 z zebranych w całej parafii środków finansowych udało się otoczyć kamiennym murem teren cmentarza miejskiego oraz wybudować wkomponowane w jego ciąg kostnice.
Stan sanitarny miasta był w tym czasie równie zły jak stan jego finansów. Lekarza miejskiego posiadał Sławków na stałe dopiero od początku lat pięćdziesiątych XIX w. Wcześniej jednak dwukrotnie nawiedziła miasto epidemia cholery. Za pierwszym razem, w 1831, zmarło jedynie kilka osób. Jednak w 1849 epidemia cholery opanowała całe miasto, zabierając ze sobą ponad 300 osób. Z pełnymi tragedii wydarzeniami tego roku związane jest powstanie w Sławkowie, w pobliżu wybudowanej wcześniej kapliczki św. Krzysztofa, „cmentarza cholernego”. Później, w 1874, Sławków nawiedziła jeszcze epidemia tyfusu i szkarlatyny.
W drugiej połowie XIX w. miasto zbudowane było ciągle w przeważającej mierze z drewna. W 1865 na ogólną liczbę 368 domów tylko 15 było murowanych z dachami krytymi blachą lub dachówką. Rozwój budownictwa murowanego nastąpił dopiero w latach siedemdziesiątych i osiemdziesiątych XIX w. W 1889 Sławków wraz z osiedlami robotniczymi po drugiej stronie Białej Przemszy liczył 478 domów, w tym 383 drewnianych i 95 murowanych. Taki stan rzeczy wywoływał naturalnie obawy władz miejskich przed wybuchem pożaru. Posiadały one na potrzeby ewentualnej odbudowy wydzielony obszar leśny, na którym rosły dorodne drzewa mogące posłużyć jako budulec. W 1838 miasto zakupiło za niebagatelną kwotę 980 złotych „sikawkę większego kalibru” na czterokołowym podwoziu. W XIX w. Sławków nie był jednak szczęśliwie nawiedzany przez większe pożary. Jedynie w czasie żniw 1842 spłonęło 26 stodół sławkowskich usytuowanych bezpośrednio przy trakcie Olkusz – Dąbrowa Górnicza. Ze sławkowską sikawką wyjeżdżano więc przeważnie poza granice miasta, jak na przykład w dniu 16 września 1862 „"do wsi Ujków, Gminy Bolesław o wiorst 8 odległej na miejsce wydarzonej pogorzeli"”.
Powstania narodowe i rozwój aktywności politycznej.
Nie ominęły Sławkowa skutki dwóch dziewiętnastowiecznych powstań narodowych. Działania wojenne powstania listopadowego nie dotknęły bezpośrednio miasta, niemniej jednak powołano tu Straż Bezpieczeństwa, która czynnie utrzymywała porządek w okolicy. Pod koniec maja 1831 uczestniczyła ona w stłumieniu rebelii chłopskiej we wsiach Mierzęcice, Toporowice i Myszkowice. Sławkowscy ochotnicy do wojsk liniowych zgłaszali się do punktu mobilizacyjnego w Olkuszu. Po upadku powstania rozbite oddziały gen. Samuela Różyckiego wycofywały się przez okolice Sławkowa do Austrii i Prus.
Po wybuchu powstania styczniowego, 6 lutego 1863, przybył do Sławkowa oddział Apolinarego Kurowskiego ustanawiając w mieście władzę Rządu Narodowego. Już wkrótce jednak, po porażce powstańców pod Miechowem 17 lutego 1863, obszar powiatu olkuskiego zajęty został na powrót przez wojska rosyjskie. W toku dalszych walk powstańczych, 5 maja 1863 w lesie pod Sławkowem, w pobliżu wsi Krzykawka miała miejsce potyczka powstańców z wojskami rosyjskimi, w czasie której zginął Francesco Nullo.
Wskutek akcji odwetowej władz carskich, która nastąpiła po upadku powstania styczniowego, Sławków – wraz z wieloma innymi miastami Królestwa Polskiego – utracił prawa miejskie na podstawie ukazu carskiego z 1 czerwca 1869. Odebrany mu w ten sposób status miasta odzyskał dopiero w 1958. Paradoksalnie, degradacja Sławkowa do statusu wsi wpłynęła pozytywnie na rozwój demokracji lokalnej. Zorganizowana na podstawie dekretu z 1864 o samorządzie gminy wiejskiej (jedyna forma samorządu terytorialnego w Królestwie Polskim) zbiorowa gmina Sławków, obejmująca Burki, Cieśle, Garbierze, Niwę i Stare Maczki, otrzymała prawo do decydowania we własnych sprawach za pośrednictwem zebrania gminnego – tzw. zboru wszystkich obywateli Sławkowa oraz wybieranego przez nie wójta. Odbywające się regularnie cztery razy w roku (w marcu, czerwcu, wrześniu i grudniu) zebrania zwyczajne stały się forum debat i sporów o dobro ogółu. Władzę wykonawczą sprawował wójt z ławnikami wybieranymi przez zebranie gminne oraz podporządkowani wójtowi sołtysi. Wójt i sołtysi, obok wykonywania funkcji samorządowych, pełnili również funkcję urzędników państwowych, przez co musieli realizować politykę rządu. Nadzór nad działalnością samorządu wykonywał naczelnik powiatu olkuskiego.
Dzięki działalności organów samorządowych przełom XIX i XX wieku przyniósł ze sobą wzrost zaangażowania politycznego mieszkańców Sławkowa.
W czasie rewolucji 1905 roku, w dniu 12 listopada, zebranie gminne proklamowało Republikę Sławkowską, żądając od cara Mikołaja II w uroczyście przyjętej uchwale wprowadzenia w Królestwie Polskim polskiej administracji i samorządu. Odpis uchwały przesłano do wiadomości naczelnikowi powiatu olkuskiego, równocześnie wprowadzając na obszarze gminy język polski jako urzędowy oraz zmieniając na polskie wszystkie nazwy ulic i większości sklepów. 24 listopada 1905, po aresztowaniu jej przywódców, Republika Sławkowska upadła. Nie upadł jednak duch oporu wśród mieszkańców Sławkowa, którzy już 31 marca 1906, zamykając się w domach, zbojkotowali wybory do rosyjskiej Dumy Państwowej.
Aktywnie działała na terenie osady, kierowana początkowo z Niemców (dzisiejszych Ostrów Górniczych), Polska Partia Socjalistyczna, której Organizacja Bojowa przeprowadziła w Sławkowie kilka akcji. Najbardziej znaną z nich był zaplanowany i dowodzony przez Tomasza Arciszewskiego napad na stację kolejową w Sławkowie i uprowadzenie pociągu 12 sierpnia 1907.
Życie społeczno-kulturalne.
Na początku XX w. ożywiła się działalność społeczno-kulturalna mieszkańców, głównie dzięki utworzonej 19 lipca 1905 Straży Ogniowej Ochotniczej (SOO). Władze gubernialne, kierując się względami finansowymi, zastrzegły, że straż ta może posiadać wyłącznie własne źródła dochodu. Udzieliły jej w związku z tym zgody na zorganizowanie amatorskiego zespołu teatralno-muzycznego, orkiestry strażackiej oraz urządzanie przedstawień i zabaw ludowych. Podczas organizacji imprez Straż Ogniowa Ochotnicza sama powinna była zdobywać środki na swoje utrzymanie. Strażacy już wkrótce podjęli starania o organizację orkiestry dętej, której działalność ożywiła monotonne życie osady i skupiła wokół straży ogniowej miejscowych miłośników muzyki. W 1908 r. wybudowano przy ratuszu remizę strażacką, w której oprócz koncertów orkiestry wystawiano spektakle działającego przy SOO od 1906 r. amatorskiego teatru. Teatr ten najpierw występował w sławkowskiej karczmie i browarze, a 7 czerwca 1908 dał swoje pierwsze przedstawienie w budynku remizy, wystawiając dwa utwory: "Wigilię św. Andrzeja" F. Dominika oraz "Kominiarz i młynarz" autorstwa A.G. d’Saint-Priesta.
Zmiany przynależności administracyjnej.
W okresie panowania rosyjskiego zmieniała się kilkakrotnie przynależność administracyjna Sławkowa. W latach 1816–1837 miasto wchodziło w skład obwodu olkuskiego w województwie krakowskim, a od 1837, kiedy województwa Królestwa Kongresowego zastąpione zostały guberniami, w guberni krakowskiej (w 1841 przemianowanej na kielecką).
Natomiast w latach 1845–1866 Sławków wchodził w skład powiatu olkuskiego w guberni radomskiej (ros.: "Радомская губерния"), który – podobnie jak wcześniejszy obwód – obejmował teren całego Zagłębia Dąbrowskiego, granicząc na zachodzie z pruską rejencją opolską. Po zmianach administracyjnych, jakie miały miejsce w Królestwie Kongresowym w 1866, powiat olkuski został poważnie okrojony, a z jego zachodniej części wydzielono powiat będziński, który włączony został do guberni piotrkowskiej. W wyniku tej reformy administracyjnej Sławków przyporządkowany został powiatowi olkuskiemu i wszedł od 1 stycznia 1867 jako jego gmina graniczna do nowo utworzonej guberni kieleckiej (ros.: "Келецкая губерния"). Zdarzenie to przesądziło na okres ponad stu lat o podporządkowaniu Sławkowa władzy powiatowej w Olkuszu, osłabiając jego więzi z Zagłębiem Dąbrowskim. Pomimo przyporządkowania powiatowi olkuskiemu dla sławkowian Olkusz nie był jednak ani miejscem pracy, ani tym bardziej ośrodkiem myśli społeczno-politycznej. Do momentu powstania fabryki Westena w Olkuszu to powiatowe miasteczko zatrudniało jedynie 38 robotników w dwóch zakładach przemysłowych. Również w okresie późniejszym fabryki w Olkuszu i Wolbromiu nie były konkurencyjne pod względem płac z zagłębiowskimi kopalniami i hutami. Nie zatrudniali się też w nich pracownicy ze Sławkowa, którzy pozostawali w tradycyjnych związkach z przemysłem Sosnowca, Zagórza i Dąbrowy Górniczej. Olkusz był natomiast dla sławkowian miejscem funkcjonowania okupacyjnych władz rosyjskich.
W czasach Królestwa Kongresowego Sławków leżał bezpośrednio na granicy z Wolnym Miastem Krakowem, od 1846 na granicy rosyjsko-austriackiej, która przebiegała wzdłuż Białej Przemszy, w obszarze leśnym oddzielającym go od galicyjskiej Szczakowej. Z tego względu trudna dziś do oszacowania liczba sławkowian trudniła się przemytem, a przez zieloną granicę przedostawali się tutaj do Galicji kurierzy i zdekonspirowani działacze polityczni. Znana i opisana jest pełna perypetii ucieczka do Galicji przez zieloną granicę w Sławkowie Józefa Montwiłła-Mireckiego – czołowego działacza PPS, bliskiego współpracownika Józefa Piłsudskiego. Niewykluczone też, że w 1913, przekraczając w Maczkach nielegalnie granicę austriacką w drodze do Wiednia, zbłądził w lesie sławkowskim późniejszy dyktator sowiecki Iosif W. Dżugaszwili.
Zmiany demograficzne.
Wiek XIX był dla Sławkowa okresem znaczących zmian demograficznych. Nie tylko wydatnie wzrosła w tym czasie liczba mieszkańców (z 1556 w 1805 r. do 3655 w 1889 r.), lecz również zmienił się skład etniczny ludności. Proces ten związany był przede wszystkim ze wzmożonym osadnictwem żydowskim. Początkowo, po wyjściu Sławkowa spod zwierzchności biskupiej w 1790, Żydów było tu ciągle niewielu. Restrykcyjne regulacje z okresu pruskiego powtórnie zabroniły im osiedlać się w mieście, pozwalając jednak pozostać w Sławkowie Żydom już zamieszkałym. Społeczność żydowska Sławkowa liczyła w tym czasie zaledwie kilkanaście osób. Sytuacja niewiele zmieniła się w dobie Księstwa Warszawskiego i Królestwa Kongresowego. Po 1815 Sławków znalazł się wprawdzie w rosyjskiej strefie osiedlenia, jednak ze względu na jego graniczne położenie obowiązywały tu przepisy szczególne, które w 1821 doprowadziły do wysiedlenia z miasta całej społeczności żydowskiej. Dopiero dekret carski z 5 czerwca 1862 zasadniczo zrównał Żydów w prawach i obowiązkach z ludnością chrześcijańską, pozwalając na ich osiedlanie się w Sławkowie. Od lat sześćdziesiątych XIX w. następuje tu w związku z tym dość znaczny przyrost ludności żydowskiej.
W 1893 sławkowscy Żydzi nabyli plac na budowę synagogi, którą wzniesiono ze składek społecznych w 1896. Podlegała ona początkowo olkuskiemu kahałowi. W 1904 powstała w Sławkowie osobna żydowska gmina wyznaniowa, której pierwszym rabinem został Szulim Zając. W 1907 gmina ta wykupiła od właścicieli dóbr Krzykawka grunt o powierzchni dwóch mórg, na którym założyła cmentarz.
Pod koniec XIX w. osiedliło się w Sławkowie również kilka rodzin rosyjskich. Byli to przeważnie urzędnicy zatrudnieni w pobliskich miejscowościach Zagłębia Dąbrowskiego oraz na sławkowskiej kolei. O zamieszkiwaniu w Sławkowie wyznawców prawosławia świadczyła jeszcze do lat siedemdziesiątych XX w. obecność na miejscowym cmentarzu kamiennych nagrobków z wyrytymi cyrylicą rosyjskimi nazwiskami.
Okupacja austriacka (1914–1918).
Nazajutrz po wybuchu I wojny światowej, 2 sierpnia 1914, położony w powiecie olkuskim guberni kieleckiej Sławków zajęty został przez oddziały V Korpusu austro-węgierskiego pod dowództwem marszałka polnego Puchalo. W ten sposób wraz z Dąbrową Górniczą, Strzemieszycami i gminami powiatu olkuskiego osada dostała się pod okupację austriacką. Natomiast zachodnia część powiatu będzińskiego z Będzinem, Sosnowcem i Czeladzią zajęta została przez Niemców. Przejściowo jednak, od 5 września do 6 listopada 1914, w związku ze zmianami na linii frontu, również Sławków zajęty został przez wojska niemieckie. Od sierpnia 1914 do końca 1915 trwał werbunek do Legionów Piłsudskiego, do których zgłosiło się raptem 37 mieszkańców. Liczba ta pokazuje, że sławkowianie odnieśli się do tej formacji wojskowej z pewną rezerwą.
Przyczyną braku pozytywnego nastawienia mieszkańców do Austro-Węgier i sprzymierzonych z nimi Legionów Polskich była specyficzna sytuacja osady położonej w bezpośredniej bliskości linii frontu. Przez prawie cały okres I wojny światowej Sławków znajdował się w strefie przyfrontowej. 17–18 listopada 1914 na przedpolu Zagłębia Dąbrowskiego miała miejsce bitwa pod Krzywopłotami, które zmusiła wojska austro-węgierskie do odwrotu w kierunku zachodnim. Nadciągająca spod Dęblina ofensywa rosyjska została przez nie co prawda powstrzymana, lecz ciężkie walki trwały długi czas we wschodniej części powiatu olkuskiego, w okolicach Sułoszowej i Pilicy, która kilkakrotnie przechodziła z rąk do rąk. Okres ten wiązał się z częstymi przemarszami wojsk austro-węgierskich i niemieckich, dokonującymi ciągłych rekwizycji artykułów spożywczych i żywego inwentarza. Rabunkowa polityka gospodarcza władz austriackich bardzo poważnie obniżyła poziom życia mieszkańców.
Z uwagi na bliskość frontu w ratuszu sławkowskim znalazł jednak tymczasowo siedzibę Departament Wojskowy Naczelnego Komitetu Narodowego, na czele którego stał ówczesny podpułkownik Władysław Sikorski, przebywający w Sławkowie w styczniu i lutym 1915.
Wtedy też sławkowianie mieli okazję przyjrzeć się bliżej legionistom, którzy na rynku organizowali ciągłe zbiórki i apele batalionu uzupełnień I Brygady Legionów Polskich, stacjonującego w pobliskim Bolesławiu. 21 stycznia 1915 zorganizowali oni w Sławkowie pierwsze legalne obchody 52. rocznicy powstania styczniowego, ustawiając z tej okazji pod Krzykawką sosnowy krzyż. Z inicjatywy legionistów przeprowadzono też w lutym 1915 akcję polszczenia ulic sławkowskich, nadając jednej z nich nazwę „ul. Legionów Polskich”, przywróconą w 1990. Ciężki okres I wojny światowej dostarczył jednak przykładów inicjatyw gospodarczych i społecznych. Zapoczątkowane w końcowym okresie przynależności do Rosji starania zebrania gminnego o budowę w Sławkowie elektrowni uwieńczone zostały sukcesem w 1916. W ten sposób w pierwszych latach niepodległości Sławków był jedną z trzech miejscowości powiatu olkuskiego, które były zelektryfikowane. W 1917 powstało w Sławkowie pierwsze stałe kino pod nazwą „Odeon”, którego seanse odbywały się na Walcowni i w sali remizy strażackiej. W tym samym roku potężny pożar strawił zabudowę północnej pierzei Rynku i Mały Rynek. 4 listopada 1918 złożony z mieszkańców Sławkowa oddział zaatakował posterunek żandarmerii i rozbrolił stacjonujących tu żołnierzy austriackich. Następnie oddział ten przekształcony został w Straż Obywatelską, uzbrojoną w zdobytą na Austriakach broń. Obsadziła ona posterunek w ratuszu oraz przejęła kontrolę nad dworcem kolejowym, zajmując kasę stacyjną, wyposażenie służby ruchu oraz dwa wagony mąki przeznaczone do wywozu do Wiednia. Kilka godzin później rozbrojono wojskową załogę Fabryki Braci Szajn zajmując tam kilkadziesiąt karabinów, dużą ilość amunicji oraz znaczne zapasy żywności.
Dwudziestolecie międzywojenne (1919–1939).
Gospodarka.
W 1919 Sławków wszedł w skład powiatu olkuskiego w województwie kieleckim. Początek lat dwudziestych przyniósł ze sobą koniec sławkowskiego górnictwa węgla kamiennego. Do 1920 działała założona w 1855–56 kopalnia „Michałów”. W pierwszej połowie lat 20. prowadziły wydobycie niewielkie kopalnie „Leszek” i „Telmut” w Cieślach. Największa z małych kopalń sławkowskich, zatrudniająca ok. 100 osób kopalnia „Józef” w Burkach, zamknięta została w grudniu 1923. W latach 1916–1923 posiadała ona własną kolej wąskotorową, która przez Niwę, Korzeniec i obecną ulicę Hrubieszowską dochodziła do szlaku linii kolejowej Sławków – Strzemieszyce. Druga linia kolei wąskotorowej prowadziła z kopalni limonitu w Krzykawie do stacji kolejowej w Sławkowie. W latach dwudziestych działała też jeszcze w przysiółku Chwaliboskie, po wschodniej stronie drogi do Okradzionowa, niewielka kopalnia limonitu zatrudniająca 20 osób. W okresie międzywojennym funkcjonowały ponadto w Sławkowie dwa młyny (turbinowy i wodny), dwa tartaki i cegielnia. Rozwijała się prężnie Spółdzielnia Spożywców, która w 1928 założyła filię w Okradzionowie, w 1935 w Niwie, a w 1936 uruchomiła własną nowoczesną piekarnię. Handlem detalicznym zajmowali się przede wszystkim Żydzi, którzy prowadzili drobne sklepy w Rynku i pobliskich ulicach. Największym zakładem przemysłowym była fabryka braci Szajn, działająca pod nazwą „Fabryka Gwoździ, Drutu, Śrub Wszelkiego Rodzaju, Podkówek i Zatyczek – Bracia Szajn”. Zwrócona właścicielom spod zarządu przymusowego w 1921 rozwijała się prężnie nawet w okresie wielkiego kryzysu dzięki zamówieniom zagranicznym z Brazylii i Argentyny (druty ocynkowane), Afryki Środkowej (gwoździe), Finlandii i Norwegii (drut kolczasty) oraz Związku Radzieckiego (druty żarzone). W latach trzydziestych fabryka zawarła umowę ze Związkiem Elektrowni Okręgu Radomsko-Kieleckiego na wyłączną dostawę kabli i drutów miedzianych oraz produkowała liny stalowe na potrzeby górnictwa węglowego w Zagłębiu Dąbrowskim i województwie śląskim. W okresie międzywojennym jej szczytowe zatrudnienie wyniosło 1000 osób, a produkcja ponad 1600 ton miesięcznie.
Dzięki wybudowanej w latach 1935–1936 linii kolejowej Szczakowa–Bukowno umożliwiającej dojazd do powiatu chrzanowskiego, w drugiej połowie lat trzydziestych część robotników sławkowskich znalazła zatrudnienie w przemyśle Trzebini i Chrzanowa.
W latach wielkiego kryzysu liczba zarejestrowanych bezrobotnych w osadzie Sławków przekraczała 2500 osób. Później bezrobociem objętych było 1600 osób, np. w roku 1938 w gminie zarejestrowanych było 798 bezrobotnych, z których 375 korzystało z pomocy socjalnej, niezarejestrowanych zaś było 875 – razem 1673 osoby. Bezrobotni trudnili się często nielegalnym wydobywaniem kruszcu z zatopionych kopalń galmanu w Bolesławiu oraz węgla kamiennego z szybów dawnej kopalni „Józef”.
Rolnictwo sławkowskie tego okresu było rozdrobnione, wykonywane na gruntach niskiej klasy tradycyjnymi metodami uprawy. W gminie, na ogólną liczbę 1806 gospodarstw, aż 1124 nie przekraczało powierzchni 1 ha, a tylko 2 miały powierzchnię większą niż 25 ha. Większość gospodarstw nie posiadała siły pociągowej, a część nawet w ogóle bydła i trzody chlewnej. Wyłącznie z rolnictwa utrzymywało się 130 rodzin. Pod względem swej struktury społeczno-zawodowej Sławków niewiele zatem różnił się od opisanego w literaturze typu tzw. zagłębiowskiej wsi zurbanizowanej, jaką były choćby sąsiednie Strzemieszyce, której mieszkańcy pracowali w przemyśle i zajmowali się rzemiosłem, a rolnictwo stanowiło jedynie dodatkowe źródło dochodu.
Życie polityczne.
W okresie międzywojennym w Sławkowie działały polityczne organizacje chrześcijańskie, narodowe i socjalistyczne. Na początku lat dwudziestych pewne znaczenie miał jeszcze ruch narodowy i chadecki, których działalność później wyraźnie osłabła. Sławkowskie koła Stronnictwa Narodowego i Polskiego Stronnictwa Chrześcijańskiej Demokracji rozwiązały się w 1935 r. Największe wpływy wśród sławkowian miała w dwudziestoleciu międzywojennym bezspornie Polska Partia Socjalistyczna. Była ona od 1919 r. największą działającą tu partią polityczną, a głównym jej ośrodkiem była Fabryka Braci Szajn. 12–13 stycznia 1919 jej pracownicy rozpoczęli strajk, domagając się m.in. uwolnienia więźniów politycznych i zaprzestania działań wojennych na froncie wschodnim, co świadczyć może o działaniu w fabryce KPRP. W istocie, na środowisko robotnicze Sławkowa oddziaływał od początku lat dwudziestych Komitet Dzielnicowy KPRP w Dąbrowie Górniczej. Po utworzeniu PPS-Lewicy, w której legalnie działali komuniści, tajna komórka KPP, działająca przy kole PPS-Lewicy podlegała Podokręgowi KPP w Strzemieszycach. Natomiast od 1934 działał w Sławkowie miejscowy Komitet Dzielnicowy KPP, obejmujący również Laski, Bolesław i Hutki. W sławkowskim komitecie nie mogło jednak działać zbyt dużo osób, skoro w całym powiecie olkuskim doliczono się w 1937 zaledwie 33 członków Komunistycznej Partii Polski. W 1936 udało mu się jednak zwerbować dwóch ochotników – Mikołaja Lebieckiego i Stanisława Bagińskiego – do walki w Brygadach Międzynarodowych w Hiszpanii. W Sławkowie działał w tym czasie również Komunistyczny Związek Młodzieży Polski (KZMP), którego członkami byli przede wszystkim młodzi robotnicy żydowscy. KZMP kolportował literaturę komunistyczną, nielegalną prasę i rozklejał plakaty z hasłami antyrządowymi. W 1935 powstał z inicjatywy aktywistów PPS przy fabryce braci Szajn Związek Zawodowy Robotników Przemysłu Metalowego.
Samorząd terytorialny.
W 1936 doszło do zmiany granic między Sławkowem a gminą Bolesław. W ten sposób z dniem 1 kwietnia 1936 przyłączono do gminy Sławków m.in. fabrykę braci Szajn i Walcownię, włączając w obręb gminy tereny na wschodnim brzegu Białej Przemszy, które Sławków utracił w 1796 wskutek wytyczenia ówczesnej granicy prusko-austriackiej. Dodać w związku z tym należy, że tereny te, wchodzące formalnie w latach 1796–1936 w skład gminy Bolesław, lecz ściśle związane ze Sławkowem, opisywane są zwykle przez historiografię polską również w tym okresie jako część Sławkowa, czasem nawet bez wzmiankowania o ich przynależności do Bolesławia. Sprawy gospodarki komunalnej aż do połowy lat trzydziestych nie przedstawiały się najlepiej. Z powodu ciągłych sporów w Radzie Gminnej oraz z powodu związanych z nimi częstych zmian zarządu, Wydział Powiatowy rozwiązał sławkowską Radę Gminy i 11 lipca 1926 przeprowadził nowe wybory. Podział nowo wybranej rady na dwa zwalczające się obozy hamował jednak nadal wszelką działalność gospodarczą i legislacyjną gminy. Zmianę tego stanu rzeczy przyniosły dopiero wybory komunalne z 10 lutego 1936. Wyłoniona w nich Rada Gminy wybrała 9 marca 1936 nowy zarząd na czele z wójtem Feliksem Proszczkiem, który pełnił swój urząd do 1939 oraz w pierwszych latach po drugiej wojnie światowej. Dopiero wtedy samorząd gminny skoncentrował się na nadrabianiu zapóźnień cywilizacyjnych Sławkowa odziedziczonych po czasach zaborów. Do tego czasu przez Sławków przechodziła tylko jedna droga brukowana łącząca Olkusz z Zagłębiem. Sławków nie posiadał również ani wodociągów, ani kanalizacji. Te dwie wymagające pilnego rozwiązania sprawy zdominowały aktywność władz osady w drugiej połowie lat trzydziestych. W 1938, w celu wybrukowania wjazdów i podwórek, udostępniono prywatnym właścicielom nieruchomości kamień. Wtedy też wybudowano w Rynku i jego otoczeniu pierwsze chodniki dla pieszych. Gmina uruchomiła także produkcję własnych płyt cementowych na budowę chodników i na potrzeby własne mieszkańców. Największą inwestycją drogową realizowaną w latach 1938–1939 był bity trakt ze Sławkowa do Szczakowej. W celu budowy ulic i dróg oraz na budowę nowej rzeźni gmina zaciągnęła w 1938 pożyczkę w wysokości 40 000 złotych z Funduszu Pracy. W latach 1938–1939 wybudowano też w centrum miasta cementowy śmietnik oraz nowy mostek dla pieszych przez Białą Przemszę do Walcowni. Przygotowywano się też do instalacji w osadzie wodociągu i kanalizacji, starając się w tym celu o pożyczkę w wysokości 100 000 złotych z Banku Gospodarstwa Krajowego. Budowa nie została jednak rozpoczęta przed wybuchem drugiej wojny światowej.
Okupacja niemiecka (1939–1945).
Rozbudowa administracji niemieckiej.
Po agresji III Rzeszy na Polskę we wrześniu 1939 zajęty przez Niemców 4 września Sławków wcielony został 8 października 1939 bezpośrednio do prowincji śląskiej w ramach rejencji katowickiej (niem.: "Regierungsbezirk Kattowitz"), powiat ziemski Olkusz (niem.: "Landkreis Olkusch/Ilkenau"). 25 października 1939 zniesiono zarząd wojskowy, przekazując władzę w ręce niemieckich urzędników cywilnych. Niemieckie prawo gminne wprowadzono dopiero 1 stycznia 1941. Wtedy też zaczęto nieoficjalnie używać na oznaczenie Sławkowa niemieckiej nazistowskiej nazwy "Schlockau". 21 listopada 1939 rozpoczęła regularną służbę policja niemiecka. Tymczasowym funkcjonariuszem nadzoru policyjnego w Sławkowie został wówczas młodszy podoficer Strauss. W osadzie znalazło się 14 policjantów niemieckich. Wchodzili oni w skład 82 batalionu policji ochronnej ("Schutzpolizei"), której dowódca, major Kegel, w styczniu 1940 miał sztab w Karwinie, a jedno z trzech dowództw grup terenowych, któremu podlegał Sławków, znajdowało się w Chrzanowie. W Sławkowie stacjonowała również żandarmeria, zajmująca budynek przy obecnej ulicy Olkuskiej. Żandarmi, których było 12, konno lub na rowerach patrolowali systematycznie Sławków, przeprowadzali rewizje i poszukiwali uciekinierów z robót przymusowych w Niemczech. Niemal przez cały okres okupacji najwyższym przedstawicielem władzy cywilnej – komisarzem gminnym ("Amtskommissar") – był pochodzący z Głogowa Georg Willing, który zamieszkiwał w Sławkowie z żoną i córką. Jego zastępcą był pochodzący z Hamburga Seidel, zaś sekretarką urzędu gminnego Elisabeth Frank. Prawie wszystkie kierownicze stanowiska w gminie obsadzone były również przez Niemców. Sławków objęty został działaniem olkuskiego Gestapo.
Wywłaszczenia mieszkańców.
W ramach akcji germanizacyjnej wywłaszczono sławkowskich przedsiębiorców i rolników przekazując ich mienie niemieckim przesiedleńcom z Rumunii i w mniejszym stopniu z Rzeszy. W 1939 na terenie Sławkowa znajdowało się 8 fabryk i zakładów przemysłowych. Ponadto działały liczne zakłady rzemieślnicze, placówki produkcyjne i handlowe Spółdzielni Spożywców oraz kupców prywatnych. Wszystkie z nich (poza zlikwidowanymi wytwórniami łyżek i nici) przeszły pod zarząd komisaryczny lub zostały przejęte bezpośrednio przez Niemców. Pod niemieckim zarządem znalazła się też sławkowska Wspólnota Leśna, rabunkowo eksploatowana przez cały okres okupacji. W 1942, tuż przed żniwami, wyrzucono z gospodarstw rolnych położonych najbliżej Sławkowa blisko 75% ich właścicieli. W połowie lipca 1942 gospodarstwa te otrzymali niemieccy przesiedleńcy. Na podstawie dekretu z 7 października 1939 w sprawie akcji przesiedleń ludności niemieckiej zamieszkującej dotąd poza granicami Rzeszy rozpoczęto na ziemiach przyłączonych do prowincji śląskiej osiedlanie niemieckich przesiedleńców głównie z Rumunii (Bukowina i Besarabia, Dobrudża oraz tzw. stara Rumunia). W Sławkowie osiedliły się 22 rodziny, które obdarzone zostały 55 gospodarstwami rolnymi o łącznej powierzchni 478,56 ha.
Ruch oporu.
Od początku okupacji w Sławkowie aktywnie działał polski ruch oporu. 26 listopada 1939 utworzono Stowarzyszenie Samopomocy Społecznej, skupiające oficerów i podoficerów rezerwy, którzy w liczbie 105 osób prowadzili prace wywiadowcze. W 1940 rozpoczęła działalność Organizacja Orła Białego, skupiająca głównie zagłębiowskich kolejarzy i zajmująca się przerzucaniem do Generalnego Gubernatorstwa zbiegów i jeńców wojennych. Dwóch jej uczestników, pracujący na sławkowskiej kolei Jan Łączyński i Aleksander Bieliński, zostało straconych przez Niemców w dniu 3 grudnia 1941 przy ul. Krzywda. Od początku okupacji w Sławkowie działała także Polska Organizacja Powstańcza, udzielająca pomocy byłym powstańcom śląskim, którzy znaleźli się na terenie gminy. W 1942 utworzono brygadę Gwardii Ludowej PPS-WRN, która liczyła około 400 członków i w 1943 włączona została w strukturę wojskową Armii Krajowej. Geograficzno-administracyjne położenie Sławkowa na obrzeżach okręgu przemysłowego i blisko granicy z Generalnym Gubernatorstwem prowadziło jednak do wytworzenia niezwykle trudnych warunków dla działalności ruchu oporu. Dlatego w Sławkowie i jego okolicach działały tylko dwie mniejsze grupy partyzanckie „Hardego” i „Ordona”, które przeprowadziły kilka mniej znaczących akcji. Z racji swego usytuowania był natomiast Sławków przede wszystkim ważnym ośrodkiem informacyjnym i punktem kontaktowym dla większości organizacji Polski podziemnej.
Los sławkowskich Żydów.
Według spisu ludności przeprowadzonego przez Niemców 23 września 1939 Sławków liczył 7801 mieszkańców, w tym 6817 Polaków, 960 Żydów, 12 Niemców, 5 Ukraińców i 4 Czechów. Już w pierwszych dniach września dużą grupę sławkowian żydowskiego pochodzenia razem z grupą Żydów będzińskich rozstrzelano przy moście na Białej Przemszy. Rozkazano im skakać do rzeki, strzelając do znajdujących się w wodzie ludzi. Ciała zabitych mieszkańcy wydobywali potem z wody i grzebali na miejscowym cmentarzu żydowskim. Podobna egzekucja ludności żydowskiej odbyła się w tym samym czasie również na Koźle, gdzie zamordowano około 80 osób, a ich ciała wrzucano do dawnego szybu i dopiero później pochowano na cmentarzu. Kolejne represje wobec ludności żydowskiej prowadzono w Sławkowie już w sposób planowy. Przede wszystkim Żydów pozbawiono i tutaj źródeł utrzymania, nie tylko większej własności przemysłowej, lecz także sklepów i warsztatów rzemieślniczych. W Sławkowie ustanowiono okupacyjny samorząd żydowski, tzw. Judenrat.
W 1941 utworzono sławkowskie getto w obrębie ulic Kilińskiego, Kościuszki, Kwartowskiej i Podawlnej, zlikwidowane w 1943. Wtedy to sławkowscy Żydzi, wraz z mieszkańcami będzińskiego getta, wywiezieni zostali do obozu w Oświęcimiu.
Walki o miasto i wyzwolenie.
Pod koniec drugiej dekady stycznia 1945 r. na północno-wschodnią granicę Śląska zaczęły wychodzić jednostki 1 Frontu Ukraińskiego. Już 17 stycznia pojawiły się radzieckie grupy zwiadowcze przebrane w niemieckie mundury. Nad Sławkowem coraz częściej pojawiały się również radzieckie samoloty zwiadowcze, które z dość dużą swobodą nękały Niemców, nie posiadających w tym czasie w okolicach Sławkowa odpowiednich sił lotniczych. Były to przeważnie kukuruźniki, które z wyłączonymi silnikami niespodziewanie nadlatywały nad pozycje nieprzyjaciela, obrzucając je lekkimi bombami. Ponieważ wojska niemieckie zajęły prawie wszystkie budynki i ulice Sławkowa, zrzucane bomby uszkodziły wiele domów, głównie przy ulicach: Kozłowskiej, Browarnej, Zamkowej, św. Jakuba, oraz w dzielnicy Piasek. 21 stycznia działająca na linii Białej i Czarnej Przemszy 59 armia gen. Iwana Korownikowa otrzymała rozkaz wyprzeć nieprzyjaciela z Zagłębia Dąbrowskiego i Górnego Śląska. Wojsko niemieckie z pośpiechem przygotowywało się do utworzenia linii frontowej opasującej Sławków i jego okolice. Obsadzono kopane uprzednio pod przymusem przez ludność cywilną okopy, ustawiano działa i karabiny maszynowe. Wysadzono w powietrze most na Białej Przemszy. Jako główny punkt obserwacji i ostrzału wybrana została górująca nad okolicą wieża kościoła św. Mikołaja. 20 stycznia, w godzinach przedpołudniowych, na przedpolach Sławkowa pojawiły się pierwsze radzieckie czołgi i piechota 314 dywizji płk. Piotra Jefrimienki. Niemcy otworzyli zmasowany atak z ukrytych stanowisk. Wojskom radzieckim nie udało się przejść przez rzekę i wkroczyć do miasta. Walki o Sławków wzmogły się w nocy z 21 na 22 stycznia. Również ten drugi z kolei szturm zakończył się niepowodzeniem wojsk radzieckich. Jednak dwa radzieckie pułki sforsowały rzekę na północ i na południe od miasta i zaczęły okrążać nieprzyjaciela. Pomimo to broniące Sławkowa wojska niemieckie każdą próbę podejścia do miasta zmiatały huraganowym ogniem. Pod wieczór 21 stycznia nastąpił kolejny atak, w wyniku którego zdobyte zostały tereny położone na północ od ul. Olkuskiej – dzielnica Piasek. W nocy z 21 na 22 stycznia Rosjanie wdarli się na ulicę Browarną, zajmując niektóre budynki. Zdobyty został również młyn Rechnica, stanowiący ważny przyczółek dla nacierających wojsk radzieckich. W dniu 22 stycznia Niemcy podjęli kontratak. W kilku miejscach wojska radzieckie musiały się wycofać z zajętych pozycji, ponosząc znaczne straty. W tej fazie walk z pomocą wojskom radzieckim pospieszyli mieszkańcy Sławkowa, przekazując dokładne informacje o rozmieszczeniu niemieckich punktów obronnych. 22 stycznia nastąpił przełom w walkach o Sławków. Po długim i skutecznym ostrzale artyleryjskim opór niemiecki zaczął się załamywać. Ustawione wokół Sławkowa, w Krzykawce, Bolesławiu, Bukowie i Walcowni, radzieckie działa skutecznie raziły najbardziej umocnione punkty niemieckiego oporu. Zlikwidowany został punkt obronny na wieży kościoła. Zacięte walki trwały na wszystkich odcinkach obrony. Niemcy rozpoczęli ewakuację, podczas której dochodziło do częstych starć z ludnością cywilną. Około godz. 18:00 Niemcy przeprowadzili godzinny kontratak artyleryjski ze stanowisk usytuowanych w Strzemieszycach, Grabocinie i Kazimierzu Górniczym. Wojska radzieckie odpowiedziały wzmocnionym ogniem artyleryjskim oraz atakiem czołgów i piechoty. Rozpoczęły się walki wręcz na ulicach Sławkowa. Nad ranem 23 stycznia ostatnie niemieckie oddziały rozpoczęły odwrót ulicami Krzywda i Kolejową w kierunku Niwy. Sławków został wyzwolony spod okupacji hitlerowskiej.
Czasy Polski Ludowej (1945–1989).
Przynależność administracyjna.
7 lipca 1945 Sławków wraz z całym powiatem olkuskim przeniesiony został z województwa kieleckiego do województwa krakowskiego. W 1954 Sławków uzyskał status osiedla, a w 1958 odzyskał prawa miejskie.
Przyznając osadzie status osiedla odłączono od gminy Sławków gromadę Niwa, w której skład weszły Burki, Dębowa Góra, Garbierze, Cieśle, Korzeniec, Niwa i Stare Maczki. W 1961 gromadę Niwa włączono powtórnie do Sławkowa, jednak już bez Cieśli i Starych Maczek, które w 1955 weszły w skład powiatu będzińskiego i stały się później częścią Sosnowca. Gromada Niwa w momencie przyłączenia miała powierzchnię 18 km², w wyniku czego powierzchnia Sławkowa osiągnęła 36,6 km², ulegając zmniejszeniu w stosunku do wcześniejszej powierzchni prawie 43 km² (4296,85 ha).
W wyniku podziału administracyjnego wprowadzonego w 1975 miasto weszło w skład województwa katowickiego. Z dniem 1 lutego 1977 miasto Sławków zostało jednak zniesione i wcielone do Dąbrowy Górniczej, której dzielnicą pozostawało do 1984. Kampania na rzecz odłączenia Sławkowa od Dąbrowy Górniczej uwieńczona referendum przeprowadzonym 8 listopada 1981, w którym 93% uczestników opowiedziało się za samodzielnością Sławkowa. Po siedmiu latach przynależności do Dąbrowy Górniczej Sławków odzyskał 15 marca 1984 samodzielność administracyjną i status miasta.
Gospodarka i infrastruktura komunalna.
W okresie powojennym znacjonalizowano majątek zakładów przemysłowych. W 1946 przejęta została przez Skarb Państwa Fabryka Braci Szajn, która do 31 grudnia 1953 nosiła nazwę „Zakłady Wyrobów z Drutu”, a w latach 1954–1994 „Fabryka Wyrobów Metalowych”. W 1945 skomunalizowano sławkowski młyn wodny. Przejęta w 1951 w zarząd przymusowy cegielnia upaństwowiona została w 1959. W latach pięćdziesiątych i sześćdziesiątych powstawały jednak również nowe przedsiębiorstwa przemysłowe, zajmujące się eksploatacją piasku podsadzkowego oraz przygotowaniem rud. W dniu 29 marca 1952 Rada Ministrów zatwierdziła projekt budowy Zakładu Przygotowania Rud w Burkach, do którego pierwszą rudę dostarczono w 1957. Spowodowało to rozbudowę sławkowskiej stacji szerokotorowej Sławków Południowy LHS. Natomiast w 1966 zelektryfikowano linię kolejową Strzemieszyce – Sędziszów, którą 8 października przejechał pierwszy pociąg elektryczny z Katowic do Sędziszowa. 
W latach powojennych zaczęło się odradzać życie kulturalne. Od 1945 działało w Sławkowie, w budynku przy ul. Staropocztowej 10, kino państwowe z salą projekcyjną na 150 miejsc. Funkcjonowało ono pod różnymi nazwami („Piast”, „Gwiazda”) i cieszyło się, zwłaszcza w pierwszych latach po wojnie, dużym powodzeniem. Kino to zostało zamknięte w 1967 z powodu złego stanu technicznego budynku. W 1958 oddana została do użytku nowa szkoła podstawowa przy ul. Browarnej, która 4 czerwca 1972 otrzymała imię Jana Baranowskiego. W 1967 powstał pierwszy pięciokondygnacyjny blok mieszkalny przy obecnej ulicy PCK, który stał się początkiem większego osiedla mieszkaniowego. Kolejnych 11 budynków oddano do użytku na przełomie lat siedemdziesiątych i osiemdziesiątych. 1 września 1966 otwarto nowy budynek ośrodka zdrowia, do którego przeniesiono placówkę działającą od 1950 w prywatnym domu przy Małym Rynku.
Do lat 70. ludność utrzymywała się z rolnictwa lub znajdowała zatrudnienie w Zakładach Wyrobów Metalowych, w Kombinacie Górniczo-Hutniczym „Bolesław” w Bukownie oraz w kopalniach węgla w Sosnowcu i Dąbrowie Górniczej. Na początku lat siedemdziesiątych budowa Kombinatu Metalurgicznego „Katowice” przyczyniła się do zmiany struktury gospodarczo-społecznej miasta. Do Sławkowa napłynęli nowi mieszkańcy, a budowa infrastruktury Huty Katowice spowodowała deprecjację użytkowanych rolniczo gruntów i prawie całkowity zanik gospodarstw rolnych. Sławków stał się odtąd gminą przemysłową. W 1973 rozpoczęto budowę zajezdni transportowej Przedsiębiorstwa Transportowo-Sprzętowego „Transbud”, które istniało do maja 1993. Zakład Przygotowania Rud w Burkach zatrudniał w latach 70. w działach produkcyjnych i pomocniczych ponad 800 osób, a cegielnia 85 pracowników. Zakłady Wyrobów Metalowych wyprodukowały w 1973 roku 57 tys. ton drutu, 20 tys. ton gwoździ i 900 ton zawleczek. W 1975 zakład ten zatrudniał 746 pracowników.
W 1977 oddano do użytku dwupasmowy odcinek drogi krajowej nr 94, łączący Olkusz z Katowicami, w wyniku czego przechodząca przez centrum Sławkowa droga państwowa z Krakowa na Śląsk przestała być drogą główną. W okresie przynależności do Dąbrowy Górniczej wybudowano też 18 km dróg i chodników za kwotę ok. 50 mln zł. Były to jednak jedne z niewielu inwestycji zrealizowanych w tym czasie na terenie miasta. Okres przynależności do Dąbrowy Górniczej nie był bowiem dla Sławkowa zbyt korzystny. W związku z jego peryferalnym położeniem nastąpiło zahamowanie rozbudowy infrastruktury oraz prac związanych z waloryzacją zabytkowej substancji urbanistycznej. Nie ziściły się też nadzieje na lokalizację w Sławkowie osiedli mieszkaniowych Kombinatu Metalurgicznego „Katowice”.
Aktywność społeczna mieszkańców.
W latach 1971–1973 w czynie społecznym mieszkańców zmodernizowano drogi i ulice o łącznej długości 5,37 km. Wykonano również 12 km sieci wodociągowej, 4,6 km kanalizacji burzowej oraz zainstalowano 168 punktów oświetlenia ulicznego. Ogólna wartość wykonanych prac wyniosła 7 mln zł. W następnym okresie kontynuowano tradycję czynów społecznych. W roku 1975 przebudowano w czynie społecznym ok. kilometra ulic, wykonano oświetlenie uliczne dzielnicy Groniec oraz elektryfikację Ciołkowizny. Za czyny społeczne Komitet Osiedlowy nr 1 otrzymał nagrodę 50 tys. złotych i specjalne gratulacje wojewody katowickiego.
W 1988 oddano do użytku park miejski, który wykonany został pod patronatem Towarzystwa Miłośników Sławkowa w czynie społecznym mieszkańców. W tym samym roku oddane zostało do użytku, po przebudowie starej szkoły, Szkolne Schronisko Młodzieżowe w Niwie.
Sławków po 1989 r..
Przełom lat osiemdziesiątych i dziewięćdziesiątych XX wieku przyniósł ze sobą wraz ze zmianami politycznymi rozwój aktywności gospodarczej obywateli i wzrost inwestycji komunalnych. Już w 1990 w mieście działało 12 punktów rzemieślniczych i 40 prywatnych placówek handlowych. W tym samym czasie z rolnictwa utrzymywały się w Sławkowie dwie rodziny. W latach 1994 – 1998 przeprowadzono gazyfikację większości ulic. Zakłady Wyrobów Metalowych w Sławkowie (dawna Fabryka Braci Szajn) przekształcone zostały 1 października 1994 w spółkę akcyjną.
W 1989 r. rozpoczęto przy ul. gen. W. Sikorskiego budowę liceum ogólnokształcącego wraz z domem nauczyciela i stacją transformatorową dla całości obiektów. 6 lutego 1996 r. wydany został przez Kuratora Oświaty w Katowicach akt założycielski Liceum Ogólnokształcącego w Sławkowie. 2 września 1996 odbyło się uroczyste otwarcie liceum połączone z wojewódzką inauguracją roku szkolnego 1996/97. 5 października 1991 oddano do użytku budowany od 1986 przy ul. Sikorskiego 10 tzw. „zameczek”, nowy budynek przedszkola z miejscami dla 120 wychowanków. 5 grudnia 1992 oficjalnie otwarto nowy budynek Miejskiego Ośrodka Kultury przy ul. Młyńskiej. Wybudowany on został nad Białą Przemszą, na miejscu sławkowskiego młyna, który spłonął 16 marca 1985. Nowy obiekt, o łącznej powierzchni użytkowej 1640 m², zawiera charakterystyczną dla sławkowskiej architektury kolumnadę z podcieniami oraz łamany dach. W 1996 miasto przystąpiło do Komunikacyjnego Związku Komunalnego GOP, co spowodowało intensyfikację połączeń autobusowych z miastami Zagłębia Dąbrowskiego i Olkuszem.
Przynależność administracyjna.
W okresie przed wprowadzeniem reformy ustrojowej samorządu terytorialnego z 1998 roku, Sławków przynależał do województwa katowickiego oraz rejonu administracji rządowej w Olkuszu. Miasto starało się jednak o przeniesienie w gestię Urzędu Rejonowego w Będzinie. W tym celu 25 listopada 1990 zorganizowane zostało specjalne referendum, w którym na 5001 uprawnionych wzięło udział 3289 mieszkańców. Spośród nich 2549 osób opowiedziało się za przejściem do rejonu będzińskiego, natomiast 611 osób za pozostaniem w rejonie olkuskim.
Wskutek wprowadzenia nowego podziału administracyjnego kraju w 1999 Sławków znalazł się w województwie małopolskim, gdzie wszedł w skład powiatu olkuskiego. Sytuacja ta wywołała jednak niezadowolenie większości mieszkańców Sławkowa, która rozpoczęła szeroko zakrojoną akcję społeczną na rzecz przyłączenia miasta do województwa śląskiego. Jeszcze 20 grudnia 1998 przeprowadzone zostało referendum gminne, w którym przy frekwencji 79,9% osób uprawnionych do głosowania, 99,3% głosujących wypowiedziało się za przynależnością gminy do województwa śląskiego. 31 maja 2001 Rada Ministrów podjęła decyzję o włączeniu Sławkowa do powiatu będzińskiego w województwie śląskim z 1 stycznia 2002 W dniach 7 i 8 czerwca 2003 76% sławkowian biorących udział w referendum ogólnokrajowym opowiedziało się za przystąpieniem Polski do Unii Europejskiej.

</doc>
<doc id="1476574" url="https://pl.wikipedia.org/wiki?curid=1476574" title="Kim Yŏng Nam">
Kim Yŏng Nam

Kim Yŏng Nam (kor. 김영남; ur. 4 lutego 1928 w Heijō) – północnokoreański polityk i dyplomata. W latach 1983–1998 minister spraw zagranicznych Koreańskiej Republiki Ludowo–Demokratycznej. W latach 1998–2019 przewodniczący Prezydium Najwyższego Zgromadzenia Ludowego.
Życiorys.
Urodził się w okupowanej przez Japończyków Korei. W 1946 został członkiem Partii Pracy Korei. Studiował na Tomskim Uniwersytecie Państwowym oraz Rostowskim Uniwersytecie Państwowym. Po powrocie z ZSRR rozpoczął karierę partyjną i polityczną. W 1970 wszedł w skład Komitetu Centralnego Partii Pracy Korei. W 1974 stanął na czele jej Departamentu Polityki Zagranicznej. W latach 1983–1998 zajmował stanowisko ministra spraw zagranicznych.
5 września 1998 objął urząd przewodniczącego Prezydium Najwyższego Zgromadzenia Ludowego Korei Północnej (parlamentu). Konstytucja Korei Północnej z 1998 nie wprowadza instytucji głowy państwa, jednakże w istocie funkcję taką, ze względu na przysługujące kompetencje właściwe dla klasycznej głowy państwa, można przypisać właśnie Przewodniczącemu Prezydium NZL. Posiada on bowiem m.in. prawo mianowania ambasadorów, przyjmowania listów uwierzytelniających od ambasadorów innych państw, nawiązywania stosunków dyplomatycznych, podpisywania umów międzynarodowych, reprezentowania państwa za granicą i przyjmowania szefów innych państw.
Korzystał ze swoich prerogatyw. Wielokrotnie, w trakcie sprawowania urzędu, odbywał podróże zagraniczne. W lipcu 2007 w czasie dwutygodniowej podróży odwiedził Mongolię, Algierię, Egipt, Etiopię i Singapur. W marcu i kwietniu 2008 odbył podróż do Afryki, odwiedzając Angolę, Namibię, Ugandę oraz Demokratyczną Republikę Konga. W maju 2008 odwiedził Singapur oraz Południową Afrykę.
Reprezentował oficjalnie władze KRLD podczas ceremonii otwarcia: XXIX letnich igrzysk olimpijskich w Pekinie, XXII zimowych igrzysk olimpijskich w Soczi, XXIII zimowych igrzysk olimpijskich w Pjongczang oraz ceremonii otwarcia Mistrzostw Świata w Piłce Nożnej w Rosji.
14 lipca 2009 spotkał się z prezydentem Wietnamu Nguyễnem Minh Triếtem podczas szczytu Ruchu Państw niezaangażowanych w Egipcie. W grudniu 2011 zajął zaszczytne 2. miejsce w Komitecie Żałobnym Kim Dzong Ila. 9 maja 2015 wziął udział w obchodach Dnia Zwycięstwa w Moskwie. 16 maja 2016 złożył oficjalną wizytę w Gwinei Równikowej, aby wziąć udział w inauguracji prezydenta.
W latach 2010–2019 wchodził w skład Prezydium Biura Politycznego Partii Pracy Korei. 11 kwietnia 2019 przeszedł na emeryturę i w wieku 91 lat wycofał się z aktywnej działalności politycznej, pozostając jedynie deputowanych do północnokoreańskiego parlamentu.

</doc>
<doc id="1476575" url="https://pl.wikipedia.org/wiki?curid=1476575" title="Erazm Józef Dołęga Jerzmanowski">
Erazm Józef Dołęga Jerzmanowski



</doc>
<doc id="1476578" url="https://pl.wikipedia.org/wiki?curid=1476578" title="Erazm Jerzmanowski">
Erazm Jerzmanowski

Erazm Józef Jerzmanowski herbu Dołęga (ur. 2 czerwca 1844 w Tomisławicach, zm. 7 lutego 1909 w Prokocimiu) – powstaniec styczniowy, żołnierz, inżynier, wynalazca, przemysłowiec, mecenas, działacz społeczny i filantrop, członek wieczysty Towarzystwa Muzeum Narodowego Polskiego w Rapperswilu od 1890 roku.
Zwany (na równi z Witoldem Zglenickim) „polskim Noblem”.
Życiorys.
Urodził się w Tomisławicach, w Kaliskiem, w zubożałej rodzinie ziemiańskiej, był synem Franciszka Jerzmanowskiego (1818-1873) i Apolonii Kamili z Kossowskich (1823-1909). Dzieciństwo spędził w należącym do rodziny majątku w Domanikowie. Ukończył Gimnazjum Gubernialne Warszawie, po czym wstąpił do Instytutu Politechnicznego i Rolniczo-Leśnego w Puławach. W 1863 roku wraz z innymi studentami przyłączył się do powstania styczniowego, walczył u boku gen. Mariana Langiewicza oraz Józefa Miniewskiego. Po bitwie pod Krzykawką (5 V 1863) został zatrzymany przez władze austriackie na terenie Galicji i osadzony w twierdzy w Ołomuńcu.
Zwolniony, zmuszony do emigracji, wyjechał do Paryża, gdzie podjął studia w Szkole Wyższej Polskiej na Montparnasse (1864-1866), a następnie, dzięki pokrewieństwu z Janem Pawłem Jerzmanowskim w Szkole Inżynierii i Artylerii Wojskowej w Metz (1866-1868). Po jej ukończeniu, dzięki pomocy ks. Władysława Czartoryskiego, rozpoczął pracę w Paryskiej Kompani Gazowej. W 1870 roku walczył jako oficer w wojnie francusko-pruskiej, za co odznaczony został Krzyżem Legii Honorowej. 
W 1871 roku wyjechał do Stanów Zjednoczonych. Przebywał w Buffalo (1871-1873), a następnie w Nowym Jorku (1873-1896). W 1873 roku poślubił Amerykankę, niemieckiego pochodzenia Annę Koester (1856-1912), a w 1877 roku otrzymał obywatelstwo amerykańskie. W USA zajmował się wykorzystaniem gazu wodnego do oświetlenia ulic miejskich. Udoskonalił dotychczasowe metody i uzyskał 22 patenty (3 wspólnie z , a 19 samodzielnie) z zakresu wykorzystywania gazu wodnego. W latach 1873-1879 pracował w Miejskiej Kompanii Gazowej w Nowym Jorku. W 1882 roku wspólnie z Williamem Rockefellerem oraz Edwardem Sternem założył kompanię gazową The Equitable Gas Light Company of New York, która szybko zdominowała amerykański rynek gazowy na wschodnim wybrzeżu przejmując inne miejskie kompanie gazowe w okolicznych miastach, a także w Chicago i Indianapolis. Jerzmanowski początkowo był wiceprezesem, a następnie w latach 1890-1896 prezesem zarządu. Był najbogatszym Polakiem w Stanach Zjednoczonych. Na liście milionerów amerykańskich zajmował 96 pozycję z majątkiem szacowanym na kwotę 2 000 000 dolarów. Prasa amerykańska zwała go "tym, który oświetlił Amerykę". 
Jerzmanowski hojnie wspierał Polonię amerykańską oraz liczne inicjatywy na ziemiach polskich pod zaborami. Przeznaczał duże sumy na finansowanie działalności naukowej, kulturalnej i oświatowej. Opiekował się emigrantami. W 1886 roku założył Komitet Centralny Dobroczynności, którego działalność w pełni finansował. Była to pierwsza polska instytucja w Stanach Zjednoczonych na szeroką skalę pomagająca przybywającym z Europy polskim emigrantom. Założył i wspierał Czytelnię Polską w Nowym Jorku. Ufundował kościół polski pw. św. Antoniego w Jersey City oraz wsparł budowę kościoła pw. św. Stanisława w Nowym Jorku, a także kościołów na ziemiach polskich w Zakopanem, Szczawnicy oraz w Okopach Świętej Trójcy. Wspomagał Bank Ziemski w Poznaniu, Towarzystwo Kolonii Wakacyjnych, Macierz Szkolną dla Księstwa Cieszyńskiego, założone w Krakowie przez ks. Kazimierza Siemaszkę schronisko dla biednych i osieroconych chłopców. Ufundował szkoły powszechne w Prokocimiu, Krzyszkowicach, Białej i Szczawnicy oraz wspomagał finansowo gimnazjum polskie w Cieszynie. Wsparł m.in.: budowę Domu Akademickiego dla studentek w Krakowie, Stowarzyszenie Nauczycielek w Krakowie, Muzeum Techniczno-Przemysłowe, Towarzystwo Pomocy Naukowej im. Karola Marcinkowskiego, Towarzystwo im. Stanisława Staszica we Lwowie, Dom Polski w Morawskiej Ostrawie, paryskie Towarzystwo "Bratnia Pomoc", Towarzystwo Wzajemnej Pomocy Uczestników Powstania 1863-1864, budowę pomnika Chopina w Paryżu, pomnika Tadeusza Kościuszki w Chicago i Rzeszowie, budowę pomnika powstańców styczniowych na cmentarzu w Rzeszowie. Ufundował witraże Józefa Mehoffera w katedrze wawelskiej oraz witraże w kościele parafialnym w Bieżanowie. Był honorowym założycielem Krakowskiego Towarzystwa Opieki nad Zwierzętami oraz finansowym fundatorem założonego w 1891 roku przez Adama Asnyka Towarzystwa Szkoły Ludowej. Finansował udział Polaków w Wystawie Światowej w Chicago w 1893 roku oraz budowę pawilonu amerykańskiego w Powszechnej Wystawy Krajowej we Lwowie w 1894 roku. Skupował liczne Polonika i przekazywał je m.in. do Biblioteki Jagiellońskiej w Krakowie oraz Muzeum Polskiego w Rapperswilu, którego od 1890 roku był członkiem Rady Zawiadowczej. Jerzmanowski działał również w organizacjach polonijnych, przede wszystkim w Związku Narodowym Polskim, a w 1894 roku został pierwszym prezesem powstałej w Chicago Ligii Polskiej. W uznaniu za zasługi dla Kościoła Katolickiego , Ojczyzny i ludzkości w 1889 roku papież Leon XIII mianował Erazma Jerzmanowskiego Komandorem Orderu Św. Sylwestra. Jerzmanowski był pierwszym obywatelem amerykańskim uhonorowanym tym odznaczeniem
Od 1886 roku Jerzmanowscy regularnie odwiedzali Europę. Bywali w Paryżu, Wiedniu, Marienbadzie, Rapperswilu, a także w Galicji (w Krakowie, Lwowie, Szczawnicy, Krynicy i Zakopanem). W 1896 roku Erazm Jerzmanowski wycofał się z działalności biznesowej i wraz z żoną Anną opuścił Stany Zjednoczone. Zamieszkał w kupionym rok wcześniej majątku ziemskich w podkrakowskim Prokocimiu, w którym spotykał się z rodziną (matką Apolonią Kamilą, bratem Konstantyn Norbertem Jerzmanowskim i jego synami oraz siostrą Marią Franciszką Jerzmanowską-Gołembowską z rodziną. Wspierał również edukację swojego bratanka Władysława Jerzmanowskiego. Regularnie, co roku wraz żoną wyjeżdżał do Karlsbadu oraz Abbazie. 
Zmarł niespodziewanie na skutek komplikacji po zapaleniu płuc w swoim majątku w Prokocimiu 7 lutego 1909 roku i został pochowany na Cmentarzu Rakowickim w Krakowie, w powszechnie znanym ze względu na artystyczną wartość grobowcu, którego autorem jest rzeźbiarz Wacław Szymanowski.
Fundacja Jerzmanowskiego.
Na mocy testamentu ustanowił Fundację Nagród im. śp. Erazma i Anny małżonków Jerzmanowskich, na której realizację przeznaczył kwotę 1 200 000 Koron. Nagrodę przyznawać Akademia Umiejętności w Krakowie Zgodnie z zapisem Akademia przyznawać miała co roku nagrodę im. Jerzmanowskich za działalność naukową, kulturalną lub humanitarną. Fundację Jerzmanowskiego, Stanisław Tarnowski, ze względu na jej skalę i podobieństwo porównał do nagrody ustanowionej przez Alfreda Nobla, stąd jej powszechna nazwa "polski Nobel". Nagroda przyznawana była w latach 1915-1938. W 2009 roku została reaktywowana. 
Upamiętnienie.
Dnia 17 marca 1989 roku powstało w Krakowie – Prokocimiu Towarzystwo Przyjaciół Prokocimia im. E. i A. Jerzmanowskich, stawiając sobie za jeden z głównych celów przypominanie zasług E. Jerzmanowskiego, zwanego przez potomnych „polskim Noblem”, największego z zapomnianych filantropów XIX i XX wieku. 
W 2022 roku powstał film dokumentalny "Filantrop. Erazm Jerzmanowski - wielki zapomniany". Reżyserem i autorką scenariusza filmu była Maria Guzy. W rolę Erazma Jerzmanowskiego wcielił się Juliusz Chrząstowski. Film wyprodukowała TVP Historia. Zdjęcia do filmu powstawały w Polsce, Szwajcarii, Francji i Stanach Zjednoczonych.

</doc>
<doc id="1476583" url="https://pl.wikipedia.org/wiki?curid=1476583" title="George Inness">
George Inness

George Inness (ur. 1 maja 1825 w pobliżu Newburgh w stanie Nowy Jork, zm. 3 sierpnia 1894 w Bridge of Allan w Szkocji) – amerykański malarz-pejzażysta.
Życiorys.
Był samoukiem, próbującym wielu stylów, od realizmu po impresjonizm. W swojej twórczości ulegał wpływom malarzy francuskich: Corota i barbizończyków.
Pierwsze pejzaże Innessa, powstające pod wpływem malarzy z Hudson River School, odznaczały się precyzją kompozycji i drobiazgowością detali. W roku 1854 Inness udał się do Francji, gdzie zapoznał się z pracami barbizończyków (Théodore Rousseau, Charles-François Daubigny, Narcisse Virgilio Díaz, Jules Dupré, Constant Troyon) malarzy uprawiających styl znacznie luźniejszy od tego, któremu hołdowali hudsończycy. Pod ich wpływem Inness stworzył zupełnie nowy rozdział w amerykańskim malarstwie pejzażowym, a niektóre z jego prac – np. "„Peace and Plenty”" – uznane zostały za arcydzieła z pogranicza malarstwa i poezji.
W latach 60. XIX wieku Inness zafascynował się mistycyzmem religijnym szwedzkiego filozofa Emanuela Swedenborga. Od tej chwili jego pełne światła i spokoju obrazy zastąpiły wyobrażenia natury przeładowane melancholią i spirytualizmem. Tworzył poetyckie, mistyczne sceny, starając się przedstawić grozę i nadludzką potęgę zjawisk przyrody. W tym okresie jego sztandarowym obrazem było dzieło zatytułowane: „Nadciągająca burza” (ang. "The Coming Storm").
Był synem George’a Innessa Jr., również malarza-pejzażysty.

</doc>
<doc id="1476586" url="https://pl.wikipedia.org/wiki?curid=1476586" title="Przełęcz Sucha">
Przełęcz Sucha



</doc>
<doc id="1476593" url="https://pl.wikipedia.org/wiki?curid=1476593" title="Half pipe">
Half pipe



</doc>
<doc id="1476595" url="https://pl.wikipedia.org/wiki?curid=1476595" title="Półrura">
Półrura



</doc>
<doc id="1476600" url="https://pl.wikipedia.org/wiki?curid=1476600" title="Madge Syers">
Madge Syers

Florence Madeleine „Madge” Syers, z domu Cave (ur. 16 września 1881 w Londynie, zm. 9 września 1917 w Weybridge) – brytyjska łyżwiarka figurowa startująca w konkurencji solistek i par sportowych z mężem Edgarem Syersem. Mistrzyni olimpijska (solistki) i brązowa medalistka olimpijska (pary sportowe) z Londynu (1908), dwukrotna mistrzyni świata solistek (1906, 1907).
Pierwsza mistrzyni olimpijska w konkurencji solistek i pierwsza mistrzyni świata w konkurencji solistek (po zróżnicowaniu jazdy indywidualnej na płcie w 1906 roku). Wcześniej mając 21 lat, na mistrzostwach świata 1902 zdobyła srebrny medal przegrywając jedynie ze Szwedem Ulrichem Salchowem.
Z powodu choroby serca została zmuszona do rezygnacji ze sportu. Zmarła na niewydolność serca spowodowaną ostrym zapaleniem wsierdzia 9 września 1917 roku w wieku 35 lat.
Osiągnięcia.
Pary sportowe.
Z Edgarem Syersem

</doc>
<doc id="1476601" url="https://pl.wikipedia.org/wiki?curid=1476601" title="Garcia V">
Garcia V

Garcia V ("Nkanga Mvemba") – "manikongo" w latach 1802 lub 1803 – 1830.
W związku z niewielką liczbą duchownych przebywających w owym okresie na terytorium państwa, został koronowany dopiero w 1814 roku. Zakonnik z Luandy, który dokonał tego obrzędu, ochrzcił wówczas także ok. 25 tysięcy Kongijczyków.

</doc>
<doc id="1476602" url="https://pl.wikipedia.org/wiki?curid=1476602" title="Stacja Małogoszcz">
Stacja Małogoszcz

Stacja Małogoszcz – osada wsi Zakrucze w Polsce, położona w województwie świętokrzyskim, w powiecie jędrzejowskim, w gminie Małogoszcz. Leży na skrzyżowaniu linii kolejowej nr 61, oraz drogi wojewódzkiej 728, nieopodal stacji kolejowej Małogoszcz. Oddalona jest o ok. 5 km. od centrum Małogoszcza.
W latach 1975–1998 osada należała administracyjnie do województwa kieleckiego.
Historia.
Linia kolejowa, przy której znajduje się stacja, została zbudowana w 1911 roku. Łączyła ona Częstochowę z Kielcami za pomocą jednego toru. Usytuowanie stacji w oddaleniu od miasta spowodowane było względami strategicznymi i własnościowymi w ówczesnym Królestwie Kongresowym.
Na przełomie lat 1915-1916 został wzniesiony przez okupujących te tereny Austriaków dwupiętrowy, murowany dworzec kolejowy, używany dziś jako blok mieszkalny. Dopiero w latach 1954-1955 zainstalowano drugi tor, co przyczyniło się do znacznego zwiększenia ruchu. Na przełomie lat 1960-1970 wybudowano dwie bocznice kolejowe do pobliskich zakładów przemysłowych, pierwsza została doprowadzona pod koniec lat 60. do Zakładów Wapienniczych „Bukowa” (obecnie „Lhoist”), a druga w latach 1972-1973 do cementowni „Małogoszcz” (obecnie „Lafarge”). W latach 1974-1975 zelektryfikowano linię biegnącą przez stację, na odcinku Kielce – Koniecpol.
Pozostałości z okresu I wojny światowej.
W niedalekim sąsiedztwie osiedla znajdują się zachowane resztki okopów oraz trzy cmentarze wojenne, na których spoczywa łącznie 74 żołnierzy armii niemieckiej i austriackiej, poległych w grudniu 1914 roku. Dwa mniejsze cmentarze są położone w bliskim sąsiedztwie osiedla; na cmentarzu nr 1, który został wyremontowany w 2005 roku, spoczywa 12 żołnierzy armii niemieckiej; na cmentarzu nr 2 spoczywa 17 żołnierzy armii niemieckiej i austriackiej, został on odbudowany w 2003 roku. Natomiast największy cmentarz nr 3, znajduje się po przeciwnej stronie linii kolejowej w stosunku do osiedla i pozostałych cmentarzy, pochowano na nim 45 żołnierzy armii niemieckiej i austriackiej, został oczyszczony z zarośli, lecz nadal pozostaje niewyremontowany.

</doc>
<doc id="1476603" url="https://pl.wikipedia.org/wiki?curid=1476603" title="Kultura hawajska">
Kultura hawajska



</doc>
<doc id="1476604" url="https://pl.wikipedia.org/wiki?curid=1476604" title="Hawajczycy">
Hawajczycy

Hawajczycy () – rdzenni mieszkańcy Hawajów, pochodzenia polinezyjskiego. Komunikują się w języku angielskim oraz języku kreolskim hawajskim. Język hawajski, który był pierwotnym językiem Hawajczyków jest praktycznie językiem wymarłym, gdyż posługuje się nim nie więcej niż tysiąc osób.
Zasiedlenie wysp.
Hawaje zostały zasiedlone w dwóch falach migracyjnych. Pierwsza fala Polinezyjczyków przybyła na wyspy mniej więcej na początku naszej ery. Uważa się, że mogli to być mieszkańcy Markizów. Druga fala migracji nastąpiła mniej więcej w XIII wieku. Na wyspy przybył lud roślejszy, z Tahiti, który wkrótce wchłonął pierwotnych mieszkańców archipelagu. Po tej pierwszej fali osadniczej pozostały tylko opowiadane przez następców historie o menehunach, niskich, lecz pracowitych ludziach.
Pierwotna kultura.
W chwili, gdy na wyspy przybył kapitan Cook (1778), na wyspach żyło około 300 tysięcy Hawajczyków – ludzi o ciemnej skórze i włosach prostych lub falistych. Praktykowali oni poligynię i poliandrię i żyli w społeczeństwie klasowym. Tytuły i majątek dziedziczone były w linii żeńskiej. Hawajczycy nie znali wytopu metali, nie produkowali ceramiki, narzędzia i broń wytwarzali z kamienia, drewna, kości i muszli. Żyli na poziomie neolitycznym, wyróżniali się jednak niezwykle rozbudowaną tradycją słowną i wielką tężyzną fizyczną. 
Największym źródłem informacji o kulturze rdzennych mieszkańców Hawajów jest „Fornander Collection”, wielotomowy zbiór hawajskich mitów i opowieści ludowych, zebranych przez Abrahama Fornandera.
Mitologia hawajska.
Charakterystyczną cechą mitologii hawajskiej jest prawie zupełna nieobecność zwierząt jako bohaterów - tłumaczy się to ubóstwieniem fauny wyspowej. W politeistycznych wierzeniach najważniejszymi bogami byli:
oraz bogini 

</doc>
<doc id="1476607" url="https://pl.wikipedia.org/wiki?curid=1476607" title="Zimowisko">
Zimowisko



</doc>
<doc id="1476609" url="https://pl.wikipedia.org/wiki?curid=1476609" title="UB 4">
UB 4



</doc>
<doc id="1476610" url="https://pl.wikipedia.org/wiki?curid=1476610" title="Hibernakulum">
Hibernakulum

Hibernakulum, legowisko zimowe, zimowisko (łac. "hibernaculum", l.mn. "hibernacula") – miejsce wybrane przez zwierzę na kryjówkę na czas snu zimowego lub obszar, gdzie zwierzęta spędzają zimę. Termin "hibernakulum" jest stosowany zwykle dla określenia zimowego schronienia owadów, gadów lub nietoperzy. Przy opisywaniu pozostałych zwierząt stosowane są określenia "legowisko zimowe, zimowisko" albo "kryjówka zimowa".
Ssaki zapadające w sen zimowy wybierają na zimowisko odpowiednie miejsce na swym terytorium. Zależnie od gatunku i wielkości zwierzęcia takie miejsca mogą być bardzo zróżnicowane. Małe nietoperze wybierają zakamarki o wiele od nich większych jaskiń lub stare schrony. Niedźwiedzie wyszukują jaskinię lub wykrot położony z dala od ludzi, w wyższych partiach gór, gdzie zima trwa dłużej. Legowisko zimowe niedźwiedzi to gawra. Wiewiórki, orzesznice, popielice itp. zimują w dziuplach i skrzynkach lęgowych obficie wypełnionych ocieplającymi materiałami. Często zwierzęta spędzają zimę w suszarniach nasion, na strychach itp. pomieszczeniach wybudowanych przez ludzi. Jeżowate chowają się pod zwalonym pniem drzewa, w stercie liści. Padający zimą śnieg zwykle okrywa takie naturalne zimowisko i stanowi dodatkową warstwę izolującą od wpływów atmosferycznych. W miejscach zimowania ssaków temperatura wewnętrzna zwykle oscyluje w granicach 2-6 °C.
W przypadku ptaków zimowisko może obejmować teren, na którym gatunek nie przystępuje do rozrodu lub pokrywać się z terenami lęgowymi. Np. dla bociana białego głównym lęgowiskiem jest Europa, a zimowiskiem Afryka na południe od Sahary. U gatunków osiadłych zimowisko całkowicie lub częściowo pokrywa się z lęgowiskiem. Część gili zakłada gniazda w Polsce lecz ich większość lęgnie się na dalekiej północy przylatując do Polski na zimowiska, a i to w przypadku sroższych zim.
Gady i płazy zimują w miejscach swego pobytu w norach gryzoni, pod kamieniami itp. Owady zimę zwykle spędzają w miejscu występowania w różnych stadiach swego rozwoju. Latolistek cytrynek oraz rusałka pokrzywnik zimują jako owady dorosłe. Jak się zdaje owady wybierają przede wszystkim miejsca osłonięte i suche. Plamiec agreściak zimuje jako gąsienica w oprzędzie. Potwora buczynówka przytwierdza się do liścia i przekształca się w poczwarkę, razem z liśćmi opada na ziemię. Zanim przekształci się w postać dorosłą może upłynąć nawet 3 zimy. Na zachodniej półkuli żyje motyl wędrowny "Danaus plexippus", który na zimowisko przelatuje kilka tysięcy kilometrów z Kanady do Ameryki Południowej.
W czynnej ochronie nietoperzy, jako sztuczne hibernakula, przygotowywane są stare piwnice lub bunkry. Chłodnia w Cieszkowie jest jednym z obiektów ochrony przyrody w ramach europejskiego systemu Natura 2000.
Wiele owadów usiłuje zimować w domach. Na jesieni wślizgują się w szczeliny i chroniąc się przed zimnem zwykle przedostają się do wnętrza. Niestety przychodzi sezon grzewczy i chłodne ukrycie zmienia się w ciepłe. W efekcie następuje przedwczesne uaktywnienie w pomieszczeniu w którym brak wody i pokarmu. W ten sposób tysiące owadów zupełnie niepotrzebnie ginie. Aby zrekompensować te niezaplanowane przez naturę straty należy dbać o szczelność pomieszczeń a w ramach aktywnej ochrony przyrody można przygotować na zewnątrz, zadaszone, ażurowej konstrukcji skrzynki wypełnione wewnątrz, odpowiednio przyciętymi, pustymi łodygami roślin (np. trzcin, kukurydzy, itp.). Łodygi należy tak przycinać aby łodygi z obu stron były otwarte (kolanka powinny wypadać w środku). W wielu krajach od dawna przygotowuje się takie zimowiska z myślą przede wszystkim o złotookach, biedronkach, bzygach itp. pożytecznych owadach.

</doc>
<doc id="1476611" url="https://pl.wikipedia.org/wiki?curid=1476611" title="Inverlyon">
Inverlyon



</doc>
<doc id="1476614" url="https://pl.wikipedia.org/wiki?curid=1476614" title="Phyllis Johnson">
Phyllis Johnson

Phyllis Wyatt Johnson, z domu Squire, następnie po mężu Waite (ur. 8 grudnia 1886 w Royal Tunbridge Wells, zm. 2 lutego 1967 w Tonbridge) – brytyjska łyżwiarka figurowa, startująca w konkurencji solistek, a wcześniej w parach sportowych z mężem Jamesem H. Johnsonem oraz Basilem Williamsem. Wicemistrzyni olimpijska z Londynu (1908), brązowa medalistka olimpijska z Antwerpii (1920), dwukrotna mistrzyni świata (1909, 1912) w parach sportowych, wicemistrzyni świata (1913) oraz mistrzyni Wielkiej Brytanii (1921) w konkurencji solistek.
Rozpoczynała karierę łyżwiarską pod panieńskim nazwiskiem Squire. Prezentowała „angielski styl” jazdy na łyżwach, wygrywając Challenge Shield w latach 1902–1904 i English Challenge Cup w 1904 roku.
W 1904 roku, w wieku 18 lat poślubiła 10 lat starszego właściciela kopalni Jamesa H. Johnsona. W latach 1908–1912 tworzyli parę sportową zdobywając m.in. wicemistrzostwo olimpijskie i dwa tytuły mistrzów świata. Musieli przerwać wspólną jazdę ze względu na problemy zdrowotne Jamesa, który zmarł 15 listopada 1921. Po jego śmierci Phylis ponownie wyszła za mąż przybierając nazwisko Waite.
W latach 1912–1920 rywalizowała jako solistka zdobywając m.in. wicemistrzostwo świata 1913 i zajmując 4. miejsce na Letnich Igrzyskach Olimpijskich 1920 w Antwerpii. Na tych samych igrzyskach wystąpiła również w parach sportowych z Basilem Williamsem zdobywając brązowy medal. W 1921 roku zdobyła mistrzostwo kraju wśród solistek.

</doc>
<doc id="1476622" url="https://pl.wikipedia.org/wiki?curid=1476622" title="Svea Norén">
Svea Norén

Svea Placida Mariana Norén-Källström (ur. 5 października 1895 w Sztokholmie, zm. 9 maja 1985 w Lidingö) – szwedzka łyżwiarka figurowa, startująca w konkurencji solistek. Wicemistrzyni olimpijska z Antwerpii (1920), wicemistrzyni świata (1922) oraz 4-krotna mistrzyni Szwecji (1913, 1915, 1917, 1919).

</doc>
<doc id="1476623" url="https://pl.wikipedia.org/wiki?curid=1476623" title="Kris Marshall">
Kris Marshall

Kris Marshall, właśc. Kristopher Marshall (ur. 1 kwietnia 1973 w Bath) – brytyjski aktor telewizyjny i teatralny, występował w roli Nicka Harpera w sitcomie "Moja rodzinka" (2000–2005).
Życiorys.
Wczesne lata.
Urodził się w Bath w hrabstwie Somerset, a następnie przeniósł się wraz z rodziną do Hongkongu, a później do Kanady. Po powrocie do Wielkiej Brytanii, uczęszczał do koedukacyjnej niezależnej szkoły Wells Cathedral School w Wells w hrabstwie Somerset. Podjął studia aktorskie w Redroofs Theatre School w Maidenhead w hrabstwie ceremonialnym Berkshire.
Kariera.
W 2000 roku trafił na mały ekran w serialu policyjnym ITV "Bill" ("The Bill"). Popularność przyszła wraz z kreacją telewizyjną Nicolasa „Nicka” Harpera, starszego dziecka Bena (w tej roli Robert Lindsay) i Susan (Zoë Wanamaker), starszego brata Janey (Daniela Denby-Ashe) i Michaela (Gabriel Thomson) oraz wujka Kenzo (Tayler Marshall) w sitcomie "Moja rodzinka" (2000-2005). W 2002 roku otrzymał nagrodę British Comedy Award jako najlepszy nowy przybysz.
W brytyjskiej bożonarodzeniowej komedii romantycznej Richarda Curtisa "To właśnie miłość" ("Love Actually", 2003) pojawił się jako Colin Frissell, niezadowolony Anglik, który udaje się do Milwaukee w Wisconsin, w Stanach Zjednoczonych, aby znaleźć miłość. 14 stycznia 2014 wyemitowano pierwszy odcinek trzeciego sezonu serialu BBC "Death in Paradise", gdzie został wprowadzony jako detektyw Humphrey Goodman, aby rozwiązać sprawę zabójstwa swojego poprzednika Richarda Poole (w tej roli Ben Miller).
Życie prywatne.
4 lutego 2012 poślubił Hannah Dodkins.

</doc>
<doc id="1476624" url="https://pl.wikipedia.org/wiki?curid=1476624" title="Przechłodzenie ciała">
Przechłodzenie ciała



</doc>
<doc id="1476625" url="https://pl.wikipedia.org/wiki?curid=1476625" title="Hipotermia">
Hipotermia

Hipotermia – obniżenie temperatury wewnętrznej organizmów stałocieplnych poniżej normalnego zakresu jej zmian.
Bilans cieplny w przypadku hipotermii jest ujemny: ilość ciepła wytwarzanego w wyniku przemian metabolicznych jest mniejsza niż ilość ciepła traconego przez organizm.
Ujemny bilans cieplny może wystąpić w wyniku działania:
Hipotermia towarzyszy estywacji (sen letni) i hibernacji (sen zimowy).
U człowieka.
Hipotermia u ludzi to stan, który charakteryzuje się obniżeniem temperatury mierzonej wewnątrz ciała poniżej 35 °C. 
&lt;br&gt;Do pomiaru temperatury centralnej (wnętrza ciała) używa się termometrów z odpowiednio niskim zakresem temperatur.
Zaleca się pomiar w dolnej 1/3 przełyku, ponieważ jest on najlepiej skorelowany z temperaturą serca.
Alternatywą jest pomiar metodą termistorową na błonie bębenkowej, pod warunkiem dobrej izolacji od otoczenia i usunięcia z przewodu słuchowego mogącego się tam dostać śniegu czy lodu.
W ciężkiej hipotermii nie zaleca się pomiaru temperatury centralnej w odbytnicy lub w pęcherzu moczowym, ponieważ mogą dawać zaniżone odczyty.
Przyczyną hipotermii jest zbyt szybkie ochładzanie organizmu w stosunku do jego zdolności homeostatycznych wytwarzania ciepła. Najczęściej jest to spowodowane działaniem zimna w otoczeniu, np.: zimne, wilgotne powietrze, zanurzenie w zimnej wodzie czy też zahamowanie procesów przemiany materii. Przechłodzenia i odmrożenia zdarzają się również w temperaturze powyżej 0 °C.
Czynniki otoczenia sprzyjające hipotermii.
Stała temperatura ciała utrzymuje się dzięki termoregulacyjnym zdolnościom organizmu. Woda przewodzi ciepło znacznie lepiej i ochładza organizm 25 razy szybciej niż powietrze. Organizm nie jest w stanie zniwelować tak wielkiej utraty ciepła. W literaturze spotyka się bardzo różne oszacowania czasu przeżycia w zimnej wodzie. Człowiek umiera po upływie ok. godziny, przebywając w temperaturze wody ok. 4°C. Niezwykle istotna jest również ogólna kondycja organizmu, zahartowanie, zmęczenie (np. po przepłynięciu jakiegoś odcinka), głód, niedawno przebyta choroba, wiek (osoby w podeszłym wieku oraz najmniejsze dzieci mogą mieć trudności z utrzymaniem prawidłowej temperatury ciała w niskiej temperaturze otoczenia). Alkohol upośledzając działanie autonomicznego układu nerwowego sprzyja hipotermii
Niska temperatura powietrza, szczególnie w połączeniu z silnym wiatrem, również przyczyniają się do wychłodzenia organizmu. Wiatr o sile 3 stopni w skali Beauforta daje ten sam efekt, co obniżenie temperatury o 5–10 °C, natomiast wiatr o sile ponad 7 stopni Beauforta daje ten sam efekt, co temperatura niższa nawet o 20 °C przy bezwietrznej pogodzie. Ponadto na wietrze występuje tzw. efekt „windchill”, polegający na przyspieszonym parowaniu wody przez powierzchnię skóry, co dodatkowo ochładza organizm. W komfortowych warunkach stała temperatura utrzymywana jest w obrębie całego organizmu, w sytuacji krytycznej system termoregulacji ogranicza się do „ochrony” najważniejszych organów wewnętrznych i głowy, ograniczając dopływ krwi do nadmiernie ochładzanych kończyn. Obrazuje to mechanizm powstawania odmrożeń, których początkowe fazy dotyczą zwykle nosa, uszu oraz palców nóg i rąk.
Stadia wychłodzenia.
Okres obronny, gdy temperatura centrum ciała wynosi 34–36 °C, skóra jest blada i zimna, występuje „gęsia skórka”, wargi są sine, tętno i oddech przyspieszone. Podstawowym, najwcześniejszym objawem wychłodzenia są dreszcze. Organizm reaguje w ten sposób, gdy nie jest w stanie utrzymać normalnej temperatury ciała i stara się wygenerować więcej ciepła przez ruch. Pierwsze skutki wychłodzenia to stopniowe osłabienie całego ciała. Gdy dreszcze ustają, to sytuacja jest już poważna. Najpierw traci się siły w częściach ciała oddalonych od tułowia, w rękach i nogach. Stopniowo ogólne osłabienie przechodzi w zdrętwienie, któremu mogą towarzyszyć skurcze. W stanie hipotermii wszystkie procesy życiowe ulegają zwolnieniu (np. zmniejsza się zużycie tlenu w procesach biochemicznych, a tym samym maleje zapotrzebowanie na tlen) i następuje obniżenie efektywności mechanizmów obronnych. Zwiększa się też ryzyko zaistnienia wypadku. Intensywność fizycznych symptomów zależy od indywidualnej odporności człowieka, więc podane temperatury należy traktować orientacyjnie. Ogólnie, gdy temperatura ciała obniża się to objawy się nasilają. 
Hipotermię dzielimy na:
Hipotermia wpływa na zdolność właściwej oceny sytuacji. Łatwo przeoczyć moment, kiedy tracimy orientację i wtedy musimy liczyć na inne osoby, które mogą zauważyć nasze irracjonalne zachowania i spowolnione reakcje. Jeżeli oziębianie postępuje dalej, dezorientacja przechodzi w zobojętnienie, szczególnie niebezpieczne, ponieważ ofiara przestaje interesować się własnym losem.
Stadium wyczerpania, gdy temperatura centrum ciała wynosi 27–34 °C, ustaje drżenie z zimna, pojawia się kurczowe drętwienie mięśni, oddech staje się wolniejszy i bardziej powierzchowny, występują przerwy w oddychaniu, zwalnia również tętno i pojawiają się zaburzenia rytmu, zanika odczuwanie bólu, następuje apatia, człowiek zapada w sen, poniżej temperatury 30 °C następuje utrata przytomności i całe ciało staje się zimne.
Letarg – przy obniżeniu temperatury o ok. 10 °C w stosunku do temperatury normalnej dochodzi do głębokiej utraty przytomności. Gdy temperatura ciała spadnie poniżej 25 °C, istnieje duże ryzyko zgonu w następstwie zbyt niskiej temperatury mózgu i serca. Kurczowe zdrętwienie mięśni ustępuje wiotkiemu porażeniu, brak przytomności, sztywne źrenice, brak ruchów oddechowych, tętno niewyczuwalne, jeżeli najpóźniej w tym okresie nie przystąpi się do reanimacji, następuje zgon.
Stadia hipotermii według klasyfikacji szwajcarskiej, która wykorzystywana jest do oceny stanu poszkodowanego już w miejscu zdarzenia:
Udzielanie pierwszej pomocy przy hipotermii.
Należy unikać wszelkich zbędnych ruchów poszkodowanego. Im wyższy stopień hipotermii, tym bardziej trzeba na to zwrócić uwagę. Przy obniżonej temperaturze ciała organizm pracuje mało wydajnie i ledwie utrzymuje krążenie krwi w sercu, płucach i mózgu. Nawet nieznaczne ruchy, powodują przepływ ciepłej jeszcze krwi z tułowia w wyziębione kończyny. Powrót zimnej krwi do środka ciała (tzw. „afterdrop”) może doprowadzić do ostatecznego załamania się czynności życiowych i zahamowania krwiobiegu.
Poza tym w zależności od stopnia wychłodzenia należy:
Podjęcie reanimacji i stwierdzenie zgonu.
Skrajna hipotermia bardzo często utrudnia pewne stwierdzenie zgonu.
Wtedy tętno jest bardzo zwolnione, słabo napięte i czasem dodatkowo niemiarowe, a ciśnienie tętnicze zwykle jest nieoznaczalne. Głęboka hipotermia wywiera ochronne działanie na struktury ośrodkowego układu nerwowego i innych ważnych dla życia narządów. Przy temperaturze głębokiej 18 °C, czas kiedy resuscytacja może być skuteczna ulega nawet 10-krotnemu wydłużeniu w porównaniu do osoby o prawidłowej temperaturze ciała (ok. 36,6 °C). Wynika stąd zmiana postępowania u poszkodowanych w ciężkiej hipotermii z zatrzymaniem krążenia i oddychania. Nie wolno stwierdzać zgonu i odstępować od resuscytacji przed przeprowadzeniem czynności mających na celu ogrzanie ciała poszkodowanego (zasada "jest martwy, kiedy jest ciepły i martwy"). Nie reanimuje się tylko wtedy, gdy stwierdza się śmiertelne obrażenia lub gdy ciało jest zamarznięte. 
Istotne jest też, aby nie rozpoczynać reanimacji zbyt wcześnie, to znaczy, zanim nie stwierdzi się zatrzymania oddechu lub krążenia.
Chory w takim stadium hipotermii musi być koniecznie przewieziony do szpitala, najlepiej na oddział intensywnej opieki medycznej lub szpitalny oddział ratunkowy.
Dla ofiar hipotermii w wychłodzeniu w stadium III i IV według klasyfikacji szwajcarskiej z klinicznie jawną niestabilnością krążeniową i/lub oddechową oraz temperaturą poniżej 28 °C, standardy przewidują leczenie przy pomocy ECMO lub krążenia pozaustrojowego. Zastosowanie metody ciągłego pozaustrojowego natleniania współistniejące ze wspomaganiem krążenia i aktywnym ogrzewaniem, pozwala na ratowanie chorych w ciężkim stanie zdrowia.
Wykorzystanie hipotermii.
Ze względu na to, że hipotermia znacznie spowalnia metabolizm, znalazła zastosowanie w medycynie. Kontrolowana hipotermia umożliwia przeprowadzanie operacji takich jak przeszczep serca. Obniżenie temperatury ciała do 32–34 °C na 12–24 godzin stosuje się w przypadku zatrzymania akcji serca. Zwiększa to przeżywalność pacjentów i poprawia ich stan neurologiczny. Taką terapię coraz częściej stosuje się w szpitalnych oddziałach ratunkowych oraz na oddziałach intensywnej opieki medycznej.
Głęboka hipotermia.
Mając na celu zmniejszenie zapotrzebowania na tlen praktycznie do zera, badano możliwość poddania zwierząt ciepłokrwistych głębszej hipotermii i stwierdzono, że możliwe jest oziębienie małych zwierząt do 0 °C, a nawet poniżej, z późniejszym powrotem do stanu prawidłowego. Andius (1951) stwierdził, że 20% szczurów odzyskiwało świadomość po oziębianiu do temperatur nieco powyżej 0 °C. W późniejszych badaniach uzyskał powrót do świadomości u 75%–100% szczurów po oziębieniu ich do temperatury nieco powyżej 0 °C oraz zatrzymaniu akcji serca i czynności oddechowych na ok. godzinę. Chomiki lepiej tolerowały ten stan – co pozwalało na utrzymanie ich w hipotermii przez ok. 7 godzin.
Możliwość stosowania głębokiej hipotermii u ludzi, potwierdzili badacze Drew, Keen i Benazon (1959). Stwierdzili oni, że niedokrwienie mózgu u ludzi znoszone było przez 45 minut w temperaturze 18 °C.

</doc>
<doc id="1476629" url="https://pl.wikipedia.org/wiki?curid=1476629" title="Krzyż Wybitnej Służby (Wielka Brytania)">
Krzyż Wybitnej Służby (Wielka Brytania)

Krzyż Wybitnej Służby, wzgl. Krzyż Służby Wybitnej lub Krzyż za Wybitną Służbę (ang. "Distinguished Service Cross, „DSC”") – trzecie w hierarchii ważności (po Krzyżu Wiktorii i Krzyżu Dzielności Znamienitej) brytyjskie odznaczenie wojskowe, przyznawane za odwagę w działaniach na morzu lub oficerom marynarki.
Odznaczenie może być nadawane także pośmiertnie, można je otrzymać za "... gallantry during active operations against the enemy" (waleczność w czasie działań w obliczu wroga).
Odznaczenie zostało ustanowione w 1901 pod nazwą "Conspicuous Service Cross" (tłum. Krzyż Służby Znamienitej), jako nagroda dla młodszych oficerów lub chorążych marynarki brytyjskiej Royal Navy, którzy nie mogli otrzymać Order Służby Wybitnej. Po wybuchu I wojny światowej, w październiku 1914 przemianowano je na "Distinguished Service Cross" i nadawanie rozciągnięto na wszystkich oficerów marynarki, poniżej stopnia Lieutenant Commander (komandora podporucznika). Od 1931 odznaczenie także mogli otrzymywać oficerowie marynarki handlowej (Merchant Navy), a od 1940 - inny personel militarny służący na okrętach lub statkach brytyjskich (członkowie armii lub lotnictwa). Od 1993, w związku ze zniesieniem Medalu Wybitnej Służby, DSC jest przyznawany dla wszystkich rang za odwagę w działaniach na morzu. Odpowiednikami DSC dla innych rodzajów sił zbrojnych są Krzyż Wojskowy i Krzyż Wybitnej Służby Lotniczej.
Kolejne nadania Krzyża oznacza się umieszczając poziomo na wstążce srebrne okucia (ang. "bars").
W terminologii brytyjskiej:
Baretki dekoruje się srebrnymi rozetkami w kształcie róży heraldycznej.
Odznaczeni.
24 pojedyncze oraz 3 dwukrotne nadania Krzyża otrzymali Polacy podczas II wojny światowej, m.in. 20 polskich oficerów marynarki – DSC, a dwóch dalszych – DSC with Bar (Jerzy Koziołkowski i Tadeusz Gorazdowski).

</doc>
<doc id="1476631" url="https://pl.wikipedia.org/wiki?curid=1476631" title="Struktury holdingowe">
Struktury holdingowe



</doc>
<doc id="1476632" url="https://pl.wikipedia.org/wiki?curid=1476632" title="Czeladnictwo">
Czeladnictwo



</doc>
<doc id="1476633" url="https://pl.wikipedia.org/wiki?curid=1476633" title="Holding">
Holding

Holding (ang. "holding company" – od słowa "hold" oznaczającego "trzymać") – organizacja grupująca podmioty gospodarcze (np. spółki), samodzielne pod względem prawnym i organizacyjnym, ale pod względem finansowym uzależnione od jednego z nich (podmiotu dominującego). Podmiot dominujący posiada udziały w podmiotach zależnych, dzięki czemu może kontrolować skład zarządów oraz działalność tych podmiotów. Istotą holdingu jest zarządzanie oraz kontrolowanie działalności wielu podmiotów zależnych przez jedną organizację dominującą. Odbywa się to dzięki zależnościom kapitałowym lub personalnym. Holding jest zatem formą kumulacji kapitału. Kumulacja może następować przez przejmowanie słabszych przedsiębiorstw, najpierw w swoich branżach i pokrewnych, a później także w innych obszarach gospodarki. Innym sposobem jest celowe wyodrębnienie z przedsiębiorstwa „matki” samodzielnych pod względem prawa, lecz uzależnionych ekonomicznie przedsiębiorstw „córek” (filii). Zależności matka-córka ogólnie mają charakter drzewiasty i mogą być rozbudowane, np. spółka „matka” posiada większość udziałów w kilku spółkach „córkach”, które z kolei posiadają udziały większościowe w spółkach najniższego piętra zarządzania. Jednak taki model zależności w holdingach nie jest jedyny – występują też bardziej złożone sieci powiązań, w tym kapitałowych.
W Polsce termin ten jest stosowany z umocowaniem prawnym (ustawa: prawo bankowe), tożsame jest pojęcie "grupa kapitałowa", z tym że obejmuje ona tylko związki kapitałowe, a nie personalne.
Istota struktur holdingowych.
Spółki holdingowe posiadają osobowość prawną niezależnie od tego czy są one spółkami zależnymi (córkami) czy spółkami uzależniającymi (spółkami matkami). Możliwości podejmowania decyzji władczych przez spółki dominujące powoduje jednak, że mamy do czynienia z organizacją o względnie trwałych zależnościach i jednocześnie określonej hierarchii. Nie można natomiast akceptować stanowiska, z którym holding utożsamia się jedynie ze spółką naczelną. Holding bowiem tworzą co najmniej dwa podmioty prawno-gospodarcze – podmiot kontrolujący i podmiot kontrolowany. Natomiast więź, która te podmioty łączy, stanowi istotę holdingu.
Drogi powstania struktur holdingowych.
Struktury holdingowe można klasyfikować wg wielu kryteriów. Zgodnie z kryterium sposobu powstawania wyróżnia się holdingi powstałe w wyniku wydzielania przedsiębiorstw, łączenia przedsiębiorstw i powstałe na bazie przedsiębiorstw wielozakładowych. Powstanie holdingów drogą dzielenia polega na decentralizacji zarządzania oraz odpowiednich zmianach w strukturze organizacyjnej przez tworzenie nowych instancji w formie przedsiębiorstw. Powstanie holdingów drogą łączenia polega na połączeniu danego przedsiębiorstwa z innymi lub częściej przyłączeniu innych przedsiębiorstw. Tworzenie holdingów na bazie przedsiębiorstw wielozakładowych umożliwiają w Polsce przepisy ustawy o przedsiębiorstwach państwowych, a w szczególności ustawa o prywatyzacji tych przedsiębiorstw. Odbywa się to dzięki tzw. kapitałowej drodze prywatyzacji przedsiębiorstw państwowych, tj. przekształceniu się w jednoosobowe spółki Skarbu Państwa oraz udostępnienia akcji lub udziałów. Powstanie holdingów na bazie przedsiębiorstw wielozakładowych przebiega następująco:
Prywatyzacja holdingów powstałych na bazie przedsiębiorstw wielozakładowych musi przebiegać w sposób umożliwiający utrzymanie układu holdingowego, tzn. zapewniający utrzymanie większościowego pakietu akcji lub udziałów spółek podporządkowanych przez spółkę dominującą. Wybór drogi prywatyzacji zależy głównie od oceny rynku kapitałowego, a zwłaszcza od zainteresowania potencjalnych inwestorów oraz preferencji załóg spółek podporządkowanych w nabywaniu akcji na zasadach ulgowych.
Kryteria holdingu.
Za kryterium mówiące o tym czy mamy do czynienia z holdingiem, przyjmuje się posiadanie przez „spółkę matkę” więcej niż połowy kapitału akcyjnego lub w spółce nieemisyjnej więcej niż połowy udziałów w ich nominalnym wyrażeniu (holding jawny). W holdingach ukrytych, ze względu na łańcuch zależności, wynikający z istnienia akcji nie dających prawa głosu oraz rozproszenia akcji, posiadanie lub reprezentowanie nawet mniej niż 50% kapitału akcyjnego „spółki córki” daje pakiet kontrolny nad nią. W gospodarkach o nie ukształtowanej w pełni gospodarce rynkowej uważa się, że mamy do czynienia z holdingiem, gdy władze „spółki matki” mają możliwość kształtowania składu władz innej spółki. W dojrzałych gospodarkach rynkowych za nadrzędne kryterium przyjmuje się fakt, że dane ugrupowanie gospodarcze sporządza skonsolidowany bilans, a więc przed władzami podatkowymi traktuje swoje prawnie samodzielne części jako elementy pewnej całości.
Rodzaje holdingów.
Jest wiele kryteriów klasyfikacji holdingu.
Według kryterium branżowo-obszarowego można wyróżnić następujące typy holdingów:
Kryterium podmiotowe i przedmiotowe pozwala wyróżnić holdingi:
Posługując się z kolei kryterium terytorialnego zasięgu struktury holdingowej, można wyróżnić holdingi:
Oprócz wymienionych kryteriów według Leopolda Steckiego wyróżniamy między innymi jeszcze holdingi:
Zalety i wady struktur holdingowych.
Do zalet holdingów zalicza się:
Z kolei do wad holdingu należy:

</doc>
<doc id="1476636" url="https://pl.wikipedia.org/wiki?curid=1476636" title="Lejla">
Lejla

Lejla – singiel bośniackiego zespołu Hari Mata Hari, nagrany w 2006 roku, a napisany i wyprodukowany przez serbskiego wokalistę Željko Joksimovića, Fahrudina Pecikozę i Dejana Ivanovića. Utwór reprezentował Bośnię i Hercegowinę podczas 51. Konkursu Piosenki Eurowizji w 2006 roku.
Historia utworu.
Nagranie.
Utwór został napisany przez Željko Joksimovića, Fahrudina Pecikozę oraz Dejana Ivanovića w 2005 roku na potrzeby zgłoszenia go na 51. Konkurs Piosenki Eurowizji, organizowany w Atenach w 2006 roku. Producentem piosenki został Jaksimović, a jego muzycznym asystentem został Alek Aleksov. Sesja nagraniowa singla odbyła się w 2005 roku w Studio Prince Gorana Kovačića i Pavle'a Predića, masteringiem numeru zajął się James Cruz.
Nagrywanie.
Poszczególne instrumenty podczas sesji nagraniowej nagrali:
W nagraniu wzięła udział także Ad Hoc Philharmonic Orchestra.
Konkurs Piosenki Eurowizji.
Utwór został wybrany wewnętrznie przez bośniackiego nadawcę publicznego na reprezentanta Bośni i Hercegowiny podczas 51. Konkursu Piosenki Eurowizji w 2006 roku. Zespół zaprezentował singiel podczas półfinału konkursu, który odbył się 18 maja w Atenach, i awansował do rundy finałowej z drugiego miejsca. W finale piosenka zajęła ostatecznie trzecie miejsce, zdobywając łącznie 229 punktów, w tym maksymalną notę dwunastu punktów od Szwajcarii, Macedonii, Chorwacji, Turcji, Słowenii, Serbii i Czarnogóry, Monako i Albanii.

</doc>
<doc id="1476639" url="https://pl.wikipedia.org/wiki?curid=1476639" title="Pelamis platurus">
Pelamis platurus



</doc>
<doc id="1476645" url="https://pl.wikipedia.org/wiki?curid=1476645" title="Bolesław Dratwa">
Bolesław Dratwa

Bolesław Dratwa, ps. "Szczęsny", "Szymon", "Szymkiewicz" (ur. 14 sierpnia 1893 w Piotrkowie Trybunalskim, zm. 5 sierpnia 1944 w Warszawie) – polski działacz socjalistyczny i związkowy.
Życiorys.
Jako uczeń gimnazjum w Piotrkowie Trybunalskim zorganizował koło konspiracyjnego Związku Młodzieży Postępowo-Niepodległościowej (ZMPN), działającego pod patronatem PPS-Frakcja Rewolucyjna (w działaniach koła uczestniczyli m.in. Zygmunt Zaremba, Marian Nowicki, Tadeusz Żarski). 
W 1912 rozpoczął studia na Uniwersytecie Lwowskim, jednak po roku przerwał studia i powrócił do Piotrkowa.
W 1914 wstąpił do Polskiej Partii Socjalistycznej. Od 1919 przewodniczący Okręgowego Komitetu Robotniczego PPS w Piotrkowie. Członek Komitetu Wykonawczego Rady Delegatów Robotniczych. Sekretarz Rady Związków Zawodowych w Piotrkowie.
Radny miasta Piotrkowa. W okresie 1921–1924 współpracował z Adamem Próchnikiem w Zarządzie Miasta Piotrkowa.
Od 1926 przeniósł się do Warszawy. Z ramienia PPS członek Zarządu Kasy Chorych, a następnie dyrektor Okręgowego Związku Kasy Chorych. W 1929 przejściowo aresztowany z innymi działaczami PPS pod zarzutami finansowymi. Po zmianach w Kasach Chorych i utworzeniu Zakładu Ubezpieczeń Społecznych zwolniony w maju 1935.
Od 1931 do 1939 członek prezydium (sekretarz) Warszawskiego Okręgowego Komitetu Robotniczego PPS. Od 1936 po rozwiązaniu OM TUR został szefem Wydziału Młodzieży Warszawskiego OKR PPS.
Od 1921 do 1924 oraz od 1934 do 1939 członek Rady Naczelnej PPS.
W styczniu 1937 zgłoszony przez Radę Miasta Łodzi jako kandydat na wiceprezydenta miasta (prezydentem miał być Norbert Barlicki). Do wyboru nie doszło w wyniku rozwiązania Rady Miasta przez władze.
We wrześniu 1939 jako sekretarz OKR PPS współorganizował Robotnicze Brygady Obrony Warszawy. Od 1939 do 1944 kierował Warszawskim Okręgiem PPS–WRN.
W 1940 został również wybrany skarbnikiem Centralnego Kierownictwa Ruchu (CKR). Zorganizował konspiracyjną Radę Zawodową przy PPS–WRN.
W czasie powstania warszawskiego zorganizował jawnie działający Warszawski Okręgowy Komitet Robotniczy PPS przy ul. Moniuszki 1a oraz dzielnicowe biura dla Śródmieścia, Grzybowa, Powiśla, Czerniakowa i Starego Miasta.
Zginął 5 sierpnia 1944 w czasie bombardowania lotniczego przy ul. Złotej 47. Pochowany na cmentarzu Bródnowskim (kwatera 33C-6-14).
Odznaczony Medalem Niepodległości.

</doc>
<doc id="1476648" url="https://pl.wikipedia.org/wiki?curid=1476648" title="David Zitelli">
David Zitelli

David Zitelli (ur. 30 października 1968 w Mont-Saint-Martin) – francuski piłkarz występujący na pozycji napastnika.
Kariera.
Zitelli zawodową karierę rozpoczynał w 1986 roku w pierwszoligowym AS Nancy. We francuskiej ekstraklasie zadebiutował 25 października 1986 w zremisowanym 1:1 meczu z RC Lens. W 1987 roku spadł z klubem do drugiej ligi. W 1990 roku powrócił z Nancy do ekstraklasy. W 1992 roku Zitelli ponownie spadł z klubem do drugiej ligi. Wówczas odszedł do FC Metz, gdzie spędził kolejne trzy lata.
W 1995 roku trafił do innego pierwszoligowego zespołu – RC Strasbourg. Pierwszy ligowy mecz zaliczył tam 19 lipca 1995 przeciwko Montpellier HSC (2:2). W 1997 roku zdobył z klubem Puchar Ligi Francuskiej. W 1998 roku odszedł do niemieckiego Karlsruher SC. W Bundeslidze zadebiutował 3 kwietnia 1998 w przegranym 0:2 meczu z Herthą Berlin. W tym samym roku spadł z klubem do 2. Bundesligi.
Na początku 1999 roku Zitelli powrócił do RC Strasbourg. Latem 2000 roku został graczem szkockiego Hibernianu. W Scottish Premier League zadebiutował 19 sierpnia 2000 w wygranym 2:0 spotkaniu z Aberdeen. 30 września 2000 w wygranym 3:0 spotkaniu z St. Johnstone strzelił pierwszego gola w trakcie gry w Scottish Premier League. W 2002 roku powrócił do Francji, gdzie przez rok był graczem drugoligowego FC Istres. Następnie grał w belgijskim FC Bleid, w którego barwach w 2008 roku zakończył karierę.

</doc>
<doc id="1476654" url="https://pl.wikipedia.org/wiki?curid=1476654" title="Papieżówka (dolina Kamienicy)">
Papieżówka (dolina Kamienicy)



</doc>
<doc id="1476655" url="https://pl.wikipedia.org/wiki?curid=1476655" title="T-Centralen">
T-Centralen

T-Centralen ("T" - skrót od szwedzkiego "tunnelbana" czyli "metro") – główna stacja sztokholmskiego metra, krzyżują się tutaj wszystkie linie. Stacja położona jest w centrum Sztokholmu, w dzielnicy Norrmalm, między głównym placem miasta Sergels torg a Vasagatan. W rzeczywistości są to dwie oddzielne stacje połączone łącznikiem na poziomie " mezzanino".
Dziennie z T-Centralen korzysta około 163 900 osób. Ze stacji można udać się wprost na Dworzec Centralny i przesiąść do Pendeltågu lub pociągów Statens Järnvägar (SJ) albo dalej udać się na dworzec autobusowy Cityterminalen. 
Do 27 stycznia 1958 stacja nosiła nazwę "Centralen" jednak często była mylona z dworcem kolejowym (szw. "Stockholm Centralen") i nazwę zmieniono.
Pierwsza stacja (linia zielona i czerwona).
Stacja została otwarta 24 listopada 1957 jako 38. w systemie metra. Jest to ostatnia stacja wspólnego odcinka tych linii. Leży bezpośrednio pod kościołem św. Klary (szw. "Klara kyrka") i domem handlowym Åhléns.
Stacja posiada dwa oddzielne perony położone jeden nad drugim. Górny ulokowany jest na głębokości 8,5 metra – zatrzymują się tutaj składy zielonej linii w kierunku północnym (Hässelby strand, Alvik i Åkeshov) oraz składy linii czerwonej w kierunku południowym (Fruängen i Norsborg). Niższy peron znajduje się 14 metrów pod ziemią i zatrzymują się tu pociągi kursujące na linii zielonej w kierunku południowym (Farsta strand, Hagsätra i Skarpnäck) i na czerwonej w kierunku północnym (Mörby centrum i Ropsten).
Wyjścia.
Stacja ma dwa wyjścia. Jedno z nich południowo-zachodnie umożliwia wyjście przy Vasagatan 20, Klara Västra Kyrkogatan 20 lub dalsze przejście do dworca kolejowego, które zostało otwarte 1 grudnia 1958. Drugie północno-wschodnie wyjście posiada drzwi przy Drottninggatan, Sergels torg 16 i Klarabergsgatan 48.
Druga stacja (linia niebieska).
Jest to druga stacja wchodząca w skład T-Centralen, została otwarta 31 sierpnia 1975 jako 79. Znajduje się na głębokości 30 metrów pod domem handlowym Åhléns i Pocztą Główną (" Centralposten"). Posiada jeden peron, jedna krawędź w kierunku wschodnim do Kungsträdgården i jedna w kierunku północno-zachodnim do Hjulsty i Akalla.
W związku z budową tunelu Citybanan między 14 czerwca a 11 października 2009 stację na niebieskiej linii zamknięto.
Wyjścia.
Stacja ta również posiada dwa wyjścia. Północne znajduje się przy Vasagatan 9 (około 150 metrów na północ od dworca kolejowego przy dworcu autobusowym) a południowe to wyjście przy Sergels torg wspólne dla wszystkich linii. By skorzystać z tego ostatniego trzeba przejść przez łącznik gdzie zamontowano ruchome chodniki.
Sztuka.
Wygląd stacji kształtowało łącznie 22 artystów.

</doc>
<doc id="1476656" url="https://pl.wikipedia.org/wiki?curid=1476656" title="Svea Noren">
Svea Noren



</doc>
<doc id="1476657" url="https://pl.wikipedia.org/wiki?curid=1476657" title="Stan Collymore">
Stan Collymore

Stanley Victor Collymore (ur. 22 stycznia 1971 w Stone, Staffordshire) – angielski piłkarz grający na pozycji napastnika.
Kariera klubowa.
Collymore urodził się w hrabstwie Staffordshire. Karierę piłkarską rozpoczął w klubie Walsall F.C., a następnie trenował z juniorami Wolverhampton Wanderers. W 1990 roku został zawodnikiem pierwszej drużyny Stafford Rangers, grającego wówczas w Conference National. Jeszcze w tym samym roku został zauważony przez skautów Crystal Palace F.C. i w grudniu podpisał profesjonalny kontrakt z tym klubem. W 1991 roku zadebiutował w First Division. Przez półtora roku nie zdołał jednak przebić się do podstawowego składu i był tylko rezerwowym dla Iana Wrighta i Marka Brighta. Latem 1992 odszedł do Southend United i w rozgrywkach Division One zdobył dla niego 15 bramek będąc najskuteczniejszym graczem zespołu.
W 1993 roku Collymore został sprzedany za 2 miliony funtów do Nottingham Forest, spadkowicza z Premiership, po tym jak z klubu odeszły dwie gwiazdy Roy Keane i Nigel Clough. Do zespołu Forest sprowadził go ówczesny menedżer tego zespołu Frank Clark. W Nottingham Stan zadebiutował 24 sierpnia w przegranym 0:2 wyjazdowym meczu z Crystal Palace. W całym sezonie 1993/1994 strzelił 19 bramek i przyczynił się do powrotu Forest w szeregi Premiership. Także w kolejnym sezonie Collymore prezentował wysoką skutczeność. Będąc partnerem w ataku Bryana Roya strzelił 22 gole w 37 rozegranych spotkaniach, a zespół z Nottingham zajął 3. miejsce w lidze, gwarantujące start w rozgrywkach Pucharu UEFA.
W czerwcu 1995 roku Collymore podpisał kontrakt z Liverpoolem, a kierownictwo klubu zapłaciło za niego 8,5 miliona funtów, co w tamtym okresie było najwyższym transferem w historii brytyjskiego futbolu. W drużynie prowadzonej przez menedżera Roya Evansa swój pierwszy mecz rozegrał 19 sierpnia i w debiucie zdobył gola dającego zwycięstwo 1:0 nad Sheffield Wednesday. W „The Reds” stworzył atak z Robbie'm Fowlerem. W lidze zajął z Liverpoolem 3. miejsce, najwyższe dla tego klubu od 1990 roku. Strzelił 14 goli, a jego partner z ataku – 28. W kwietniowym meczu z Newcastle United, wygranym przez Liverpool 4:3, zdobył 2 gole, a spotkanie to uznano za najciekawsze w latach 90. Wystąpił także w przegranym 0:1 finale Pucharu Anglii z Manchesterem United. W sezonie 1996/1997 strzelił dla Liverpoolu 12 goli, a klub ten zakończył sezon na 4. miejscu w tabeli.
W maju 1997 roku Collymore ponownie zmienił barwy klubowe i odszedł z Liverpoolu do Aston Villi za 7 milionów funtów (ówczesny rekord klubu). W koszulce „The Villans” po raz pierwszy wystąpił 9 sierpnia przeciwko Leicester City (0:1). Jednak w drużynie prowadzonej przez Johna Gregory nie prezentował takiej skuteczności jak w LFC i Forest. W sezonie 1998/1999 był tylko rezerwowym, a latem został wypożyczony do grającego w Division One Fulham F.C. Na początku 2000 roku odszedł do Leicester City. Przez rok zdobył 6 goli dla tego klubu, w tym hat-tricka w meczu z Sunderlandem, jednak złamał nogę. W październiku 2000 przeszedł do Bradford City i do końca sezonu strzelił 2 gole.
31 stycznia 2001 roku Collymore został zawodnikiem hiszpańskiego Realu Oviedo. W Primera División zadebiutował 4 lutego w przegranym 0:1 meczu z UD Las Palmas. Nie przebił się jednak do składu klubu prowadzonego przez Radomira Anticia. Rozegrał trzy spotkania, a 7 marca zdecydował się zakończyć karierę. Liczył sobie wówczas 30 lat.
Kariera reprezentacyjna.
W reprezentacji Anglii Collymore zadebiutował 3 czerwca 1995 roku w wygranym 2:1 towarzyskim spotkaniu z reprezentacją Japonii. W 76. minucie tego meczu został zmieniony przez Teddy’ego Sheringhama. W czerwcu wystąpił w sparingu z Brazylią (1:3), a swoje trzecie i ostatnie w karierze reprezentacyjnej spotkanie rozegrał w 1997 roku przeciwko Mołdawii (4:0) w eliminacjach do Mistrzostw Świata 1998.

</doc>
<doc id="1476658" url="https://pl.wikipedia.org/wiki?curid=1476658" title="802.x">
802.x



</doc>
<doc id="1476659" url="https://pl.wikipedia.org/wiki?curid=1476659" title="Herma Szabó">
Herma Szabó

Herma Szabó (ur. 22 lutego 1902 w Wiedniu, zm. 7 maja 1986 w Admont) – austriacka łyżwiarka figurowa, startująca w konkurencji solistek i par sportowych z Ludwigiem Wrede. Mistrzyni olimpijska z Chamonix (1924, indywidualnie), 7-krotna mistrzyni świata (w tym dwukrotnie w parach sportowych) oraz 7-krotna mistrzyni Austrii (w tym dwukrotnie w parach).
Biografia.
Herma urodziła się w rodzinie łyżwiarzy figurowych. Była córką łyżwiarki Christy von Szabó, dwukrotnej brązowej medalistki mistrzostw świata (1913, 1914). Dziadek Hermy, Eduard Engelmann Jr., był trzykrotnym mistrzem Europy w latach (1892–1894) w konkurencji solistów. Jej kuzynka Helene Engelmann była mistrzynią olimpijską 1924 z Chamonix w parach sportowych, a druga kuzynka Christine Engelmann była żoną słynnego dwukrotnego mistrza olimpijskiego Karla Schäfera.
Herma Szabó w czasie swojej kariery łyżwiarskiej używała wiele różnych nazwisk m.in. Szabó, Plank-Szabó, Planck-Szabó, Jarosz-Szabó, Jaross-Szabó.
Zakończyła karierę sportową w 1927 roku, gdy została pokonana przez Sonję Henie na mistrzostwach świata 1927 w Oslo. Wynik zawodów był kontrowersyjny, ponieważ w skład sędziów wchodziło trzech Norwegów, Niemiec i Austriak. Trzech norweskich sędziów przyznało Henie złoto, podczas gdy sędzia niemiecki i austriacki przyznali pierwszą lokatę Szabó. Austriaczka była tak rozczarowana sportem, że nigdy więcej nie jeździła na łyżwach. Henie zaoferowała jej rewanż kilka lat później, ale Szabó odmówiła. Jej nagła emerytura doprowadziła jej partnera sportowego Wrede do szukania w pośpiechu partnerki, z którą mógł wystartować na Zimowych Igrzyskach Olimpijskich 1928 w Sankt Moritz (zdobyli brązowy medal).
Osiągnięcia.
Pary sportowe.
Z Ludwigiem Wrede

</doc>
<doc id="1476660" url="https://pl.wikipedia.org/wiki?curid=1476660" title="IEEE 802">
IEEE 802

IEEE 802 – grupa standardów IEEE stosowanych w lokalnych sieciach komputerowych (LAN) oraz miejskich sieciach komputerowych (MAN) przesyłających dane w systemie pakietowym. Liczba 802 była pierwszą wolną liczbą, którą IEEE mogła przydzielić do określenia grupy standardów, ale czasami oznaczenie to kojarzone jest z datą pierwszego spotkania w sprawie ustalenia standardu – był to luty 1980 roku.
Usługi i protokoły wyszczególnione w IEEE 802 nawiązują do warstwy fizycznej i łącza danych modelu OSI. IEEE 802 dzieli warstwę łącza danych na dwie podwarstwy: LLC i adres MAC. Wygląda to tak:
Standardy IEEE 802 są kierowane przez IEEE 802 LAN/MAN Standards Committee (LMSC).
Oto poszczególne grupy standardów:

</doc>
<doc id="1476662" url="https://pl.wikipedia.org/wiki?curid=1476662" title="Melitta Brunner">
Melitta Brunner

Melitta Brunner, po mężu Kreckow (ur. 28 stycznia 1907 w Wiedniu, zm. 26 maja 2003 w Filadelfii) – austriacka łyżwiarka figurowa, startująca w konkurencji solistek i par sportowych z Ludwigiem Wrede. Brązowa medalistka olimpijska (1928), dwukrotna wicemistrzyni świata oraz dwukrotna mistrzyni Austrii (1923, 1930, w parach sportowych).
Indywidualnie zdobyła brązowy medal mistrzostw świata w 1929 roku oraz pięć srebrnych medali mistrzostw krajowych. Dwukrotnie przegrywała z Hermą Szabó i trzykrotnie z Fritzi Burger.
Po zakończeniu kariery amatorskiej w 1930 roku uczyła łyżwiarstwa w Szwajcarii i Wielkiej Brytanii. Po II wojnie światowej występowała w europejskich rewiach łyżwiarskich ze swoim mężem, niemieckim łyżwiarzem figurowym Paulem Kreckowem, którego poślubiła w grudniu 1932 roku w Londynie. Następnie wyemigrowali do Stanów Zjednoczonych, gdzie Brunner zmarła w wieku 95 lat w Filadelfii.
Osiągnięcia.
Pary sportowe.
Z Ludwigiem Wrede

</doc>
<doc id="1476663" url="https://pl.wikipedia.org/wiki?curid=1476663" title="Siedzuń dębowy">
Siedzuń dębowy

Siedzuń dębowy ("Sparassis brevipes" Krombh.) – gatunek
jadalnego grzyba z rodziny siedzuniowatych ("Sparassidaceae").
Systematyka i nazewnictwo.
Pozycja w klasyfikacji według Index Fungorum: "Sparassis, Sparassidaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 2000 r. W polskim piśmiennictwie mykologicznym gatunek ten opisywany był też jako szmaciak dębowy lub szmaciak krótkotrzonowy.
Do niedawna występujący pod jodłami siedzuń jodłowy "Sparassis niemeci", uważany był za oddzielny gatunek. Według najnowszej wiedzy jest on obecnie synonimem siedzunia dębowego "Sparassis brevipes" i traktowane są jako jeden gatunek.
Morfologia.
Średnicy 10–50 cm, za młodu jest biały, później słomiastożółty, z dość wzniesionymi elementami zewnętrznymi, grubo listkowato-falistymi do wachlarzowatych, na powierzchniach często barwnie strefowanymi.
Biały; bez zapachu, o smaku łagodnym.
Zarodniki o średnicy 4,5–6 × 3,5–4,5 µm.
Siedzuń dębowy przypomina barwą i wielkością siedzunia sosnowego ("Sparassis crispa"), ale jest jaśniejszy i ma szerzej powyginane, bardziej rozpostarte listkowate zakończenia odgałęzień.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status V – zagrożony wyginięciem. W piśmiennictwie naukowym do 2020 r. podano 45 jego stanowisk. Bardziej aktualne stanowiska podaje internetowy atlas grzybów. W latach 1995–2014 objęty był ochroną ścisłą, a od roku 2014 ochroną częściową. Znajduje się na listach gatunków zagrożonych także w Niemczech, Anglii, Norwegii.
Grzyb nadrzewny. Owocniki wytwarza od sierpnia do października na korzeniach buków, dębów, jodeł, modrzewi i świerków. Owocniki wyrastają z twardo zbitej grzybni.

</doc>
<doc id="1476664" url="https://pl.wikipedia.org/wiki?curid=1476664" title="Adkontekst">
Adkontekst

Adkontekst – napędzana danymi sieć reklamy kontekstowej i behawioralnej emitowana na serwisach partnerskich. Zasięg sieci wynosi 97% wg "Gemius Megapanel PBI, maj 2015". Sieć zarządzana jest przez Netsprint S.A. Sieć Adkontekst zrzesza m.in. serwisy: Wirtualna Polska, Polska Press Grupa, Media Impact Polska, Gazeta.pl, Edipresse, Interia, rp.pl i dociera do ponad 24 mln użytkowników.
Adkontekst powstał w 2005 roku na bazie wspólnych doświadczeń Netsprint.pl i Wirtualna Polska w obszarach wyszukiwania informacji oraz zarządzania i emisji reklam kontekstowych. Był zaawansowanym technologicznie systemem umożliwiającym wyświetlanie na stronach serwisów partnerskich reklam kontekstowo dopasowanych do treści danej strony oraz charakteru całego serwisu.
Formy emisji.
Reklamy mogą być emitowane:
Targetowanie reklam.
Z reklamą można docierać poprzez:

</doc>
<doc id="1476669" url="https://pl.wikipedia.org/wiki?curid=1476669" title="PBCom Tower">
PBCom Tower

PBCom Tower, pełna nazwa: The Philippine Bank of Communications Tower – wieżowiec w Makati, na Filipinach, o wysokości 259 m.
Budynek został otwarty w 2000, ma 59 kondygnacji.
Do początku 2017 był najwyższym budynkiem w kraju (obecnie jest na trzecim miejscu pod względem wysokości, a na pierwszym miejscu jest Grand Hyatt Manila w Manili).

</doc>
<doc id="1476670" url="https://pl.wikipedia.org/wiki?curid=1476670" title="4-3-3">
4-3-3

4-3-3 – jedno z ofensywnych ustawień taktycznych w piłce nożnej.
Ta taktyka związana jest z futbolem totalnym, jak nazwano system gry opracowany w Holandii i Ajaxie Amsterdam na przełomie lat 60. i 70. XX w. m.in. przez trenera Rinusa Michelsa. Zakładał on dużą wymienność pozycji oraz dobre przygotowanie kondycyjne i grę na pułapki ofsajdowe. Ustawienie 4-3-3 w tej taktyce trzeba uznać za umowne, bowiem istotą gry według tego schematu był... brak schematu.
Poza bramkarzem w tym ustawieniu występują także obrońcy (czterech w linii), trzech środkowych pomocników oraz trzech napastników. W linii pomocy zazwyczaj jeden zawodnik (określany mianem defensywnego pomocnika) jest odpowiedzialny za rozbijanie ataków przeciwnika. Pozostali dwaj kreują ofensywną grę zespołu. W linii ataku charakterystyczna dla tego ustawienia jest gra jednym zawodnikiem w środku oraz dwoma na skrzydłach. Środkowy napastnik jest odpowiedzialny za wykańczanie akcji zespołu, natomiast boczni napastnicy przede wszystkim za kreowanie akcji w bocznych sektorach boiska i dośrodkowania.

</doc>
<doc id="1476671" url="https://pl.wikipedia.org/wiki?curid=1476671" title="Zebrula">
Zebrula

Zebrula (ang. "zorse" od "zebra+horse", fr. "zébrule" od "zèbre+mule") – zebroid, mieszaniec międzygatunkowy ogiera zebry i klaczy konia domowego (w przeciwieństwie do rzadziej spotykanej hebry – potomka ogiera konia i klaczy zebry). Jak większość bastardów, zebrule są bezpłodne.
Zebrule swoim kształtem są bardziej zbliżone do konia niż do zebry. Mają wyraźne pręgowania na zadzie i udach, czasem na bokach ciała i na karku. Niektóre osobniki bywają nazywane złotymi zebrami ze względu na obecność czarnych pręg na gniadej sierści. Ten rodzaj umaszczenia jest uzależniony od barwy rodziców. Z tego powodu do krzyżowania wykorzystywane są zwykle konie ciemnej maści. Oryginalne umaszczenie przyniosło rozgłos zebroidowi o imieniu Eclyse – w polskich mediach nazywanemu zebrulą, choć jest to hebra – potomek uzyskany poprzez skrzyżowanie ogiera konia domowego z klaczą zebry Chapmana.
Pierwszą zebrulę uzyskał Lord Morton w 1815 roku. Rodzicami byli ogier kwaggi i klacz rasy arabskiej. Ich potomek miał trzy pasy na grzbiecie i ciemne obramowania wokół kolan. Zebrula została opisana przez Darwina w pracy "O pochodzeniu gatunków" ("On the Origin of Species", 1859). Kolejne zebrule były uzyskiwane w XIX, XX i XXI wieku.
Popularność tych mieszańców rośnie na całym świecie. Są chętnie wykorzystywane przez ludzi jako zwierzęta juczne i wierzchowe, ponieważ są znacznie spokojniejsze od zebr. Nadal jednak zachowują wiele cech swoich dzikich rodziców i nie są polecane niedoświadczonym użytkownikom. Mają silny temperament i mogą być agresywne.

</doc>
<doc id="1476672" url="https://pl.wikipedia.org/wiki?curid=1476672" title="Barbara Ann Scott">
Barbara Ann Scott

Barbara Ann Scott-King (ur. 9 maja 1928 w Ottawie, zm. 30 września 2012 w Fernandina Beach) – kanadyjska łyżwiarka figurowa startująca w konkurencji solistek. Mistrzyni olimpijska z Sankt Moritz (1948), dwukrotna mistrzyni świata (1947, 1948), dwukrotna mistrzyni Europy (1947, 1948), dwukrotna mistrzyni Ameryki Północnej (1945, 1947) oraz czterokrotna mistrzyni Kanady (1944–1946, 1948).
W 1948 roku zdobyła dla Kanady pierwszy złoty medal olimpijski w konkurencji solistek.
Bezpośrednio po igrzyskach i zdobyciu złotego medalu olimpijskiego zakończyła karierę amatorską, przechodząc do rewii lodowej, w znacznej części za sprawą działań Avery Brundage'a, wówczas przewodniczącego Amerykańskiego Komitetu Olimpijskiego, który zagroził jej dyskwalifikacją za przyjęcie prezentu w postaci samochodu od władz miasta Ottawy. Barbara Ann Scott, będąca córką milionera, chcąc zadrwić z nielubianego przez sportowców działacza, demonstracyjnie zwróciła samochód, a następnego dnia podpisała kontrakt zawodowy.
12 lutego 2010 roku Scott była jedną z osób wnoszących flagę olimpijską na stadion podczas ceremonii otwarcia Zimowych Igrzysk Olimpijskich 2010 w Vancouver.
W latach 1955–2012 jej mężem był Thomas Van Dyke King, który był agentem reklamowym jednej z rewii łyżwiarskich w których występowała.
Zmarła w wieku 84 lat w Fernandina Beach w swoim domu na Florydzie.

</doc>
<doc id="1476673" url="https://pl.wikipedia.org/wiki?curid=1476673" title="Parafia Matki Bożej Różańcowej w Chrzanowie">
Parafia Matki Bożej Różańcowej w Chrzanowie

Parafia Matki Bożej Różańcowej w Chrzanowie – rzymskokatolicka parafia znajdująca się w Chrzanowie, na osiedlu Północ–Tysiąclecie. Parafia należy do archidiecezji krakowskiej i dekanatu Chrzanów.
Parafia liczy ponad 15 tysięcy wiernych, mieszkających na osiedlach Północ–Tysiąclecie oraz Niepodległości.
Historia.
Starania o możliwość budowy kościoła dla północnej części dotychczasowej parafii św. Mikołaja trwały od 1957 r., jednak pozwolenie uzyskano dopiero 7 października 1980 r. (dokładnie w święto Matki Bożej Różańcowej), gdy parafia liczyła już 28 tysięcy mieszkańców. W 1981 r. ogrodzono parcelę, a prace budowlane rozpoczęto w 1983 r. Projekty kościoła opracowali Jerzy Kubica, Andrzej Gałkowski i Krzysztof Machnica. Nad budową ze strony parafii św. Mikołaja czuwał ks. prałat Zbigniew Mońko, a ze strony nowo tworzonej parafii ks. Wojciech Bryja. Kamień węgielny, poświęcony przez Jana Pawła II na Błoniach w Krakowie 23 czerwca 1983 r., został 6 października 1985 r. wmurowany przez ks. kardynała Franciszka Macharskiego, który także konsekrował kościół 14 października 2000 r.
Na terenie parafii znajduje się Dom Sióstr Służebniczek Starowiejskich.
Grupy parafialne.
W parafii działają następujące grupy: Akcja Katolicka, Rada Duszpasterska, Róże Różańcowe, Honorowa Straż NSPJ, Grupa Odnowy w Duchu Świętym, Grupa AA, Oaza Rodzin, Pomocnicy Maryi – Matki Kościoła, Grupa Apostolska, chór parafialny, ministranci, lektorzy i schola dziecięca.

</doc>
<doc id="1476677" url="https://pl.wikipedia.org/wiki?curid=1476677" title="Choi Jin-sil">
Choi Jin-sil

Choi Jin-sil (ur. 24 grudnia 1968, zm. 2 października 2008) – południowokoreańska aktorka, modelka.
Choi Jin-sil urodziła się w Seulu jako pierwsze dziecko Choi Guk-hyeon i Jeong Ok-sun 24 października 1968 roku. Miała młodszego brata Choi Jin-yeonga, który również był aktorem.
Po ukończeniu studiów Choi Jin-sil debiutowała jako aktorka w głównej roli w telewizji MBC w dramacie historycznym "Joseon wangjo obaengnyeon: Hanjungnok" (조선왕조 오백년: 한중록).
W dniu 2 października została znaleziona martwa w swoim domu, popełniła samobójstwo przez powieszenie.

</doc>
<doc id="1476679" url="https://pl.wikipedia.org/wiki?curid=1476679" title="Robert Stout">
Robert Stout

Robert Stout (ur. 28 września 1844 w Lerwick, zm. 19 lipca 1930 w Wellington) – nowozelandzki polityk i prawnik, dwukrotnie pełnił funkcję premiera Nowej Zelandii, a następnie – jako jedyny w historii były premier – stanął na czele nowozelandzkiego Sądu Najwyższego.
Z pochodzenia był Szkotem, dorastał na Szetlandach. Odebrał wykształcenie nauczyciela i geodety, a jako 19-latek wyemigrował do Nowej Zelandii, gdzie osiadł w Dunedin. Próbował znaleźć pracę w górnictwie złota, a gdy mu się to nie udało, postanowił kontynuować edukację, tym razem na kierunku prawniczym. W 1871 – po czterech latach pracy w kancelarii prawnej na stanowiskach pomocniczych – uzyskał prawo samodzielnego wykonywania zawodu adwokata. Mimo absorbującej pracy zawodowej, nie przerwał nauki i dalej studiował ekonomię polityczną oraz teorię moralności.
Karierę polityczną rozpoczynał od zasiadania w Radzie Prowincji Otago. W 1876 został wybrany do parlamentu całej kolonii, a dwa lata później został prokuratorem generalnym w gabinecie George'a Greya. Starał się wprowadzić system stosunków ziemskich, w ramach którego grunty uprawne byłyby własnością państwową, dzierżawioną przez rolników. Chciał w ten sposób uniemożliwić powstanie w Nowej Zelandii silnej klasy posiadaczy ziemskich, której istnienie było jego zdaniem jedną z najważniejszych bolączek ówczesnego brytyjskiego społeczeństwa.
W 1879 wycofał się z polityki, oficjalnie tłumacząc to koniecznością ratowania swojej praktyki adwokackiej (jego wspólnik poważnie zapadł wówczas na zdrowiu i firma została bez szefa). Nieoficjalnie mówiło się o jego konflikcie z premierem. W tym czasie nawiązała się jego przyjaźń z innym byłym ministrem – Johnem Ballance'm. Obaj panowie rozmyślali nad koniecznością powołania w Nowej Zelandii partii politycznej z prawdziwego zdarzenia (dotychczas polityka kolonii opierała się na doraźnych i nieformalnych stronnictwach).
Stout powrócił do parlamentu po wyborach z 1884 roku i zawarł strategiczny sojusz z byłym premierem Juliusem Vogelem. Wkrótce później Stout i Vogel zdołali przeforsować wotum nieufności dla rządu Harry'ego Atkinsona i utworzyli swój gabinet, w którym Stout został premierem, a Vogel ministrem finansów. Po niespełna dwóch tygodnia Atkinson obalił ten rząd i bez powodzenia próbował odbudować własny, jednak siedem dni później parlament powtórnie udzielił mu wotum nieufności, a Stout objął władzę na kolejne trzy lata. Najważniejszymi punktami jego programu była rozbudowa kolei, zwiększenie liczby szkół średnich i reformy gospodarcze. Sytuacja ekonomiczna systematycznie się jednak pogarszała. W 1887 premier nie zdołał obronić w wyborach swego mandatu parlamentarnego, co automatycznie oznaczało koniec jego gabinetu.
Stout po raz kolejny powrócił do pracy adwokackiej, a tymczasem jego przyjaciel Ballance założył pierwszą poważną nowozelandzką partię – Partię Liberalną, doszedł z nią do władzy i został premierem. Wkrótce potem Ballance poważnie zachorował i namaścił Stouta na swego następcę. Z myślą o tym były premier powrócił w 1893 do parlamentu, jednak nie zdołał wygrać wyborów na lidera partii, ulegając w nich dawnemu zastępcy Ballance'a, Richardowi Seddonowi. Stout pozostał w parlamencie do 1898, będąc zagorzałym krytykiem przywódcy własnej partii.
W 1899 rozpoczął wypełnianie drugiej ze swych kluczowych życiowych ról – został prezesem Sądu Najwyższego Nowej Zelandii. Był wielkim zwolennikiem resocjalizacji zamiast surowego karania, odegrał też dużą rolę w porządkowaniu nowozelandzkiego porządku prawnego. Przeszedł na emeryturę po 27 latach, w 1926 roku. Zmarł w Wellington cztery lata później, w wieku 85 lat.
Od 1886 używał tytułu Sir, do którego miał prawo jako kawaler Orderu św. Michała i św. Jerzego klasy Rycerz Komandor. W 1921 został powołany w skład Tajnej Rady.

</doc>
<doc id="1476680" url="https://pl.wikipedia.org/wiki?curid=1476680" title="North Lincolnshire">
North Lincolnshire

North Lincolnshire – jednostka administracyjna w Wielkiej Brytanii, dystrykt o statusie unitary authority (tzn. jednolita jednostka administracyjna, łącząca funkcje dystryktu i hrabstwa) położony w regionie Yorkshire and the Humber w Anglii. Dla celów ceremonialnych wchodzi w skład hrabstwa Lincolnshire.
Powierzchnia North Lincolnshire wynosi 846 km², dystrykt położony jest na południowej stronie estuarium Humber i składa się głównie z obszarów o charakterze rolniczym, wliczając obszary położone po obu stronach rzeki Trent. Graniczy od wschodu z North East Lincolnshire, od południa z Lincolnshire, od południowego wschodu z Nottinghamshire, od zachodu z South Yorkshire oraz od północy z East Riding of Yorkshire.
Przed utworzeniem Humberside w 1974, North Lincolnshire stanowiło część hrabstwa Lincolnshire. Po zlikwidowaniu Humberside w dniu 1 kwietnia 1996 roku, North Lincolnshire powstało poprzez połączenie gmin ("borough") Glanford i Scunthorpe, oraz południowego Boothferry.
Na terenie North Lincolnshire znajdują się trzy większe ośrodki miejskie: Scunthorpe (ośrodek administracyjny), Brigg oraz Barton-upon-Humber.
Inne miejscowości.
Alkborough, Althorpe, Amcotts, Appleby, Barnetby le Wold, Barrow Hann, Barrow Haven, Barton Waterside, Beltoft, Belton, Bonby, Burton upon Stather, Cadney cum Howsham, Coleby, Croxton, Ealand, East Halton, Eastoft, Elsham, Flixborough, Garthorpe, Goxhill, Haxey, Hibaldstow, Holme, Keadby, Kirmington, Luddington, Melton Ross, Messingham, New Holland, North Killingholme, Owston Ferry, Redbourne, Roxby, Sandtoft, Saxby All Saints, Scawby, South Ferriby, South Killingholme, Thornton Curtis, Ulceby Skitter, Ulceby, West Butterwick, West Halton, Whitton, Windsor, Winteringham, Wootton, Wrawby, Wroot.

</doc>
<doc id="1476683" url="https://pl.wikipedia.org/wiki?curid=1476683" title="Odczynnik Gilmana">
Odczynnik Gilmana

Odczynnik Gilmana (miedzian Gilmana) – metaloorganiczny związek chemiczny o ogólnym wzorze LiCuR2, gdzie R stanowi grupa alkilowa bądź arylowa. Związki tego typu zostały opisane po raz pierwszy w roku 1952 przez Henry'ego Gilmana i współpr.
Otrzymywane są z odpowiednich pochodnych litoorganicznych i halogenków miedzi(I). 
4 RLi + Cu2I2 → 2 LiCuR2 + 2 LiI
Stosowane są w syntezie organicznej – najczęściej w reakcjach substytucji nukleofilowej halogenopochodnych, np.:

</doc>
<doc id="1476685" url="https://pl.wikipedia.org/wiki?curid=1476685" title="Instalacja programu">
Instalacja programu



</doc>
<doc id="1476686" url="https://pl.wikipedia.org/wiki?curid=1476686" title="Instalacja nienadzorowana">
Instalacja nienadzorowana



</doc>
<doc id="1476688" url="https://pl.wikipedia.org/wiki?curid=1476688" title="Instalacja (informatyka)">
Instalacja (informatyka)

Instalacja lub instalacja programu, instalacja oprogramowania – proces polegający na skopiowaniu plików aplikacji na dysk komputera użytkownika z jednoczesnym dostosowaniem parametrów instalowanego programu do potrzeb i warunków sprzętowych oraz środowiska systemu operacyjnego, a także zwykle odpowiednią modyfikację parametrów tego środowiska.
Proces taki przeprowadzany jest przez specjalny program komputerowy lub skrypt instalacyjny dostarczany na rozmaitych nośnikach (dyskietki, CD, DVD, pamięć przenośna) lub przez sieć i zwykle pozwalający na określenie niektórych parametrów instalacji. Po zakończeniu instalacji i ewentualnych zmianach konfiguracyjnych wynikających z upodobań użytkownika program jest gotowy do wielokrotnego użycia i wykonywania zadań, dla których został napisany.
Przebieg instalacji.
Na proces instalacji mogą składać się niżej wymienione etapy:
Jeżeli program ingeruje w konfigurację systemu operacyjnego rozumiemy jako jądro systemu plus zespół programów dodanych do jądra, bądź integruje się z nim, to pomiędzy niektórymi etapami instalacji może wystąpić konieczność ponownego uruchomienia komputera.
Klasyfikacje instalacji.
Klasyfikacja ze względu na pochodzenie źródeł:
Klasyfikacja ze względu na przebieg instalacji:
Inne terminy związane z instalacją.
Preinstalacja
Dezinstalacja
Reinstalacja

</doc>
<doc id="1476691" url="https://pl.wikipedia.org/wiki?curid=1476691" title="Przełęcz Sucha (Pasmo Lubomira i Łysiny)">
Przełęcz Sucha (Pasmo Lubomira i Łysiny)

Przełęcz Sucha (według różnych źródeł 709 lub 708 m) – przełęcz w Paśmie Lubomira i Łysiny, które według Jerzego Kondrackiego należy do Beskidu Wyspowego. Na mapach i w przewodnikach turystycznych pasmo to zaliczane jest przeważnie do Beskidu Makowskiego, zwykle jednak opisywane jest właśnie razem z Beskidem Wyspowym. Przełęcz znajduje się w obrębie wsi Lipnik w województwie małopolskim, w powiecie myślenickim, w gminie Wiśniowa.
Leży pomiędzy Łysiną (891 m) a Kamiennikiem Południowym (827 m). Odbiegający z Łysiny grzbiet w postaci nieznacznego uwypuklenia w poziomie stoku stromo opadającego na przełęcz od południowego zachodu, przechodzi tu w wyraźny grzbiet, łagodnie wznoszący się na północny wschód, ku szczytowi Kamiennika. Na północny zachód od siodła położone jest źródło potoku Kamieniczanka, zaś po przeciwnej stronie bierze początek jeden z dopływów Lipnika.
Na przełęczy przełęcz znajduje się Sucha Polana, z węzłem szlaków turystycznych i miejscem biwakowym. W czasie II wojny światowej często odbywały się na niej przeglądy licznych w tym rejonie oddziałów partyzanckich oraz msze polowe.
Na przełęczy znajduje się stanowisko rzadkiej w Karpatach goryczki wąskolistnej.

</doc>
<doc id="1476695" url="https://pl.wikipedia.org/wiki?curid=1476695" title="Piotrków">
Piotrków

Miejscowości w Polsce:

</doc>
<doc id="1476701" url="https://pl.wikipedia.org/wiki?curid=1476701" title="Vivi-Anne Hultén">
Vivi-Anne Hultén

Vivi-Anne Hultén (ur. 25 sierpnia 1911 w Antwerpii, zm. 15 stycznia 2003 w Corona del Mar) – szwedzka łyżwiarka figurowa startująca w konkurencji solistek. Brązowa medalistka olimpijska z Garmisch-Partenkirchen (1936) i uczestniczka igrzysk olimpijskich (1932), wicemistrzyni świata (1933) i trzykrotna brązowa medalistka mistrzostw świata (1935, 1936, 1937), dwukrotna brązowa medalistka mistrzostw Europy (1930, 1932) oraz pięciokrotna mistrzyni Szwecji (1927, 1928, 1929, 1933, 1934). 
Jej pierwszym mężem był amerykański importer stali Nils Tholand. Zakończyła karierę amatorskiej w 1937 roku, aby rok później rozpocząć występy w rewiach łyżwiarskich "Ice Follies", a następnie w " Ice Capades", gdzie poznała przyszłego męża Fina Gene Theslofa. Hultén i Theslof mieli syna Gene Jr.
Hultén i Theslof osiedlili się w Stanach Zjednoczonych, gdzie uczyli łyżwiarstwa figurowego (w 1964 roku otworzyli szkółkę łyżwiarską w Saint Paul w Minnesocie). Jej mąż zmarł w 1983 roku. W 1985 roku Hultén miała udar mózgu i przeniosła się do Kalifornii, aby być bliżej syna. Zmarła 15 stycznia 2003 w Corona del Mar na niewydolność serca.

</doc>
<doc id="1476702" url="https://pl.wikipedia.org/wiki?curid=1476702" title="Patrick Macnee">
Patrick Macnee

Daniel Patrick Macnee (ur. 6 lutego 1922 w Londynie, zm. 25 czerwca 2015 w Rancho Mirage) – angielski aktor telewizyjny i filmowy.
Życiorys.
Przyszedł na świat jako jedyne dziecko Dorothei Mary Hastings (z domu Henry) i trenera koni wyścigowych Daniela „Shrimpa” Macnee. Jego dziadek ze strony ojca to artysta malarz portrecista Sir Daniel Macnee miał szkockie pochodzenie i był kuzynem magika Davida Nixona. Jego rodzice rozwiedli się, gdy wyszło na jaw, że jego matka ma romans z lesbijką Evelyn. Uczęszczał do Eton College przy Eton High Street w Windsor, w hrabstwie Berkshire.
Po raz pierwszy trafił przed kamery filmowe w ekranizacji sztuki George'a Bernarda Shaw "Pigmalion" ("Pygmalion", 1938) u boku Leslie Howarda i Wendy Hiller. W latach 1942–1946 służył jako porucznik w Marynarce Królewskiej, a za swoją służbę w czasie II wojny światowej został uhonorowany Atlantic Star. Po występach w Kanadzie, zagrał potem w adaptacji powieści Karola Dickensa "Scrooge" (1951) jako młody Jacob Marley, dramacie wojennym "Bitwa o ujście rzeki" ("The Battle of the River Plate", 1956) oraz muzycznym "Roztańczone dziewczyny" ("Les Girls", 1957) obok Gene’a Kelly’ego w roli adwokata w Old Bailey. Pomimo licznych ról w teatrze, telewizji i kinie, Macnee stał się najbardziej znany jako tajny agent John Steed, którego znakiem rozpoznawczym był parasol i melonik w serialu kryminalnym ABC "Rewolwer i melonik" ("The Avengers", 1961–1969) i sequelu "Nowy rewolwer i melonik" ("The New Avengers", 1976–1977).
Był trzykrotnie żonaty; z Barbarą Douglas (od listopada 1942 do 1956), z którą ma syna Ruperta Macnee i córkę Jenny Macnee, aktorką Katherine Woodville (1965–1969) i Babą Majos de Nagyzsenye Sekely (od 25 listopada 1988). Zmarł z przyczyn naturalnych w Rancho Mirage w Kalifornii, mając 93 lata.

</doc>
<doc id="1476704" url="https://pl.wikipedia.org/wiki?curid=1476704" title="Hilde Holovsky">
Hilde Holovsky

Hilde Holowsky (ur. 29 kwietnia 1917 w Wiedniu, zm. 3 lipca 1933 tamże) – austriacka łyżwiarka figurowa, startująca w konkurencji solistek oraz łyżwiarka szybka specjalizująca się w 500 m (rekord Austrii w 1932 roku).
Zmarła nagle 3 lipca 1933 roku w wieku 16 lat na zapalenie wyrostka robaczkowego.
Osiągnięcia.
Łyżwiarstwo figurowe

</doc>
<doc id="1476705" url="https://pl.wikipedia.org/wiki?curid=1476705" title="Rembrandts">
Rembrandts



</doc>
<doc id="1476706" url="https://pl.wikipedia.org/wiki?curid=1476706" title="Tunele w Oświęcimiu">
Tunele w Oświęcimiu

Tunele w Oświęcimiu pochodzą z początku XX wieku. Pierwszy wydrążono przed 1914 rokiem. Tunel nazywany jest "tunelem długim" lub "austriackim", znajduje się pod wzgórzem zamkowym łącząc jego wschodnią z zachodnią stroną. Obecnie z dwóch wejść do tunelu zachowało się jedno, po stronie zachodniej, przy ulicy Bulwarowej nad Sołą. Tunel został zbudowany z cegły i ma kształt gruszkowaty. Dwadzieścia dwa metry od zachodniego wejścia ulokowano studnię, do której dostęp miano z dziedzińca zamkowego.
Drugi tunel, który krzyżuje się z "austriackim" 11 metrów pod dziedzińcem zamkowym, został wybudowany podczas II wojny światowej w latach 1940 - 1944 przez więźniów obozu koncentracyjnego Auschwitz-Birkenau. Tunel "poprzeczny" został wydrążony w kierunku północ - południe z przeznaczeniem jako schron przeciwlotniczy. Tunel nigdy nie został ukończony&lt;br&gt; W 1974 roku po pracach remontowych na Zamku zostało zamknięte jedno z wejść do tunelu od strony ul. Zamkowej. W 1984 roku dzięki pracom archeologicznym związanych z wzgórzem zamkowym, tunele zostały zabezpieczone, wzmocniono konstrukcję i zrekonstruowano zniszczone fragmenty. Obecnie tunele stanowią atrakcje turystyczną, wejścia do tuneli znajdują się od strony ulicy Bulwary.
Legenda.
W tradycji historycznej rdzennych mieszkańców miasta przekazywane jest z pokolenia na pokolenie podanie o połączeniu zamku i klasztoru Dominikanów, dziś Salezjanów poprzez takie tunele w osi północ-południe.

</doc>
<doc id="1476707" url="https://pl.wikipedia.org/wiki?curid=1476707" title="North East Lincolnshire">
North East Lincolnshire

North East Lincolnshire – jednostka administracyjna w Wielkiej Brytanii, dystrykt o statusie unitary authority (tzw. jednolita jednostka administracyjna, łącząca funkcje dystryktu i hrabstwa) położony na obszarze regionu Yorkshire and the Humber w Anglii. Dla celów ceremonialnych wchodzi w skład hrabstwa Lincolnshire. Graniczy z North Lincolnshire oraz z hrabstwem Lincolnshire.
North East Lincolnshire zostało utworzone 1 kwietnia 1996 roku, po zlikwidowaniu Humberside, poprzez połączenie gmin Cleethorpes i Great Grimsby. Ośrodkiem administracyjnym jest miasto Grimsby.
Inne miejscowości.
Ashby cum Fenby, Aylesby, Barnoldby le Beck, Beelsby, Bradley, Brigsley, East Ravendale, Great Coates, Habrough, Hatcliffe, Healing, Humberston, Irby upon Humber, Laceby, New Waltham, Old Clee, Stallingborough, Waltham, Wold Newton.

</doc>
<doc id="1476712" url="https://pl.wikipedia.org/wiki?curid=1476712" title="Wybory parlamentarne w Hiszpanii w 1931 roku">
Wybory parlamentarne w Hiszpanii w 1931 roku

Wybory parlamentarne w Hiszpanii w 1931 roku zostały przeprowadzone 28 czerwca 1931 roku. Wybory wygrała Hiszpańska Socjalistyczna Partia Robotnicza zdobywając 24,5% poparcia i 115 mandatów w parlamencie.

</doc>
<doc id="1476713" url="https://pl.wikipedia.org/wiki?curid=1476713" title="Maribel Vinson">
Maribel Vinson

Maribel Yerxa Vinson-Owen (ur. 12 października 1911 w Winchester, zm. 15 lutego 1961 w Berg) – amerykańska łyżwiarka figurowa startująca głównie w konkurencji solistek. Brązowa medalistka olimpijska z Lake Placid (1932) i uczestniczka igrzysk olimpijskich (1928, 1936), medalistka mistrzostw świata i Europy, mistrzyni Ameryki Północnej (1937) oraz 9-krotna mistrzyni Stanów Zjednoczonych (1928–1933, 1935–1937). W konkurencji par sportowych zdobyła trzy medale mistrzostw Ameryki Północnej (zwycięstwo w 1935 roku) oraz sześć tytułów mistrzyni Stanów Zjednoczonych (1928, 1929, 1933, 1935–1937). Po zakończeniu kariery amatorskiej występowała w rewiach wraz z mężem oraz została trenerką łyżwiarstwa m.in. Tenley Albright.
Była żoną kanadyjskiego łyżwiarza Guya Owena. Pobrali się w Ottawie 3 września 1938 r. Miała dwie córki Maribel Yerxa (1940–1961) oraz Laurence „Laurie” Rochon (1944-1961). Po śmierci męża w 1952 roku zamieszkała w Massachusetts. Jej obie córki były łyżwiarkami figurowymi, a w 1961 roku obie zostały mistrzyniami Stanów Zjednoczonych: Maribel w parach sportowych, a Laurie w konkurencji solistek.
15 lutego 1961 roku Maribel wraz z obiema córkami zginęła w katastrofie lotniczej w drodze do Pragi na mistrzostwa świata 1961. W katastrofie zginęły 73 osoby, a mistrzostwa odwołano.

</doc>
<doc id="1476724" url="https://pl.wikipedia.org/wiki?curid=1476724" title="Świece szabatowe">
Świece szabatowe

Świece szabatowe (hebr. נרות שבת) – świece używane w żydowskim rytuale rozpoczynającym szabat, wynikającym z prawa rabinicznego.
Dwie świece lub więcej zapala się w piątkowy wieczór, 18 minut przed zachodem Słońca. Świec nie wolno zapalić po zachodzie, jednak można to zrobić wcześniej niż o wyznaczonym czasie. Do zapalenia świec po nastaniu święta musi być użyty ogień, który już się pali, ponieważ zakazane jest wzniecanie ognia poprzez np. zapalenie zapałki. W tej sytuacji wolno używać oraz przenosić płomień, który został zapalony przed rozpoczęciem szabatu i palił się nieprzerwanie. Pierwsza świeca symbolizuje pamiętanie o szabacie (), a druga jego przestrzeganie ().
Obowiązek zapalenia świec zasadniczo przypada kobiecie, jednak nie jest ściśle związany z płcią i dotyczy zarówno kobiet, jak i mężczyzn. Kobiety zamężne zapalają przynajmniej dwie świece, wiele jednak dodaje także po jednej świeczce na każde swoje dziecko. Dziewczyna w domu swojej matki powinna zapalić tylko jedną świeczkę ze względu na szacunek dla niej. Jeśli kobieta z jakichś powodów nie może dopełnić tego rytuału albo gdy mężczyzna mieszka sam, wówczas to on zapala świece.
Świece szabatowe mogą być dowolnego rodzaju, a jedynym wymogiem jest ich wielkość – muszą być na tyle wysokie, aby paliły się przez całą wieczerzę szabatową. Zaleca się także, aby były koloru białego. Nie ma też wyznaczonego rodzaju świecznika, jednak zaleca się użycie dwóch osobnych lichtarzy. Świece powinny stać w widocznym miejscu i być zapalane na stole, przy którym spożywa się kolację. Jeżeli jest to niemożliwe, to powinny znajdować się w tym samym pomieszczeniu. Nie powinny być także przenoszone w inne miejsce aż do końca szabatu. Świece zawsze powinny wypalić się same – zakazane jest ich gaszenie. 
Błogosławieństwo.
Osoba, która zapala świece, rozpościera ręce nad płomieniami i okrężnymi ruchami przyciąga trzykrotnie ręce do siebie, przez co przyjmuje świętość szabatu. Następnie zasłania oczy i wypowiada błogosławieństwo:
Wersja błogosławieństwa chasydów z Chabad-Lubawicz nieco różni się od oryginału, poprzez dodanie na końcu słowa "kodesz" (z hebr. "święty"):
Po wygłoszeniu błogosławieństwa odkrywa się oczy i spogląda na płomienie świec. Od tego momentu do zakończenia kiduszu osoby po bar i bat micwie nie mogą spożywać posiłków ani pić. W tym momencie przychodzi czas na pójście do synagogi na Kabalat Szabat oraz Maariw.
W judaizmie istnieje zasada, że wypowiedzenie błogosławieństwa poprzedza wykonanie micwy. W przypadku świec szabatowych jest zupełnie odwrotnie – najpierw zapala się świece, a następnie wypowiada błogosławieństwo. Jest to spowodowane tym, że kobieta, wypowiadając błogosławieństwo, przyjmuje na siebie szabat i nie może już wykonywać żadnych zakazanych czynności – to znaczy, gdyby najpierw wypowiedziała błogosławieństwo, nie mogłaby zapalić świec. W przypadku mężczyzn nie ma to znaczenia, ponieważ wypowiadając to błogosławieństwo nie przyjmują na siebie szabatu.

</doc>
<doc id="1476726" url="https://pl.wikipedia.org/wiki?curid=1476726" title="Worskła">
Worskła



</doc>
<doc id="1476728" url="https://pl.wikipedia.org/wiki?curid=1476728" title="Jedynka w Słubicach">
Jedynka w Słubicach

Galeria „Jedynka” w Słubicach – budynek handlowy w Słubicach.
Historia obiektu.
Budynek został wzniesiony w ok. 1800 r. jako "Gospoda pod Siedmioma Szwabami", a od 1845 r. szkoła dla dziewczyn. W latach 1903–1904 szkołę powiększono o trzypiętrowy budynek umiejscowiony przy obecnej ulicy Wojska Polskiego. W 1945 roku po włączeniu w granice Polski prawobrzeżnej części Frankfurtu nad Odrą (dzisiejszych Słubic) obiekt ten został zaadaptowany jako Szkoła Podstawowa nr 1. W latach 90. budynek został opuszczony z powodu złego stanu technicznego.
W 2006 roku zachodnia część obiektu stojąca wzdłuż ul. Wojska Polskiego została wyremontowana i zaadaptowana jako supermarket Biedronka, wyburzono także dobudowaną w latach 1903–1904 trzypiętrową część budynku zastępując ją przedłużeniem na wzór zachodniej części obiektu. Główna (południowa) część budynku przy Placu Przyjaźni i ul. Seelowskiej po gruntownym remoncie w 2008 roku i zamontowaniu zegara została zaadaptowana jako galeria handlowa „Jedynka”. Swoją siedzibę ma tu m.in. słubicka redakcja „Gazety Lubuskiej”. Budynek nazywany jest potocznie przez mieszkańców „ratuszem” z racji wyglądu i położenia budynku (Plac Przyjaźni, który jest rynkiem miejskim).

</doc>
<doc id="1476731" url="https://pl.wikipedia.org/wiki?curid=1476731" title="Renata Aleksander">
Renata Aleksander

Renata Aleksander, z domu Kostková (ur. 1964) – czechosłowacka, a następnie słowacka łyżwiarka figurowa startująca w konkurencji par sportowych z Jozefem Komárem. Mistrzyni Czechosłowacji (1979), a następnie trenerka i choreografka łyżwiarstwa figurowego.
Życiorys.
Jej ojciec uprawiał hokej na lodzie i to on zabrał ją po raz pierwszy na łyżwy. Kostková zaczęła jeździć na łyżwach w wieku czterech lat i zaczynała karierę jako solistka, a następnie zmieniła konkurencję na pary sportowe. W parze z Jozefem Komárem została mistrzynią Czechosłowacji 1979. 
Ukończyła studia na Uniwersytecie w Bratysławie na wydziałach: Filologii Rosyjskiej oraz Wychowania Fizycznego i Sportu, gdzie podjęła specjalizację z łyżwiarstwa figurowego. Po ukończeniu studiów zgłosiła się na konkurs eliminacyjny do słynnej rewii łyżwiarskiej "Holiday on Ice", gdzie występowała przez 10 lat m.in. z Katariną Witt, Claudią Leistner i Norbertem Schramem. W jednym z francuskich programów partnerowała na lodzie Johnowi Travolcie.
Następnie przeprowadziła się do Warszawy, gdzie wyszła za mąż i zaczęła pracować jako trener łyżwiarstwa we własnym klubie sportowym Ice &amp; Fun, gdzie zaczęła szkolić dzieci, młodzież i dorosłych oraz organizować obozy szkoleniowe w łyżwiarstwie figurowym oraz tańcu. Przez 10 lat współpracowała z Jackiem Tascherem przy prowadzeniu szkoleń łyżwiarstwa figurowego.
W latach 2007–2008, w pierwszej i drugiej edycji programu telewizyjnego TVP2 "Gwiazdy tańczą na lodzie" była choreografką uczestników, a w edycji trzeciej zasiadała w jury obok Dody, Włodzimierza Szaranowicza i Tomasza Jacykowa.
Jest mężatką. Ma córkę Vanessę (ur. 1996), aktorkę oraz syna Oliviera (ur. 2000), piłkarza.

</doc>
<doc id="1476732" url="https://pl.wikipedia.org/wiki?curid=1476732" title="Metamorfizm dynamiczny">
Metamorfizm dynamiczny

Metamorfizmem dyslokacyjnym, inaczej zwanym "dynamicznym, kataklastycznym, kinetycznym bądź dynamometamorizmem", opisujemy procesy metamorfizmu towarzyszące procesom górotwórczym (fałdowym), ale przede wszystkim związanych z tymi procesami ruchami uskoków i nasunięć. Powodem przeobrażenia jest wysokie ciśnienie kierunkowe potocznie nazywane stressem. 
Produkty metamorfizmu dyslokacyjnego są różnego rodzaju: jeżeli dochodzi do kruszenia materiału czyli kataklazy, wówczas mówimy o utworach kataklastycznych. Jeśli natomiast dochodzi do mielenia i wytworzenia wybitnie kierunkowej struktury mamy do czynienia z mylonitami powstałymi w procesie mylonityzacji. Stopień rozdrobnienia materiału zwiększa się wraz z głębokością rozłamu czyli skała przechodzi z kataklazytu w mylonit.
Skały kataklastyczne powstałe wskutek dynamometamorfizmu uszeregowane od najsłabiej do najsilniej przeobrażonych: kakiryt → brekcja tektoniczna → kataklazyt → mylonit → ultramylonit → fyllonit. 
Jeśli metamorfizm dyslokacyjny jest szczególnie intensywny, może dojść do zeszklenia miazgi skalnej i powstania pseudotachylitu.

</doc>
<doc id="1476733" url="https://pl.wikipedia.org/wiki?curid=1476733" title="Barbara Czakon">
Barbara Czakon

Barbara Czakon (z d. Grudniok, ur. 8 listopada 1940 w Katowicach, zm. 16 listopada 2021 w Opolu) – była polska łyżwiarka figurowa, późniejsza choreograf łyżwiarstwa i trener oraz wychowawca w opolskiej szkole sportowej.
Biografia.
Barbara Czakon karierę rozpoczęła w wieku dwunastu lat jako solistka w klubie "Górnik Katowice". W 1955 roku wzięła udział w Mistrzostwach Polski Juniorów, podczas których zdobyła trzecie miejsce.
Duży zwrot w jej karierze nastąpił w 1957 roku, kiedy do Katowic przyjechała austriacka rewia "Vienner Ice Bon Bon" (pol. "Wiedeńskie Cukierki"). Jej właściciel; Otto Czap, przyszedł na trening klubu i z całej grupy dziewcząt wybrał właśnie ją. Stała się tym samym pierwszą w historii Polką, która trafiła do rewii na lodzie.
Wkrótce Czakon przeszła do dwóch kolejnych rewii, gdzie występowała w od dawna wymarzonej kategorii par sportowych - wschodnioniemieckiej "Berolina Eisrevi" i zachodnioniemieckiej "Scala Eisrevi". Jeździła w duecie z mężem; Marianem Czakonem jako jedyni zawodnicy zza „żelaznej kurtyny”.
Przez pewien czas pracowała jako trenerka w Opolu, a w dalszej kolejności związała się z amerykańską "". Na potrzeby tej współpracy wraz z mężem i trzyletnim synem wyjechała w 1966 roku do Stanów Zjednoczonych. Ponownie występowali wspólnie jako para i byli pierwszymi Polakami w historii tej rewii. Wkrótce otrzymała propozycję objęcia funkcji dyrektora artystycznego, jednakże z uwagi na rozpoczynającą się naukę syna w szkole, wróciła do kraju.
Po powrocie do kraju Czakon pracowała ponownie jako trener i szkoleniowiec w klubach "Opolski Klub Sportowy", "Odra Opole", a następnie "Piast Opole". Zorganizowała w tym czasie wiele zawodów i mistrzostw. W trakcie swojej działalności trenerskiej z powodzeniem wykształciła wielu młodych zawodników. Wśród jej wychowanków znaleźli się m.in. Wiesław Wołoszyński, Andrzej Kempiński, Ewa Maciążek, Daria Domańska, a później Ewa Słupianek i Tomasz Grajcar.
Od 1980 roku, przez piętnaście kolejnych lat szkoliła fińskich łyżwiarzy w klubie "Koo-veery Tampere", gdzie wychowała m.in. mistrzynię Finlandii.
W latach 2007-2008 była trenerką w programie rozrywkowym TVP; "Gwiazdy tańczą na lodzie".
Życie prywatne.
Jej mąż Marian Czakon również był łyżwiarzem figurowym w kategorii solistów i w 1958 roku wziął udział w Mistrzostwach Europy. Ich syn; Marek Czakon (ur. 1963) do siedemnastego roku życia trenował łyżwiarstwo, a ostatecznie został jednym z czołowych polskich piłkarzy. 

</doc>
<doc id="1476734" url="https://pl.wikipedia.org/wiki?curid=1476734" title="Julianna Rose Mauriello">
Julianna Rose Mauriello

Julianna Rose Mauriello (ur. 26 maja 1991 w Irvington w stanie Nowy Jork) – amerykańska aktorka występująca na Broadwayu. Znana jest też jako Stephanie z produkowanego na Islandii programu dla dzieci "Leniuchowo". W 2006 roku nominowana do nagrody Daytime Emmy Award. W tym samym roku pojawiła się jako ona sama w filmie "". W 2008 roku otrzymała rolę Pyper w filmie "A Fix".

</doc>
<doc id="1476736" url="https://pl.wikipedia.org/wiki?curid=1476736" title="Cameronianie">
Cameronianie

Cameronianie – grupa prezbiterian szkockich utworzona przez duchownego Richarda Camerona. Grupa ta odrzucała swobodę wyznania wprowadzoną przez króla Karola II i ogłosiła jego detronizację. Cameronianie uważali, że przyznanie swobód episkopatowi anglikańskiemu połączone z przywróceniem prezbiterianizmu w Szkocji jest podstępnym uzależnieniem Szkotów od władzy świeckiej i religijnej króla. Richard Cameron zginął w walce z królewskimi wojskami. Po rewolucji angielskiej, kiedy na tron wstąpił Wilhelm III, cameronianie przyłączyli się do szkockich wspólnot prezbiteriańskich. W 1706 roku po raz kolejny się zbuntowali, lecz siły królewskie pokonały ich pod Edynburgiem. Pokonani zgodzili się przystąpić na powrót do Kościoła szkockiego. W 1743 roku przyjęli nazwę prezbiterian reformowanych. W 1876 roku przeszli ostatecznie do niezależnego Kościoła szkockiego.

</doc>
<doc id="1476741" url="https://pl.wikipedia.org/wiki?curid=1476741" title="Cukinia">
Cukinia



</doc>
<doc id="1476743" url="https://pl.wikipedia.org/wiki?curid=1476743" title="Magnus z Füssen">
Magnus z Füssen

Magnus z Füssen, Święty Magnus (ur. ?, zm. 6 września 772 w Füssen) – biskup misyjny, święty Kościoła katolickiego.
Życiorys.
Po ukończeniu nauki w St. Gallen podjął działalność apostolską jako misjonarz. Rozpoczął pracę w Szwajcarii i Niemczech, by krzewić tam naukę Chrystusa. Pierwszą placówką misjonarza było miasto Konstancja, w której pozostawił Teodora, ucznia mającego kontynuować jego dzieło. Kolejnymi miejscowościami gdzie pracował było Tozzo i Füssen (Bawaria). Za pozwoleniem papieża Stefana IV przyjął w 771 święcenia biskupie, co miało ułatwić prowadzenie działalności misyjnej. Był to precedens, który zyskał ramy prawne dopiero na soborze trydenckim. Utworzył wspólnotę zakonną w której łączono pracę apostolską z ascezą i uważany jest za pierwszego jej opata.
Kult.
Święty Magnus jest orędownikiem ukąszonych przez węże.
W ikonografii przedstawiany jest najczęściej jako brodatego, wędrownego misjonarza z pastorałem, w powłóczystych szatach i w czapce, ze smokiem pod stopami, lub w scenie uzdrawiania niewidomego. Smok jest alegorią szatana chcącego odwieźć świętego od działalności misyjnej.
Na grobie świętego Magnusa wybudowano w latach 843-848 kościół, w którym umieszczone zostały relikwie świętego.
Wspomnienie liturgiczne obchodzone jest 6 września.

</doc>
<doc id="1476744" url="https://pl.wikipedia.org/wiki?curid=1476744" title="Kabaczek">
Kabaczek

Kabaczek, cukinia ("Cucurbita pepo" convar. "giromontiina" Greb.) – odmiana dyni zwyczajnej.
Odmianę wyselekcjonowano we Włoszech i stąd pierwotna nazwa „cukinia” od włoskiego "zucchina" (tj. mała dynia). Na południowym wschodzie Polski popularność zdobyła nazwa kabaczek. W Polsce roślina jest uprawiana i znana pod obiema nazwami. Ponieważ uprawiane formy mogą różnić się znacznie, więc zależnie od nazwy pod jaką je otrzymano do uprawy, traktowane są nawet jako odrębne gatunki.
Uprawa.
Istnieje wiele odmian kabaczków różniących się dość znacznie między sobą zarówno kształtem, jak wyglądem i smakiem, m.in.: ‘Acceste’, ‘Ambasador’, ‘Astra’, ‘Atena’, ‘Black Forest’ (odmiana jadalna i ozdobna), ‘Greta’, ‘Nimba’, ‘Soraya’, ‘Storr’s Green’, ‘Cocozelle von Tripolis’, ‘Krzaczasty Bezrozłogowy’, ‘Courges’ i ‘Zuchino’.
Zastosowanie.
Szczególną popularnością jarzyna cieszy się w Europie oraz południowej części Rosji. Kabaczki należą do warzyw niskokalorycznych, o niezbyt dużej wartości odżywczej. Główną ich zaletą jest smak. Ponadto sprzyjają przemianie materii.
Zastosowanie kabaczków w kuchni jest szerokie, podaje się je na surowo, smażone, pieczone, duszone, gotowane. Przyrządza się z nich zupy, drugie dania, sałatki, surówki, napoje, desery, a także marynaty i keczup.
Wartość odżywcza owocu: Ma wysoką wartość dietetyczną: zawiera duże ilości cukrów, witaminy C, PP, B1, karotenu, ponadto owoce nie kumulują metali ciężkich. Wartość energetyczna 100 g cukinii wynosi ok. 15 kcal.

</doc>
<doc id="1476749" url="https://pl.wikipedia.org/wiki?curid=1476749" title="Beckedorf (Seevetal)">
Beckedorf (Seevetal)

Beckedorf – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku.
Położenie.
Beckedorf leży w północno-zachodniej części gminy i graniczy bezpośrednio z Hamburgiem z jego dzielnicą Sinstorf.
Beckedorf liczy 651 mieszkańców (30.06.2008) i jest jedną z mniejszych miejscowości gminy. 
Wspólnie z Fleestedt, Glüsingen i Metzendorf wspólnie tworzą (niem. "Ortsrat"), czyli radę miejscowości.
Gospodarka.
W Beckedorf nie ma wielkiego przemysłu, centrum handlowego ani szkoły.
Miejscowość ma charakter rolniczy.
Istnieje nowa strefa przemysłowa Seevetal-Beckedorf w bezpośredniej bliskości autostrady A7, która dopiero się rozwija.
Komunikacja.
Dogodne połączenia komunikacyjne istnieją dzięki nieodległym węzłom autostrady A7 zarówno Seevetal-Fleestedt, jak i Hamburg-Marmstorf.

</doc>
<doc id="1476752" url="https://pl.wikipedia.org/wiki?curid=1476752" title="Marlowanie">
Marlowanie

Marlować – przymocowywać lik żagla do drzewca (bomu, gafla) za pomocą linki zwanej marlinką. Marlinkę przeciąga się kolejno przez umieszczone wzdłuż liku remizki i po każdym przeciągnięciu oplata się nią drzewce przy pomocy węzła (oplotu) zwanego "marlinkowym".

</doc>
<doc id="1476753" url="https://pl.wikipedia.org/wiki?curid=1476753" title="Ustrój polityczny Nowej Zelandii">
Ustrój polityczny Nowej Zelandii

Nowa Zelandia – monarchia konstytucyjna o statusie "Commonwealth realm". Jej ustrój polityczny wzorowany jest na brytyjskim, choć występują pewne istotne różnice, np. jednoizbowość parlamentu.
Historia.
Nie licząc przedkolonialnych struktur maoryskich, pierwszy formalny organizm polityczny powstał w Nowej Zelandii w 1841 i miał status brytyjskiej kolonii. Początkowo cała władza spoczywała w rękach brytyjskiego gubernatora, jednak już w 1852 powstały złożone z osadników władze autonomiczne na szczeblu centralnym i prowincjonalnym. W 1907 Nowa Zelandia uzyskała status dominium brytyjskiego. W 1931 Statut Westminsterski przyznał wszystkim dominiom suwerenność, jednak za formalną datę pełnej niepodległości Nowej Zelandii uznaje się dopiero rok 1947, kiedy to jej władze ratyfikowały statut.
Konstytucja.
Podobnie jak wiele państw Wspólnoty Narodów, Nowa Zelandia nie ma spisanej konstytucji. Na jej dorobek konstytucyjny składa się szereg dokumentów m.in. traktat z Waitangi, wiele ustaw przyjmowanych przez parlamenty nowozelandzki i brytyjski oraz liczne zwyczaje konstytucyjne. W 1986 najważniejsze normy zostały zebrane w ustawie konstytucyjnej ("Constitution Act"). Nie ma ona jednak statusu oficjalnej konstytucji, zaś jej rola jest bardziej zbliżona do kodeksu – ma katalogować i porządkować to, co od dawna i tak obowiązuje.
Władza ustawodawcza.
Historycznie Nowa Zelandia miała dwuizbowy parlament: wybieralną Izbę Reprezentantów i pochodzącą z nominacji Radę Legislacyjną. W 1951 Rada została zlikwidowana i od tego czasu parlament jest jednoizbowy.
Izba Reprezentantów wybierana jest z użyciem ordynacji mieszanej, zbliżonej do tej, którą w Europie stosuje się m.in. w Niemczech. Jej nominalna liczba członków wynosi sto dwadzieścia osób, jednak ze względu na specyfikę systemu wyborczego, liczba deputowanych w poszczególnych kadencjach może wahać się o kilka osób w obie strony. Kadencja trwa trzy lata, z możliwością rozpisania przedterminowych wyborów przez gubernatora generalnego na wniosek premiera.
Czynne prawo wyborcze mają wszyscy obywatele, którzy ukończyli osiemnaście lat. W 1893 Nowa Zelandia jako pierwsza na świecie zrównała w swoim prawie wyborczym status kobiet i mężczyzn.
Władza wykonawcza.
Monarcha.
Nowa Zelandia pozostaje w unii personalnej z Wielką Brytanią. Od czasu wstąpienia na tron Elżbiety II obowiązuje specjalna ustawa, która przewiduje, że choć monarchą Nowej Zelandii jest każdy kolejny monarcha brytyjski, to jednak formalnie urząd królowej Nowej Zelandii (lub potencjalnie króla) jest zupełnie niezależny od urzędu królowej (króla) Wielkiej Brytanii. Stąd też w odniesieniu do Nowej Zelandii Elżbieta II używa wyłącznie tytułu królowej tego kraju. Na co dzień kompetencje królewskie wykonuje w Nowej Zelandii jej gubernator generalny, mianowany przez królową na wniosek premiera Nowej Zelandii. Ma on prawo m.in. nadawania orderów i odznaczeń, powoływania i odwoływania premiera (choć w praktyce jest nim automatycznie lider największej partii parlamentarnej) oraz skracania kadencji parlamentu (ale tylko na wniosek premiera).
Premier i gabinet.
Premier Nowej Zelandii jest oficjalnie powoływany i odwoływany przez gubernatora generalnego, działającego w imieniu królowej, jednak w praktyce premierem zostaje zawsze lider partii mającej w danej chwili najwięcej miejsc w parlamencie. Ze względu na odmienny od brytyjskiego system wyborczy, w Nowej Zelandii zdarzają się rządy koalicyjne. Wszyscy członkowie gabinetu muszą posiadać mandaty parlamentarne. Istnieje również obradująca pod przewodnictwem gubernatora generalnego instytucja Rady Wykonawczej, będąca odpowiednikiem brytyjskiej Tajnej Rady. W praktyce skład Gabinetu i Rady zwykle pokrywa się w znacznym stopniu. Formalnie rozporządzenia ("orders-in-council") wydawane są nie przez Gabinet, a właśnie przez Radę.
Władza sądownicza.
System sądowniczy Nowej Zelandii jest oparty na modelu brytyjskim. Najważniejszą różnicą jest najwyższa instancja odwoławcza – od 2004 jest nią Sąd Najwyższy Nowej Zelandii ("Supreme Court", co należy odróżnić od działającego znacznie wcześniej "High Court", również tłumaczonego na polski jako „Sąd Najwyższy”). Sędziowie powoływani są przez gubernatora generalnego na wniosek (w zależności od szczebla) premiera, prokuratora generalnego, jego zastępcy lub prezesa Sądu Najwyższego. Za źródła prawa i podstawę orzekania uznaje się akty parlamentu Nowej Zelandii, niektóre akty parlamentu brytyjskiego sprzed 1947 oraz "common law".
Samorząd terytorialny.
Nowa Zelandia jest państwem unitarnym, zaś wszelkie kompetencje organów samorządu terytorialnego wynikają z decyzji parlamentu. Samorząd jest dwustopniowy. Najniższy szczebel stanowią siedemdziesiąt cztery tzw. władze terytorialne, z których szesnaście ma status miast, zaś pięćdziesiąt siedem – dystryktów. Drugi szczebel to szesnaście regionów. Wyspy Chatham mają specjalny status – ich władze łączą w sobie kompetencje obu szczebli (uznawane są jednak za jedną z 74 władz terytorialnych).

</doc>
<doc id="1476756" url="https://pl.wikipedia.org/wiki?curid=1476756" title="Dagmar Lurz">
Dagmar Lurz

Dagmar Lurz-Prott (ur. 18 stycznia 1959 w Dortmundzie) – niemiecka łyżwiarka figurowa reprezentująca RFN. Brązowa medalistka olimpijska z Lake Placid (1980) i uczestniczka igrzysk olimpijskich (1976), wicemistrzyni (1980) i brązowa medalistka mistrzostw świata (1977), 4-krotna wicemistrzyni Europy (1977–1980) oraz 4-krotna mistrzyni RFN (1977–1980).
Po zakończeniu kariery amatorskiej w 1980 roku, studiowała medycynę na Uniwersytecie Kolońskim, a następnie została lekarzem niemieckiej reprezentacji łyżwiarskiej. Pracowała również jako międzynarodowy sędzia łyżwiarstwa figurowego (ISU).

</doc>
<doc id="1476758" url="https://pl.wikipedia.org/wiki?curid=1476758" title="Airco DH.10">
Airco DH.10

Airco DH.10 Amiens to trzymiejscowy bombowiec z okresu międzywojennego.
Prototyp tego samolotu pojawił się w 1918 roku. "DH.10" miał drewnianą konstrukcję pokrytą sklejką lub płótnem, był czterokomorowym dwupłatowcem ze sztywnym tylnym podwoziem płozowym. Prototyp, któremu nadano nazwę "Amiens Mk I" odbył swój pierwszy lot 4 marca 1918 roku. Miał dwa tłokowe silniki rzędowe "BHP", każdy o mocy 171,5 kW (230 KM), które napędzały dwułopatowe drewniane śmigła pchające znajdujące się za krawędziami spływu płata.
Drugi prototyp, "Amiens MK II" posiadał dwa silniki "Rolls-Royce Eagle VIII" w układzie V, każdy o mocy 268,5 kW (360 KM), napędzające dwułopatowe śmigła ciągnące znajdujące się z przodu krawędzi natarcia płatów. Zmiana ta poprawiła znacznie osiągi samolotu, ale do wersji produkcyjnej wybrano amerykański silnik rzędowy "Packard Liberty 12" również w układzie V, o mocy około 298 kW (400 KM). Napęd ten był próbowany również w prototypie "Amiens MK III".
Początkowe zamówienia zostały złożone na 800 samolotów, a kolejne zwiększyły produkcję do 1275 egzemplarzy. Dostawy bombowca "Amiens Mk II" miały jednak poważne opóźnienie. Powodem były problemy z początkową fazą rozwoju prototypu, jak również z produkcją i dostawami silników "Liberty 12" ze Stanów Zjednoczonych. Pierwsze samoloty zostały dostarczone w październiku 1918 roku. Najpierw trafiły do 104 dywizjonu Samodzielnych Sił Bombowych, będącą formacją strategiczną RAF-u we Francji. Dywizjon nie otrzymał jednak statusu operacyjnego do zakończenia I wojny światowej.
"Amiens Mk IIIA", znany wśród producentów jako "DH.10A", stanowił ulepszoną wersję "Amiens Mk III" z gondolami silników obniżonymi do górnej powierzchni dolnego płata w celu uproszczenia systemu podpórek i zmniejszenia oporu. Oznaczenie "DH.10B" było zarezerwowane dla cywilnej wersji samolotu, natomiast "DH.10C" nadano niewielkiej liczbie maszyn, posiadających dwa silniki "Eagle VIII" o łącznej mocy 560 kW (750 KM). Zmiany były spowodowane zakończeniem dostaw silnika "Liberty". Do grudnia 1918 roku łączna produkcja samolotów "DH.10" wyniosła 258 egzemplarzy.
Samoloty pozostały w użyciu do 1923 roku w 60 dywizjonie pełniącym służbę w Indiach i 216 dywizjonie, gdzie odbył pionierską służbę operacyjną w zakresie transportu powietrznego i poczty lotniczej między Kairem i Bagdadem.

</doc>
<doc id="1476759" url="https://pl.wikipedia.org/wiki?curid=1476759" title="Metamorfizm progresywny">
Metamorfizm progresywny

Metamorfizm progresywny – proces przeobrażania się skał już uprzednio zmetamorfizowanych, w którym następuje wzrost stopnia metamorfizmu skał w wyniku wzrostu ciśnienia i temperatury wywołanego pogrążaniem się skał w głąb skorupy ziemskiej. Wzrost stopnia metamorfizmu przejawia się zastępowaniem w skale minerałów niskotemperaturowych minerałami tworzącymi się w temperaturach wysokich. Metamorfizm progresywny jest jednym z rodzajów metamorfizmu regionalnego.
Termin wprowadził do geologii w roku 1938 Francis John Turner.

</doc>
<doc id="1476760" url="https://pl.wikipedia.org/wiki?curid=1476760" title="Hrabia Canning">
Hrabia Canning

Wicehrabiowie Canning 1. kreacji (parostwo Zjednoczonego Królestwa)
Hrabiowie Canning 1. kreacji (parostwo Zjednoczonego Królestwa)

</doc>
<doc id="1476761" url="https://pl.wikipedia.org/wiki?curid=1476761" title="Helgeandsholmen">
Helgeandsholmen

Helgeandsholmen – mała wysepka w centralnym Sztokholmie. 
Jest zlokalizowana na północ od Stadsholmen i na wschód od Strömsborg, z którymi, razem z Riddarholmen, składa się na Gamla stan. Wyspa jest połączona z sąsiednimi wyspami przez trzy mosty: Riksbron, Stallbron i Norrbro.
Na Helgeandsholmen mieści się budynek szwedzkiego parlamentu i Muzeum Średniowiecznego Sztokholmu.

</doc>
<doc id="1476762" url="https://pl.wikipedia.org/wiki?curid=1476762" title="1 Batalion Saperów">
1 Batalion Saperów

Bataliony saperów Wojska Polskiego noszące numer 1:

</doc>
<doc id="1476763" url="https://pl.wikipedia.org/wiki?curid=1476763" title="2 Batalion Saperów">
2 Batalion Saperów

Bataliony saperów Wojska Polskiego noszące numer „2” lub „II”:

</doc>
<doc id="1476766" url="https://pl.wikipedia.org/wiki?curid=1476766" title="Maszop">
Maszop



</doc>
<doc id="1476767" url="https://pl.wikipedia.org/wiki?curid=1476767" title="Greatest Hits – Live">
Greatest Hits – Live

Greatest Hits – Live – album zespołu 2 plus 1 wydany w 1986 roku przez wydawnictwo PolJazz.
Ogólne informacje.
Jest to pierwszy album składankowy zespołu. Tworzą go dwie części: fragment koncertu z Sali Kongresowej, który odbył się w lutym 1984 (na stronie B) oraz nagrań studyjnych (na stronie A). Do wszystkich nagrań studyjnych ze strony A dodano oklaski publiczności. Pomysł wydania tego typu kompilacji Janusz Kruk zdradził tuż po premierze poprzedniego albumu "Video" w 1985 roku, w związku ze zbliżającym się jubileuszem istnienia 2 plus 1: "Chcemy zrealizować „okolicznościową” płytę. Nad jej ostateczną wersją właśnie się zastanawiamy. Chodzi nam po głowie pomysł, by na jej stronie pierwszej przypomnieć nasze największe przeboje, rzecz jasna, w nowych opracowaniach, może raczej ich fragmenty zgrabnie i dowcipnie połączone w jedną całość, na drugiej natomiast przedstawić to, czym będziemy się starali zainteresować naszych słuchaczy u progu lat dziewięćdziesiątych."
Płyta nie ukazała się jeszcze oficjalnie na krążku CD, ale fragment zapisu koncertu ze strony B znalazł się na płycie "Złota kolekcja" z 2006 roku.

</doc>
<doc id="1476771" url="https://pl.wikipedia.org/wiki?curid=1476771" title="Emmelndorf">
Emmelndorf

Emmelndorf – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku, liczy 1 649 mieszkańców (30.06.2008) i należy do średniej wielkości miejscowości gminy.
Położenie.
Emmelndorf jest stopione w jeden organizm od południa z Hittfeld a od północy ma Fleestedt.
Wspólnie z Hittfeld, Helmstorf i Lindhorst tworzą (niem. "Ortsrat"), czyli radę miejscowości.
W Emmelndorf jest tylko szkoła podstawowa, inne szkoły znajdują są w sąsiadującym Hittfeld.
Gospodarka.
W Emmelndorfie nie ma przemysłu ani centrum handlowego, ale są one za to w zespolonym z nim Hittfeld, a jedna ze stref przemysłowych, mimo że należy do Hittfeld, leży właściwie na terenie Emmelndorf.
Komunikacja.
Miejscowość ma bardzo dobre połączenia komunikacyjne; z autostradą A7 ma dostęp przez węzeł Seevetal-Fleestedt, a do autostrady A1 przez węzeł Seevetal-Hittfeld.

</doc>
<doc id="1476772" url="https://pl.wikipedia.org/wiki?curid=1476772" title="Strömsborg">
Strömsborg

Strömsborg – wyspa w centralnym Sztokholmie.
Wyspa zlokalizowana jest na północ od Stadsholmen i na zachód od Helgeandsholmen, między mostami Centralbron, autostradą przechodzącą przez centralny Sztokholm i Vasabron.
Strömsborg jest częścią Gamla Stan i jest połączony z resztą miasta mostem Strömsborgsbron prowadzącym do Vasabron.

</doc>
<doc id="1476773" url="https://pl.wikipedia.org/wiki?curid=1476773" title="Ryszard M. Małajny">
Ryszard M. Małajny

Ryszard Mariusz Małajny (ur. 15 grudnia 1953 w Krośnie Odrzańskim, zm. 16 lutego 2018) – polski prawnik, profesor nauk prawnych, profesor zwyczajny Wydziału Prawa i Administracji Uniwersytetu Śląskiego, specjalista w zakresie prawa konstytucyjnego, doktryn politycznych i prawnych oraz prawa wyznaniowego.
Wykształcenie i kariera naukowa.
Absolwent Wydziału Prawa i Administracji Uniwersytetu Wrocławskiego (1975). W 1978 na podstawie napisanej pod kierunkiem Eugeniusza Zwierzchowskiego rozprawy pt. "Zasada rozdziału kościoła od państwa w Stanach Zjednoczonych Ameryki (szczebel federalny)" uzyskał na Wydziale Prawa i Administracji Uniwersytetu Śląskiego stopień doktora nauk prawnych. Tam też na podstawie dorobku naukowego oraz rozprawy pt. "Doktryna podziału władzy „Ojców Konstytucji” USA" nadano mu w 1986 stopień doktora habilitowanego nauk prawnych. W 1987 objął w Uniwersytecie Śląskim stanowisko docenta, w 1992 profesora uczelnianego. W 1994 prezydent RP Lech Wałęsa nadał mu tytuł profesora nauk prawnych. W 2000 objął stanowisko profesora zwyczajnego Uniwersytetu Śląskiego.
Był kierownikiem Katedry Prawa Konstytucyjnego Wydziału Prawa i Administracji Uniwersytetu Śląskiego.
Członek Międzynarodowego Stowarzyszenia Prawa Konstytucyjnego i Polskiego Towarzystwa Prawa Wyznaniowego.
Zmarł 16 lutego 2018. Pogrzeb odbył się 21 lutego 2018. Został pochowany na cmentarzu w Kobiórze.

</doc>
<doc id="1476777" url="https://pl.wikipedia.org/wiki?curid=1476777" title="Dennis Rozrabiaka (serial animowany 1996)">
Dennis Rozrabiaka (serial animowany 1996)

Dennis Rozrabiaka (ang. "Dennis the Menace &amp; Gnasher", 1996-1998) – brytyjski serial animowany, opowiadający o chłopcu który próbuje być grzeczny ale nigdy mu to nie wychodzi.

</doc>
<doc id="1476778" url="https://pl.wikipedia.org/wiki?curid=1476778" title="Anna Amalia z Brunszwiku-Wolfenbüttel">
Anna Amalia z Brunszwiku-Wolfenbüttel

Anna Amalia, księżna z Saksonii-Weimar-Eisenach (ur. 24 października 1739 w Wolfenbüttel; zm. 10 kwietnia 1807 w Weimarze) – piąte dziecko z trzynaściorga pary książęcej Karola I z Brunszwiku-Wolfenbüttel (1713–1780) i Filipy Charlotty Pruskiej (urodzonej von Brandenburg-Preußen) (1716–1801).
Młodość.
Kształceniem księżniczki, stosownie do jej pozycji, zajmowali się przede wszystkim teologowie Johann Friedrich Wilhelm Jerusalem oraz Matthias Theodor Christoph Mittelstädt. Podstawą wychowania były lekcje religii, prowadzone zarówno po niemiecku, jak w języku francuskim. Poza tym uczyła się historii powszechnej, o władcach państw oraz historii państwowości Rzeszy (cesarstwa niemieckiego), geografii oraz kształciła się w sztukach pięknych, a więc również w tańcu i grze na fortepianie.
Rodzina.
Szesnastoletnia księżniczka w 1756 poślubiła księcia (tak jak i ona wyznania ewangelicko-luterańskiego) Ernsta Augusta II. Constantina z Saksonii-Weimar-Eisenach (1737–1758). W Weimarze urodziła dwóch synów: następcę tronu Karola Augusta (1757–1828) i Constantina (1758–1793). Jeszcze przed urodzeniem się drugiego dziecka książę zmarł w 1758. Anna Amalia pozostała wdową do końca życia.
Regencja.
Po przedwczesnej śmierci chorowitego księcia, Anna Amalia, jako regent, objęła władzę 30 sierpnia 1759 w księstwie Saksonii-Weimaru-Eisenach w zastępstwie swych niepełnoletnich synów. W swych poczynaniach napotkała na zdecydowany, przybierający na sile, opór samorządu stanowego (feudalnego). Starała się wprowadzić reformy w wymiarze sprawiedliwości, polityce społecznej i oświacie, jednak pozostały one niespełnione. W stosunkach między władzami a ogółem mieszkańców księstwa występowały napięcia wywołane "dobroczynnymi" reformami powodującymi niezadowolenie ludności przywiązanej do tradycyjnych form życia. Protest społeczny objawił się jako rozruchy 1774, których bezpośrednią przyczyną był wprowadzony od 1771 specjalny podatek na kształcenie położnych. Następnego dnia po tumulcie 6 maja został prawie całkowicie spalony zamek książęcy, jako siedziba "chciwej" księżnej-regentki.
Gdy Anna Amalia 3 września 1775 przekazywała władzę już pełnoletniemu synowi Karolowi Augustowi, finanse państwa były w katastrofalnym stanie spowodowanym przez wojnę siedmioletnią (1756-1763) oraz na skutek nadmiernych wydatków na utrzymanie dworu książęcego. Na domiar złego zamek książęcy (niem. "Weimarer Stadtschloss") był zniszczony na skutek pożaru po rozruchach społecznych w 1774 i wymagał odbudowy.
Wychowanie synów.
Wychowaniem synów zajmował się polityk i dyplomata Johann Eustach von Schlitz zwany „hrabią Görtz” oraz inni nauczyciele prywatni (domowi). Jednak księżna nie darzyła hrabiego zbytnim zaufaniem i aby zyskać sojusznika przeciw hrabiemu Görtz sprowadziła na dwór 1772 jako jednego z nauczycieli synów znanego poetę Christopha Martina Wielanda, zainspirowana jego twórczością literacką. Jednak ten plan nie został spełniony. Wieland i Görtz zabiegali o przychylność księcia Karola Augusta, który wkrótce miał zostać suwerennym władcą. Pod koniec sprawowania regencji Anna Amalia zwolniła hrabiego, a Wieland pozostał w Weimarze i służył księżnej-matce radą w sprawach literackich oraz udzielał się towarzysko.
Anna Amalia, chociaż akceptowała do pewnego stopnia idee oświeceniowe, jednak przestrzegała zasad etykiety (tak ją wychowano), na przykład swego młodszego syna Constantina dwa razy odwiodła od małżeństwa: najpierw ze „zwykłą” szlachcianką, która nie pochodziła z arystokracji (jako "Niederadel" niem.), a potem z panną z mieszczaństwa francuskiego.
Młodszy brat księcia, Friedrich Ferdinand Constantin, wstąpił do wojska. Brał udział w oblężeniu Moguncji, gdzie zmarł w 1793 na chorobę zakaźną.
Życie dworskie.
Sprawując władzę regenta księżna stała zawsze w centrum uwagi arystokracji przebywającej na dworze. Czasami życie dworskie urozmaicali goście przybywający na bale maskowe lub przedstawienia teatru dworskiego, działającego jednak tylko do 1774. Po pożarze zamku księżna utrzymywała własny dwór wdowi, niezależnie od dworu panującego księcia.
Po przekazaniu władzy synowi 1775 Anna Amalia dopuszczała do udziału w życiu towarzyskim (na dworze) również osoby pochodzenia mieszczańskiego (czyli spoza arystokracji), prawie wyłącznie artystów i uczonych (prawie nie było wśród nich kobiet), jak na przykład byli to: dawny nauczyciel jej synów Christoph Martin Wieland, literat oraz iluminat (mason) Johann Joachim Christoph Bode, profesor sztuki Adam Friedrich Oeser z Lipska, malarz Georg Melchior Kraus oraz znawca starożytności Carl August Böttiger. Panie zapraszane przez księżnę pochodziły przede wszystkim z niższej szlachty (niem. "Niederadel").
Korespondencja prowadzona przez księżnę służyła jej przede wszystkim do bycia „na bieżąco” w kwestiach modnych kierunków sztuki, wydarzeń towarzyskich i politycznych.
Po 1790 księżna Anna Amalia straciła wiodącą pozycję w Weimarze na rzecz panującego księcia Karola Augusta i jego małżonki Luizy, jednocześnie zachowywała się z dystansem wobec dążeń Goethego i Schillera co do nadania Weimarowi roli estetycznego centrum opiniotwórczego.

</doc>
<doc id="1476782" url="https://pl.wikipedia.org/wiki?curid=1476782" title="Puchar Świata w skokach narciarskich w Saint-Nizier">
Puchar Świata w skokach narciarskich w Saint-Nizier

Puchar Świata w skokach narciarskich w Saint-Nizier został po raz pierwszy rozegrany w sezonie 1979/80. Na Dauphine triumfowali Piotr Fijas z Polski, oraz norweg Tom Christiansen. Rok później w Saint-Nizier najlepszy był Roger Ruud z Norwegii. W sezonie 1981/82 organizatorzy mieli nie lada problemy z wysokimi temperaturami i brakiem śniegu. Nie udało się im jednak zapobiec i konkursy zostały odwołane. Od tego momentu na Dauphine w Saint-Nizier nie rozgrywano zawodów o Puchar Świata.

</doc>
<doc id="1476784" url="https://pl.wikipedia.org/wiki?curid=1476784" title="Puchar Świata w skokach narciarskich w Saint-Nizier-du-Moucherotte">
Puchar Świata w skokach narciarskich w Saint-Nizier-du-Moucherotte



</doc>
<doc id="1476785" url="https://pl.wikipedia.org/wiki?curid=1476785" title="Joanna Burgundzka">
Joanna Burgundzka



</doc>
<doc id="1476786" url="https://pl.wikipedia.org/wiki?curid=1476786" title="System Melina">
System Melina

System Melina – forma zapisu stenograficznego stworzona w XIX wieku przez szwedzkiego oficera Olofa Werlinga Melina. Olof Werling Melin był uczniem Franza Xaverego Gabelsbergera, stąd część liter wykazuje podobieństwo do systemu Gabelsbergera.

</doc>
<doc id="1476787" url="https://pl.wikipedia.org/wiki?curid=1476787" title="Zbigniew Balcewicz">
Zbigniew Balcewicz

Zbigniew Balcewicz, lit. Zbignev Balcevič (ur. 27 lipca 1946 w rejonie wileńskim) – litewski polityk, urzędnik państwowy, dziennikarz, działacz mniejszości polskiej na Litwie, były poseł na Sejm litewski.
Życiorys.
W 1965 ukończył szkołę pedagogiczną w Wilnie, później studiował prawo na Wileńskim Uniwersytecie Państwowym. Od 1965 działał w Komsomole i Komunistycznej Partii Związku Radzieckiego. W 1981 objął urząd wiceprzewodniczącego Wileńskiego Miejskiego Komitetu Wykonawczego, który sprawował przez siedem lat. Odpowiadał wówczas m.in. za gospodarkę mieszkaniową. W latach 1988–1995 był redaktorem naczelnym „Czerwonego Sztandaru” i „Kuriera Wileńskiego”.
W 1990 został wybrany posłem do Rady Najwyższej Litewskiej SRR z okręgu Wilno, jego kandydaturę wysunął Komsomoł oraz szpital psychiatryczny w Nowej Wilejce. 11 marca tego samego roku jako jeden z trzech Polaków głosował za Aktem Przywrócenia Państwa Litewskiego.
W latach 90. sprawował funkcję prezesa wileńskiego oddziału Związku Polaków na Litwie, był również wybrany wiceprzewodniczącym Zarządu Głównego ZPL (2000). Przez kilka miesięcy pełnił funkcję redaktora naczelnego „Gazety Wileńskiej” (1999–2000).
W 2001 na mocy porozumienia koalicyjnego między Nowym Związkiem, lewicą i AWPL objął stanowisko wicestarosty wileńskiego, które piastował przez pięć lat.
W wyborach parlamentarnych w 2008 kandydował z listy państwowej Partii Frontu oraz z ramienia tego samego ugrupowania w okręgu jednomandatowym Wilno-Szyrwinty, otrzymując w pierwszej turze 2,81% głosów poparcia.

</doc>
<doc id="1476789" url="https://pl.wikipedia.org/wiki?curid=1476789" title="Out of Control">
Out of Control

Out of Control – piąty studyjny album zespołu Girls Aloud (ogółem szósty), który został wydany 3 listopada 2008 roku. Jest drugim albumem dziewcząt, który dotarł do 1 miejsca UK Albums Chart.
O Albumie.
Podczas trasy koncertowej Tangled Up Tour w maju 2008 dziewczęta zapowiedziały, że rozpoczynają się prace na ich kolejnym albumem. Na oficjalnej stronie internetowej zespołu dziewczyny opisywały album jako najdojrzalszy i najlepszy w ich dotychczasowej karierze. "Kimberley Walsh" dodała jeszcze że album jest utrzymany w klimatach lat 60., 70. i 80. i że nie było to zamierzone.
Zawartość albumu.
Gazeta „The Sun” określiła album jako mieszankę różnych ballad.
Poniżej opisana jest tylko część piosenek z albumu
Płyta i Dodatki.
Edycja dla Fanów.
Edycja dla fanów zawiera standardowe piosenki oraz książeczkę z tekstami piosenek, zdjęcia oraz dodatkową płytę CD, na której znajduje się wywiad dotyczący albumu.
Girls A Live.
Płyta ta jest limitowanym, specjalnym dodatkiem do płyty "Out of Control". Na tym dodatku znajdą się różne piosenki z tras koncertowych Girls Aloud.

</doc>
<doc id="1476791" url="https://pl.wikipedia.org/wiki?curid=1476791" title="Tanja Szewczenko">
Tanja Szewczenko

Tanja Szewczenko (ur. 26 lipca 1977 w Düsseldorfie) – niemiecka łyżwiarka figurowa, startująca w konkurencji solistek. Uczestniczka igrzysk olimpijskich (1994), brązowa medalistka mistrzostw świata (1994), brązowa medalistka mistrzostw Europy (1998), medalistka Finału Grand Prix oraz trzykrotna mistrzyni Niemiec (1994, 1995, 1998). Po zakończeniu kariery amatorskiej w 2000 roku rozpoczęła karierę aktorską oraz występy w rewiach łyżwiarskich.
Życie prywatne.
Jej matka Vera Küke jest Niemką, której przodkowie osiedlili się w Rosji, zaś ojciec Ukraińcem. Ojciec opuścił rodzinę, gdy Szewczenko miała dwa lata. Ma młodszą siostrę przyrodnią Melanie. W lutym 2011 roku Szewczenko urodziła córkę Jonę, której ojcem jest były łyżwiarz figurowy Norman Jeschke, którego Tanja poznała na planie „Alles was zählt”.

</doc>
<doc id="1476793" url="https://pl.wikipedia.org/wiki?curid=1476793" title="Otto z Bambergu">
Otto z Bambergu



</doc>
<doc id="1476794" url="https://pl.wikipedia.org/wiki?curid=1476794" title="Bydłoniowa">
Bydłoniowa

Bydłoniowa (645 m) – szczyt w Paśmie Lubomira i Łysiny. Zlokalizowany jest w bocznym grzbiecie odgałęziającym się na południowy wschód ze zwornika położonego na południe od Patryi (762 m). Na północny zachód od wierzchołka znajduje się zwornik dla odbiegającego ku południowemu zachodowi krótkiego grzbietu Istebnego, podobnie jak sama Bydłoniowa ograniczonego od południa doliną Kasinianki (Kasinki Stoki są przeważnie zalesione, z wyjątkiem południowo-wschodnich zboczy Bydłoniowej i Istebnego). Na północno-wschodnim zboczu liczne przysiółki Kasinki Małej. W masywie Bydłoniowej brak szlaków turystycznych.
Bydłoniowa wraz z całym Pasmem Lubomira i Łysiny według Jerzego Kondrackiego należy do Beskidu Wyspowego. Na mapach i w przewodnikach turystycznych pasmo to zaliczane jest przeważnie do Beskidu Makowskiego, zwykle jednak opisywane jest właśnie razem z Beskidem Wyspowym.

</doc>
<doc id="1476795" url="https://pl.wikipedia.org/wiki?curid=1476795" title="Szczałba">
Szczałba

Szczałba (657 m n.p.m.) lub Strzałba – szczyt w Paśmie Lubomira i Łysiny. Według Jerzego Kondrackiego pasmo to należy do Beskidu Wyspowego. Na mapach i w przewodnikach turystycznych zaliczane jest przeważnie do Beskidu Makowskiego, zwykle jednak opisywane jest właśnie razem z Beskidem Wyspowym.
Szczałba jest kulminacją bocznego grzbietu odbiegającego z Patryi (762 m) na południowy wschód. Północno-zachodnie stoki opadają do doliny potoku Niedżwiadek (Węglówka), południowo-zachodnie doliny potoku Węgierka a południowe – Kasinianki (Kasinki). Zachodnie zbocze jest zalesione i nieco bardziej strome niż odkryte południowe i wschodnie, na których rozrzucone są zabudowania należące do wsi Węglówka. Na Szczałbę nie prowadzą znakowane szlaki turystyczne.

</doc>
<doc id="1476796" url="https://pl.wikipedia.org/wiki?curid=1476796" title="Istebne">
Istebne



</doc>
<doc id="1476801" url="https://pl.wikipedia.org/wiki?curid=1476801" title="FO">
FO



</doc>
<doc id="1476802" url="https://pl.wikipedia.org/wiki?curid=1476802" title="Patricia Neske">
Patricia Neske

Patricia Neske (ur. 19 października 1966 w Harbor w Kalifornii) - była łyżwiarką figurową, startowała w barwach Niemiec.
Trenowała w Oberstdorfie u Petera Jonasa.
Po zakończeniu amatorskiej kariery wróciła do rodziców do USA.
Osiągnięcia.
Igrzyska Olimpijskie 1992 - 13
Mistrzostwa świata w łyżwiarstwie figurowym:
Mistrzostwa Europy w łyżwiarstwie figurowym:
Mistrzostwa Niemiec w łyżwiarstwie figurowym:

</doc>
<doc id="1476803" url="https://pl.wikipedia.org/wiki?curid=1476803" title="Puchar Świata w skokach narciarskich w Chamonix">
Puchar Świata w skokach narciarskich w Chamonix

Puchar Świata w skokach narciarskich w Chamonix po raz pierwszy rozegrano w sezonie 1980/81. Na skoczni Tremplin aux Bossons najlepszym okazał się Norweg Roger Ruud. Na następne zawody Pucharu Świata w Chamonix czekano do sezonu 1985/86. Wtedy to triumfował fiński skoczek Pekka Suorsa. Rok później zwyciężył tu reprezentant Czechosłowacji, Martin Švagerko. Następne zawody o Kryształową Kulę rozegrano w Chamonix w sezonie 1988/89. Konkurs zakończył się wygraną Jana Boklöva ze Szwecji. Na Tremplin aux Bossons najlepsi skoczkowie świata powrócili w sezonie 1995/96. W pierwszym konkursie zwyciężył Fin Ari Pekka Nikkola, a w drugim Hiroya Saitō z Japonii. Ostatni, do tej pory, raz zawody Pucharu Świata w Chamonix rozegrano w grudniu 1998. Konkursy zakończyły się wygranymi Martina Schmitta z Niemiec i Janne Ahonena z Finlandii.

</doc>
<doc id="1476804" url="https://pl.wikipedia.org/wiki?curid=1476804" title="Andy Souwer">
Andy Souwer

Andy Souwer (ur. 9 listopada 1982 w Den Bosch) – holenderski shoot boxer i kick-boxer, trzykrotny mistrz świata w shoot boxingu i dwukrotny mistrz K-1 World MAX.
Osiągnięcia.
Shoot boxing.
Bilans walk: 27 (10 KO, 1 SUB)-2-0

</doc>
<doc id="1476805" url="https://pl.wikipedia.org/wiki?curid=1476805" title="Live At The Garden">
Live At The Garden



</doc>
<doc id="1476806" url="https://pl.wikipedia.org/wiki?curid=1476806" title="Neurogeneza postnatalna">
Neurogeneza postnatalna

Neurogeneza postnatalna – proces tworzenia neuronów po narodzeniu, odkryty w 1965 r. przez grupę badawczą Josepha Altmana. Po urodzeniu nowe neurony powstają nadal w opuszce węchowej i hipokampie. W ostatnich latach udowodniono, że proces ten zachodzi również w innych częściach mózgowia, między innymi w podwzgórzu 
U ssaków proliferacja komórek macierzystych neuronów utrzymuje się przede wszystkim w:
Prekursory ze strefy podziarnistej wędrują wzdłuż włókien astrocytów do pobliskiej warstwy ziarnistej, gdzie przekształcają się w neurony i włączają do istniejących sieci nerwowych. Natomiast z komórek macierzystych w pobliżu komory bocznej mózgu powstają neurony opuszki węchowej.

</doc>
<doc id="1476807" url="https://pl.wikipedia.org/wiki?curid=1476807" title="Evelyn Großmann">
Evelyn Großmann

Evelyn Großmann (ur. 16 czerwca 1971 w Dreźnie) – niemiecka łyżwiarka figurowa, startująca w konkurencji solistek. Mistrzyni (1990) i wicemistrzyni Europy (1991), medalistka zawodów międzynarodowych oraz mistrzyni NRD (1989).
Była trenowana przez Juttę Müller i Petera Meyera w klubie SC Chemnitz, a choreografię układał dla niej Rudi Suchy.
Po zakończeniu kariery w 1996 roku zaczęła pracę jako trener łyżwiarski w Niemczech. Pracowała również jako międzynarodowy sędzia łyżwiarski i specjalista techniczny ISU.

</doc>
<doc id="1476812" url="https://pl.wikipedia.org/wiki?curid=1476812" title="Enteroskopia dwubalonowa">
Enteroskopia dwubalonowa

Enteroskopia dwubalonowa (enteroskopia "push and pull", ang. double-balloon enteroscopy, push-and-pull enteroscopy) – technika endoskopowa znajdująca zastosowanie przede wszystkim w badaniu jelita cienkiego. Została wprowadzona przez Hironori Yamamoto w 2001 roku. Jest pierwszą diagnostyczną techniką stosowaną w gastroenterologii, która umożliwia uzyskanie obrazu całego przewodu pokarmowego w czasie rzeczywistym.
Technika.
W tradycyjnej enteroskopii wprowadzenie aparatu do jelita cienkiego i dokładne obejrzenie wnętrza jelita cienkiego jest utrudnione lub uniemożliwione przez tworzące się pętle tego odcinka przewodu pokarmowego. Technika enteroskopii dwubalonowej polega na wprowadzeniu enteroskopu zakończonego balonem, i specjalnej tuby ("overtube") wprowadzanej razem z enteroskopem w środku i później wycofywanej, również wyposażonej w balon. Procedura wykonywana jest zazwyczaj w znieczuleniu ogólnym, chociaż niekiedy wystarcza sedacja. Enteroskop jest wprowadzany w tubie przez jamę ustną i dalej, do jelita cienkiego, jak przy gastroskopii. Następnie balon na końcu tuby jest wypełniany gazem, co stabilizuje aparat w dwunastnicy. Endoskop jest wprowadzany w kierunku dystalnym jelita na największą możliwą odległość, i wtedy napełniany jest balon na jego końcu. Balon na końcu tuby jest wtedy opróżniany a tuba zsuwana na koniec aparatu, i wtedy balon na jej końcu jest ponownie wypełniany. Cykl wprowadzenie endoskopu-przesunięcie tuby-cofnięcie endoskopu razem z tubą jest powtarzany dopóty, dopóki całe jelito cienkie nie zostanie obejrzane. 
Enteroskopa dwubalonowa może też być wykonana od strony zastawki krętniczo-kątniczej ("retrograde fashion").
Wady i zalety.
Enteroskopia dwubalonowa daje wiele korzyści względem innych technik obrazowania jelita cienkiego, w tym zdjęcia z barytem, endoskopii kapsułkowej i tzw. "push enteroscopy": 
Zasadniczą wadą enteroskopii dwubalonowej jest czas potrzebny na wizualizację jelita cienkiego; może przekroczyć trzy godziny i może wymagać przyjęcia pacjentów do szpitala. Istnieją również doniesienia o przypadkach ostrych zapaleń trzustki i martwicy jelit związanej z tą techniką.

</doc>
<doc id="1476813" url="https://pl.wikipedia.org/wiki?curid=1476813" title="Krzysztof Krasowski">
Krzysztof Krasowski

Krzysztof Zbigniew Krasowski (ur. 1955 w Gnieźnie) – polski prawnik, profesor nauk prawnych, specjalista w zakresie historii państwa i prawa, prawa wyznaniowego oraz historii nauki prawa, adwokat, prorektor Uniwersytetu im. Adama Mickiewicza (2008–2016).
Życiorys.
Absolwent Wydziału Filozoficzno-Historycznego Uniwersytetu im. Adama Mickiewicza w Poznaniu (1978) i Wydziału Prawa i Administracji UAM (1979). Kierownik Katedry Historii Ustroju Państwa Wydziału Prawa i Administracji UAM.
Członek Komitetu Redakcyjnego „Czasopisma Prawno-Historycznego”, rady naukowej „Przeglądu Prawa Wyznaniowego”, członek Polskiego Towarzystwa Prawa Wyznaniowego.
Od 2008 do 2016 prorektor UAM ds. kształcenia. Sprawował nadzór m.in. nad Collegium Polonicum w Słubicach.

</doc>
<doc id="1476814" url="https://pl.wikipedia.org/wiki?curid=1476814" title="Claudia Leistner">
Claudia Leistner

Claudia Leistner, po mężu Pfrengle (ur. 15 kwietnia 1965 w Ludwigshafen am Rhein) – niemiecka łyżwiarka figurowa reprezentująca RFN, startująca w konkurencji solistek. Dwukrotna uczestniczka igrzysk olimpijskich – w Sarajewie (1984) i Calgary (1988), dwukrotna wicemistrzyni świata (1983, 1989), mistrzyni Europy (1989), 5-krotna mistrzyni Niemiec (1985–1989). Zakończyła karierę amatorską w 1989 roku.
Jej mężem jest były łyżwiarz figurowy Stefan Pfrengle, mistrz Niemiec w parach sportowych. Mają syna Yannika i córkę Julię (ur. 10 maja 1995), która od najmłodszych lat trenowała łyżwiarstwo figurowe, również pod okiem matki.

</doc>
<doc id="1476816" url="https://pl.wikipedia.org/wiki?curid=1476816" title="Puchar Świata w skokach narciarskich w Courchevel">
Puchar Świata w skokach narciarskich w Courchevel

Puchar Świata w skokach narciarskich w Courchevel po raz pierwszy miał zostać rozegrany w sezonie 1990/91 w ramach próby przedolimpijskiej. Z powodu braku śniegu we Francji i wysokich temperatur konkursy zostały jednak odwołane. Pierwsze zawody Pucharu Świata na Tremplin Le Praz doszły do skutku w 1993 roku i zakończyły się zwycięstwem reprezentanta Austrii Andreasa Goldbergera. Następne zawody były zaplanowane na następny rok. Nie doszły jednak one do skutku z powodu braku opadów śniegu w Courchevel. Był to jak dotąd ostatni raz, kiedy obiekt ten znalazł się w kalendarzu Pucharu Świata.

</doc>
<doc id="1476820" url="https://pl.wikipedia.org/wiki?curid=1476820" title="Komturzy królewieccy">
Komturzy królewieccy

Jest to chronologiczna lista komturów zakonu krzyżackiego sprawujących władzę w regionie Królewca od powstania komturstwa do roku 1309.
Komturzy królewieccy:

</doc>
<doc id="1476826" url="https://pl.wikipedia.org/wiki?curid=1476826" title="Koralówka strojna">
Koralówka strojna

Koralówka strojna ("Ramaria formosa" (Pers.) Quél.) – gatunek grzybów z rodziny siatkoblaszkowatych ("Gomphaceae").
Systematyka i nazewnictwo.
Pozycja w klasyfikacji: "Ramaria, Gomphaceae, Gomphales, Phallomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1797 r. Persoon nadając mu nazwę "Clavaria formosa". Obecną, uznaną przez Index Fungorum nazwę nadał mu w 1888 r. Quélet, przenosząc go do rodzaju "Ramaria". 
Synonimy naukowe:
Nazwę polską nadał Władysław Wojewoda w 1987 r., dawniej w polskim piśmiennictwie mykologicznym gatunek ten opisywany był jako gałęziak strojny. 
Morfologia.
Krzaczkowato rozgałęziony, o szerokości 6-15 cm i wysokości 8-20 cm. Wyrasta z mięsistej podstawy o grubości 2-3 cm. Podstawa ta rozgałęzia się 2-3 krotnie na wiele gałązek o końcach widełkowatych lub ząbkowanych. Końcowe rozgałęzienia mają postać litery U, co odróżnia ten gatunek od większości koralówek mających odgałęzienia w kształcie litery V. Podstawa ma u młodych owocników bladoróżowy kolor, pozostała część owocnika jest łososioworóżowa lub pomarańczowa z cytrynowożółtymi końcami. Dojrzały owocnik zmienia barwę na ochrowożółtą.
Mięsisty, u młodych owocników różowawy, u starszych białawy. Po wysuszeniu staje się kredowy i popękany. W smaku nieco gorzki
Ochrowożółty. Zarodniki elipsoidalne, ochrowożółte, nieco brodawkowate lub gładkie, o rozmiarach 9-12,5 x 4-5 µm.
Występowanie i siedlisko.
Występuje w Ameryce Północnej, Europie, Azji i Australii. W Polsce jest gatunkiem rzadkim. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Czechach, Niemczech, Danii, Holandii.
Rośnie w lasach liściastych i mieszanych, zazwyczaj gromadnie. Najczęściej rośnie wśród opadłych liści pod bukami, rzadziej pod dębami. Owocniki wytwarza od lipca do października. 
Znaczenie.
Grzyb mikoryzowy. Grzyb trujący; powoduje zaburzenia trawienne, działa przede wszystkim silnie przeczyszczająco.
Gatunki podobne.
Koralówkę strojną można pomylić z wieloma innymi gatunkami koralówek. Odróżnia się od nich tym, że jej dolne rozgałęzienia mają kształt dużych łuków (jak litera U, a nie V, jak u większości gatunków). Poza tym suszony miąższ ma konsystencję kruchą jak kreda, nie zaś rogowatą. Starsze okazy gałęziaków po krótkim czasie tracą charakterystyczne zabarwienie i wówczas można je oznaczyć tylko mikroskopowo, dlatego przy ich zbieraniu w celu zjedzenia należy zachować szczególną ostrożność.

</doc>
<doc id="1476829" url="https://pl.wikipedia.org/wiki?curid=1476829" title="Marc Arnold">
Marc Arnold

Marc Arnold (ur. 19 września 1970 w Johannesburgu) - południowoafrykański piłkarz występujący na pozycji pomocnika. Arnold posiada także obywatelstwo niemieckie.
Kariera.
Arnold zawodową karierę rozpoczął w 1990 roku w niemieckim klubie Stuttgarter Kickers. Potem był zawodnikiem Freiburgera FC oraz SSV Ulm 1846. W 1994 roku podpisał kontrakt z pierwszoligową Borussią Dortmund. W Bundeslidze zadebiutował 29 października 1994 w wygranym 1:0 meczu z Dynamem Drezno. W 1995 roku zdobył z klubem mistrzostwo Niemiec.
W tym samym roku odszedł do drugoligowej Herthy Berlin. Zadebiutował tam 8 marca 1996 w przegranym 2:4 ligowym spotkaniu z FC Carl Zeiss Jena. W 1997 roku awansował z klubem do Bundesligi. 22 listopada 1997 w zremisowanym 2:2 pojedynku z Bayerem 04 Leverkusen strzelił pierwszego gola w trakcie gry w Bundeslidze.
W 1998 roku Arnold przeszedł do drugoligowego Karlsruher SC. Grał tam przez dwa lata, a po spadku jego klubu do Regionalligi, trafił do LR Ahlen. W 2003 roku odszedł do Eintrachtu Brunszwik, grającego w Regionallidze. Potem był graczem KSV Hessen Kassel, gdzie w 2007 roku zakończył karierę.

</doc>
<doc id="1476830" url="https://pl.wikipedia.org/wiki?curid=1476830" title="Zygmunt Fijas">
Zygmunt Fijas

Zygmunt Fijas (ur. 26 czerwca 1910 w Nowym Sączu, zm. 26 lutego 1985 w Łodzi) – polski poeta, prozaik, satyryk.
Studiował na Wydziale Prawa Uniwersytetu Jagiellońskiego. Debiutował w 1933 na łamach prasy jako satyryk. Od 1946 mieszkał w Łodzi.

</doc>
<doc id="1476831" url="https://pl.wikipedia.org/wiki?curid=1476831" title="Heloderma">
Heloderma

Heloderma – rodzaj jaszczurek z rodziny helodermowatych (Helodermatidae), obejmujący jedynych żyjących współcześnie przedstawicieli tej rodziny oraz kladu Monstersauria.
Zasięg występowania.
Rodzaj obejmuje gatunki występujące w Stanach Zjednoczonych, Meksyku i Gwatemali. 
Systematyka.
Etymologia.
"Heloderma" ("Holoderma"): "hēlos" „guz, ćwiek”; δερμα "derma", δερματος "dermatos" „skóra”; w aluzji do osadzonych w skórze osteoderm.
Podział systematyczny.
Nazwa "Heloderma" została ukuta w 1829 roku przez Wiegmann jako nowa nazwa rodzajowa dla helodermy meksykańskiej, opisanej początkowo jako "Trachyderma horridum". Znane są trzy gatunki należące do tego rodzaju. Przez wiele lat zaliczano do niego również gatunek "Lowesaurus matthewi" (wówczas "Heloderma matthewi"), jednak w 1986 roku został on przeniesiony przez Pregilla i współpracowników do odrębnego rodzaju "Lowesaurus". W 2008 roku Conrad zdefiniował nazwę "Heloderma" jako odnoszącą się do kladu obejmującego ostatniego wspólnego przodka gatunków "H. suspectum", "H. horridum" i "H. texana" i wszystkich jego potomków. Według analiz filogenetycznych przeprowadzonych przez Conrada i współpracowników (2010) wszystkie te trzy gatunki znajdują się w politomii. Conrad (2008) zasugerował jednak, że "H. suspectum" i "H. horridum" są spokrewnione bliżej ze sobą niż z "H. texana".
Analiza molekularna przeprowadzona przez Douglasa i współpracowników (2010) sugeruje, że ostatni wspólny przodek współczesnych heloderm, meksykańskiej i arizońskiej, żył w późnym eocenie, ponad 35 mln lat temu. Do rodzaju należą następujące występujące współcześnie gatunki: 
oraz gatunek wymarły:

</doc>
<doc id="1476835" url="https://pl.wikipedia.org/wiki?curid=1476835" title="Edward Gintowt-Dziewiałtowski">
Edward Gintowt-Dziewiałtowski

Edward Józef Feliks Kazimierz Alfred Gintowt-Dziewałtowski-Ubysz-Doorsprung ("Edward Gintowt") (ur. 13 marca 1899 we Lwowie, zm. 18 września 1965 w Warszawie) – polski prawnik, profesor nauk prawnych, specjalista prawa rzymskiego, profesor zwyczajny Uniwersytetu Warszawskiego.
Życiorys.
Uczył się w gimnazjum Theresianum w Wiedniu, a następnie studiował prawo na Uniwersytecie Jana Kazimierza we Lwowie. Studia musiał przerwać wskutek śmierci ojca i konieczności podjęcia pracy zawodowej. Ukończył je w 1928. Następnie prowadził studia prawa rzymskiego w Wiedniu, Innsbrucku, Rzymie i Palermo.
Pracował na Uniwersytecie Jana Kazimierza od 1934, początkowo jako pracownik biblioteki, następnie jako asystent-wolontariusz w Katedrze Prawa Rzymskiego. Od 1945 pracował na Wydziale Prawa Uniwersytetu Warszawskiego jako profesor kontraktowy, od 1948 profesor nadzwyczajny, a od 1962 profesor zwyczajny. Habilitację uzyskał w 1948 w Poznaniu.
Najbardziej znanym jego uczniem jest prof. Witold Wołodkiewicz.

</doc>
<doc id="1476837" url="https://pl.wikipedia.org/wiki?curid=1476837" title="Puchar Świata w skokach narciarskich w Whistler">
Puchar Świata w skokach narciarskich w Whistler

Zawody Pucharu Świata w skokach narciarskich w Whistler – zawody w skokach narciarskich, przeprowadzane w ramach Pucharu Świata w skokach narciarskich od sezonu 2008/2009. Areną zmagań jest skocznia Whistler Olympic Park w Whistler.
Dotychczas na skoczni w Whistler zostały rozegrane 2 konkursy, w dniach 24-25 stycznia 2009 roku, w ramach próby przedolimpijskiej.

</doc>
<doc id="1476840" url="https://pl.wikipedia.org/wiki?curid=1476840" title="Puchar Świata w skokach narciarskich w Vancouver">
Puchar Świata w skokach narciarskich w Vancouver



</doc>
<doc id="1476842" url="https://pl.wikipedia.org/wiki?curid=1476842" title="Komturzy ragnetyńscy">
Komturzy ragnetyńscy

Jest to chronologiczna lista komturów zakonu krzyżackiego sprawujących władzę w regionie Ragnety od powstania komturstwa do roku 1307.
Komturzy ragnetyńscy:

</doc>
<doc id="1476843" url="https://pl.wikipedia.org/wiki?curid=1476843" title="Janusz Osuchowski">
Janusz Osuchowski

Janusz Teobald Osuchowski (ur. 1 lipca 1928 w Lipnie, zm. 6 kwietnia 2021) – polski prawnik, politolog, doktor habilitowany nauk prawnych, specjalista prawa wyznaniowego i polityki wyznaniowej, emerytowany profesor Uniwersytetu Warszawskiego.
Życiorys.
W 1952 ukończył studia na Wydziale Prawa Uniwersytetu Warszawskiego. W 1966 został doktorem nauk prawnych, a w 1981 doktorem habilitowanym. Pracował w Ministerstwie Ziem Odzyskanych, Ministerstwie Administracji Publicznej. Na Uniwersytecie Warszawskim uzyskał stopnie doktora i doktora habilitowanego nauk prawnych. Od 1967 pracował w Instytucie Nauk Politycznych UW, w którym piastował stanowisko profesora. W 1998 przeszedł na emeryturę i przez kilkanaście lat nadal był związany z INP UW. Współpracował również z Wyższą Szkołą Menedżerską w Warszawie i Wyższą Szkołą Administracyjno-Społeczną w Warszawie.
Był promotorem rozpraw doktorskich m.in. Adama Szymańskiego.
W roku 2004 ukazała się na jego cześć księga pamiątkowa: "Przestrzeń polityki i spraw wyznaniowych. Szkice dedykowane Profesorowi Januszowi Osuchowskiemu z okazji 75 rocznicy urodzin", red. Beata Górowska, Warszawa 2004.
Zmarł 6 kwietnia 2021 i został pochowany na Cmentarzu Komunalnym Północnym w Warszawie (kwatera S-VII-15/16-19-9)

</doc>
<doc id="1476844" url="https://pl.wikipedia.org/wiki?curid=1476844" title="IGF">
IGF



</doc>
<doc id="1476853" url="https://pl.wikipedia.org/wiki?curid=1476853" title="Ewa Fiszer">
Ewa Fiszer

Ewa Fiszer-Ivens (ur. 20 grudnia 1926 w Warszawie, zm. 15 stycznia 2000) – polska poetka oraz tłumaczka literatury anglojęzycznej i (w latach 70. i 80.) francuskiej.
Studiowała filologię polską na Uniwersytecie Warszawskim. W roku 1944 była łączniczką AK w powstaniu warszawskim. Debiutowała w 1946 r. na łamach dwutygodnika "Życie Literackie" (Poznań) jako poetka. W latach 1950-1951 była członkiem redakcji tygodnika "Nowa Kultura".

</doc>
<doc id="1476875" url="https://pl.wikipedia.org/wiki?curid=1476875" title="Julia Soldatova">
Julia Soldatova



</doc>
<doc id="1476876" url="https://pl.wikipedia.org/wiki?curid=1476876" title="Julija Sołdatowa">
Julija Sołdatowa

Julija Nikołajewna Sołdatowa, ros. Юлия Николаевна Солдатова (ur. 17 maja 1981 w Moskwie) – rosyjska łyżwiarka figurowa, startująca w konkurencji solistek. Uczestniczka igrzysk olimpijskich w Salt Lake City (2002), brązowa medalistka mistrzostw świata (1999), wicemistrzyni Europy (1999), mistrzyni świata juniorów (1998), zwyciężczyni finału Junior Series (1997), dwukrotna mistrzyni Białorusi (2001, 2002) oraz trzykrotna wicemistrzyni Rosji (1998, 1999, 2004). Zakończyła karierę amatorską w 2004 roku.
W latach 1995–2000 i 2003–2004 reprezentowała Rosję, zaś w latach 2000–2002 Białoruś.

</doc>
<doc id="1476878" url="https://pl.wikipedia.org/wiki?curid=1476878" title="Zygmunt Flis">
Zygmunt Flis

Zygmunt Flis (ur. 5 września 1937 r. Dąbrowie koło Zaklikowa) – polski poeta.
Zygmunt Flis urodził się 5 września 1937 roku w Dąbrowie na Lubelszczyźnie. Od 1945 roku mieszkał w Szczecinku. W roku 1963 ukończył filologię polską na Uniwersytecie Mikołaja Kopernika w Toruniu. Mieszkańcem Słupska jest od 1975.
Debiutował poezją w roku 1956 w "Głosie Tygodnia" i tygodniku "Pomorze".
W twórczości literackiej uprawiał głównie poezję. Wydał dotychczas sześć indywidualnych tomów poezji. Jego wiersze zostały zamieszczone w wielu almanachach i tomach zbiorowych. Tłumaczono je także na kilka języków obcych.
Jest laureatem głównych nagród takich liczących się ogólnopolskich konkursów poetyckich jak Toruński Maj Poetycki, Bydgoska Wiosna Poetycka, Warszawska Jesień Poezji, Konkurs im. J. Śpiewaka, Konkurs Poetycki o Złotą Lampkę Górniczą.
Ma w swym dorobku ambitne teksty piosenek poetyckich.
Od ponad 40 lat animator życia kulturalnego, a przede wszystkim literackiego. Inspirował i organizował takie znane imprezy literackie, jak Październik Literacki, Premiery Słupskich Książek, Ogólnopolski Konkurs Literacki "O Laur Gryfa Słupskiego". Usteckie Rozmowy o Literaturze.
Prowadził działalność wydawniczą. Kierowana przez niego oficyna wydawnicza "Agora" opublikowała w ciągu 7 lat ponad 30 książek pisarzy Środkowego Pomorza. Publikacje te cechuje duża dbałość o poziom literacki i edytorski.
Członek Związku Młodzieży Polskiej (1952-1956), Związku Młodzieży Wiejskiej (1962-1967) oraz PZPR (1967-1990). Członek Związku Literatów Polskich od roku 1974. Nieprzerwanie od roku 1982 do 1997 członek zarządu głównego ZLP, a od 1983 do 1997 prezes Słupskiego Oddziału ZLP.
Wieloletni pracownik kultury w Toruniu, Bydgoszczy, Szczecinku i w Słupsku. 

</doc>
<doc id="1476879" url="https://pl.wikipedia.org/wiki?curid=1476879" title="Gabriel Thomson">
Gabriel Thomson

Gabriel Francis Marshall Thomson (ur. 27 października 1986 w Londynie) – brytyjski aktor, znany m.in. z roli Michaela Harpera w serialu komediowym "Moja rodzinka".
Thomson był jednym z kandydatów do roli Harry'ego Pottera w serii filmów o nim, jednak ostatecznie wybrany do niej został Daniel Radcliffe.
W 2015 roku zrezygnował z aktorstwa w celu zostania prawnikiem.

</doc>
<doc id="1476883" url="https://pl.wikipedia.org/wiki?curid=1476883" title="Ryszard Sztychmiler">
Ryszard Sztychmiler

Ryszard Juliusz Sztychmiler (ur. 12 kwietnia 1948 w Pasłęku) – polski kanonista i prawnik, duchowny rzymskokatolicki. Profesor tytularny nauk prawnych. Kierownik Katedry Prawa Kanonicznego i Wyznaniowego Wydziału Prawa i Administracji Uniwersytetu Warmińsko-Mazurskiego w Olsztynie. Adwokat przy Metropolitalnym Sądzie Archidiecezji Warmińskiej. Członek Polskiego Towarzystwo Prawa Wyznaniowego.
W latach 2001–2003 był nauczycielem akademickim Wydziału Teologii Uniwersytetu Warmińsko-Mazurskiego.
W 2013 wręczono mu księgę jubileuszową pt. "Rodzina w prawie. Księga pamiątkowa dedykowana ks. prof. dr. hab. Ryszardowi Sztychmilerowi z okazji 65. rocznicy urodzin i 30-lecia pracy naukowej", (red. M. Różański, J. Krzywkowska), Olsztyn 2013.

</doc>
<doc id="1476884" url="https://pl.wikipedia.org/wiki?curid=1476884" title="Okręg wyborczy Warwick">
Okręg wyborczy Warwick

Okręg wyborczy Warwick powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Warwick. Został zlikwidowany w 1885 r.

</doc>
<doc id="1476889" url="https://pl.wikipedia.org/wiki?curid=1476889" title="Laguna Seca">
Laguna Seca

Laguna Seca – jednostka osadnicza w Stanach Zjednoczonych, w stanie Teksas, w hrabstwie Hidalgo.

</doc>
<doc id="1476890" url="https://pl.wikipedia.org/wiki?curid=1476890" title="Kościół św. Dominika Savio w Ostródzie">
Kościół św. Dominika Savio w Ostródzie

Kościół św. Dominika Savio w Ostródzie – rzymskokatolicki kościół parafialny należący do parafii św. Dominika Sawio w Ostródzie w dekanacie Ostróda – Wschód archidiecezji warmińskiej. Mieści się przy placu Tysiąclecia Państwa Polskiego. 
Zbudowany w początkach XIV wieku w stylu gotyckim jako kościół misyjny, płacący świętopietrze, a więc uniezależniony od Krzyżaków. Przed reformacją był kościołem katolickim, następnie stał się miejscem kultu religijnego ewangelików. W latach 1836–1848 odprawiał tu nabożeństwa w języku polskim pastor Gustaw Gizewiusz. Budynek całkowicie spalony w 1945 roku przez armię sowiecką, od 1981 odbudowywany i udostępniony wiernym.
Pierwszym proboszczem a zarazem od budowniczym kościoła od 1981 roku był ksiądz salezjanin Władysław Ciszewski.
Obok kościoła zachowany fragment dawnych murów miejskich.
Architektura.
Świątynia o prostym kształcie i grubych XIV-wiecznych murach, w wyniku licznych przebudów pozbawiona jednolitego stylu. Dwukondygnacyjna wieża ozdobiona smukłymi blendami i wielouskokowym portalem.

</doc>
<doc id="1476897" url="https://pl.wikipedia.org/wiki?curid=1476897" title="Borowik szatanowaty">
Borowik szatanowaty



</doc>
<doc id="1476899" url="https://pl.wikipedia.org/wiki?curid=1476899" title="Gerben Karstens">
Gerben Karstens

Gerben Karstens (ur. 14 stycznia 1942 w Voorburgu, zm. 8 października 2022 w Dongen) – holenderski kolarz szosowy, złoty medalista olimpijski.
Kariera.
Największym sukcesem Karstensa było zdobycie złotego medalu i tytułu Mistrza Olimpijskiego podczas XVIII Letnich Igrzysk Olimpijskich w Tokio w 1964 roku. Złoto Gerben zdobył w wyścigu zespołowym wraz ze swoimi kolegami z zespołu Bartem Zoetem, Evertem Dolmanem oraz Janem Pieterse. W wyścigu indywidualnym rozegranym podczas tych samych igrzysk Gerben uplasował się na 27. miejscu. Po zakończeniu igrzysk Gerben Karstens kontynuował swoją karierę kolarską wygrywając łącznie 21 etapów w tzw. "Wielkich Tourach": 6 w Tour de France, 14 w Vuelta a España oraz jedno zwycięstwo w Giro d'Italia. Oprócz tych zwycięstw Gerben został mistrzem Holandii w kolarstwie szosowym w 1966 roku oraz zwyciężał m.in. w wyścigu Paryż-Tours oraz formule GP.

</doc>
<doc id="1476907" url="https://pl.wikipedia.org/wiki?curid=1476907" title="Pałac Stenbocka">
Pałac Stenbocka

Pałac Stenbocka (szw. "Stenbockska Palatset") – pałac w Sztokholmie na Riddarholmen oddany do użytku w 1640 roku.
Pałac wzniesiono w latach 40. XVII wieku dla radcy stanu Frederika Stenbocka i jego żony Katariny de la Gardie. Ich herb wciąż widnieje nad portykiem. Wielu artystów szwedzkich i zagranicznych brało udział w tworzeniu tego budynku. W 1863 pałac znacznie rozbudowano, przejęło go wówczas Archiwum Państwowe. W latach 1969–1971, gdy przeniesiono tutaj Sąd Najwyższy, budynek poddano restauracji.

</doc>
<doc id="1476909" url="https://pl.wikipedia.org/wiki?curid=1476909" title="Stenbockska Palatset">
Stenbockska Palatset



</doc>
<doc id="1476914" url="https://pl.wikipedia.org/wiki?curid=1476914" title="Feliks Fornalczyk">
Feliks Fornalczyk

Feliks Fornalczyk (ur. 30 maja 1928 w Łysej Górze koło Zawiercia - zm. 20 listopada 1987 w Mosinie) – polski eseista i krytyk literacki
Ukończył filologię polską na Uniwersytecie Jagiellońskim. Uzyskał w 1974 r. stopień doktora na Uniwersytecie im. Adama Mickiewicza za rozprawę o twórczości Syrokomli. Debiutował w 1955 r. na łamach prasy jako krytyk literacki. W latach 1958-1959 był redaktorem Polskiego Radia w Krakowie i Szczecinie. W roku 1957 pełnił funkcję redaktora tygodnika społeczno-kulturalnego "Ziemia i Morze" w Szczecinie. Od 1959 r. był redaktorem Polskiego Radia w Poznaniu. Został pochowany na Cmentarzu Junikowo w Poznaniu w Alei Zasłużonych.

</doc>
<doc id="1476917" url="https://pl.wikipedia.org/wiki?curid=1476917" title="Bitwa nad Trejderą">
Bitwa nad Trejderą

Bitwa nad Trejderą – bitwa stoczona w 1298 roku pomiędzy Litwinami pod wodzą wielkiego księcia litewskiego Witenesa a wojskami zakonu krzyżackiego w Inflantach dowodzonymi przez mistrza krajowego Brunona.
W połowie lat 90. XIII wieku, w wyniku akcji dyplomatycznych i militarnych komtura ragnetyńskiego Ludwika von Liebenzella, udało się rozbić sojusz Żmudzi z Auksztotą. Dla odciętych w ten sposób od terenów pruskich, a szczególnie od Sambii, Litwinów rejon Inflant oraz Jaćwieży był głównym teatrem działań zbrojnych przeciwko zakonowi krzyżackiemu.
W roku 1297 powstała w Inflantach silna opozycja przeciwko zakonowi kawalerów mieczowych. Zatargi na tle ekonomicznym pomiędzy Rygą a zakonem wykorzystał książę litewski, udzielając zbrojnej pomocy miastu. Równocześnie na ziemie litewskie od strony Królewca ruszyła rejza mająca odciągnąć Witenesa od problemów z kawalerami mieczowymi. Wojskami zakonu krzyżackiego dowodził komtur królewiecki Bertold Bruhaven. Pomimo że Krzyżacy dotarli aż pod Grodno, akcja ta nie przyniosła zamierzonego efektu. W tym czasie książę litewski Witenes opanował zamek Karkhus (Karksi ordulinnus) nieopodal Rygi. Na początku roku 1298 nad brzegami Trejdery stoczył walną bitwę z rycerzami zakonu kawalerów mieczowych. Kawalerowie bitwę przegrali, tracąc w boju mistrza krajowego Brunona oraz 22 braci rycerskich. 
Sromotna klęska rycerzy zakonu kawalerów mieczowych spowodowała ostre i zdecydowane kroki zakonu krzyżackiego. W sprawę organizacji interwencji zbrojnej w Inflantach zaangażował się sam wielki mistrz Gotfryd von Hohenlohe, a udana interwencja zbrojna zakończyła się sukcesem militarnym pod Neuermühlen i opanowaniem sytuacji w Inflantach.

</doc>
<doc id="1476918" url="https://pl.wikipedia.org/wiki?curid=1476918" title="Wojciech Góralski">
Wojciech Góralski

Wojciech Marian Góralski (ur. 19 marca 1939 w Poznaniu) – polski duchowny katolicki, kanonista, specjalista prawa wyznaniowego i konkordatowego. Profesor nauk prawnych. Profesor zwyczajny na Wydziale Prawa Kanonicznego Uniwersytetu Kardynała Stefana Wyszyńskiego (UKSW).
Życiorys.
Edukację na poziomie podstawowym i średnim ukończył w Płocku – maturę uzyskał w Liceum Ogólnokształcącym im. Stanisława Małachowskiego.
W 1955 wstąpił do Wyższego Seminarium Duchownego w Płocku, po ukończeniu którego 20 sierpnia 1961 z rąk biskupa Tadeusza Pawła Zakrzewskiego otrzymał święcenia kapłańskie. W 1961 rozpoczął studia z zakresu prawa kanonicznego w Katolickim Uniwersytecie Lubelskim (KUL), zakończone uzyskaniem tytułu magistra i licencjata prawa kanonicznego. Następnie udał się na studia kanonistyczne w Rzymie, gdzie mieszkał w Papieskim Instytucie Polskim.
Po powrocie do kraju został kanclerzem Kurii Diecezjalnej w Płocku. Od 1970 był wykładowcą WSD w Płocku, pełniąc w latach 1984-1986 funkcję jego rektora. Jednocześnie wykonywał urząd obrońcy węzła małżeńskiego w Sądzie Biskupim w Płocku. W latach 1977-1996 był zatrudniony jako wykładowca KUL.
W 1989 uzyskał tytuł naukowy profesora nauk prawnych. W 1996 został powołany na stanowisko dziekana Wydziału Prawa Kanonicznego Akademii Teologii Katolickiej w Warszawie i kierownika Katedry Kościelnego Prawa Małżeńskiego i Rodzinnego tej uczelni. Sprawował też urząd prorektora UKSW. Równolegle prowadził wykłady z prawa kanonicznego w seminariach duchownych w Płocku i Łowiczu oraz z przedmiotów prawniczych na Wydziale Nauk Ekonomicznych i Społecznych Politechniki Warszawskiej w Płocku.
Jako jeden z przedstawicieli Stolicy Apostolskiej uczestniczył w negocjacjach nad zawartym w 1993 konkordatem z Rzecząpospolitą Polską.
Był członkiem Centralnej Komisji do Spraw Stopni i Tytułów. Jest członkiem Polskiego Towarzystwa Prawa Wyznaniowego i Stowarzyszenia Kanonistów Polskich.
Objął funkcję redaktora naczelnego czasopisma „Ius Matrimoniale”. Wszedł w skład Rady Naukowej „Czasopisma Prawno-Historycznego”.
W uznaniu zasług papież Jan Paweł II podniósł go w 2004 do godności protonotariusza apostolskiego (infułata).
W zorganizowanym w 2004 powszechnym plebiscycie wygrał tytuł „Płocczanin Roku 2004”.
21 października 2015 odbyła się w Katolickim Uniwersytecie Lubelskim uroczystość odnowienia doktoratu ks. prof. Wojciecha Góralskiego.
Pod jego kierunkiem stopnie doktora uzyskali m.in. Ginter Dzierżon, Janusz Borucki, Jan Krajczyński, Kazimierz Dullak, Lucjan Świto, Wiesław Kraiński.
Odznaczenia.
W 2019 r. został odznaczony Złotym Medalem za Długoletnią Służbę.

</doc>
<doc id="1476921" url="https://pl.wikipedia.org/wiki?curid=1476921" title="Uniwersytet Humboldtów">
Uniwersytet Humboldtów



</doc>
<doc id="1476928" url="https://pl.wikipedia.org/wiki?curid=1476928" title="Two Worlds (album)">
Two Worlds (album)

Two Worlds – drugi studyjny album niemieckiego DJ i producenta, ATB. Ten podwójny album został wydany w 2000 roku. Każda z płyt jest dla różnego słuchacza. Pierwsza płyta "The World of Movement" to dansowe brzmienia, druga "The Relaxing World" to chill-out.

</doc>
<doc id="1476935" url="https://pl.wikipedia.org/wiki?curid=1476935" title="Julian z Halikarnasu">
Julian z Halikarnasu

Julian z Halikarnasu (V/VI wiek) – biskup Halikarnasu, monofizyta. Prawdopodobnie zmarł w Aleksandrii około 527 roku. Polemizował z Sewerem z Antiochii na temat pojmowania ciała Chrystusa.
Z pism Juliana z Halikarnasu - "Tomos", "Przeciw bluźnierstwom Sewera", "Apologia", "Dysputa przeciw Achillesowi i Wiktorowi, zwolennikom Nestoriusza" - zachowały się jedynie fragmenty. Przetrwało też kilka fragmentów z jego 3 listów.

</doc>
<doc id="1476936" url="https://pl.wikipedia.org/wiki?curid=1476936" title="Sparassis brevipes">
Sparassis brevipes



</doc>
<doc id="1476942" url="https://pl.wikipedia.org/wiki?curid=1476942" title="Ryszard Mojak">
Ryszard Mojak

Ryszard Mojak (ur. 1 stycznia 1959 w Biłgoraju, zm. 2 września 2022) – polski prawnik, nauczyciel akademicki, profesor nadzwyczajny w Katedrze Prawa Konstytucyjnego na Wydziale Prawa i Administracji Uniwersytetu Marii Curie-Skłodowskiej w Lublinie oraz profesor nadzwyczajny Uniwersytetu Przyrodniczo-Humanistycznego w Siedlcach; specjalista w dziedzinie prawa konstytucyjnego, teorii państwa i prawa oraz prawa wyznaniowego. W latach 2012–2014 prorektor UMCS.
Życiorys.
W latach 1979–1983 studiował na Wydziale Prawa i Administracji UMCS na kierunku administracja i prawo. 20 czerwca 1992 uzyskał stopień doktora nauk prawnych. 5 grudnia 2007 na podstawie rozprawy habilitacyjnej pt. "Parlament a rząd w ustroju Trzeciej Rzeczypospolitej Polskiej" otrzymał stopień doktora habilitowanego.
14 lutego 1983 został zatrudniony w Zakładzie (Katedrze) Prawa Konstytucyjnego UMCS. Obejmował tam kolejno stanowiska: asystent stażysta, asystent, starszy asystent, adiunkt i profesor nadzwyczajny. W latach 1983–1985 odbył aplikację sędziowską w Sądzie Wojewódzkim w Lublinie, zakończoną egzaminem sędziowskim. Od 1 września 2012 do 15 kwietnia 2014, kiedy to został odwołany w trybie nadzwyczajnym przez Kolegium Elektorów, pełnił funkcję prorektora UMCS. Na UMCS pracował do 2020.
Zainteresowania naukowe.
Zajmował się konstytucjonalizmem II Rzeczypospolitej, ustrojem konstytucyjnym organów władzy wykonawczej w Polsce, transformacją ustroju politycznego w państwach Europy Środkowej i Wschodniej (w szczególności ustrojem politycznym Ukrainy), teorią prawa i legislacją oraz polskim prawem wyznaniowym.
Dorobek naukowy.
Był autorem lub współautorem ponad 100 publikacji naukowych, w tym: autorem pięciu monografii, współautorem sześciu podręczników i skryptów naukowych, autorem ponad sześćdziesięciu studiów i artykułów naukowych, redaktorem naukowym (lub współredaktorem) pięciu publikacji książkowych.

</doc>
<doc id="1476946" url="https://pl.wikipedia.org/wiki?curid=1476946" title="Narwiliszki">
Narwiliszki

Narwiliszki (lit. Norviliškės) − wieś w gminie Dziewieniszki gminy rejonowej Soleczniki Litwy, leżąca w pobliżu granicy państwowej z Białorusią.
We wsi znajduje się zrekonstruowany renesansowy zamek. W Narwiliszkach znajduje się ponadto kościół pw. Najświętszej Maryi Panny Matki Miłosierdzia, wzniesiony w 1929 roku na miejscu dawnego kościoła oraz zabytkowa dzwonnica. W latach 1934-1939 proboszczem w parafii Narwiliszki, był ksiądz Stefan Kiwiński, późniejszy kapelan wojskowy, żołnierz armii Andersa . W 1945 roku tamtejszą parafię skasowały władze komunistyczne . 
W 2007 roku we wsi zorganizowano międzynarodowy festiwal rockowy Be2gether.

</doc>
<doc id="1476950" url="https://pl.wikipedia.org/wiki?curid=1476950" title="Herb powiatu gryfińskiego">
Herb powiatu gryfińskiego

Herb powiatu gryfińskiego - tarcza hiszpańska dwudzielna w pas. W polu górnym srebrnym czerwony gryf. Pole dolne dwudzielne w słup. W polu prawym błękitnym korona złota. W polu lewym srebrnym belka falista błękitna w pas.

</doc>
<doc id="1476951" url="https://pl.wikipedia.org/wiki?curid=1476951" title="Aleksandr Tkaczow">
Aleksandr Tkaczow

Aleksandr Wasiljewicz Tkaczow, ros. Алекса́ндр Васи́льевич Ткачёв (ur. 4 października 1957), radziecki gimnastyk (Rosjanin). Trzykrotny medalista olimpijski z Moskwy.
W drugiej połowie lat 70. znajdował się w ścisłej światowej czołówce i miał pewne miejsce w kadrze Związku Radzieckiego. W Moskwie triumfował w drużynie oraz w ćwiczeniach na poręczach. Zdobył szereg medali na mistrzostwach świata (m.in. złoto na drążku w 1981) i Europy (tytuł w wieloboju w 1981), był mistrzem kraju. Jedno z ćwiczeń wykonywanych na drążku nosi jego imię.

</doc>
<doc id="1476954" url="https://pl.wikipedia.org/wiki?curid=1476954" title="Współpraca sądowa i policyjna w sprawach karnych">
Współpraca sądowa i policyjna w sprawach karnych



</doc>
<doc id="1476956" url="https://pl.wikipedia.org/wiki?curid=1476956" title="Krzysztof Warchałowski">
Krzysztof Warchałowski

Krzysztof Warchałowski (ur. 1964 w Staszowie) – polski duchowny katolicki, prawnik i kanonista, specjalista prawa wyznaniowego i konkordatowego, doktor habilitowany nauk prawnych, kierownik Katedry Prawa Wyznaniowego i Konkordatowego Wydziału Prawa i Administracji Uniwersytetu Kardynała Stefana Wyszyńskiego, profesor nadzwyczajny UKSW.
Życiorys.
Pełnił funkcję prodziekana Wydziału Prawa i Administracji UKSW.
Jest sędzią Sądu Metropolitalnego Warszawskiego.
6 listopada 2006 roku otrzymał Srebrny Krzyż Zasługi za działalność naukowo-dydaktyczną.
13 czerwca 2013 roku mianowany rektorem Wyższego Seminarium Duchownego Diecezji Warszawsko-Praskiej; funkcję rektora pełnił w latach 2013 – 2021. W 2021 mianowany proboszczem Parafii Matki Boskiej Nieustającej Pomocy na warszawskiej Saskiej Kępie.
Został członkiem Rady Naukowej kwartalnika „Prawo i Więź”.
Członek Polskiego Towarzystwa Prawa Wyznaniowego.

</doc>
<doc id="1476959" url="https://pl.wikipedia.org/wiki?curid=1476959" title="Ramaria formosa">
Ramaria formosa



</doc>
<doc id="1476961" url="https://pl.wikipedia.org/wiki?curid=1476961" title="Timo Scheider">
Timo Scheider

Timo Scheider (ur. 10 listopada 1978 w Lahnstein) – niemiecki kierowca wyścigowy, obecnie kierowca zespołu Audi w serii Deutsche Tourenwagen Masters. Mistrz tej serii wyścigowej w latach 2008-2009.
Przebieg kariery.
Timo Scheider karierę zawodniczą rozpoczął w wyścigach kartingowych w 1989 roku. W 1992 roku zwyciężył w serii Kerpen Winter Cup, a w kolejnym zajął 7. miejsce w German Junior Kart NRW-Cup. W sezonie 1994 zdobył tytuł mistrza tej serii kartingowej, po czym przeniósł się do niemieckiej Formuły Renault 1800, w której zwyciężył w debiutanckim sezonie. W 1996 startował w Formule Renault 2000, gdzie zajął 4. miejsce. W kolejnych trzech latach jeździł w niemieckiej Formule 3. W pierwszym sezonie, dzięki odniesieniu trzech zwycięstw zdobył tytuł wicemistrza, jednak w kolejnych latach zdołał zająć jedynie 8. i 6. miejsce w klasyfikacji, co definitywnie zakończyło jego karierę w wyścigach samochodów o otwartym nadwoziu.
DTM.
W sezonie 2000 przeniósł się do reaktywowanej serii Deutsche Tourenwagen Masters, gdzie reprezentował barwy zespołu Opel-Team Holzer za kierownicą Opla Astry V8 Coupé. W debiutanckim sezonie zajął 12. miejsce w klasyfikacji, a w następnym roku 19. W kolejnych dwóch latach zajmował 8. miejsce, a w sezonie 2004, po zmianie samochodu na Opla Vectrę GTS V8, ponownie był ósmy.
W latach 2003-2004 dwukrotnie startował w 24-godzinnym wyścigu na torze Nürburgring, w którym zwyciężył w 2003 (jego partnerami byli Manuel Reuter oraz Marcel Tiemann). W 2004 roku zajął 10. lokatę.
FIA GT.
W sezonie 2005 Timo przeszedł do serii FIA GT, gdzie startował w Maserati MC12 w barwach zespołu Vitaphone Racing. Wraz z partnerem, Michaelem Bartelsem, zwyciężyli w dwóch wyścigach (na torze Istanbul Park oraz w 24-godzinnym na torze Spa-Francorchamps, gdzie ich trzecim partnerem był Eric van de Poele), a w klasyfikacji generalnej mistrzostw zajęli 2. miejsce ze stratą zaledwie jednego punktu do zwycięzcy. W 2006 roku, już po powrocie do DTM, Scheider wystąpił ponownie w 24-godzinnym wyścigu na torze Spa jako trzeci kierowca zespołu AF Corse (partnerami byli Mika Salo i Rui Águas). W samochodzie Ferrari F430 GT2 zwyciężyli w klasie GT2, a w ogólnej klasyfikacji wyścigu zajęli 6. miejsce.
Na przełomie lat 2005 i 2006 ścigał się w serii A1 Grand Prix jako kierowca zespołu Niemiec (A1 Team Germany). Wystąpił w siedmiu rundach, a w pozostałych czterech zastępowali go Adrian Sutil oraz przyrodni brat Michaela i Ralfa Schumacherów, Sebastian Stahl. Jego największym sukcesem było zajęcie 2. miejsca na torze Laguna Seca. W klasyfikacji końcowej zespół zajął 15. miejsce.
Powrót do DTM.
W sezonie 2006 Timo powrócił do serii DTM, ścigając się w jednorocznym Audi A4 w zespole Audi Sport Team Rosberg. W kolejnym sezonie został partnerem Toma Kristensena w zespole Audi Sport Team Abt. Podczas 7. rundy sezonu na torze Zandvoort zdobył swoje drugie w karierze w DTM pole position (na tym samym torze zdobył również swoje pierwsze pole position w 2003 roku), a w klasyfikacji końcowej sezonu zajął 7. miejsce.
Sezon 2008 rozpoczął od zdobycia pole position w trzech pierwszych wyścigach, a w drugim wyścigu sezonu na torze Motorsport Arena Oschersleben odniósł swoje pierwsze zwycięstwo w DTM (był to jego 77. występ w tej serii wyścigowej). Po tej wygranej objął prowadzenie w klasyfikacji generalnej, którego nie stracił do końca mistrzostw. Przed finałowym wyścigiem sezonu na torze Hockenheim jego przewaga nad drugim w tabeli Paulem di Restą spadła do dwóch punktów, jednak zwycięstwo w tym wyścigu pozwoliło mu na utrzymanie się na pozycji lidera i zdobycie tytułu mistrza DTM.
Sezon 2009 był dla kierowcy Audi kolejnym tytułem mistrza DTM. Niemiec wygrał dwa wyścigi i mimo dyskwalifikacji na wyścigu w Zandvoort uzyskał całkiem sporą jak na te okoliczności przewagę pięciu punktów.
Sezon 2010 nie był już aż tak dobry. Scheider zajął czwarte miejsce w klasyfikacji generalnej wygrywając jeden wyścig. Szczególnie słaba była dla niego pierwsza połowa sezonu, gdy ani razu nie stanął na podium. W konsekwencji szybko utracił szansę na trzecie mistrzostwo z rzędu.
W 2011 roku Scheider nie zdołał już wygrać żadnego wyścigu, plasując się raz na drugim stopniu podium. Jednak miejsca punktowane w pozostałych wyścigach pozwoliły mu ponownie ukończyć sezon na czwartym miejscu.
Kolejne lata startów również kończyły się dla Niemca bez sukcesów. W 2012 roku uzbierane 37 punktów dało mu dziesiąte miejsce w końcowej klasyfikacji kierowców. Rok później zakończył sezon na trzynastej pozycji. W sezonie 2014 stanął na trzecim stopniu w wyścigu na torze EuroSpeedway Lausitz. Uzbierał łącznie 44 punkty, co mu zapewniło dziesiąte miejsce w klasyfikacji generalnej.

</doc>
<doc id="1476965" url="https://pl.wikipedia.org/wiki?curid=1476965" title="Trusiówka">
Trusiówka

Trusiówka – polana w dolinie Kamienickiego Potoku w Gorcach. Jest to nieduża polana na lewym brzegu tego potoku, tuż przed granicą Gorczańskiego Parku Narodowego. Znajduje się na niej parking i pole biwakowe. Polana ma powierzchnię 4,22 ha i położona jest na wysokości 710–730 m n.p.m. Przy polanie, tuż za mostkiem uchodzi ze stoków Gorca do Kamienickiego Potoku jego dopływ – potok Spaleniec.
Na polanie istniała dawniej huta szkła. Wykorzystywała miejscowe surowce; potaż produkowany w tzw. potaszniach w kilku miejscach w Gorcach i drewno bukowe z gorczańskich lasów (do opalania pieców hutniczych). Piasek nadający się do produkcji szkła musiano jednak furmankami sprowadzać aż z okolic Krakowa. Pamiątką po hucie są kawałeczki szkła, które do dzisiaj można tutaj znaleźć.
Wśród zbiorowisk roślinnych dominuje łąka ostrożeniowa z ostrożniem łąkowym, na podmokłych miejscach występują młaki kozłkowo-turzycowe z ok. 40–50 gatunkami. Wśród nich liczna jest knieć górska, wełnianka szerokolistna i kozłek całolistny. Z chronionych roślin występuje gółka długoostrogowa z rodziny storczykowatych. Z ciekawszych roślin warto wymienić nielicznie tutaj występującego orlika pospolitego i jaskra platanolistnego.
Nazwa polany pochodzi od słowa „truś” oznaczającego w miejscowej gwarze królika.
Polana znajduje się na obszarze Gorczańskiego Parku Narodowego, w granicach wsi Lubomierz w województwie małopolskim, w powiecie limanowskim, w gminie Mszana Dolna.
Szlaki turystyczne.
Przez polanę prowadzi szlak turystyki pieszej i rowerowej, zaczynają się na niej także dwie ścieżki edukacyjne: „Dolina Gorcowego Potoku” i „Dolina Kamienicy”.

</doc>
<doc id="1476966" url="https://pl.wikipedia.org/wiki?curid=1476966" title="Evelyn Grossmann">
Evelyn Grossmann



</doc>
<doc id="1476969" url="https://pl.wikipedia.org/wiki?curid=1476969" title="Troika (Unia Europejska)">
Troika (Unia Europejska)



</doc>
<doc id="1476970" url="https://pl.wikipedia.org/wiki?curid=1476970" title="Trójka (Unia Europejska)">
Trójka (Unia Europejska)



</doc>
<doc id="1476971" url="https://pl.wikipedia.org/wiki?curid=1476971" title="Katedra Świętego Jana Teologa w Nikozji">
Katedra Świętego Jana Teologa w Nikozji

Katedra Świętego Jana Teologa – prawosławna katedra Cypryjskiego Kościoła Prawosławnego w Nikozji, wybudowana w 1662 na ruinach średniowiecznego klasztoru benedyktynów. Wewnątrz świątyni znajduje się złocony ikonostas. Ściany i sufit w całości są pokryte freskami. Wśród najlepiej zachowanych wyróżniają się "Sąd ostateczny" i "Stworzenie świata" oraz cykl ilustrujący ponowne odnalezienie relikwii apostoła Barnaby. Mimo niewielkich rozmiarów jest to główna świątynia Cypryjskiego Kościoła Prawosławnego; odbywają się w niej intronizacje arcybiskupów Cypru.

</doc>
<doc id="1476973" url="https://pl.wikipedia.org/wiki?curid=1476973" title="Fabrizio Bentivoglio">
Fabrizio Bentivoglio

Fabrizio Bentivoglio (ur. 4 stycznia 1957 w Mediolanie) – włoski aktor filmowy i teatralny, okazjonalnie również reżyser i scenarzysta.
Życiorys.
Wczesne lata.
Urodził się w Mediolanie jako jedyne dziecko gospodyni domowej i dentysty. Jego ojciec urodził się w Wenecji. Uczęszczał do szkoły naukowej im. Leonarda Da Vinci, kultywując pasje do piłki nożnej i muzyki. We wczesnej młodości Fabrizio grał jeden sezon, w latach 1970-1971, w młodzieżowej drużynie we włoskim klubie piłkarskim Inter Mediolan. Jednak ze względu na uszkodzenie lewego kolana, pozostawił karierę sportową i uczęszczał do szkoły teatralnej Piccolo Teatro di Milano. 
Kariera.
Debiutował na scenie w tragedii szekspirowskiej "Tymon Ateńczyk" (1978), a następnie wystąpił w spektaklach: "Burza" (1978), "Straszni krewni" ("I parenti terribili", 1979) Jeana Cocteau, "W konspiracji milczenia" ("Prima del silenzio", 1980), "Skąpiec" (1981) Moliera, "Prawdziwa historia" ("La vera storia", 1982) Italo Calvino w Teatro La Scala w Mediolanie, "Gli amanti dei miei amanti sono miei amanti" (1982), "Miłosny krąg" ("Metti una sera a cena", 1983), "Dla miłości jedna śmierć" ("D’amore si muore", 1985), "Włochy-Niemcy 4-3" ("Italia-Germania 4 a 3", 1987) i operze "Widok z wojny luny" ("La guerra vista dalla luna", 1995).
Nie ukończył studiów medycznych i przeniósł się do Rzymu, gdzie kontynuował swoją karierę w kinie. Debiutował u boku Franco Nero w dramacie kryminalnym "Niebieskooki bandyta" ("Il Bandito dagli occhi azzurri", 1980) jako komisarz „Rick” Riccardo. Potem zagrał w dramacie "Leopold von Sacher Masoch" ("Masoch", 1980), adaptacji powieści Aleksandra Dumasa "Dama kameliowa" ("La Storia vera della signora dalle camelie", 1981) w roli Dumasa z Isabelle Huppert, "Zepsuta zabawa" ("La Festa perduta!", 1981), thrillerze "Śmierć w Watykanie" ("Morte in Vaticano", 1982) z Terence Stampem, "Kobieta cudów" ("La Donna delle meraviglie", 1985) z Claudią Cardinale i Benem Gazzarą, "Montenapoleone" ("Via Montenapoleone", 1985) z Carol Alt, ekranizacji powieści Oscara Wilde’a "Salome" (1986), niezależnej produkcji "Regina" (1987), dramacie "Rebus" (1989) z Charlotte Rampling, komedii "Marrakesz ekspress" ("Marrakech express", 1989), thrillerze "Apartment Zero" (1989) u boku Harta Bochnera i Colina Firtha oraz "Turnèe" ("Turnè", 1990), do którego również napisał scenariusz.
Rola Pietro De Leo w romansie "Rozdarta dusza" ("Un Anima divisa in due"', 1993) przyniosła mu Puchar Volpiego dla najlepszego aktora na 50. MFF w Wenecji, gdzie odebrał potem nagrodę FEDIC Award – Special Mention za film krótkometrażowy "Nic" ("Tipota", 1999) z Valerią Golino, którego był reżyserem, scenarzystą i odtwórcą głównej roli. Film ten otrzymał także nagrodę na festiwalu w São Paulo. Za postać Giorgio Ambrosoli, prawnika, który otrzymuje polecenie przeprowadzenia likwidacji banku Privata Finanziaria, którego właścicielem jest związany z mafią sycylijski biznesmen zatrudniony przez papieża Pawła VI jako doradca w Watykanie w dramacie Michele Placido "Zwyczajny bohater" ("Un Eroe borghese", 1995) odebrał nagrodę na festiwalu filmowym w Montrealu. Został także dwukrotnie uhonorowany nagrodą David di Donatello; jako Piero Nava, komiwojażer, który postanowił złożyć zeznania jako świadek zabicia sędziego przez dwóch członków sycylijskiej mafii w dramacie "Naoczny świadek" ("Testimone a rischio", 1996) oraz za kreację Antonio, w dramacie kryminalnym Michele Placido "Stracona miłość" ("Del perduto amore", 1998). Dobre recenzje zebrał również za rolę Carlo Ristuccia w komedii romantycznej Gabriele Muccino "Zapamiętaj mnie" ("Ricordati di me", 2003) z Monicą Bellucci. Został także doceniony przez krytyków jako reżyser komedii biograficznej "Zapomnij, Johnny!" ("Lascia perdere, Johnny!", 2007) z Valerią Golino, zdobywając nominację do nagrody David di Donatello.
Życie prywatne.
W latach 1993–2001 związany był z aktorką Valerią Golino.

</doc>
<doc id="1476974" url="https://pl.wikipedia.org/wiki?curid=1476974" title="Potencjał błonowy">
Potencjał błonowy

Potencjał błonowy – to różnica potencjałów elektrycznych, czyli napięcie elektryczne między wnętrzem i zewnętrzem przestrzeni oddzielonej błoną lipidową. Potencjał błonowy jest istotny dla przebiegu transbłonowych procesów metabolicznych. Kiedy zanika, to zanika też wrażliwość żywego układu i najczęściej jest to tożsame ze śmiercią. Napięcie jest wytwarzane katabolicznie pompą sodowo-potasową, anabolicznie foto- lub chemosyntetycznym transportem elektronów oraz innymi mniej typowymi procesami. Potencjał błonowy może się cyklicznie zmieniać lub być niemal stały. Na poziomie cząsteczkowym jest to proces dynamiczny i jako proces zmniejszający entropię entrenergoujemny, do jego wytworzenia konieczna jest energia.

</doc>
<doc id="1476982" url="https://pl.wikipedia.org/wiki?curid=1476982" title="Jerzy Wisłocki">
Jerzy Wisłocki

Jerzy Wisłocki (ur. 6 października 1928 w Rzeszowie, zm. 28 kwietnia 2008) – polski prawnik i historyk, profesor nauk humanistycznych, specjalista historii państwa i prawa oraz prawa wyznaniowego. 
Życiorys.
Był żołnierzem Armii Krajowej, więziony przez Urząd Bezpieczeństwa w 1956. Ukończył studia na Wydziale Prawa Uniwersytetu im. Adama Mickiewicza w Poznaniu, gdzie uzyskał stopień naukowy doktora nauk prawnych (1963) oraz doktora habilitowanego (1978). Przez wiele lat wykładowca i profesor na Wydziale Prawa i Administracji UAM. Wypromował 12 doktorów. Po 1982 był dyrektorem Biblioteki Kórnickiej. Przewodniczący Rady Naukowej Biblioteki Kórnickiej PAN. W 1983 uzyskał tytuł naukowy profesora nauk humanistycznych. Przewodniczący Rady Naukowej Biblioteki Kórnickiej PAN. Poza uniwersytetem wykładowca wielu wyższych uczelni w Poznaniu i Warszawie. Był inicjatorem, współzałożycielem i współredaktorem naukowym półrocznika „Sprawy Narodowościowe – seria nowa” w latach 1992–1998.
Był działaczem Polska Zjednoczona Partia Robotnicza. Z ramienia tej partii w 1989 roku bezskutecznie kandydował do Sejm Polskiej Rzeczypospolitej Ludowej X kadencji Źródło: Okręg wyborczy nr 77 do Sejmu Polskiej Rzeczypospolitej Ludowej (1989–1991). Był przewodniczącym Miejsko-Gminnej Rady Patriotyczny Ruch Odrodzenia Narodowego w Kórnik.
W wyborach parlamentarnych w 2001 bez powodzenia kandydował do Senatu z ramienia SLD-UP.
Został pochowany na cmentarzu Miłostowo w Poznaniu (pole 49, kwatera 1, rząd 1, grób 23).

</doc>
<doc id="1476986" url="https://pl.wikipedia.org/wiki?curid=1476986" title="Edward Zając">
Edward Zając

Edward Zając (ur. 27 stycznia 1931 w Tarzymiechach, zm. 19 listopada 2014 w Sanoku) – polski historyk, archiwista, muzealnik, radny Sanoka.
Życiorys.
Urodził się jako syn Jana i Heleny z domu Soboń. W rodzinnych Tarzymiechach w 1946 ukończył 7-klasową szkołę podstawową, po czym w 1952 zdał maturę w I Państwowym Gimnazjum i Liceum Ogólnokształcącym im. Hetmana Jana Zamoyskiego w Zamościu. W latach 1952-1956 odbył studia historyczne na Wydziale Humanistycznym Katolickiego Uniwersytetu Lubelskiego i uzyskał tytuł magistra historii w 1958. 1 października 1957 został zatrudniony przez Wojewódzkie Archiwum Państwowe w Rzeszowie z siedzibą w Przemyślu na stanowisku kierownika Powiatowego Archiwum Państwowego w Sanoku i pracował na tym stanowisku do 1959 oraz od 1968 do 1969 (do 1969 zajmował się gromadzeniem i uporządkowaniem zespołów archiwalnych). Następnie od 1 stycznia 1971 do 1990 był dyrektorem (kustoszem) Muzeum Historycznego w Sanoku. W tym czasie przeprowadzono remonty obiektów oraz gromadzono eksponaty, w tym także dzieła artysty-malarza Zdzisława Beksińskiego. Był autorem programu obchodów 500. rocznicy śmierci Grzegorza z Sanoka, zorganizowanych w 1977. Aktywnie współdziałał przy tworzeniu otwartego w 1987 „Domu Pamięci gen. Karola Świerczewskiego” w Jabłonkach (w pobliżu tamtejszego pomnika generała), który był filią sanockiego muzeum. Po odejściu z pracy w muzeum krótkotrwale pracował w Zespole Szkół Zawodowych jako nauczyciel w. o s. W 1991 przeszedł na rentę inwalidzką, a w 1996 na emeryturę.
Był działaczem Stronnictwa Demokratycznego. Został wybrany radnym Miejskiej Rady Narodowej (MRN): w 1965 (był członkiem prezydium MRN; ponadto w 1968 był sekretarzem Powiatowego Komitetu Frontu Jedności Narodu w Sanoku), w 1969, w 1978 (w 1978 był członkiem Miejskiego Komitetu FJN w Sanoku, którego był sekretarzem), w 1984, w 1988. Od 1968 do 1969 był zastępcą przewodniczącego MRN, po czym zrezygnował z funkcji. Po likwidacji powiatu sanockiego w wyniku rozporządzenia Rady Ministrów z 6 października 1972 został członkiem prezydium MRN w Sanoku wybranym podczas jej sesji inauguracyjnej 14 listopada 1972 (przewodniczącym prezydium został wówczas Wiesław Skałkowski). W 1974 został członkiem komisji ds. odznaczeń w Sanoku. Na początku 1976 został zastępcą przewodniczącego okręgowej komisji wyborczej w Krośnie przed wyborami parlamentarnymi 1976 do Sejmu PRL VII kadencji. Został członkiem prezydium powołanej podczas stanu wojennego 16 września 1982 Tymczasowej Miejskiej Rady Patriotycznego Ruchu Odrodzenia Narodowego (PRON). W III Rzeczypospolitej w kadencji Rady Miasta Sanoka 1994-1998 zasiadał w Komisji Oświaty, Kultury, Sportu i Turystyki w charakterze członka spoza Rady. Bez powodzenia ubiegał się o mandat Rady Miasta Sanoka, startując w wyborach samorządowych w 1998 z listy Sojuszu Lewicy Demokratycznej, w wyborach samorządowych w 2002 z listy Koalicyjny Komitet Wyborczy SLD–Unia Pracy. 
Był w pierwszym składzie redakcyjnym „Gazety Sanockiej – Autosan” w 1974, później publikował w tym piśmie. Ponadto publikował w czasopismach: „Materiały Muzeum Budownictwa Ludowego w Sanoku”, „Tygodnik Sanocki”, „Harcerz Sanocki”, „Mały Harcerz Sanocki”, „Sanockie Zapiski Numizmatyczne”, „Echo Sanoka” oraz „Gazeta Bieszczadzka”. Był jednym z inicjatorów powstania i kierownikiem sekcji wydawniczej „Rocznika Sanockiego”. Wobec braku miejscowego konserwatora zabytków, w 1978 jako dyrektor Muzeum Historycznego w Sanoku wszedł w skład grupy miejskiej (prócz niego plastyk miejski Barbara Bandurka i przewodnik muzealny Krystyna Kilar), która po inwentaryzacji wskazała na cmentarzu w Sanoku nagrobki uznając je za posiadające wartość historyczną i zaproponowała ich zachowanie. Był działaczem Towarzystwa Rozwoju i Upiększania Miasta Sanoka, wybierany członkiem zarządu: styczniu 1983, w czerwcu 1987. Pod koniec 1984 zasiadł w zarządzie powołanego wówczas oddziału Robotniczego Stowarzyszenia Twórców Kultury w Sanok. Po przejściu na emeryturę zajmował się tworzeniem publikacji książkowych, głównie na temat Sanoka i ziemi sanockiej. Łącznie opublikował ponad 640 artykułów z dziedziny historii miasta i regionu.
Miał brata Czesława (zm. 2001). Jego żoną była Teresa z domu Pakosz. Zmarł 19 listopada 2014, a 22 listopada 2014 został pochowany na Cmentarzu Centralnym w Sanoku.
Publikacje.
Zgodnie z umową zawartą przez Edwarda Zająca 13 jego publikacji zostało udostępnionych do upowszechniania przez Miejską Bibliotekę Publiczna im. Grzegorza z Sanoka w Sanoku.

</doc>
<doc id="1476987" url="https://pl.wikipedia.org/wiki?curid=1476987" title="David Grubbs">
David Grubbs

David Grubbs (ur. 21 września 1967) – amerykański gitarzysta, pianista i wokalista. Jeden z założycieli zespołów takich jak: Squirrel Bait, Bastro oraz Gastr Del Sol. Grał również w The Red Krayola oraz The Wingdale Community Singers.
Zespoły i projekty.
Zespoły.
Squirrel Bait był to punk rockowy zespół działający w latach 80. w Lousville, w Kentucky. Nagrał jedną EP-kę oraz długogrający album dla wytwórni Homestead Records. Następną grupą, w której grał Grubbs, było Bastro, które nagrało dwa albumy dla tej samej wytwórni. W 1991 roku Bastro przekształciło się w grupę Gastr Del Sol, która nastawiona była na twórczość bardziej niż Bastro awangardową. W niedługim czasie na pierwszy plan w zespole wysuneli się Grubbs i Jim O’Rourke. Albumy nagrane przez zespół, ograniczony w końcu do wspomnianego duetu, (wliczając w to "Crookt, Crackt or Fly", "Upgrade&amp;Afterlife" oraz "Camoufleur") opisywane były często jako wizjonerska i teoretyczna dekonstrukcja procesu pisania piosenek.
Twórczość solowa i sesyjna.
Po tym jak w 1997 roku Jim O’Rourke opuścił zespół Grubbs nagrywał albumy zarówno pod swoim nazwiskiem jak i jako muzyk sesyjny – głównie dla wytwórni Drag City. W 2000 roku jego album "The Spectrum Between" uznany został przez London Sunday Times albumem roku. Artysta prowadzi również własną wytwórnię Blue Chopsticks, która wydaje zarówno nowe, jak i archiwalne nagrania artystów takich jak Luc Ferrari, Derek Bailey, Workshop, Van Oehlen oraz Mats Gustafsson. Brał udział w nagraniach albumów między innymi: Toniego Conrada, Matmos, Palace Music, Pauline Oliveros oraz wielu wielu innych. Grubbs znany jest również ze współpracy z pisarzami Susan Howe, Rickiem Moody, Kennethem Goldsmithem oraz z artystami visual arts takimi jak Anthony McCall, Angela Bulloch, Stephen Prina czy Cosima von Bonin.
Film, Radio, Poezja.
Grubbs razem z Matmos napisał muzykę do filmu fabularnego Therriego Jousse "Les Invisibles". Napisał również muzykę do instalacji Angeli Bulloch "Z Point" oraz "Horizontal Technicolour", a także do dwóch instalacji autorstwa Douga Aitkena. Instalacja dźwiękowa Grubbsa pod tytułem "Between a Raven and a Writing Desk" włączona była do programu wystawy zbiorowej "Elysian Fields" w Centre Georges Pompidou. Grubbs miał również swój wkład w tworzeniu soundtracku jaki do fimu Normana i Bruce Yonemoto "Japan in Paris in LA" nagrał zespół Red Krayola. Również muzyka Gastr Del Sol pojawiała na dużym i małym ekranie między innymi w: telewizyjnej serii "The United States of Poetry", "Book of Life" Hala Hartleya oraz w "The Diamond Sea" Douga Aitkena. Grubbs skomponował również muzykę do zrealizowanej przez Karla Bruckmeiera radiowej adaptacji książki Petera Weissa "Die Asthetik des Widerstands", która przez Hessischer Rundfunk uznana została za audiobook roku.
Działalność dydaktyczna i krytyczna.
W latach 1997-1999 Grubbs pracował jako part-time instructor w Liberal Arts and Sound Departments w School of the Art Institute of Chicago. Obecnie zajmuje stanowisko asystenta profesorskiego w Radio and Sound Art na Brooklyn College oraz stanowisko dyrektora Brooklyn College’s graduate programs in Performance and Interactive Media Arts (PIMA). Grubbs otrzymał tytuł Ph.D. in English na University of Chicago. David Grubbs jest również krytykiem literackim i muzycznym. Jego artykuły ukazywały się w Conjunctions, Bookforum, Texte zur Kunst, Purple, zaś w latach 1999-2007 czynnie działał jako krytyk muzyczny w monachijskiej gazecie Süddeutsche Zeitung.
7 lipca 2007 David uczestniczył w koncercie 77 Boadrum zorganizowanym w Nowym Jorku przez japońską grupę Boredoms. W koncercie brało udział 78 perkusistów – Grubbs był numerem 23.
David Grubbs mieszka na Brooklynie z żoną Cathy Bowman oraz ich synem Emmettem Bowmanem-Grubbsem.

</doc>
<doc id="1476999" url="https://pl.wikipedia.org/wiki?curid=1476999" title="Historia Kornwalii">
Historia Kornwalii

Historia Kornwalii zaczyna się od czasów przedrzymskich mieszkańców, w tym ludów posługujących się językiem celtyckim, który później ewoluował do języka bretońskiego i kornijskiego. Po okresie rządów rzymskich Kornwalia powróciła pod rządy niezależnych przywódców celtyckich. Od średniowiecza obszar jest częścią królestwa Anglii, później włączonego do Wielkiej Brytanii i Zjednoczonego Królestwa, jednak przeważnie z dużą samodzielnością i tendencjami decentralistycznymi. Zamieszkiwana przez celtycki naród Kornwalijczyków, sukcesywnie zaludniana także przez Anglików. Zwykle była na uboczu wydarzeń ogólnokrajowych, większe znaczenie odegrała przede wszystkim w angielskiej wojnie domowej.
Czasy prehistoryczne.
Pierwsze udokumentowane ślady działalności ludzkiej pochodzą z roku 4000 p.n.e. i są to struktury megalityczne z epoki neolitu takie jak Chun Quoit.
Kornwalia i sąsiedni Devon miały duże złoża cyny, która wydobywana była już w epoce brązu przez ludzi z kultury pucharów dzwonowatych. Ponieważ cyna niezbędna jest do produkcji brązu, około roku 1600 p.n.e. region ten przeżył okres prosperity i był ośrodkiem eksportowym cyny do Europy. Załamanie nastąpiło w wieku XII p.n.e. – może to wskazywać na inwazję lub dużą falę imigracyjną na południe Wielkiej Brytanii. Z epoki brązu pochodzą menhiry i kamienne kręgi, obecne zwłaszcza na końcu półwyspu.
Epoka żelaza zawitała na Wyspy Brytyjskie ok. roku 750 p.n.e., niosąc ze sobą rozwój rolnictwa, żelaznych pługów i siekier. Nasiliła się również budowa grodzisk na wzgórzach. Mniej więcej w tym samym czasie (900–500 p.n.e.) plemiona celtyckie opanowały wyspę Wielką Brytanię. Tego okresu dotyczy wzmianka u Herodota o Kassyterydach – "Wyspach Cynowych" (3,115). W zapisie tym chodzi prawdopodobnie o Wyspy Scilly, choć jest to jedynie przypuszczenie – żadna z wysp u wybrzeży Hiszpanii czy Kornwalii nie ma złóż cyny. Inna wzmianka o Kornwalii pochodzi od greckiego historyka Diodora Sycylijskiego, a region ten nosi w jego pismach nazwę "Belerion".
Epoka rzymska.
W roku 330 p.n.e. do Kornwalii dotarł podróżnik Pyteasz z Massalii. Opisał ją jako krainę pracowitych rolników, spokojnych, ale zajadłych w walce, opisał również handel Kornwalijczyków z ludami z basenu Morza Śródziemnego.
W okresie dominacji rzymskiej Kornwalia pozostawała na uboczu głównych centrów zainteresowania Rzymian. Co prawda sięgał tu rzymski system dróg, jednak docierał tylko do dwóch twierdz: "Restormel Castle" i "Nanstalon", jak też do rzymskiej willi "Magor Farm" niedaleko Camborne. Skończył się handel cyną, wydobycie na skalę międzynarodową zastąpił import z Półwyspu Iberyjskiego. Kornwalia jednak nie straciła łączności z sąsiednimi terytoriami dzięki uczęszczanym szlakom morskim z Padstow i Lostwithiel.
W przededniu wycofania Rzymian z Brytanii Anglosasi byli w stanie podbić większość wyspy, Kornwalia pozostała jednak we władaniu elit rzymskich i celtyckich. Należała do plemienia „Dumnonii”, którego centrum znajdowało się na terenie współczesnego hrabstwa Devon. Kornwalijska część zwana była „Cornovii”. W okresie rzymskim podział między oboma plemionami nie był wyraźny, a obie nazwy były stosowane wymiennie. Do VIII wieku władcy Dumnonii byli jednocześnie władcami Cornovii. W legendzie o królu Arturze, Gorlois posiada tytuł księcia Kornwalii, ale nie ma dowodów na jego istnienie. Okres ten występuje w Kornwalii jako „wiek świętych” – powstanie celtyckiego chrześcijaństwa i odrodzenie sztuki celtyckiej w Irlandii i Szkocji, która następnie zawędrowała do Kornwalii. W tym właśnie okresie działali kornwalijscy święci: Piran, Meriasek czy Geraint; często silne były ich związki z królami Kornwalii.
Średniowiecze.
Królestwo Kornwalii powstało ok. VI wieku, jego królowie początkowo podlegali brytyjsko-celtyckiemu Królestwu Dumnonii. Z powodu niestabilnej sytuacji politycznej niektórzy królowie kornwalijscy próbowali podporządkować sobie Bretanię. Tymczasem ze wschodu nadciągało saksońskie zagrożenie z Wessexu, które doprowadziło do upadku królestwa Dumnonii. W roku 721 Brytowie pokonali Saksonów pod „Hehil”. Po stu latach spokoju zachodni Saksonowie znów zaatakowali Kornwalię. Kronika anglosaska informuje o bitwie pod Gafulforda, najprawdopodobniej pod obecnym Galford. W roku 838 Kornwalijczycy wraz z Duńczykami zostali pokonani przez Egberta z Wesseksu pod Hingston Down.
Do roku 880 w Kościele kornwalijskim wykształciła się przewaga duchownych saksońskich. Kontrolowali oni dobra Kościoła, które przeszły ostatecznie na własność królów Wesseksu. Jednak, zgodnie z opinią Alfreda Wielkiego, ilość ziemi posiadanej w Kornwalii była niewielka.
Koniec tysiąclecia to okres nękania Kornwalii przez najazdy duńskich wikingów. Miasto Lydford położone na wyżynie Dartmoor przy granicy z Wesseksem zostało kompletnie zniszczone i splądrowane przez tłum wikingów. Atak został zarządzony przez króla Swena Widłobrodego. Zaskoczenie było o tyle większe, że Lydford uważany był za niemożliwy do zdobycia. Jednak atak nie pociągnął za sobą podbicia Kornwalii.
W roku 1013 Wessex ponownie został pokonany przez wojska duńskie pod dowództwem króla Swena Widłobrodego. Wessex włączono do imperium duńskiego, jednak nie anektowano doń Kornwalii, Walii ani Szkocji, dając im autonomię w zamian za trybut. W roku 1068 Kornwalijczycy stoczyli z Saksonami bitwę pod Exeterem, przegrali ją, spotykając się z zaciekłą obroną.
Zapisy w Domesday Book świadczą, że do roku 1086 kornwalijscy właściciele zostali prawie całkowicie wywłaszczeni i zastąpieni przez właścicieli angielskich. Dominował jednak język kornwalijski, zwłaszcza w zachodniej i środkowej części Kornwalii; pierwsze typowo angielskie nazwy miejsc pojawiły się na zachód od rzeki Tamar dopiero około roku 1040.
Organizacja Kościoła w Kornwalii w tamtych czasach nie jest jasna. W połowie IX wieku głową Kościoła był biskup Kenstec, który wprowadził Kościół kornwalijski pod jurysdykcję arcybiskupa Canterbury. Pierwsi biskupi byli narodowości kornwalijskiej, od roku 963 wszyscy byli Anglikami. Od 1050 roku Kościół kornwalijski został wchłonięty przez diecezję w Exeterze.
Po roku 1066 większość ziemi w Kornwalii przeszła pod władanie nowej arystokracji, przy czym lwia część należała do Roberta, przyrodniego brata Wilhelma Zdobywcy, największego – po królu – właściciela ziemi w Anglii. Przy licznych okazjach powoływano książąt Kornwalii, ich linie dynastycznie nie trwały jednak zbyt długo.
W średniowieczu rozwinęła się literatura popularna pisana w języku kornijskim, szczególnie w dziedzinie misteriów religijnych. Największym centrum literackim był Glasney College, trzeci najstarszy uniwersytet brytyjski.
Czasy nowożytne.
Tendencje centralistyczne za dynastii Tudorów znacznie przyczyniły się do likwidacji odrębności Kornwalii, m.in. zlikwidowano odrębność prawa stosowanego, narzucając prawo angielskie. W 1497 roku wśród górników kornwalijskich wybuchła rebelia, będąca eskalacją protestu przeciw podniesieniu podatków przez Henryka VII, który zbierał fundusze na wojnę ze Szkocją. Rebelianci dotarli do Londynu, zyskując po drodze zwolenników, jednak zostali pokonani w bitwie pod Deptford Bridge.
Rebelia modlitewników.
Na fali reformacji, w roku 1549 parlament brytyjski wydał ustawę, tzw. "Act of uniformity", którego intencją było zastąpienie języka łacińskiego angielskim w obrzędach religijnych – prawodawcy wyszli z założenia, że na terenie Anglii język angielski jest powszechnie znany. Ustawa nie zabraniała wprost używania łaciny – jej intencją było umocnienie angielszczyzny. Kornwalia nie była jednak przygotowana na taką zmianę, jako region była w zasadzie jednojęzyczna. Narzucenie nowego języka zostało odebrane jednoznacznie negatywnie. W tym samym roku, w odpowiedzi na akt prawny, wybuchła rewolta zwana jako "rebelia modlitewników" – około 4000 ludzi protestujących przeciw wprowadzeniu modlitewników w języku angielskim zostało zmiażdżonych przez wojska królewskie. Przywódców rebelii stracono – zginęło 20 procent ludności kornwalijskiej – a ocalałych poddano licznym represjom. Język kornijski został zabroniony na oficjalnych uroczystościach, pielgrzymkach, procesjach.
Odezwa rebeliantów zawierała żądanie przywrócenia starego obrządku i kończyła się oświadczeniem: „My, Kornwalijczycy, zdecydowanie odrzucamy angielski”. Książę Somersetu Edward Seymour zapytał więc Kornwalijczyków, dlaczego czują się obrażeni, skoro dotąd msze były w łacinie, której również nie rozumieli. Wiele czynników, w tym utrata życia przez walczących i proliferacja angielszczyzny spowodowały, że rebelia modlitewników okazała się punktem zwrotnym w historii języka kornijskiego.
Warto zauważyć, że na mapach z XVII wieku, w tym słynnej mapie Mercatora, Kornwalia przedstawiana była – na równi z Walią i Irlandią – jako jeden z narodów brytyjskich.
Kornwalia w wojnie domowej.
Kornwalia odegrała poważną rolę w wojnie domowej w Anglii – była enklawą rojalistów na sympatyzującym z parlamentem południowym zachodzie. Powodem była sytuacja należących do korony kopalń cyny. Siły parlamentu najechały na Kornwalię trzykrotnie i spaliły archiwa księstwa.
1 listopada 1755 roku trzęsienie ziemi w Lizbonie spowodowało falę tsunami, która uderzyła w kornwalijskie wybrzeże. Fala miała wysokość do trzech metrów i spowodowała zalanie znacznej części wybrzeża.
W XVIII wieku odpowiedzią na politykę fiskalną państwa był przemyt na szeroką skalę do Anglii. Rozwinął się zwłaszcza w regionie Kornwalii o trudnym dostępie z morza, stosunkowo pustym i trudniejszym do skontrolowania przez agendy państwowe przy ówczesnym stanie techniki. Przemytem zajmowały się całe rodziny, żyły z niego również miasta. Mieszkańcy wielu miejscowości pracowali wyłącznie przy przemycie – rozładunku, transporcie w głąb kraju. Lista osób o udokumentowanej działalności przemytniczej (w tym całych rodów) liczy ponad 200 osób. W roku 1793 połowa herbaty przywiezionej do Wielkiej Brytanii pochodziła z przemytu.
Kryzys w Kościele.
Podobnie jak w innych religiach celtyckich, w XVIII wieku, a zwłaszcza w jego początku, największą popularnością cieszył się jakobityzm, choć rebelia w 1715 pod przewodnictwem Jamesa Payntera została szybko powstrzymana przez władze. Paynter został postawiony przed sądem, ale korzystając ze swych praw górnika cyny został osądzony przez innych górników i uniewinniony.
Uprzemysłowienie społeczeństwa doprowadziło do osłabienia pozycji Kościoła w osiemnastowiecznej Kornwalii. W miarę jak rosło zaangażowanie Kornwalijczyków w górnictwie, zwiększał się rozdźwięk między Kornwalijczykami a duchownymi Kościoła anglikańskiego. Wielu Kornwalijczyków było albo rzymskimi katolikami, albo nie angażowało się w ogóle w sprawy wiary. Stan ten trwał do końca XVIII wieku, kiedy w Kornwalii pojawił się Charles Wesley i zaczął propagować metodyzm. Formalnie do rozdziału Kościoła metodystów od anglikańskiego doszło w roku 1795.
W XVIII i XIX wieku region żył z górnictwa metali kolorowych. Złoża wyczerpały się pod koniec dziewiętnastego wieku, powodując masową emigrację Kornwalijczyków głównie do Ameryki, Australii i południowej Afryki, gdzie poszukiwano górników. Po upadku górnictwa, rolnictwa i rybołówstwa w XX wieku gospodarka regionu zaczęła opierać się na turystyce – mimo to Kornwalia uważana jest za jeden z najbiedniejszych regionów zachodniej Europy.
Początek wieku to zmiany techniczne i cywilizacyjne. W roku 1900 Guglielmo Marconi zbudował na półwyspie radiostację do nawiązania łączności ze statkami. Udało mu się nawiązać łączność na odległość 299 km, z Wyspą Wight – punkt The Needles. Rok później, również z półwyspu, Marconi wysłał radiowy sygnał do Ameryki.
Dwudziesty wiek i historia najnowsza.
W 1906 w Bodmin miała miejsce ostatnia publiczna egzekucja w Wielkiej Brytanii.
Pod koniec XIX i na początku XX wieku na półwyspie Lizard Guglielmo Marconi prowadził eksperymenty z łącznością radiową; w roku 1901 po raz pierwszy nawiązał łączność radiową z The Needles- na odległość ponad 300 kilometrów.
W 1921 roku zamknięto najgłębszą kopalnię rud cyny, Dolcoath Mine. Na ten czas również przypada próba wskrzeszenia języka kornijskiego przez Henry’ego Jennera; w roku 1928 powołał organizację "Gorseth Kernow", mającą za zadanie zachowanie świadomości odrębności narodowej wśród Kornwalijczyków
II wojna światowa dość łagodnie obeszła się z położonym na uboczu i nieposiadającym większego znaczenia strategicznego regionem. Kornwalijskie plaże były zaminowane. W regionie znajdowały się wojskowe lotniska, służące jako bazy wypadowe.
W roku 1951 powstała nacjonalistyczna partia Mebyon Kernow (Synowie Kornwalii) mająca w programie uzyskanie niepodległości[36]. W pięćsetną rocznicę kornwalijskiej rebelii, w roku 1997, odbył się okolicznościowy marsz z Kornwalii do Londynu, znany jako Keskerdh Kernow 500. W 1999 roku Kornwalia została uznana za rejon niedostatecznie rozwinięty ekonomicznie i objęta programem Objective One.

</doc>
<doc id="1477001" url="https://pl.wikipedia.org/wiki?curid=1477001" title="Vivi-Anne Hulten">
Vivi-Anne Hulten



</doc>
<doc id="1477008" url="https://pl.wikipedia.org/wiki?curid=1477008" title="Zoltan Magyar">
Zoltan Magyar



</doc>
<doc id="1477009" url="https://pl.wikipedia.org/wiki?curid=1477009" title="Zoltán Magyar">
Zoltán Magyar

Zoltán Magyar (ur. 13 grudnia 1953 w Budapeszcie), węgierski gimnastyk. Trzykrotny medalista olimpijski.
W drugiej połowie lat 70. zdominował rywalizację na koniu z łękami. Bez powodzenia startował na IO 72, jednak na kolejnych dwóch igrzyskach nie miał już sobie równych w tej konkurencji. Seryjnie zdobywał także tytuły mistrza świata (1974, 1978 i 1979) oraz Europy (1973, 1975 i 1977). Trzykrotnie był wybierany sportowcem roku na Węgrzech.

</doc>
<doc id="1477013" url="https://pl.wikipedia.org/wiki?curid=1477013" title="KI">
KI



</doc>
<doc id="1477016" url="https://pl.wikipedia.org/wiki?curid=1477016" title="Kungsträdgården (stacja metra)">
Kungsträdgården (stacja metra)

Kungsträdgården – skalna stacja sztokholmskiego metra, położona w centrum Sztokholmu, w dzielnicy Norrmalm. Jest to stacja początkowa niebieskiej linii (T10 i T11). Dziennie korzysta z niej około 6500 osób.
Stacja leży pod placem o tej samej nazwie, na głębokości 34 metrów. Posiada dwa wyjścia przy Arsenalsgatan 10 i Regeringsgatan 10 (w centrum handlowym Gallerian). Otwarto ją 30 października 1977, jako 91. w systemie. Posiada jeden peron.
Stacja zawdzięcza swój wygląd Ulrikowi Samuelsonowi, znajdują się tam m.in. pozostałości po Pałacu Delagardieska, zegar na stacji znajduje się centralnie 35 metrów pod fontanną Molins.
Między 14 czerwca a 11 października 2009 na czas prac związanych z budową tunelu Citybanan stację Kungsträdgården całkowicie zamknięto. Stacją początkową stał się Rådhuset.
Otoczenie.
W najbliższym otoczeniu stacji znajdują się:

</doc>
<doc id="1477018" url="https://pl.wikipedia.org/wiki?curid=1477018" title="Gent-Wevelgem">
Gent-Wevelgem



</doc>
<doc id="1477019" url="https://pl.wikipedia.org/wiki?curid=1477019" title="Gent-Wevelgem 2008">
Gent-Wevelgem 2008



</doc>
<doc id="1477025" url="https://pl.wikipedia.org/wiki?curid=1477025" title="Dermabrazja frakcyjna">
Dermabrazja frakcyjna

Dermabrazja frakcyjna - zabieg likwidujący zmarszczki i przebarwienia skóry, powstałe pod wpływem promieni słonecznych oraz przebarwienia naczyniowe, blizny trądzikowe, pooperacyjne i rozstępy. Podstawą zabiegu jest światło lasera, które usuwa stare, uszkodzone komórki i pobudza procesy regeneracji skóry. 
Metoda stosowana jest głównie w obrębie twarzy, szyi i dekoltu. Po zabiegu skóra dochodzi do siebie przez około 4-7 dni.

</doc>
<doc id="1477027" url="https://pl.wikipedia.org/wiki?curid=1477027" title="Stany niewolnicze">
Stany niewolnicze

Stany niewolnicze – stany w USA, w których legalne było wykorzystywanie niewolniczej siły roboczej. Niewolnikami w tych stanach byli przede wszystkim czarnoskórzy Afrykanie uprowadzeni z rodzimego kontynentu lub ich potomkowie urodzeni w Ameryce. Niewolnictwo było jedną z przyczyn wybuchu wojny secesyjnej i zostało zdelegalizowane na mocy 13. poprawki do Konstytucji w roku 1865.
Stany niewolnicze.
Piętnaście stanów USA w momencie wybuchu wojny miało zalegalizowane prawnie niewolnictwo. Były to: Alabama, Arkansas, Delaware, Floryda, Georgia, Kentucky, Luizjana, Maryland, Missisipi, Missouri, Karolina Południowa, Karolina Północna, Tennessee, Teksas i Wirginia (wówczas jeszcze stanowiąca jeden stan z Wirginią Zachodnią), a w Dystrykcie Kolumbii przed wybuchem wojny wolno było posiadać niewolników, choć handel nimi był zakazany. Niewolnictwo było również praktykowane na Terytorium Nebraski i na Terytorium Indiańskim na początku lat pięćdziesiątych XIX wieku. Ostatnim stanem na północy, który zakazał niewolnictwa, było New Jersey w roku 1804, aczkolwiek prawo stanowe pozwoliło na zatrzymanie przez właścicieli niewolników w określonym wieku jako tzw. „dożywotnich terminatorów”, oczywiście do wejścia w życie XIII. Poprawki Do Konstytucji.
Jedenaście z tych stanów w roku 1860 zadeklarowało secesję od Unii i w roku następnym ogłosiło powstanie Skonfederowanych Stanów Ameryki; Delaware, Kentucky i Maryland nie opuściły Unii, a Wirginia Zachodnia wstąpiła do niej po oderwaniu się od Wirginii.
Początki.
Przed rewolucją amerykańską we wszystkich koloniach brytyjskich w Ameryce istniało niewolnictwo, ale wojna o niepodległość stała się impulsem do wykorzenienia go. Terytoria północno-zachodnie, stanowiące dziś Środkowy Zachód, były organizowane na zasadach "zarządzenia północno-zachodniego", które zakazało niewolnictwa w roku 1787. Massachusetts zaakceptowało ten akt w swej konstytucji z roku 1780, a kilka innych północnych stanów poszło tym śladem. Umowna granica niewolnictwa ustaliła się w 1781 kiedy niewolnictwa zakazała Pensylwania. Przebiegała ona wzdłuż północnej granicy Delaware, Linii Masona-Dixona i rzeki Ohio.
Konflikt na nowych terytoriach.
W czasie wojny roku 1812 Brytyjczycy obiecali wyzwolenie tym niewolnikom, którzy staną po ich stronie. Pod koniec wojny doszło do podziału, zgodnie z którym połowa stanów bądź to zakazała niewolnictwa na swoim terenie (północny wschód), bądź też miała to w swoich konstytucjach od początku (środkowy zachód), a połowa postanowiła utrzymać niewolnictwo na zawsze (południe).
Konflikt polityczny wybuchł wówczas, gdy doszło do walki o władzę w Senacie, gdzie każdy stan jest reprezentowany przez dwóch senatorów. Przy równej liczbie stanów wolnych i niewolniczych Senat był podzielony po połowie. W momencie, gdy zaludnienie stanów wolnych zaczęło gwałtownie przerastać liczbę ludności stanów niewolniczych (Konstytucja Stanów Zjednoczonych w Artykule 1 § 2.3 przy wyliczaniu wielkości reprezentacji nakazywała doliczyć do ludności wolnej 3/5 liczby „pozostałych osób” jak eufemistycznie określano niewolników), co w konsekwencji prowadziło do przejęcia kontroli nad Izbą Reprezentantów przez stany wolne, Senat stał się jedynym miejscem, gdzie politycy ze stanów niewolniczych mogli stosować prawo weta w kwestiach związanych z niewolnictwem.
Kompromis Missouri.
Kontrowersje wokół tego czy Missouri powinno być przyjęte do Unii jako stan niewolniczy czy też wolny, doprowadziły do tzw. „kompromisu Missouri” z roku 1820, który ustalił, że terytoria nabyte w ramach zakupu Luizjany na północ od równoleżnika 36°30′ (co stanowiło południową granicę Missouri) będą stanami wolnymi, zaś stany i terytoria na południe od tej linii mają prawo do przyjęcia ustroju niewolniczego. W ramach kompromisu utworzono Maine, wolny stan na terytorium Nowej Anglii, który miał zrównoważyć przyjęcie Missouri jako stanu niewolniczego.
Status Teksasu i Nowego Meksyku.
Przyjęcie do Unii Teksasu i zajęcie ogromnych obszarów na zachodzie, w wyniku zwycięskiego zakończenia konfliktu znanego jako wojna meksykańsko-amerykańska, ponownie wywołało spory. Jakkolwiek bowiem zasiedlona już część Teksasu nadawała się do upraw bawełny, a tym samym do wprowadzenia niewolnictwa, górzyste i pustynne tereny dzisiejszego Nowego Meksyku okazały się dla właścicieli plantacji i niewolników zupełnie nieprzydatne. W roku 1850 Kalifornia została – na podstawie porozumień „kompromisu 1850” – przyjęta do Unii jako wolny stan, bez dodatkowego stanu niewolniczego dla zachowania równowagi. W związku z tym, że mogłoby to oddać władzę w Senacie w ręce przedstawicieli stanów wolnych, Kalifornia zgodziła się wysyłać do Waszyngtonu jednego proniewolniczego i jednego antyniewolniczego senatora. Równowaga została więc zachowana, ale w stanach niewolniczych wzrastały emocje i obawy przed zakusami abolicjonistów i freesoilerów.
Ostatnie starcia.
Trudności ze znalezieniem jakiegokolwiek terytorium, które można byłoby przekształcić w dodatkowy stan niewolniczy, zahamowały proces otwierania kolejnych obszarów na zachodzie dla osadnictwa, bowiem politycy z Południa obawiali się wzrostu liczby terytoriów (a następnie stanów) wolnych. Podejmowano wysiłki zmierzające do aneksji Kuby i Nikaragui w celu uczynienia z nich stanów niewolniczych, ale bezskutecznie. W roku 1854 „kompromis Missouri” został obalony, co wiązało się z nadziejami Południa na uczynienie Terytorium Kansas stanem niewolniczym. Kansas miał ubiegać się o przyjęcie do Unii wraz z Minnesotą, ale przyjęcie Kansas jako stanu niewolniczego nie udało się, bowiem zakwestionowana została prawomocność konstytucji stanowej. Gdy przyjęcie Minnesoty zostało w roku 1858 zaaprobowane, równowaga w Senacie przestała istnieć, co z kolei zaowocowało przyjęciem Oregonu w 1859 roku.
Przyjmowanie stanów parami.
Przed rokiem 1812 nie było potrzeby równoważenia liczby stanów niewolniczych i wolnych. Oto jak układała się ich lista w roku 1812:
Pomiędzy rokiem 1812 a wybuchem wojny secesyjnej próbowano utrzymywać równowagę, w związku z czym legislatura federalna (Kongres) przyjmowała do Unii stany zazwyczaj parami:
Kres niewolnictwa.
Maryland i prounijny rząd Missouri zakazały niewolnictwa na swoich terenach w czasie wojny. Trzynasta poprawka do Konstytucji, ratyfikowana 6 grudnia 1865 roku, znosiła niewolnictwo na całym obszarze Stanów Zjednoczonych. Ratyfikacja 13. poprawki była warunkiem przywrócenia do działania władz tych stanów, które znalazły się w roku 1861 w Konfederacji.

</doc>
<doc id="1477028" url="https://pl.wikipedia.org/wiki?curid=1477028" title="John Paul Pitoc">
John Paul Pitoc

John Paul Pitoc, znany także jako J.P. Pitoc (ur. 5 marca 1974 w Nowym Jorku) – amerykański aktor telewizyjny.
Życiorys.
Urodził się w Queens, dzielnicy Nowego Jorku, w stanie Nowy Jork jako syn Kolumbijki. Jego ojciec pochodzi z Węgier (ur. w Transylwanii, Rumunii, która ma ogromne mniejszości węgierskiej ludności). W 1992 ukończył prestiżową szkołę średnią Xavier High School w Nowym Jorku, gdzie był zastępcą przewodniczącego w swojej klasie. Studiował na Uniwersytecie Nowojorskim i Stella Adler Conservatory. W 1996 ukończył studia na wydziale teatralnym w Tisch School of the Arts przy Uniwersytecie Nowojorskim. Był bardzo aktywny na nowojorskiej scenie.
Zadebiutował w komedii romantycznej "Trick" (1999), w której grał rolę Marka, egzotycznego tancerza w barze dla gejów z Christianem Campbellem i Tori Spelling.
Potem można go było dostrzec w serialach: 20th Century Fox "Boston Public", CBS "" ("CSI: Crime Scene Investigation"), HBO "Sześć stóp pod ziemią" ("Six Feet Under"), NBC "Mów mi swatka" ("Miss Match") czy ABC "Nowojorscy gliniarze" ("NYPD Blue"). Wystąpił w reklamach: Volkswagena (2007) i Coca-Coli (2008).

</doc>
<doc id="1477029" url="https://pl.wikipedia.org/wiki?curid=1477029" title="Katedra Serca Jezusowego w Sarajewie">
Katedra Serca Jezusowego w Sarajewie

Katedra Serca Jezusowego (bośn. "Katedrale Srca Isusova") – rzymskokatolicka katedra w Sarajewie, stolicy Bośni i Hercegowiny przy Trgu fra Grge Matića (obok Ferhadiji).
Wybudowana w latach 1884-1889 według projektu architekta Josipa Vancaša świątynia była pierwszą rzymskokatolicką katedrą Sarajewa od czasu zburzenia katolickiego kościoła pod koniec XVII wieku. Katedra reprezentuje styl neogotycki z dwoma wysokimi dzwonnicami po obu stronach wejścia, nad którym znajduje się ogromna rozeta.
Od 30 kwietnia 2014 roku przed kościołem stoi pomnik Jana Pawła II.

</doc>
<doc id="1477034" url="https://pl.wikipedia.org/wiki?curid=1477034" title="Michał T. Staszewski">
Michał T. Staszewski

Michał Teofil Staszewski (ur. 1936, zm. 24 lutego 2010) – polski prawnik i politolog, specjalista prawa wyznaniowego i prawa konstytucyjnego, profesor nauk prawnych.
Życiorys.
Pracował m.in. w Instytucie Studiów Politycznych PAN i w Akademii Podlaskiej. Członek Polskiego Towarzystwa Prawa Wyznaniowego.
Był promotorem doktoratu Jacka Falskiego.
W uznaniu jego dokonań ukazała się praca: "Studia nad ustrojoznawstwem i administracją. Księga jubileuszowa Profesora Michała Teofila Staszewskiego", red. Jacek Zieliński, Siedlce 2007.

</doc>
<doc id="1477035" url="https://pl.wikipedia.org/wiki?curid=1477035" title="GC">
GC



</doc>
<doc id="1477037" url="https://pl.wikipedia.org/wiki?curid=1477037" title="GF">
GF



</doc>
<doc id="1477043" url="https://pl.wikipedia.org/wiki?curid=1477043" title="Gandawa-Wevelgem 2008">
Gandawa-Wevelgem 2008

70. edycja Gandawa-Wevelgem odbyła się 9 kwietnia 2008 roku. Trasa tego belgijskiego, jednodniowego wyścigu liczyła 209 km ze startem w Deinze i metą w Wevelgem.
Zwyciężył reprezentant Hiszpanii Óscar Freire z grupy Rabobanku.

</doc>
<doc id="1477049" url="https://pl.wikipedia.org/wiki?curid=1477049" title="Katedra Świętego Bonawentury w Banja Luce">
Katedra Świętego Bonawentury w Banja Luce

Katedra Świętego Bonawentury w Banja Luce - rzymskokatolicka katedra w Banja Luce, w Bośni i Hercegowinie. 
Historia.
Pierwsza świątynia w tym miejscu zbudowana w latach 1885–1887 i uległa zniszczeniu podczas trzęsienia ziemi w 1969 roku. Nowoczesną świątynię zbudowano w latach 1972–1973 według projektu architekta Alfreda Pichlera. Przypomina starotestamentowy namiot będący miejscem modlitwy i składania ofiar Bogu. Forma namiotu nawiązuje również sytuacji parafian, którzy po trzęsieniu ziemi mieszkali w namiotach. W 1990 roku została zbudowana obok katedry dzwonnica na której umieszczono pięć dzwonów i zegar. Katedra została uszkodzona w czasie wojny w Bośni. Po wyremontowaniu nastąpiła rekonsekracja, która miała miejsce 1 grudnia 2001 roku w 120. rocznicę powstania diecezji.

</doc>
<doc id="1477053" url="https://pl.wikipedia.org/wiki?curid=1477053" title="Galaktyka Cyrkla">
Galaktyka Cyrkla

Galaktyka Cyrkla (również "ESO 97-13", "Circinus Dwarf" lub "Karzeł Cyrkla") – galaktyka spiralna SA(s)b, znajdująca się w gwiazdozbiorze Cyrkla w odległości 13 milionów lat świetlnych. Galaktyka Cyrkla jest położona 25 stopni na południe od centrum grupy galaktyk M83. Jednak jej odległość jest jeszcze właściwa, by można ją było uznać za galaktykę należącą do tej grupy.
"Galaktyka Cyrkla" jest galaktyką Seyferta typu 2. Jest to prawdopodobnie najbliższa galaktyka aktywna. Została odkryta jednak dopiero w 1975 roku (wyniki obserwacji opublikowano w 1977). Znajduje się ona zaledwie 4° pod płaszczyzną Drogi Mlecznej, zasłonięta przez obłoki gwiazd, co utrudnia jej obserwacje. Astronomowie uważają, że wygląd tej galaktyki jest wynikiem powolnego opadania materii na masywną centralną czarną dziurę. Zdjęcia wykonane kamerą podczerwoną Teleskopu Hubble’a wykazały, że gaz tej galaktyki jest skoncentrowany wokół czarnej dziury w centralnym pierścieniu o średnicy 250 lat świetlnych. Posiada ona także luźny pierścień zewnętrzny o średnicy 1300 lat świetlnych. W pierścieniu tym leżącym w płaszczyźnie galaktyki zachodzą intensywne procesy formowania gwiazd. Ponad płaszczyzną galaktyki znajduje się też obłok o kształcie stożka. Obłok ten tworzy materia, świecąca pod wpływem ogrzewania przez promieniowanie nadfioletowe pochodzące z jądra galaktyki, a wyrzucona przez pole magnetyczne czarnej dziury.
W Galaktyce Cyrkla zaobserwowano supernową SN 1996cr.

</doc>
<doc id="1477056" url="https://pl.wikipedia.org/wiki?curid=1477056" title="Król Artur (ujednoznacznienie)">
Król Artur (ujednoznacznienie)

Zobacz też.
Artur Król – polski kolarz szosowy

</doc>
<doc id="1477064" url="https://pl.wikipedia.org/wiki?curid=1477064" title="Król Artur (film 2004)">
Król Artur (film 2004)

Król Artur (tytuł oryg. "King Arthur") – film przygodowy koprodukcji amerykańsko-irlandzkiej z 2004 r.
Fabuła.
Akcja filmu ma miejsce około 467 roku naszej ery, kiedy to Artur wraz z sześcioma kompanami: Lancelotem, Dagonetem, Borsem, Tristanem, Gawainem i Galahadem od 15 lat lojalnie wypełnia zadania zlecane mu przez Imperium Rzymskie. Wszyscy prócz Artura są Sarmatami odebranymi za młodu rodzicom, by walczyć dla Rzymu. Żołnierze znajdują się w Brytanii i mają otrzymać zwolnienie ze służby, lecz biskup Germanius każe im wykonać jeszcze jedno, najniebezpieczniejsze jak dotąd, zadanie: muszą przejść przez kraj Celtów, północną część wyspy, i przyprowadzić Aleca, potencjalnego kandydata na biskupa. Przy okazji odnajdują również Ginewrę, celtycką łuczniczkę. Napotykają jednak trudności w postaci czarodzieja Merlina i jego pobratymców.
Okazuje się, że utrzymywanie tak dalekiej kolonii, jak Brytania, jest dla Rzymu nieopłacalne, tak więc do Artura dociera informacja, że Imperium zamierza porzucić wyspę. Problemem są Sasi, chcący odzyskać ziemie, które w ich mniemaniu do nich należą. Po długiej podróży, w której zginął Dagonet, Arturowi i jego towarzyszom udaje się dojść za Wał Hadriana, oddzielający północną część wyspy od południowej. Sasi nie zamierzają ustąpić. Ich armia dociera pod Wał, a Artur godzi się z Merlinem, pozyskując jego lud jako sojuszników. Dochodzi do bitwy, w której giną Lancelot i Tristan. Artur jednoczy północną i południową część wyspy, a zarówno Celtowie, jak i Brytowie uznają go jako władcę. Poślubia Ginewrę i zostaje królem.
Nagrody i nominacje.
2004 r.:
2005 r.:

</doc>
<doc id="1477066" url="https://pl.wikipedia.org/wiki?curid=1477066" title="Galaktyka Circinus">
Galaktyka Circinus



</doc>
<doc id="1477068" url="https://pl.wikipedia.org/wiki?curid=1477068" title="Jerzy Wojciech Heide">
Jerzy Wojciech Heide

Jerzy Wojciech Heide (ur. 3 października 1706 w Praslitach koło Dobrego Miasta, zm. 2 czerwca 1765 w Lidzbarku Warmińskim) – polski duchowny katolicki, honorowy kanonik chełmiński, archiprezbiter lidzbarski, autor kroniki.
Pochodził z warmińskiej szlachty, był synem sołtysa w Praslitach Jerzego oraz Urszuli z domu Steffen; ochrzczony został 10 października 1706 w Dobrym Mieście. Uczęszczał do gimnazjum jezuickiego w Braniewie, gdzie pozostał również na dalszą naukę – w seminarium (Alumnacie Papieskim). Po ukończeniu w Braniewie studiów teologicznych 2 czerwca 1729 przyjął święcenia kapłańskie.
Pracował początkowo jako wikariusz w Braniewie. W 1737 przeszedł na probostwo w Grzędzie, a w 1745, prawdopodobnie dzięki protekcji kardynała Camillo Paolucciego (u którego kapelanem był ks. Franciszek Heide, brat Jerzego), otrzymał parafię w Kwiecewie. Po rezygnacji kanonika fromborskiego Andrzeja Gąsiorowskiego z funkcji archiprezbitera w Lidzbarku Warmińskim, w marcu 1754 mianowany został jego następcą, a w czerwcu tegoż roku wprowadzono go w posiadanie beneficjum. W 1765, krótko przed śmiercią, otrzymał nominację na kanonika honorowego kapituły chełmińskiej. Zaufaniem obdarzali go kolejni biskupi warmińscy – Krzysztof Jan Szembek i Adam Stanisław Grabowski.
Jako proboszcz-archiprezbiter lidzbarski ufundował do kościoła nowy ołtarz pod wezwaniem Trójcy Świętej. W latach 1755-1756 kierował pracami renowacyjnymi domu parafialnego. W ostatnich latach życia ciężko chorował, zmarł w czerwcu 1765 w Lidzbarku i został pochowany w podziemiach kościoła parafialnego, przy ołtarzu św. Anny. Historyk ks. Carl Peter Woelky scharakteryzował go jako człowieka "średniego wzrostu, myślącego, pobożnego, gościnnego, miłego w obejściu i dobrze obeznanego z historią Kościoła oraz z historią powszechną", po którym żal "był wielki, zwłaszcza u jego wikariuszy, których kochał jak braci, a którym pozostawił do podziału swoje książki i ubrania".
Heide podjął się spisania kroniki Lidzbarka i Warmii, z zamiarem przekazania wiedzy historycznej i ułatwienia odnalezienia się w lokalnych sprawach kolejnym archiprezbiterom. Korzystał przy tym z dawnych kronik i opracowań pruskich (m.in. Piotra z Dusburga, Łukasza Davida, Mikołaja Jeroschina), warmińskich (m.in. Jana Plastwicha, Stanisława Reszki, Jana Rywockiego), polskich (Wincentego Kadłubka, Macieja Stryjkowskiego), czasopism, dokumentów (m.in. "Statutów Synodalnych" biskupa Szembeka). Wiele z tych materiałów nie było jeszcze wówczas wydanych; Heide dotarł także do szeregu innych źródeł pisanych, np. ksiąg parafialnych i magistrackich.
Kronika zatytułowana została "Archiwum dawne i nowe Lidzbarskiego Kościoła Archiprezbiterialnego" ("Archivum vetus et novum Ecclesiae Archipresbyterialis Heilsbergensis") i podzielona przez autora na cztery części: o pochodzeniu i założeniu miasta Lidzbarka, o dziejach Lidzbarka do połowy XVIII wieku, o powszechnych procesjach błagalnych oraz o dniach ślubowania i ich powodach, wreszcie o biskupach warmińskich. Dzieło, stanowiące ważne źródło do dziejów Warmii i samego Lidzbarka, Heide doprowadził do września 1764; następnie kronika kontynuowana była przez jednego z jego wikariuszy, Jakuba Józefa Harwarta. Rękopis pozostał w archiwum archiprezbiteratu lidzbarskiego (potem miejscowej parafii katolickiej). W 1889 Carl Peter Woelky przygotował jej krytyczne wydanie, ogłoszone na łamach "Monumenta Historiae Warmiensis" (tom VIII).

</doc>
<doc id="1477069" url="https://pl.wikipedia.org/wiki?curid=1477069" title="Clásica de San Sebastián 2008">
Clásica de San Sebastián 2008

28. edycja Clásica de San Sebastián odbyła się 2 sierpnia 2008 roku. Trasa tego hiszpańskiego, jednodniowego wyścigu liczyła 225 km ze startem i metą w San Sebastián.
Zwyciężył reprezentant Hiszpanii Alejandro Valverde z grupy Caisse d’Epargne.

</doc>
<doc id="1477071" url="https://pl.wikipedia.org/wiki?curid=1477071" title="Lullus">
Lullus



</doc>
<doc id="1477075" url="https://pl.wikipedia.org/wiki?curid=1477075" title="Zsolt Borkai">
Zsolt Borkai

 
Zsolt Borkai (ur. 31 sierpnia 1965 w Győrze), węgierski gimnastyk. Złoty medalista olimpijski z Seulu.
Specjalizował się w ćwiczeniach na koniu z łękami oraz na drążku. W pierwszej konkurencji był mistrzem olimpijskim (1988, wspólnie z Dmitrijem Biłozierczewem i Lubomirem Geraskowem) oraz świata (1987), w drugiej triumfował na mistrzostwach Europy (1985).
W latach 2010–2017 pełnił funkcję prezesa Węgierskiego Komitetu Olimpijskiego.
Do 2019 roku był prezydentem miasta Győr. Zrezygnował z funkcji po ujawnieniu filmu, w którym polityk uczestniczył w orgii z prostytutkami.

</doc>
<doc id="1477079" url="https://pl.wikipedia.org/wiki?curid=1477079" title="Circuit Zandvoort">
Circuit Zandvoort

Circuit Zandvoort – tor wyścigowy zaprojektowany przez Johna Hugenholza, położony w miejscowości Zandvoort w Holandii.
Tor wybudowano w latach 40. Pierwszy wyścig na tym torze odbył się w 1949 roku. Pierwotna wersja miała długość około 3 km. W roku 1952 tor dołączono do kalendarza Formuły 1 jako Grand Prix Holandii. Pierwszym zwycięzcą został Alberto Ascari. W 1973 miała tu miejsce tragedia. Jadący swój drugi wyścig w Formule 1 Brytyjczyk Roger Williamson na 8 okrążeniu, najprawdopodobniej w wyniku pęknięcia opony, uderzył w barierki, po czym bolid wylądował do góry kołami i zaczął płonąć. Jadący za nim David Purley zatrzymał się i pobiegł pomóc koledze, próbując przewrócić bolid na koła. Obsługa toru nie pomogła mu, przyglądając się obojętnie całemu zajściu. Płomienie wkrótce objęły cały bolid i urosły do takich rozmiarów, że szanse uratowania Williamsona były bliskie zeru. Gdy w końcu przybył wóz strażacki, Williamson już nie żył. Wyścig wygrał Jackie Stewart. Był to najtragiczniejszy w historii wyścig na Circuit Park Zandvoort.
Po wycofaniu Grand Prix Holandii z Formuły 1 po sezonie 1985 tor nie był używany i połowa trasy została sprzedana. Tor został skrócony do 2,5 km latem 1989 roku. W następnych latach odbywały się tu wyścigi Formuły 3, DTM oraz A1GP. Ostatnia modernizacja toru miała miejsce w latach 2019–2020. Największa zmiana dotyczyła zakrętów "Hugenholtzbocht" i "Luyendijkbocht", które są pochylone pod kątem odpowiednio 18,7 i 17,7°.
14 maja 2019, władze Formuły 1 poinformowały o przywróceniu wyścigu o Grand Prix Holandii do kalendarza F1 w sezonie 2020. Runda ta najpierw została przełożona, a następnie odwołana wskutek pandemii COVID-19 i brakiem możliwości zorganizowania eliminacji z udziałem kibiców. Ostatecznie pierwszy wyścig po kilkuletniej przerwie odbył się w sezonie 2021, a jego zwycięzcą został Max Verstappen, ku uciesze lokalnej publiczności.
Nazwa zakrętu numer jeden, "Tarzan Bocht" ("hol. zakręt Tarzana"), pochodzi od przezwiska pewnego silnego człowieka mieszkającego w Zandvoort. Zgodził się on oddać swoją działkę pod budowę toru dopiero wtedy, kiedy zapewniono go, że jeden z zakrętów zostanie nazwany jego imieniem.

</doc>
<doc id="1477080" url="https://pl.wikipedia.org/wiki?curid=1477080" title="Liam Chilvers">
Liam Chilvers

Liam Christopher Chilvers (ur. 6 listopada 1981 w Chelmsford) - angielski piłkarz występujący na pozycji obrońcy. Obecnie jest zawodnikiem Notts County.
Chilvers jest wychowankiem słynnego Arsenalu. Będąc graczem tej drużyny był wypożyczany do Northampton Town, Notts County, KSK Beveren oraz dwukrotnie do Colchester United F.C.
W 2004 roku pomógł Colchesterowi w awansie do Championship, po którym podpisał dwuletni kontrakt z tym klubem.
W lipcu 2006 na zasadzie prawa Bosmana przeszedł do Prestonu.
23 lipca 2010 Chilvers podpisał dwuletni kontrakt z drużyną Notts County.

</doc>
<doc id="1477089" url="https://pl.wikipedia.org/wiki?curid=1477089" title="Clasica de San Sebastian 2008">
Clasica de San Sebastian 2008



</doc>
<doc id="1477092" url="https://pl.wikipedia.org/wiki?curid=1477092" title="Wim Hofkens">
Wim Hofkens

Wim Hofkens (ur. 27 marca 1958 w Made) – holenderski piłkarz grający na pozycji obrońcy.
Kariera klubowa.
Hofkens zawodową karierę rozpoczynał w 1974 roku w klubie Willem II Tilburg. W 1976 roku trafił do belgijskiego KSK Beveren. W 1978 roku zdobył z nim Puchar Belgii. W 1979 roku wygrał z zespołem mistrzostwo Belgii. W 1980 roku wywalczył z nim wicemistrzostwo Belgii. W tym samym roku został graczem Anderlechtu, również grającego w belgijskiej ekstraklasie. W 1981 roku zdobył z klubem mistrzostwo Belgii. W 1985 roku ponownie sięgnął z Anderlechtem po to trofeum. Wygrał z nim także Superpuchar Belgii.
Latem 1985 roku Hofkens został graczem klubu Beerschot VAC. Spędził tam rok. Potem przeszedł do KV Mechelen. W 1987 roku zdobył z nim Puchar Belgii. Rok później zwyciężył z Mechelen w rozgrywkach Pucharu Zdobywców Pucharów oraz Superpucharu Europy. W 1989 roku został z zespołem mistrzem Belgii. W 1991 roku odszedł do KV Kortrijk. Następnie był zawodnikiem AZ Alkmaar oraz KSK Hoboken, gdzie w 1994 roku zakończył karierę.
Kariera reprezentacyjna.
W reprezentacji Holandii Hofkens zadebiutował 27 kwietnia 1983 w wygranym 3:0 towarzyskim meczu ze Szwecją. Kolejne spotkania w kadrze rozegrał w 1989 roku. Po raz ostatni wystąpił w niej 15 listopada 1989 w wygranym 3:0 spotkaniu eliminacji Mistrzostw Świata 1990 z Finlandią. W latach 1983–1989 w drużynie narodowej zagrał 5 razy.

</doc>
<doc id="1477093" url="https://pl.wikipedia.org/wiki?curid=1477093" title="5 Batalion Saperów">
5 Batalion Saperów

Bataliony saperów noszące numer 5:
Wojska Polskiego:

</doc>
<doc id="1477094" url="https://pl.wikipedia.org/wiki?curid=1477094" title="GP Ouest-France 2008">
GP Ouest-France 2008

72. edycja GP Ouest-France odbyła się 25 sierpnia 2008 roku. Trasa tego francuskiego, jednodniowego wyścigu liczyła 229,2 km ze startem i metą w Plouay.
Zwyciężył reprezentant gospodarzy Pierrick Fédrigo z grupy Bouygues Télécom.

</doc>
<doc id="1477102" url="https://pl.wikipedia.org/wiki?curid=1477102" title="Bronisław Sobolewski">
Bronisław Sobolewski

Bronisław Paweł Sobolewski (ur. 25 czerwca 1870 w Jatwiezi nad Niemnem, zm. 4 lutego 1924 w Warszawie) – polski prawnik, minister sprawiedliwości.
Życiorys.
Ukończył studia na Wydziale Prawa Cesarskiego Uniwersytetu Warszawskiego. Następnie odbył praktykę w warszawskim sądownictwie i od 1901 prowadził własną kancelarię adwokacką. Znany obrońca w procesach politycznych, członek Koła Obrońców Politycznych w Warszawie (obok m.in. Stanisława Patka, Leona Berensona i Wacława Barcikowskiego). Był pracownikiem Rady Departamentu Spraw Wewnętrznych i Komisji Prawa Karnego Tymczasowej Rady Stanu. W 1917 po polonizacji sądownictwa w Królestwie Polskim został prokuratorem Sądu Apelacyjnego i wkrótce jego prezesem. W 1919 podczas wyborów do Sejmu Ustawodawczego był głównym komisarzem wyborczym. W latach 1920–1921 ponownie prowadził praktykę adwokacką, a od 1922 do śmierci był prokuratorem II Izby Sądu Najwyższego.
Od 2 września 1919 do 9 grudnia 1919 i od 19 czerwca 1921 do 6 czerwca 1922 był ministrem sprawiedliwości w rządach: Ignacego Jana Paderewskiego, Wincentego Witosa i Antoniego Ponikowskiego.
Pochowany został na cmentarzu Powązkowskim w Warszawie (kwatera 169-6-10).
W 2022 roku z inicjatywy Premiera RP Mateusza Morawieckiego grób ministra sprawiedliwości został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="1477104" url="https://pl.wikipedia.org/wiki?curid=1477104" title="Niszczyciele eskortowe typu Evarts">
Niszczyciele eskortowe typu Evarts

Niszczyciele eskortowe typu Evarts – amerykańskie niszczyciele eskortowe z okresu II wojny światowej. Łącznie zbudowano 97 jednostek tego typu, z których 32 przekazano Wielkiej Brytanii.
Historia.
Na początku 1939 roku podstawowymi okrętami eskortowymi US Navy były stare, pochodzące z czasów I wojny światowej niszczyciele typów "Wickes" i "Clemson", znane jako "flush-deck" ("gładkopokładowe"). Wobec ich malejącej wartości bojowej komandor Robert B. Carney przedstawił w czerwcu 1939 roku propozycję budowy nowych amerykańskich jednostek eskortowych mniejszych od niszczycieli, a większych od ścigaczy okrętów podwodnych. We wrześniu 1939 roku Wydział Planowania Wojennego potwierdził potrzebę posiadania nowych okrętów i przedstawił wymagania, jakie powinny one spełniać. Okręty miały posiadać prostą, przystosowaną do masowej produkcji konstrukcję i dobre właściwości morskie. Wyporność standardowa miała wynosić ok. 1200 ton, prędkość maksymalną do 25 węzłów a zasięg 6000 mil morskich przy prędkości 12 węzłów. Głównym zadaniem okrętów miało być zwalczanie okrętów podwodnych i obrona przeciwlotnicza.
Opracowywanie projektu, który nie zyskał poparcia części wyższych oficerów US Navy, trwało do połowy 1941 roku. W tym czasie Wielka Brytania zwróciła się z prośbą o pilną dostawę dużej ilości niszczycieli eskortowych. W lipcu powstał projekt okrętu "British Destroyer Escort", zakładający wyporność 1144 ton przy długości kadłuba 94 m, napęd składający się z turbin parowych o łącznej mocy 12 000 KM, nadający prędkość maksymalną 24 węzłów oraz uzbrojenie składające się z dział uniwersalnych kalibru 76 mm, trzech wyrzutni torpedowych i miotacza bomb głębinowych Hedgehog.
W sierpniu 1941 roku podjęto decyzję o dostarczeniu Brytyjczykom w ramach programu Lend-Lease 50 okrętów tego typu. Kontrakty na budowę otrzymały stocznie: Boston Navy Yard, Mare Island Navy Yard i Puget Sound Naval Shipyard. Jednocześnie w projekcie wprowadzono zmiany spowodowane możliwościami produkcyjnymi. Wobec niewystarczającej produkcji turbin parowych zastąpiono je silnikami wysokoprężnymi, zmniejszono długość całkowitą do 88 m i konfigurację uzbrojenia. W związku z włączeniem się Stanów Zjednoczonych do działań II wojny światowej, także US Navy zamówiła okręty tego typu, dodatkowo przejmując część budowanych dla Brytyjczyków okrętów. Ostatecznie ze 105 zamówionych zbudowano 97 jednostek, z których dla Royal Navy dostarczono 32 klasyfikowane wspólnie z podobnymi typu "Buckley" jako fregaty typu "Captain". Pozostałe 65 użytkowała US Navy.
Okręty będące w służbie Royal Navy brały udział w bitwie o Atlantyk. Trzem z nich: HMS "Cooke", HMS "Goodall" i HMS "Louis" udało się zatopić samodzielnie po jednym U-Boocie. Straty marynarki brytyjskiej wyniosły pięć jednostek, cztery storpedowane przez niemieckie okręty podwodne, piąta zatopiona przez samoloty Luftwaffe podczas lądowania w Normandii. Okręty amerykańskie służyły zarówno na Oceanie Atlantyckim jak i Pacyfiku, nie ponosząc strat.
Po zakończeniu wojny Wielka Brytania zwróciła większość fregat typu "Captain" Stanom Zjednoczonym, gdzie zostały wkrótce sprzedane na złom. Podobnie stało się z okrętami US Navy. Jedynie dwa przekazano w sierpniu 1945 roku marynarce wojennej Chin.
Opis konstrukcji.
Niszczyciele eskortowe typu "Evarts" były napędzane czterema silnikami wysokoprężnymi produkcji General Motors o mocy 1500 KM każdy, napędzającymi generatory wytwarzające prąd dla ustawionych w tandem silników elektrycznych. Te z kolei poruszały dwie śruby. Układ ten zapewniał okrętom prędkość maksymalną 19 węzłów i zasięg 4150 mil morskich przy prędkości ekonomicznej 12 węzłów.
Projektowane uzbrojenie artyleryjskie składało się z trzech dział uniwersalnych kal. 76 mm w pojedynczych nieosłoniętych stanowiskach, jednego poczwórnie sprzężonego działka przeciwlotniczego kal. 28 mm oraz od siedmiu do dziewięciu pojedynczych działek Oerlikon kal. 20 mm. W trakcie służby nieskuteczne działka kal. 28 mm wymieniano na podwójnie sprzężone Bofors kal. 40 mm. Do zwalczania okrętów podwodnych przewidziano miotacz pocisków głębinowych Hedgehog oraz osiem miotaczy i dwie zrzutnie bomb głębinowych.
Wyposażenie elektroniczne niszczycieli typu "Evarts" stanowiły radary wykrywania celów nawodnych typu SL i obserwacji przestrzeni powietrznej typu SA. Do wykrywania zanurzonych okrętów podwodnych służył sonar typu QC, zaś do namierzania transmisji radiowych przeciwnika radionamiernik HF/DF.

</doc>
<doc id="1477105" url="https://pl.wikipedia.org/wiki?curid=1477105" title="Kościół św. Pawła w Lipsku">
Kościół św. Pawła w Lipsku

Kościół uniwersytecki św. Pawła - Aula Paulinum – świątynia ewangelicka i aula Uniwersytetu Lipskiego, mieszcząca się w centrum miasta przy Augustusplatz. Powstała w miejscu dawnego kościoła uniwersyteckiego, wysadzonego przez władze NRD 30 maja 1968 roku.
Historia.
Kościół klasztorny zakonu Dominikanów.
Po osadzeniu zakonu Dominikanów w Lipsku, rozpoczęła się w roku 1231 budowa kościoła klasztornego wewnątrz obrysu ówczesnych murów miejskich, w pobliżu bramy wiodącej w kierunku Grimmy. Kościół został poświęcony w 1240 roku.
Założenie budowy, kościół trójnawowy z jednonawowym chórem, było typowe dla zakonów żebrzących w XIII wieku.
Do wieku XVIII dokonano wiele prze- i dobudów w stylu gotyckim, renesansu i barokowym.
Powstały w ten sposób obiekt wrósł od tego czasu w obraz miasta Lipsk.
Kościół uniwersytecki.
Od czasu utworzenia Uniwersytetu w Lipsku w roku 1409, historia kościoła jest ściśle związana z uniwersytetem.
Przez stulecia kościół był głównym miejscem pochówku zasłużonych członków uczelni, których wymogi reprezentacyjne wyrażały w postaci bogatych artystycznie epitafiów Pośród pochowanym w tym miejscu jest prawnik Johann Christoph Marci oraz historyk i filolog Christian Friedrich Franckenstein.
Odbudowa kościoła uniwersyteckiego.
Dla upamiętnienia zniszczenia kościoła św. Pawła artysta Axel Guhlmann zbudował w 1998 wzdłuż ściany głównego budynku uniwersyteckiego tzw. Installation Paulinerkirche – 34-metrową stalową konstrukcję oddającą zarys dawnej kościelnej budowli w skali 1:1.
Z okazji zbliżającej się 600. rocznicy powstania lipskiego uniwersytetu padła pod koniec lat 90. propozycja nowego ukształtowania terenu, na którym niegdyś znajdowało się Paulinum (aula i kościół uniwersytecki św. Pawła). Kierownictwo uczelni postanowiło wybudować na miejscu byłego kościoła nowoczesną aulę. Pomysł odbudowy wsparła inicjatywa społeczna, zainteresowanie wyraziło też stowarzyszenie Paulinerverein. Po kilku latach dyskusji saksoński parlament krajowy zaproponował kompromis, żeby przede wszystkim oczyścić teren a wyburzane zabudowania zrekompensować uniwersytetowi innym terenem. Doprowadziło to w 2003 do dymisji rektora uniwersytetu, Volkera Bigla (który chciał w tym miejscu wybudować kampus) i wszystkich prorektorów.
W 2004 w drugim rozpisanym konkursie na projekt nowego Paulinum wygrał projekt architekta z Rotterdamu, Ericka van Egeraata, który zaproponował budynek o nowoczesnej architekturze, aczkolwiek nawiązujący do dawnego kościoła św. Pawła.
Przyszłe Paulinum miało, jako budowla uniwersytecka, zawierać pod jednym dachem instytut naukowy, aulę a także salę do nabożeństw. Aula i sala do nabożeństw miały poza tym służyć jako sale wystawowe. W nawiązaniu do kościoła, w którym niegdyś sprawowane były uniwersyteckie nabożeństwa, nowa sala do nabożeństw otrzymać miała miano "Universitätskirche St. Pauli" (pol. Kościół uniwersytecki św. Pawła).
Kontrowersje wywołał przy tym fakt, iż aula i sala do nabożeństw miały być od siebie oddzielone. Przeciwnicy skrytykowali mający powstać przezroczysty budynek jako symbol fałszywie rozumianego rozdziału nauki od religii i obawiali się, że wpłynie to negatywnie na akustykę gmachu. Dodatkowe spory wywołało to, które elementy wyposażenia dawnego kościoła miałyby być przeniesione do nowej sali do nabożeństw.
Po długotrwałych dyskusjach pod kierownictwem prof. Moniki Harms udało się wypracować kompromis i budowa została zatwierdzona.
Zakończenie inwestycji planowano na koniec 2009, żeby aula i foyer były gotowe na 600-lecie uniwersytetu, a ostateczne zakończenie budowy na 2010.
6 grudnia 2009 w nowym budynku odprawione zostało pierwsze nabożeństwo.
Oficjalne uroczyste otwarcie nowego kościoła i auli uniwersyteckiej miało miejsce w dniach 1-3 grudnia 2017 roku. W niedzielę 3 grudnia 2017, podczas uroczystego nabożeństwa z udziałem biskupa Ewangelicko-Luterańskiego Kościoła Krajowego Saksonii dr. Carstena Rentzinga dokonano poświęcenia kościoła.

</doc>
<doc id="1477106" url="https://pl.wikipedia.org/wiki?curid=1477106" title="Wyższy Instytut Nauk Religijnych św. Tomasza z Akwinu">
Wyższy Instytut Nauk Religijnych św. Tomasza z Akwinu

Instytut Nauk Religijnych św. Tomasza z Akwinu w Kijowie (Ukraina) to instytut, gdzie uzyskuje się wykształcenie wyższe, prowadzony przez Ojców Dominikanów Wikariatu Prowincjalnego Ukrainy św. Michała Archanioła, jest afiliowany przy Papieskim Uniwersytecie Świętego Tomasza z Akwinu ("Angelicum").

</doc>
<doc id="1477107" url="https://pl.wikipedia.org/wiki?curid=1477107" title="28 Batalion Saperów">
28 Batalion Saperów



</doc>
<doc id="1477108" url="https://pl.wikipedia.org/wiki?curid=1477108" title="29 Batalion Saperów">
29 Batalion Saperów



</doc>
<doc id="1477109" url="https://pl.wikipedia.org/wiki?curid=1477109" title="Lubomir Geraskow">
Lubomir Geraskow

Lubomir Geraskow (ur. 27 grudnia 1968 w Sofii), bułgarski gimnastyk. Złoty medalista olimpijski z Seulu.
Największym sukcesem w jego karierze jest właśnie złoto IO 88, zdobyte wspólnie z Dmitrijem Biłozierczewem i Zsoltem Borkaim w ćwiczeniach na koniu z łękami. W 1987 zdobył dwa brązowe medale mistrzostw świata (koń i ćwiczenia wolne). W tym samym roku zdobył srebro mistrzostw Europy (koń).

</doc>
<doc id="1477110" url="https://pl.wikipedia.org/wiki?curid=1477110" title="30 Batalion Saperów">
30 Batalion Saperów



</doc>
<doc id="1477112" url="https://pl.wikipedia.org/wiki?curid=1477112" title="Ulica Nowomiejska w Warszawie">
Ulica Nowomiejska w Warszawie

Ulica Nowomiejska – jedna z głównych ulic Starego Miasta w Warszawie, biegnąca od Rynku Starego Miasta i ul. Wąski Dunaj do zbiegu ul. Freta i ul. Mostowej.
Historia.
Ulica Nowomiejska została wytyczona przy lokacji miasta w roku 1408 jako droga wiodąca ku traktowi zakroczymskiemu (ob. ul. Zakroczymska). Pierwotnie kończyła się na linii murów miejskich i zespołu Bramy Nowomiejskiej wraz z wieżą bramną i przedbramiem. Nazwa ulicy jest związana z Nowym Miastem, do którego prowadziła.
Pierwszy dom murowany pojawił się przy Nowomiejskiej dopiero w roku 1505; wcześniej zabudowa ulicy składała się wyłącznie z obiektów drewnianych, zastąpionych murowanymi około połowy XVI wieku. Były to późnogotyckie kamienice, przeważnie piętrowe, w drugiej połowie XVI wieku często nadbudowywane.
Przed Bramą Nowomiejską już w XIV wieku istniał plac targowy sięgający aż do ul. Freta. U zbiegu Nowomiejskiej z ul. Długą, będącą wtedy ważnym traktem do Sochaczewa, już w pierwszej połowie XIV wieku powstały drewniane budynki szpitala i kościoła św. Ducha, przekazane potem paulinom, którzy wybudowali na tym miejscu obecny kościół.
Naprzeciwko kościoła, u zbiegu z ul. Mostową, mieściła się miejska łaźnia utworzona w roku 1376. Pozostała, drewniana zabudowa spłonęła podczas wielkiego pożaru miasta w roku 1607, który nie oszczędził również budynków kościoła św. Ducha.
Na przełomie XVI/XVII wieku większość domów przebudowano; fasady otrzymywały cechy renesansu, manieryzmu i wczesnego baroku. 1 lipca 1656 podczas walk ze Szwedami w czasie szturmu wojsk polskich poważnie uszkodzony został odcinek w murów miejskich i Bramy Nowomiejskiej, odbudowanej potem w innym kształcie.
Pod koniec XVII wieku, kiedy wraz z rozwojem techniki wojskowej miejskie obwarowania straciły na znaczeniu, zaczęto zabudowywać międzymurze, używając murów jako ścian konstrukcyjnych powstających kamienic; w pierwszej połowie XVIII wieku we wnętrzu barbakanu powstała tzw. Piwnica Gdańska, mieszcząca skład towarów kupców z tego miasta. Dawne budynki gospodarcze stojące w linii zabudowy ul. Szeroki Dunaj w XVIII wieku stopniowo przekształcano na obiekty mieszkalne, zaś mieszkańcami ulicy zazwyczaj byli zamożni patrycjusze.
W roku 1818 zburzono niezabudowany bok Barbakanu od strony ul. Podwale i obydwie Bramy Nowomiejskie, tworząc na ich miejscu targ.
Po roku 1830 zamożnych mieszkańców zastąpiła biedota, głównie żydowska. Z nowych obiektów powstał jedynie dom handlowy wzniesiony w roku 1897 u zbiegu z ul. Podwale, w tym czasie też przebudowano na czynszową kamienicę "Dom Gdański".
W roku 1937 ów dom handlowy został wyburzony celem odsłonięcia międzymurza oraz mostu barbakanu i fosy. Odsłonięte mury zostały zakonserwowane i częściowo zrekonstruowane pod kierunkiem Jana Zachwatowicza; renowacja objęła odcinek wzdłuż ul. Podwale do wysokości ul. Szeroki Dunaj oraz Bramę Poboczną.
Wrzesień roku 1939 nie przyniósł przy ulicy większych zniszczeń; cała zabudowa została unicestwiona podczas powstania warszawskiego. Ocalała jedynie kamienica nr 10 i wypalony, pozbawiony sklepień kościół św. Ducha. Inne domy, których pozostałości rozebrano po wojnie, zostały dość wiernie odbudowane w latach 1953–54 według projektów Stanisława Żaryna. W miejscu zniszczonej Piwnicy Gdańskiej (nr 18/20) zrekonstruowano Barbakan.

</doc>
<doc id="1477113" url="https://pl.wikipedia.org/wiki?curid=1477113" title="43 Batalion Saperów">
43 Batalion Saperów



</doc>
<doc id="1477114" url="https://pl.wikipedia.org/wiki?curid=1477114" title="Galman cynkowy">
Galman cynkowy



</doc>
<doc id="1477125" url="https://pl.wikipedia.org/wiki?curid=1477125" title="Pilot Speed">
Pilot Speed

Pilot Speed (poprzednia nazwa Pilate) - kanadyjski zespół rockowy założony w 1999 roku w Toronto. Kwartet zadebiutował wydając swój pierwszy minialbum ("For All That's Given, Wasted") w 2001 roku. Po wydaniu albumu zespół podpisał kontrakt z wytwórnią MapleMusic Recordings. W 2003 roku zespół nagrał kolejny album "Caught by the Window", a trzy lata później następny - "Sell Control for Life's Speed".
26 czerwca 2006 roku, na stronie zespołu pojawiła się informacja o zmianie nazwy z Pilate na Pilot Speed z powodów prawnych. Po tym zdarzeniu wytwórnia Wind-up Records wydała w Stanach Zjednoczonych nową wersję ich drugiego albumu o nazwie "Into the West". 

</doc>
<doc id="1477127" url="https://pl.wikipedia.org/wiki?curid=1477127" title="Pilate">
Pilate



</doc>
<doc id="1477129" url="https://pl.wikipedia.org/wiki?curid=1477129" title="Stany wolne">
Stany wolne

Stany wolne – określenie odnoszące się do tych stanów USA, w których, w odróżnieniu od stanów niewolniczych, przed wybuchem wojny secesyjnej niewolnictwo było zakazane od początku, lub też zostało zlikwidowane w okresie "ante bellum".
Podłoże.
Nowa Anglia i tzw. "Stany Środkowoatlantyckie", czyli Nowy Jork, Pensylwania i New Jersey, uznawały niewolnictwo za legalne w XVII, XVIII, a nawet w początkach XIX wieku, ale w ciągu kilkudziesięciu lat przed wybuchem wojny secesyjnej niemal wszyscy niewolnicy zostali wyzwoleni na podstawie szeregu ustaw.
Pierwszym regionem USA całkowicie wolnym od niewolnictwa był Środkowy Zachód, gdzie w roku 1787, tuż przed ratyfikowaniem Konstytucji, weszło w życie "zarządzenie północno-zachodnie". Stany utworzone na tym obszarze – Ohio, Indiana, Michigan, Illinois, Wisconsin i Minnesota – zostały zasiedlone przez przybyszów z Nowej Anglii, imigrantów z Europy, a ponadto zagwarantowano możliwość swobodnego osiedlania się tam weteranom wojny o niepodległość. Z tych przyczyn region był całkowicie wolny, a nurtem rzeki Ohio oraz Linią Masona-Dixona oddzielony od stanów południowych, które w tej sytuacji próbowały poszerzać liczbę stanów z legalnym niewolnictwem ku zachodowi. Podział ów legł u podstawy określania jednych stanów jako "wolne", drugich zaś jako "niewolnicze". Rolniczy w tym czasie Midwest (Środkowy Zachód), w czasach kolonialnych rywalizujący ze zurbanizowanym i uprzemysłowionym Wschodem, zjednoczył się z północno-wschodnimi stanami, już wolnymi od niewolnictwa, tworząc wspólnie zwarty blok stanów, w których niewolnictwo było zakazane.
Osadnicy przeciwni niewolnictwu w "Bleeding Kansas" po roku 1850 nazywani byli "freestaterami", ponieważ walczyli (zwycięsko) o przyjęcie Kansas do Unii jako stan wolny.
Na początku wojny secesyjnej było 19 stanów wolnych: Maine, Vermont, New Hampshire, Massachusetts, Rhode Island, Connecticut, Nowy Jork, New Jersey, Pensylwania, Ohio, Indiana, Illinois, Michigan, Wisconsin, Minnesota, Kansas, Iowa, Oregon i Kalifornia. W New Jersey niewolnictwo jeszcze istniało, ale zgodnie z obowiązującym tam prawem do wojny secesyjnej prawie wszyscy niewolnicy zostali obdarowani wolnością.
Zabiegi abolicyjne.
Przed rewolucją amerykańską we wszystkich koloniach brytyjskich w Ameryce istniało niewolnictwo, ale wojna o niepodległość stała się impulsem do wykorzenienia go. Terytoria północno-zachodnie, stanowiące dziś Środkowy Zachód, były organizowane na zasadach "zarządzenia północno-zachodniego", które zakazało niewolnictwa w roku 1787. Massachusetts zaakceptowało ten akt w swej konstytucji z roku 1780, a kilka innych północnych stanów poszło tym śladem. W roku 1804 New Jersey, jako ostatni stan, przyjęło zasadę stopniowego wyzwalania swych niewolników.

</doc>
<doc id="1477131" url="https://pl.wikipedia.org/wiki?curid=1477131" title="André Bankoff">
André Bankoff

André Bankoff (ur. 20 września 1981 roku w Campinas) – brazylijski aktor telewizyjny i model.
Na początku, zanim trafił do świata filmu i seriali, zawodowo grał w piłkę nożną i próbował kariery w klubie piłkarskim Ponte Preta Campinas i na krótko we włoskim AS Roma. Pracował jako model i brał udział w reklamach telewizyjnych. Studiował teatr i przez osiem miesięcy uczestniczył w warsztatach aktorskich organizowanych przez Rede Globo. Debiutował przed kamerami filmowymi w komedii romantycznej "Xuxa popstar" ("Popstar", 2000). Wystąpił także w programie kanału SporTV "Moto'n Roll".

</doc>
<doc id="1477134" url="https://pl.wikipedia.org/wiki?curid=1477134" title="8,8 cm PaK 43">
8,8 cm PaK 43

8,8 cm PaK 43 (Panzerabwehrkanone 43 – działo przeciwpancerne model 43) – niemieckie działo kalibru 88 mm służące oddziałom Wehrmachtu podczas II wojny światowej jako artyleria przeciwpancerna. Broń była rozwinięciem i odpowiedzią firmy Krupp na produkcję przeciwlotniczej armaty 88 mm firmy Rheinmetall. 8,8 cm PaK 43 było najsłynniejszym niemieckim działem przeciwpancernym (słynne "Acht-komma-acht" ), które dzięki dużej liczbie zbudowanych egzemplarzy odegrało znaczącą rolę na frontach II wojny światowej. Oprócz zastosowania działa jako armaty przeciwpancernej broń ta była używana jak uzbrojenie główne wielu niemieckich wozów bojowych, m.in. w czołgu Tiger II (8,8 cm KwK 43), a także niszczycielach czołgów Nashorn (PaK 43/1), Elefant (PaK 43/2) oraz Jagdpanther (PaK 43/3 oraz 43/4). Wozy bojowe wyposażone w armaty 8,8 cm PaK były szczególnie skuteczną bronią w zwalczaniu ciężko opancerzonych wozów bojowych aliantów w tym m.in. amerykańskich czołgów M26 Pershing oraz radzieckich IS-2.
Z powodu niewystarczającej produkcji czterokołowych łóż, armaty PaK 43 montowano też na lawecie haubicy 105 mm, wariant ten nosił oznaczenie PaK 43/41.
Mimo wielu walorów ofensywnych oraz idealnej roli jaką ta broń spełniała jako uzbrojenie różnych wozów bojowych, działo 8,8 cm PaK 43 było trudniejsze w produkcji od lotniczej wersji 88, przez co liczba wyprodukowanych egzemplarzy była znacznie mniejsza od oczekiwanych. Po drugie, „88” była bardzo dużą bronią, trudną nie tylko do transportu, ale i do zakamuflowania w warunkach bojowych. W sytuacjach, w których walka z czołgami wymagała szybkiego przemieszczania się z miejsca na miejsce stanowiło to duży problem. Dodatkowo, pod koniec wojny, kiedy alianci mieli praktycznie całkowite panowanie w powietrzu, transport tych dużych armat był mocno utrudniony.
Mimo pewnych wad działo 8,8 cm PaK 43 było jednym z najlepszych dział II wojny światowej i używano go wszędzie tam, gdzie walczyły oddziały niemieckie. Do końca wojny Niemcy wyprodukowali ponad 3500 tych dział w różnych wersjach.

</doc>
<doc id="1477143" url="https://pl.wikipedia.org/wiki?curid=1477143" title="Grupa nordycka">
Grupa nordycka

Grupa nordycka – duża grupa zewnętrznych, nieregularnych księżyców Saturna, poruszających się ruchem wstecznym. Nazwy księżyców z tej grupy pochodzą z mitologii nordyckiej, oprócz największej Febe, która została odkryta ponad sto lat przed wprowadzeniem tej konwencji.
Charakterystyka grupy.
Grupa ta jest znacznie zróżnicowana, w odróżnieniu od grup inuickiej i galijskiej satelitów poruszających się ruchem prostym. Tworzy ją kilka podgrup księżyców, które łączą cechy orbity i powierzchni, a być może także wspólne pochodzenie.
Satelity z grupy nordyckiej mają:
Księżyce.
Do grupy tej należą (w kolejności od Saturna):
Oraz osiem jeszcze nienazwanych księżyców planety.

</doc>
<doc id="1477144" url="https://pl.wikipedia.org/wiki?curid=1477144" title="Władysław Zieliński (historyk)">
Władysław Zieliński (historyk)

Władysław Zieliński (ur. 17 grudnia 1939 w Słomnikach, zm. 16 listopada 1987 w Katowicach) – polski historyk, doktor habilitowany nauk humanistycznych specjalizujący się w dziejach najnowszych, w tym historii Śląska i biografistyce.
Życiorys.
Absolwent Wyższej Szkoły Pedagogicznej w Katowicach. Stopień doktora nauk humanistycznych (1969) oraz doktora habilitowanego (1978) nauk humanistycznych uzyskał w Uniwersytecie Śląskim. Od 1964 pracował w Śląskim Instytucie Naukowym, gdzie zajmował kolejno stanowiska asystenta, adiunkta i docenta, dwukrotnie pełnił funkcję wicedyrektora. Usunięty z pracy w stanie wojennym (1982). Pracował ponadto w katowickim Oddziale Polskiej Akademii Nauk oraz w Instytucie Śląskim w Opolu. W latach 1984-1987 pełnił funkcję zastępca dyrektora do spraw naukowych Głównej Komisji Badania Zbrodni Hitlerowskich - Instytutu Pamięci Narodowej. Współtwórca i redaktor (wraz z Janem Kantyką) "Śląskiego słownika biograficznego" (wydano 3 tomy) oraz współwydawca "Źródeł do dziejów powstań śląskich".
Został pochowany na cmentarzu przy ul. Józefowskiej w Katowicach.

</doc>
<doc id="1477147" url="https://pl.wikipedia.org/wiki?curid=1477147" title="Crystal Cox">
Crystal Cox

Crystal Cox (ur. 28 marca 1979 w Norfolk w stanie Wirginia) – amerykańska lekkoatletka specjalizująca się w biegach sprinterskich.
Uczestniczka 17-tej edycji programu Survivor emitowanego w amerykańskiej telewizji.
Zdecydowanie najlepszym rokiem w jej karierze był rok 2004, kiedy to została halową mistrzynią USA (200 m) a przede wszystkim została mistrzynią olimpijską w sztafecie 4 × 400 metrów (Cox biegła w eliminacjach, w finale zabrakło dla niej miejsca).
W 2010 przyznała się do stosowania niedozwolonego dopingu (sterydów anabolicznych) w latach 2001-2004 i zaakceptowała karę czteroletniej dyskwalifikacji. Zawodniczce odebrano złoty medal z Aten.

</doc>
<doc id="1477150" url="https://pl.wikipedia.org/wiki?curid=1477150" title="Edward Kozakiewicz">
Edward Kozakiewicz

Edward Kozakiewicz (ur. 27 maja 1948 w Solecznikach pod Wilnem) – polski lekkoatleta specjalizujący się w dziesięcioboju i skoku o tyczce.
Dwukrotny medalista mistrzostw Polski, reprezentant kraju. Zdobywca drużynowego Pucharu Europy w dziesięcioboju z Bonn w 1973 (pozostali członkowie reprezentacji Polski: Tadeusz Janczenko, Ryszard Katus, Ryszard Skowronek). Rekord życiowy w skoku o tyczce: stadion – 5,13 (10 sierpnia 1972, Warszawa); hala – 4,80 (1972). Najlepszy wynik w dziesięcioboju – 7633 pkt (16 czerwca 1974, Nammen). Reprezentował klub Bałtyk Gdynia.
Brat Władysława – mistrza olimpijskiego.

</doc>
<doc id="1477152" url="https://pl.wikipedia.org/wiki?curid=1477152" title="Władysław Stesłowicz">
Władysław Stesłowicz

Władysław Stesłowicz (ur. 9 czerwca 1867 w Sidorowie, zm. 1940 w więzieniu w ZSRR) – polski prawnik, polityk, minister poczt i telegrafów, poseł na Sejm Ustawodawczy II Rzeczypospolitej, wolnomularz we Lwowie w okresie zaborów, członek Rady Centralnego Związku Polskiego Przemysłu, Górnictwa, Handlu i Finansów w 1920 roku, założyciel Unii Narodowo-Państwowej w 1922 roku, prezes Zjednoczenia Stanu Średniego w 1928 roku.
Życiorys.
Urodził się w 9 czerwca 1867 w Sidorowie, pow. Kopyczyńce, w rodzinie Wojciecha i Albiny Stesłowiczów. Ukończył C. K. I Gimnazjum w Tarnopolu i Wydział Prawa na Uniwersytecie Lwowskim, a w 1889 obronił doktorat z prawa. Studia uzupełniające prawno-ekonomiczne odbył w Berlinie i Wiedniu.
Po ukończeniu studiów pracował w Namiestnictwie Galicji. W 1897 został dyrektorem Izby Przemysłowo-Handlowej we Lwowie. Od 1911 był posłem do Reichsratu Przedlitawii, parlamentu austriackiego (okręg wyborczy 26 Sambor – Gródek Jagielloński). W 1914 roku jako przedstawiciel demokratów był członkiem sekcji wschodniej Naczelnego Komitetu Narodowego. Podczas I wojny światowej w lutym 1918 został jednym ze stu członków Tymczasowej Rady Miejskiej we Lwowie. Członek Komitetu Obywatelskiego, członek Polskiego Komitetu Narodowego we Lwowie w listopadzie 1918 roku i powołanego 23 listopada 1918 Tymczasowego Komitetu Rządzącego we Lwowie w czasie bitwy o Lwów. Od 1919 do 1922 był posłem na Sejm Ustawodawczy, członek Klubu Pracy Konstytucyjnej.
Został prezesem rady Banku Kupiectwa Polskiego, zatwierdzonego w 1919. Od 24 lipca 1920 do 6 czerwca 1922 był ministrem poczt i telegrafów w rządach: Wincentego Witosa i Antoniego Ponikowskiego. Należał do Stronnictwa Prawicy Narodowej.
Później zajął się działalnością gospodarczą we Lwowie, m.in. był prezesem Towarzystwa Kredytowego Miejskiego we Lwowie i radcą Izby Przemysłowo-Handlowej w tym mieście.
Po agresji ZSRR na Polskę aresztowany przez NKWD we Lwowie zmarł w nieznanych okolicznościach na terenie ZSRR w 1940.

</doc>
<doc id="1477153" url="https://pl.wikipedia.org/wiki?curid=1477153" title="John Montgomery">
John Montgomery

John Montgomery (ur. 1764 w Carlisle, Pensylwania, zm. 17 lipca 1828 w Baltimore, Maryland) – amerykański polityk i prawnik.
W latach 1807–1811 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. W latach 1820–1826 pełnił funkcję burmistrza Baltimore.

</doc>
<doc id="1477155" url="https://pl.wikipedia.org/wiki?curid=1477155" title="Idem per idem">
Idem per idem



</doc>
<doc id="1477156" url="https://pl.wikipedia.org/wiki?curid=1477156" title="Kungsträdgården">
Kungsträdgården

Kungsträdgården (pol. "Ogrody Królewskie") – park publiczny w centrum Sztokholmu, w dzielnicy Norrmalm. Zaliczany do najstarszych parków w stolicy Szwecji.
Park otaczają liczne restauracje i kawiarnie. W zimie organizowane jest tutaj lodowisko, latem odbywają się koncerty. Podzielony jest na kilka części, w tym: Skwer Karola XII, fontannę Molina, Skwer Karola XIII i fontannę Wolodarskiego (oficjalnie bez nazwy).
Historia.
Początkowo był to park pałacowy wzniesionego w latach 1635–1643 pałacu Makalös. Park był zamknięty dla społeczności, ochraniali go strażnicy i przebywać w nim mogli jedynie członkowie dworu. Gustaw III otworzył park, który stał się popularnym miejscem rozrywek mas. Życie parku w swoich pieśniach opisał szwedzki poeta Carl Michael Bellman.
Park był wielokrotnie przekształcany, między innymi w 1796 do sali tanecznej została dobudowana szklarnia. W 1825 pałac Makalös spłonął.
Dzisiaj są to popularne tereny zielone, których właścicielem jest miasto Sztokholm. Zarządem i pielęgnacją od 1963 zajmuje się "Eventagentur" będący częścią Sztokholmskiej Izby Handlowej.
Na początku lat 70. XX wieku ogłoszono projekt budowy stacji metra Kungsträdgården, co oznaczało ścięcie wielu starych wiązów. Doprowadziło to do gwałtownych protestów 12 i 13 maja 1971 znanych jako "bitwa o wiązy" ("Slaget om almarna"), kiedy to ludzie przywiązywali się łańcuchami do drzew. Akcja społeczna uratowała wiązy; dzięki niej wejścia na stację wybudowano na wschód i zachód od parku. Protesty przyczyniły się także do zakończenia okresu wyburzania starych budynków z centrum miasta. Stacja metra Kungsträdgården została otwarta 30 października 1977.
W latach 80. park miał złą reputację, szerzyła się tutaj prostytucja i handel narkotykami. Sytuacja zmieniła się na początku następnego dziesięciolecia, po protestach pod pomnikiem Karola XII, gdy wygląd parku zmodernizowano. W 2004 posadzono 285 nowych lip. Zastąpiły one chore wiązy, których wiek szacowano na około 400 lat. Wyznaczono również miejsca na nowe kawiarnie.

</doc>
<doc id="1477157" url="https://pl.wikipedia.org/wiki?curid=1477157" title="Kungstradgarden">
Kungstradgarden



</doc>
<doc id="1477158" url="https://pl.wikipedia.org/wiki?curid=1477158" title="Circulus vitiosus">
Circulus vitiosus



</doc>
<doc id="1477159" url="https://pl.wikipedia.org/wiki?curid=1477159" title="Kungstraedgaarden">
Kungstraedgaarden



</doc>
<doc id="1477160" url="https://pl.wikipedia.org/wiki?curid=1477160" title="John Archer (polityk)">
John Archer (polityk)

John Archer (ur. 5 maja 1741, zm. 28 września 1810) – polityk i lekarz amerykański.
W latach 1801–1807 przez trzy dwuletnie kadencje Kongresu Stanów Zjednoczonych był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.
Jego syn, Stevenson Archer, oraz wnuk, także Stevenson Archer, również byli przedstawicielami stanu Maryland w Izbie Reprezentantów Stanów Zjednoczonych.

</doc>
<doc id="1477161" url="https://pl.wikipedia.org/wiki?curid=1477161" title="World of Our Own">
World of Our Own

World of Our Own – trzeci album irlandzkiego zespołu Westlife wydany w 2001 roku. Pierwszym singlem promującym płytę została piosenka "Queen of My Heart", która dotarła do pierwszego miejsca UK Singles Chart. Drugi singel "World of Our Own" powtórzył sukces pierwszego singla.

</doc>
<doc id="1477163" url="https://pl.wikipedia.org/wiki?curid=1477163" title="Grupa galijska">
Grupa galijska

Grupa galijska – grupa zewnętrznych, nieregularnych księżyców Saturna, poruszających się ruchem prostym (zgodnie z kierunkiem obrotu planety) po orbitach o inklinacji ok. 34°. Nazwy księżyców z tej grupy pochodzą z mitologii celtyckiej, przeważnie galijskiej (chociaż Bebhionn to imię bogini z mitów irlandzkich).
Charakterystyka grupy.
Grupa jest dosyć jednolita, obejmuje satelity o podobnych orbitach i lekko czerwonej barwie. Być może wszystkie pochodzą z rozpadu jednego ciała, ale jest też prawdopodobne, że Erriapus i Tarvos są fragmentami Albioriksa, wybitymi przez uderzenie.
Satelity z grupy galijskiej mają:
Księżyce.
Do grupy tej należą (w kolejności od Saturna):

</doc>
<doc id="1477164" url="https://pl.wikipedia.org/wiki?curid=1477164" title="Cannelton">
Cannelton

Cannelton – miasto w Stanach Zjednoczonych, w stanie Indiana, w hrabstwie Perry. Leży nad rzeką Ohio, która tworzy południową granicę stanu Indiana. Liczba mieszkańców w 2000 wynosiła 1209.

</doc>
<doc id="1477170" url="https://pl.wikipedia.org/wiki?curid=1477170" title="Grupa inuicka">
Grupa inuicka

Grupa inuicka – grupa zewnętrznych, nieregularnych księżyców Saturna, poruszających się ruchem prostym (zgodnie z kierunkiem obrotu planety) po orbitach o inklinacji ok. 46°. Nazwy księżyców z tej grupy pochodzą z mitologii Inuitów (Eskimosów).
Charakterystyka grupy.
Grupa jest dosyć jednolita, obejmuje satelity o podobnych orbitach i lekko czerwonej barwie. Wyróżnia się w niej Ijiraq, wyraźnie bardziej czerwony niż pozostałe księżyce.
Satelity z grupy inuickiej mają:
Księżyce.
Do grupy tej należą (w kolejności od Saturna):

</doc>
<doc id="1477174" url="https://pl.wikipedia.org/wiki?curid=1477174" title="Herb Krzyża Wielkopolskiego">
Herb Krzyża Wielkopolskiego

Herb Krzyża Wielkopolskiego – jeden z symboli miasta Krzyż Wielkopolski i gminy Krzyż Wielkopolski w postaci herbu.
Wygląd i symbolika.
Herb przedstawia na zielonym polu tarczy herbowej wizerunek strzały zwróconej ku górze z dwoma poprzecznymi ramionami, z których ramię dolne jest o połowę krótsze od górnego.
Historia.
Herb został nadany miastu w 1936 r. wraz z przyznaniem praw miejskich. Jako wizerunek herbowy przyjęto prawą część herbu rodowego Sapiehów.

</doc>
<doc id="1477177" url="https://pl.wikipedia.org/wiki?curid=1477177" title="Nóż fiński">
Nóż fiński



</doc>
<doc id="1477180" url="https://pl.wikipedia.org/wiki?curid=1477180" title="Circulus in definiendo">
Circulus in definiendo



</doc>
<doc id="1477186" url="https://pl.wikipedia.org/wiki?curid=1477186" title="Demián Bichir">
Demián Bichir

Demián Bichir Nájera (ur. 1 sierpnia 1963 w Meksyku) – meksykański aktor filmowy i telewizyjny.
Życiorys.
Urodził się w Meksyku jako jeden z trzech synów aktorki Maríi de la Cruz Nájery i aktora / reżysera teatralnego Alejandro Bichira. Jego dwaj bracia – Odiseo (ur. 3 maja 1960) i Bruno (ur. 6 października 1967) – są także aktorami. Studiował aktorstwo w Lee Strasberg Theatre and Film Institute.
Mając czternaście lat zagrał w telenoweli Televisi "Rina" (1977). Następnie otrzymywał role w produkcjach meksykańskich, hiszpańskich i amerykańskich. Za rolę Mauricio, przyjaciela dzieciaka ulicy El Boya w dramacie "Wszystkie drogi" ("Hasta morir", 1994) odebrał nagrodę meksykańską Srebrnego Ariela.
Kreacja szalonego i mającego problemy ze skorumpowaną policją boksera Manny’ego Chavesa, o którego duszę walczą Niebo i Piekło w komedii "Boskie jak diabli" ("Sin noticias de Dios", 2001) z Victorią Abril, Penélope Cruz, Fanny Ardant, Gaelem Garcíą Bernalem i swoim młodszym bratem Bruno, przyniosła mu nagrodę MTV Movie.
Życie prywatne.
Był żonaty z piosenkarką Lisset Gutiérrez.

</doc>
<doc id="1477187" url="https://pl.wikipedia.org/wiki?curid=1477187" title="Babiniec (Karkonosze)">
Babiniec (Karkonosze)

Babiniec (niem. "Weiberberg", 998 m n.p.m.) – szczyt w Karkonoszach, w obrębie Śląskiego Grzbietu.
Położenie i opis.
Jest najdalej na północny zachód wysunięty szczytem Śląskiego Grzbietu. Leży w bocznym grzbiecie odchodzącym od Mumlawskiego Wierchu ku północy. Grzbiet ten od Przedziału skręca na zachód i kończy się Babińcem. Grzbiet od Przedziału otoczony jest z trzech stron, od południa, zachodu i północy, doliną Kamiennej, która ma swoje źródła pod Mumlawskim Wierchem i Przedziałem.
Zbudowany z granitu karkonoskiego. Na szczycie, grzbiecie łączącym Babiniec z Przedziałem i grzbiecie opadającym ku zachodowi występują liczne skałki, m.in. tuż za Rozdrożem pod Przedziałem zgrupowanie "Owcze Skały", na zachód od szczytu Babińca "Ptasie Gniazda", na równoległym, krótkim grzbieciku "Skalna Brama" oraz skupisko skałek na zboczu poniżej "Skalnej Bramy".
Nazwa szczytu może wskazywać na związki z kultami przedchrześcijańskimi, lub ze średniowiecznymi opowieściami o czarownicach. 
Szlaki turystyczne.
Południowym zboczem Babińca biegnie szlak turystyczny: 

</doc>
<doc id="1477188" url="https://pl.wikipedia.org/wiki?curid=1477188" title="Bazylika św. Apolinarego przy Termach">
Bazylika św. Apolinarego przy Termach

Bazylika św. Apolinarego przy Termach (, ) – rzymskokatolicki kościół tytularny w Rzymie.
Świątynia ta jest kościołem rektoralnym parafii "Sant’Agostino in Campo Marzio" oraz kościołem tytularnym, mającym również rangę bazyliki mniejszej. Jest też kościołem stacyjnym z szóstego czwartku wielkiego postu.
Lokalizacja.
Kościół znajduje się w V. Rione Rzymu – Ponte przy "Piazza di Sant'Apollinare" 49, w pobliżu Placu Navona i Palazzo Altemps.
Patron.
Patronem świątyni jest św. Apolinary – pierwszy biskup Rawenny. Poniósł on śmierć męczeńską za wiarę chrześcijańską w I lub II wieku.
Historia.
Choć po raz pierwszy kościół był wzmiankowany w 780 w spisie papieża Hadriana I, to pierwsza świątynia powstała zapewne już w VII wieku i być może osiedli przy niej bazylianie, uciekający z Konstantynopola przed prześladowaniami w dobie ikonoklazmu. W późnym średniowieczu była obsługiwana przez kolegium kanoników. W latach 1574-1773 kościół należał do zakonu jezuitów, którzy w sąsiednim dawnym kardynalskim Pałacu św. Apolinarego () prowadzili, założone z inicjatywy św. Ignacego Loyoli, Kolegium Niemieckie, wkrótce przekształcone w Kolegium Niemiecko-Węgierskie.
Na zlecenie papieża Benedykta XIV w latach 1741-1742 architekt Ferdinando Fuga przebudował świątynię. Po kasacie Towarzystwa Jezusowego, w 1773 r. kościół objęli Księża Misjonarze (Lazaryści) i prowadzili diecezjalne seminarium duchowne – . Papież Benedykt XV umieścił w pałacu Papieski Instytut św. Apolinarego, do którego uczęszczali m.in. przyszli papieże Pius XII i Jan XXIII, a wielu alumnów uzyskało godność kardynalską.
W dniu 16 marca 1984 roku kościół otrzymał godność bazyliki mniejszej od papieża Jana Pawła II.
Po dalszych zmianach funkcji dawnego pałacu, od 1990 bazylika należy do prałatury personalnej Opus Dei jako kościół akademicki Uniwersytetu św. Krzyża. W 2008 zakończono restaurację wnętrza.
Architektura.
Bazylika św. Apolinarego jest budowlą późnobarokową, o skromnej bezwieżowej fasadzie. Wnętrze jest jednonawowe, z dwoma szeregami bocznych kaplic i z kopułą wznoszącą się między nawą a prezbiterium. Z tego czasu pochodzi jednolite wyposażenie, m.in. ołtarz główny (autorstwa Bernardina Ludovisiego) i figura św. Franciszka Ksawerego (autorstwa Pierre'a Le Grosa). Srebrny krucyfiks i świeczniki ołtarzowe są dziełem Luigiego Valadiera. Malowidło "Chwała św. Apolinarego" na sklepieniu wykonał Stefano Pozzi.
W osobnej kaplicy przy wejściu jest czczony wizerunek Madonny z Dzieciątkiem ze śś. Piotrem i Pawłem. Jest to renesansowy fresk, ukryty przed zniszczeniem podczas najazdu francuskiego w 1494 roku (lub Sacco di Roma w 1527), którego powtórne odsłonięcie wskutek trzęsienia ziemi w 1645 lub w 1647 roku uznano za cudowne. Marmurową ramę wraz z figurami cherubinów wyrzeźbił Peter Anton von Verschaffelt. W bazylice złożono relikwie świętych męczenników: Tyburcjusza (wspomnienie 11 sierpnia) oraz Eustracjusza i Orestesa z towarzyszami (wspomnienie 13 grudnia).
Kaplice boczne.
Kaplica św. Alojzego Gonzagi
Pierwsza kaplica po prawej stronie poświęcona jest św. Alojzemu Gonzadze, wizerunek świętego w ołtarzu jest autorstwa Ludovico Mazzanti.
Kaplica św. Józefa
Druga kaplica po prawej stronie dedykowana została św. Józefowi. W ołtarzu umieszczono "Święta Rodzinę z Aniołami" Giacomo Zobolli.
Kaplica św. Franciszka Ksawerego
Trzecia kaplica po prawej stronie poświęcona jest św. Franciszkowi Ksaweremu. Umieszczono w niej marmurową figurę świętego autorstwa Pierre'a Legrosa.
Kaplica św. Jana Nepomucena
Pierwsza kaplica po lewej stronie poświęcona jest św. Janowi Nepomucenowi. Ołtarz jest dziełem Placido Costanzi.
Kaplica św. Josemarii Escrivá
Druga kaplica po lewej stronie poświęcona jest św. Josemarie Escrivá, założycielowi Opus Dei. Wcześniej kaplica ta była poświęcona Krucyfiksowi. Obraz w ołtarzu przedstawia świętego odprawiającego mszę, jest dziełem Angelo Zarcone.
Kaplica św. Ignacego Loyoli
Trzecia kaplica po lewej stronie dedykowana została św. Ignacemu Loyoli. Obraz w ołtarzu, dzieło Carlo Marchionni, przedstawia patrona kaplicy czczącego Madonnę. W kaplicy św. Ignacego znajduje się nagrobek uczonego archeologa Francesca Antonia Zaccariego (zm. 1795). Nagrobek kardynała Gaetana Bediniego (zm. 1864) ufundowała polska rodzina Husarzewskich.
Krypta.
W krypcie spoczywa m.in. kompozytor epoki baroku Giacomo Carissimi (1647) i kardynał Domenico Iorio (1867–1954). W 1990 za dyspensą wikariusza generalnego Rzymu, kardynała Uga Polettiego w niejasnych okolicznościach w krypcie został pochowany Enrico De Pedis, ostatni przywódca gangu zwanego wł. "Banda della Magliana", co tłumaczono jego filantropią na rzecz biednych mieszkańców stolicy. W maju 2012 roku dokonano ekshumacji szczątków De Pedisa w związku ze śledztwem ws. zaginięcia Emanueli Orlandi. Następnie jego grób został usunięty z krypty.
Kardynałowie.
Kościół św. Apolinarego jest jednym z tytularnych kościołów kardynalskich. Po raz pierwszy stał się takim w latach 30. XII wieku za sprawą antypapieża Anakleta II, ale tylko na kilka lat. Następnie status ten przywrócił mu Leon X 6 lipca 1517 roku ("Titulus Sancti Apollinaris"), ale już 13 kwietnia 1587 roku Sykstus V ponownie go tego pozbawił (przenosząc tytuł do innego kościoła). Pius XI 26 maja 1929 roku po raz kolejny ustanowił go kościołem kardynalskim (ale z nieco zmienioną nazwą jako "Titulus Sancti Apollinaris ad Thermas Neronianas-Alexandrinas"). Za Anakleta II oraz w XVI wieku był to tytuł prezbiterialny, natomiast obecnie (podobnie jak po 1139) jest diakonią.
Kardynałowie-prezbiterzy:
Kardynałowie-diakoni:

</doc>
<doc id="1477189" url="https://pl.wikipedia.org/wiki?curid=1477189" title="Wyższe Baptystyczne Seminarium Teologiczne w Warszawie">
Wyższe Baptystyczne Seminarium Teologiczne w Warszawie

Wyższe Baptystyczne Seminarium Teologiczne w Warszawie – wyższa szkoła teologiczna Kościoła Chrześcijan Baptystów w Rzeczypospolitej Polskiej z siedzibą w osiedlu Radość w Warszawie.
Geneza.
Uczelnia jest kontynuacją wcześniejszych form kształcenia teologicznego w baptyzmie polskim: istniejącego przed II wojną światową Baptystycznego Seminarium Teologicznego w Łodzi, działającego w Polsce Ludowej Seminarium Teologicznego Polskiego Kościoła Chrześcijan Baptystów, z siedzibą w Malborku (1947–1950), Warszawie i – jako Biblijne Seminarium Teologiczne – we Wrocławiu. WBST ma siedzibę w miejscu, gdzie w okresie międzywojennym działała Szkoła Biblijna utworzona przez Wacława Żebrowskiego i Mojżesza Gitlina.
Podstawa prawna.
Seminarium działa na podstawie ustawy z 30 czerwca 1995 r. o stosunku państwa do Kościoła Chrześcijan Baptystów w RP. Posiada uprawnienie do nadawania tytułu zawodowego licencjata teologii baptystycznej.
Działalność dydaktyczna i naukowa.
W WBST prowadzone są 3-letnie studia licencjackie, kursy katechetyczne oraz pomniejsze formy kształcenia o charakterze praktycznym.
W okresie po II wojnie światowej wśród wykładowców Seminarium byli m.in.: prezbiter Krzysztof Bednarczyk, prezbiter Krystian Ber, pastor Michael Bochenski, prof. dr hab. Krzysztof Brzechczyn, Anna Cieślar, prezbiter Gustaw Cieślar, dr Mark Edworthy, prezbiter Aleksander Kircun, dr hab. Andrzej P. Kluczyński, dr Wojciech Kowalewski, dr Janusz Kucharczyk, dr Robert Merecz, dr hab. Jan Mironczuk, prof. dr hab. Piotr Muchowski, prof. dr hab. Mirosław Patalon, prezbiter Zdzisław Pawlik, prezbiter dr Andrzej Seweryn, prezbiter Michał Stankiewicz, dr Henryk Ryszard Tomaszewski, prezbiter Konstanty Wiazowski, dr Mateusz Wichary, dr Zbigniew Wierzchowski, prof. dr hab. Tadeusz J. Zieliński.
Organizowane są sympozja naukowe. WBST objęło patronatem zorganizowaną 20 października 2016 konferencję naukową Polskiego Forum Chrześcijańskiego pt. "„Jeden Duch, różne dary, wspólne dobro”" (inni patroni: Polska Akademia Nauk, Chrześcijańska Akademia Teologiczna w Warszawie, Uniwersytet Kardynała Stefana Wyszyńskiego w Warszawie i Wyższa Szkoła Teologiczno-Społeczna).
Działalność kościelna.
Kampus Seminarium jest wykorzystywany jako miejsce organizowania zjazdów, konferencji, szkoleń i obozów chrześcijańskich.
Działalność wydawnicza.
Wydawnictwo Uczelniane WBST publikuje:
W 2015 Wydawnictwo Uczelniane Wyższego Baptystycznego Seminarium Teologicznego w Warszawie oraz Wydawnictwo Słowo Prawdy wydały publikację w uznaniu dokonań Konstantego Wiazowskiego pt. "Bóg dotrzymuje Słowa. Księga jubileuszowa prezbitera Konstantego Wiazowskiego", przygotowaną pod redakcją naukową Mateusza Wicharego.
Kampus.
Zabudowania Seminarium obejmują m.in. pomieszczenia rektoratu, kościół seminaryjny, bibliotekę, sale wykładowe, stołówkę i bursę dla studentów. Gmachy WBST w Warszawie-Radości powstawały w latach 1989-1994. Ostatecznie zostały one ukończone w 2003.

</doc>
<doc id="1477191" url="https://pl.wikipedia.org/wiki?curid=1477191" title="Zbigniew Pałyszko">
Zbigniew Pałyszko

Zbigniew Pałyszko (ur. 12 kwietnia 1945 w Dorsten, zm. 20 marca 2012 w Warszawie) – polski lekkoatleta specjalizujący się w rzucie młotem. Żołnierz Wojska Polskiego.
Życiorys.
Dwukrotny mistrz Polski seniorów (Zielona Góra 1968, Warszawa 1971), jak również brązowy medalista mistrzostw Polski (Kraków 1969). Siedmiokrotny reprezentant kraju w meczach międzypaństwowych (w latach 1968–1971). Rekord życiowy: 65,50 (17 czerwca 1971, Katowice). Reprezentował barwy warszawskiej Legii. Po zakończeniu kariery został trenerem. Jego wychowanką była Kamila Skolimowska. Został pochowany na cmentarzu czerniakowskim w Warszawie. 
Ojciec Macieja Pałyszko – olimpijczyka.

</doc>
<doc id="1477194" url="https://pl.wikipedia.org/wiki?curid=1477194" title="Muchajjam al-Maghazi">
Muchajjam al-Maghazi

Muchajjam al-Maghazi (arab. مخيم المغازي) – obóz uchodźców palestyńskich w Autonomii Palestyńskiej, położony w Strefie Gazy (muhafaza Dajr al-Balah). Według danych Palestyńskiego Centralnego Biura Statystycznego w 2016 roku liczył 21 380 mieszkańców.

</doc>
<doc id="1477195" url="https://pl.wikipedia.org/wiki?curid=1477195" title="Margit Korondi">
Margit Korondi

Margit Korondi (ur. 24 czerwca 1932 w Celje, zm. 6 marca 2022 w Las Vegas) – węgierska gimnastyczka. Wielokrotna medalistka olimpijska.
Margit Korondi uchodzi za jedną z najwybitniejszych gimnastyczek swoich czasów. Urodziła się na terenie dzisiejszej Słowenii. Na dwóch igrzyskach – w 1952 i 1956 – wywalczyła osiem medali, w tym dwa złote, dwa srebrne i cztery brązowe. Indywidualnie triumfowała w 1952 w ćwiczeniach na poręczach. Po igrzyskach w Australii pozostała na Zachodzie i w związku z wydarzeniami węgierskiego powstania poprosiła o azyl polityczny. Zamieszkała w Stanach Zjednoczonych.

</doc>
<doc id="1477196" url="https://pl.wikipedia.org/wiki?curid=1477196" title="The Birth of Soul">
The Birth of Soul

The Birth of Soul ("The Birth of Soul: The Complete Atlantic Rhythm and Blues Recordings, 1952-1959") – box set amerykańskiego muzyka Raya Charlesa, wydany w 1991 roku. Składa się on z utworów powstałch w latach 50., głównie gdy Charles był związany z wytwórnią Atlantic. Dysk pierwszy stanowią piosenki z wczesnej twórczości muzyka, kiedy tworzył on swój własny styl („Mess Around”, „It Should Have Been Me”). Płyta druga zawiera utwory reprezentujące jednocześnie kilka gatunków muzycznych („I Got a Woman”, „Lonely Avenue”, „Hallelujah, I Love Her So”). Z kolei trzeci dysk składa się z piosenek, w których Charles dodał do klasycznego bluesa własne, charakterystyczne dla siebie elementy („I'm Movin' On”, „What’d I Say”).
Odbiór.
W 2003 album został sklasyfikowany na 53. miejscu listy 500 albumów wszech czasów magazynu Rolling Stone.
Lista utworów.
Dysk 1
Dysk 2
Dysk 3

</doc>
<doc id="1477199" url="https://pl.wikipedia.org/wiki?curid=1477199" title="Rodrigo Girao">
Rodrigo Girao



</doc>
<doc id="1477200" url="https://pl.wikipedia.org/wiki?curid=1477200" title="Marek Szemoński">
Marek Szemoński

Marek Szemoński (ur. 14 lipca 1976 roku w Zabrzu) - polski piłkarz, grający na pozycji napastnika.
Szemoński jest wychowankiem Górnika Zabrze, w barwach którego debiutował w I lidze w wieku 18 lat, w pierwszym sezonie zdobywając w 13 meczach 2 gole. W następnych latach grał w Widzewie Łódź, Lechu Poznań, ponownie Górniku i Widzewie, Szczakowiance Jaworzno, Przyszłości Ciochowice, Polonii Bytom, Tempie Paniówki oraz Tęczy Wielowieś.

</doc>
<doc id="1477201" url="https://pl.wikipedia.org/wiki?curid=1477201" title="Halhul">
Halhul

Halhul (arab. حلحول) - miasto w Autonomii Palestyńskiej (Zachodni Brzeg). Według danych szacunkowych na rok 2008 liczy 28 300 mieszkańców.

</doc>
<doc id="1477202" url="https://pl.wikipedia.org/wiki?curid=1477202" title="Dura">
Dura

Dura (arab. دوره) - miasto w Autonomii Palestyńskiej (Zachodni Brzeg). Według danych szacunkowych na rok 2008 liczy 27 972 mieszkańców.

</doc>
<doc id="1477203" url="https://pl.wikipedia.org/wiki?curid=1477203" title="Vytautas Sakalauskas">
Vytautas Sakalauskas

Vytautas Sakalauskas (ur. 24 kwietnia 1933 w Kownie, zm. 29 maja 2001 w Wilnie) – litewski działacz partyjny, premier Litewskiej SRR w latach 1985–1990.
Życiorys.
W 1957 ukończył studia na Wydziale Mechanicznym Kowieńskiego Instytutu Politechnicznego, a w 1964 na Wydziale Przemysłu i Ekonomiki tejże uczelni.
Od 1957 pracował na kierowniczych stanowiskach w kowieńskiej fabryce maszyn specjalistycznych "Priekalas". W 1960 wstąpił do KPL. Trzy lata później został zastępcą kierownika wydziału przemysłu maszynowego Rady Gospodarki Narodowej Litewskiej SRR. Od 1965 był zastępcą kierownika, a od 1967 kierownikiem wydziału przemysłu i transportu Komitetu Centralnego KPL.
Od 1969 do 1974 stał na czele Wileńskiego Miejskiego Komitetu Wykonawczego, po czym objął funkcję I sekretarza Komitetu Wileńskiego KPL i pełnił ją do 1983. W latach 1983–1984 był zastępcą przewodniczącego Rady Ministrów (wicepremierem) Litewskiej SRR, a następnie przez rok inspektorem w Komitecie Centralnym KPL.
W listopadzie 1985 zastąpił Ringaudasa Songailę na stanowisku przewodniczącego Rady Ministrów. Po ogłoszeniu przez Radę Najwyższą Litewskiej SRR Deklaracji o Przywróceniu Niepodległości w marcu 1990 odszedł ze stanowiska premiera. Do 1991 pełnił funkcję radcy ds. ekonomicznych w Ambasadzie ZSRR w Mozambiku.
Od 1971 był członkiem KC KPL, a w latach 1976–1984 i od 1985 wchodził w skład Biura Politycznego. W latach 1986–1990 był zastępcą członka KC KPZR. Zasiadał w Radzie Najwyższej Litewskiej SRR (1967–1975 i 1986–1990) oraz Radzie Najwyższej ZSRR (1974–1989).

</doc>
<doc id="1477204" url="https://pl.wikipedia.org/wiki?curid=1477204" title="Adolf Loewy">
Adolf Loewy

Adolf Loewy (ur. 29 czerwca 1862, zm. 26 grudnia 1937) – niemiecki lekarz, fizjolog. 
Życiorys.
Studiował medycynę w Wiedniu i Berlinie, w 1885 roku został doktorem medycyny. Następnie był asystentem Nathana Zuntza w "Landwirtschaftlichen Hochschule" w Berlinie. W 1900 roku został docentem, w 1921 profesorem, i rozpoczął pracę w "Schweizerisches Institut für Hochgebirgsphysiologie und Tuberkuloseforschung" w Davos. W 1925 roku został członkiem Niemieckiej Akademii Przyrodników Leopoldina.

</doc>
<doc id="1477209" url="https://pl.wikipedia.org/wiki?curid=1477209" title="Kabatija">
Kabatija

Kabatija (arab. قباطية) - miasto w Autonomii Palestyńskiej (Zachodni Brzeg). Według danych szacunkowych na rok 2012 liczy 21 238 mieszkańców.

</doc>
<doc id="1477211" url="https://pl.wikipedia.org/wiki?curid=1477211" title="Abasan al-Kabira">
Abasan al-Kabira

Abasan al-Kabira (arab. عبسان الكبيرة) – miasto w Autonomii Palestyńskiej (Strefa Gazy). Według danych szacunkowych na rok 2008 liczy 24 840 mieszkańców.

</doc>
<doc id="1477212" url="https://pl.wikipedia.org/wiki?curid=1477212" title="Zdrój Królewski w Warszawie">
Zdrój Królewski w Warszawie

Zdrój Królewski lub Zdrój Stanisława Augusta – studnia znajdująca się na terenie parku im. Romualda Traugutta przy ulicy Zakroczymskiej w Warszawie.
Zdrój został wybudowany w XVIII w., budowa rozpoczęła się w 1770 roku. W XVIII w. cieszył się wielką popularnością, ponieważ korzystali z niego nie tylko podróżni, ale również mieszkańcy niedalekiego warszawskiego Nowego Miasta, choć za wodę pitną trzeba było płacić.
Architektura i styl.
W I połowie XVIII w. Zdrój królewski otrzymał drewnianą konstrukcję, zaś w latach 1770-1772 została ona zamurowana. Budowę sfinansował król Stanisław August Poniatowski (1732-1798), który przeznaczył na budowę źródła 50 dukatów. Studnia była przez dłuższy czas utrzymywana w stylu wczesnego antyku. Jej elewację zdobiło dekoracyjne pasowe boniowanie. Zdrój zasypany został przy budowie Cytadeli w 1832 roku. Odkryto i odkopano go 100 lat później oraz przywrócono mu jego pierwotną obudowę i kształt. W latach 1834–1836 przy studni rozpoczęto prace inżynieryjne pod okiem Edwarda Klopmanna, gdzie osadzeniem rur i skrzyń zajął się Matys, zaś robotami grabarskimi Wagner. Razem przy budowie wodozbioru pracowało ponad 30 ludzi. Zdrój przebudowany został przez H. Marconiego w stylu neogotyckim, Same wejścia zostały zamknięte charakterystycznymi dla tego stylu ostrołukami, a ściany wewnętrzne jak i zewnętrzne zostały pokryte typową, czerwoną cegłą. Natomiast dach zabytku otoczony został ozdobnymi wazami. Ostatecznie całościowy remont przeprowadzono dopiero w latach 1931–1933. Projektantami byli Stanisław Płoski i Andrzej Węgrzecki. Dodali oni elementy, których wcześniej nie było, m.in. dach zwieńczyła krenelażowa attyka. W roku 1959 zadecydowano o rezygnacji z dachu namiotowego.
Na frontowej stronie budowli umieszczono tablicę z łacińskim napisem: „STANISLAUS AUGUSTUS PROSPICIENDO PUBLICAE SALUBRITATI HUNC FONTEM RESTAURARI JUSSIT. ANNO MDCCLXXI”- „Stanisław August w trosce o zdrowie publiczne rozkazał źródło odnowić w roku 1771.” Kopię z tym samym napisem wmurowano na jednej z części, od strony południowej. Wykonawcą tablicy był Michał Dollinger – współpracownik J. Fontany.

</doc>
<doc id="1477214" url="https://pl.wikipedia.org/wiki?curid=1477214" title="Gabriel Christie">
Gabriel Christie

Gabriel Christie (ur. 1755, zm. 1 kwietnia 1808 w Baltimore, Maryland) – amerykański polityk.
W dwóch różnych okresach był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. Po raz pierwszy reprezentował go w latach 1793–1797 przez dwie dwuletnie kadencje Kongresu Stanów Zjednoczonych, a następnie powrócił na to miejsce w latach 1799–1801 na kolejną dwuletnią kadencję.

</doc>
<doc id="1477215" url="https://pl.wikipedia.org/wiki?curid=1477215" title="Bani Naim">
Bani Naim

Bani Naim (arab. بني نعيم) - miasto w Autonomii Palestyńskiej (Zachodni Brzeg). Według danych szacunkowych na rok 2012 liczy 23 511 mieszkańców.

</doc>
<doc id="1477216" url="https://pl.wikipedia.org/wiki?curid=1477216" title="Oscar Berger">
Oscar Berger

Oscar Berger (ur. 24 listopada 1844 w Ziębicach, zm. 19 lipca 1885 w Szczawnie-Zdroju) – niemiecki lekarz, fizjolog i elektroterapeuta.
Studiował na Uniwersytecie Fryderyka Wilhelma w Berlinie, Uniwersytecie Wiedeńskim i Śląskim Uniwersytecie Fryderyka Wilhelma we Wrocławiu. W 1867 roku został doktorem medycyny, od 1869 roku praktykował we Wrocławiu. W 1873 roku został Privatdozentem na Uniwersytecie we Wrocławiu, gdzie jako pierwszy wykładał neurologię (w 1878 roku został profesorem neurologii na Uniwersytecie Wrocławskim).
Był neuropatologiem; w badaniach i leczeniu wykorzystywał, jako jeden z pierwszych, prąd elektryczny (m.in. w diagnostyce syfilisu i wiądu rdzenia). Znaczące są także jego psychofarmakologiczne próby leczenia chorób układu nerwowego.

</doc>
<doc id="1477217" url="https://pl.wikipedia.org/wiki?curid=1477217" title="Münsterberg">
Münsterberg



</doc>
<doc id="1477218" url="https://pl.wikipedia.org/wiki?curid=1477218" title="Ober-Salzbrunn">
Ober-Salzbrunn



</doc>
<doc id="1477219" url="https://pl.wikipedia.org/wiki?curid=1477219" title="Izna">
Izna

Izna (arab. إذنا) - miasto w Autonomii Palestyńskiej (Zachodni Brzeg). Według danych szacunkowych na rok 2012 liczy 21 698 mieszkańców.

</doc>
<doc id="1477221" url="https://pl.wikipedia.org/wiki?curid=1477221" title="As-Samu">
As-Samu

As-Samu (arab. السموع) - miasto w Autonomii Palestyńskiej (Zachodni Brzeg). Według danych szacunkowych na rok 2008 liczy 23 298 mieszkańców.

</doc>
<doc id="1477223" url="https://pl.wikipedia.org/wiki?curid=1477223" title="Motiejus Šumauskas">
Motiejus Šumauskas

Motiejus Šumauskas (ur. 2 listopada 1905 w Kownie, zm. 28 maja 1982 w Wilnie) – litewski działacz partyjny i państwowy, wieloletni deputowany, premier Litewskiej SRR (1956-67) i przewodniczący Prezydium jej Rady Najwyższej (1967-75).
W działalność rewolucyjną zaangażował się w 1924 roku wstępując do zakazanej KPL, wkrótce awansował na I sekretarza komunistycznych związków zawodowych, 1925-1926 był również członkiem KC Komsomołu Litwy, a od 1930 sekretarzem KC Komsomołu Litwy. W latach 1938-1929 był sekretarzem podziemnego Komitetu Powiatowego KPL w Poniewieżu, a do 1931 sekretarzem KC KPL Z powodów politycznych był więziony w czasach rządów Antanasa Smetony (1931-1937 i ponownie od czerwca 1939 do czerwca 1940). W lipcu 1940 roku wybrano go posłem na Sejm Ludowy z okręgu Kowno. W 1942 służył w Armii Czerwonej, 1943-1944 dowodził grupą operacyjną Litewskiego Sztabu Ruchu Partyzanckiego i KC Komunistycznej Partii (bolszewików) Litwy w stopniu pułkownika, od stycznia do lipca 1944 był sekretarzem Północnego Podziemnego Komitetu Obwodowego KP(b)L, a od lipca do października 1944 przewodniczącym Komitetu Wykonawczego Wileńskiej Rady Miejskiej.
Od października 1944 do lipca 1950 przewodniczył Państwowej Komisji Planowania przy KC KP(b)L, od 19 lutego 1949 do 22 września 1952 był członkiem Biura KC KP(b)L i jednocześnie od czerwca 1950 do czerwca 1953 I sekretarzem Komitetu Obwodowego KP(b)L/KPL w Szawlach. Po śmierci Stalina objął w czerwcu 1953 stanowisko I zastępcy przewodniczącego Rady Ministrów Litewskiej SRR (do lutego 1954), a w lutym 1954 II sekretarza KPL (do 24 stycznia 1956). 16 stycznia 1956 został wybrany przez Radę Najwyższą premierem jako następca Mečislovasa Gedvilasa, którym był do 14 kwietnia 1967. Tego samego dnia objął urząd Przewodniczącego Prezydium Rady Najwyższej Litewskiej SRR. Na stanowisku głowy państwa przetrwał do 24 grudnia 1975. Od 25 lutego 1956 do 24 lutego 1976 był zastępcą członka KC KPZR. Deputowany do Rady Najwyższej ZSRR od 2 do 9 kadencji (1946-1979).

</doc>
<doc id="1477225" url="https://pl.wikipedia.org/wiki?curid=1477225" title="Brokeback">
Brokeback

Brokeback – projekt założony i prowadzony Douglasa McCombsa, muzyka znanego z takich zespołów jak 11th Dream Day czy Tortoise oraz Noela Kupersmitha (dołączył do stałego składu w czasie nagrywania drugiej płyty zespołu) znanego między innymi z Chicago Underground Trio.
Muzyka.
Projekt powstał z inicjatywy Douglasa McCombsa pod koniec lat 90'. Artysta pragnął stworzyć projekt, w którym nagrywałby muzykę nie tak „gęsto zrytmizowaną”, jak w Tortoise, ale taką, która „zachowuje prostotę” a „melodiom pozwala zawisać w próżni”. Muzykę Brokeback opartą głównie na brzmieniu sześciostrunowego basu Fendera Kieran McCarthy określił jako „minimalistyczną fuzję low-endowego jazzu z bogactwem innych wpływów, począwszy od rocka, przez ambient, aż do hip hopu”.
Historia.
Debiut Brokeback ukazał się w 1997, podobnie jak wszystkie nagrania projektu nakładem wytwórni Thrill Jockey pod tytułem "Returns to the Orange Grove". Na płycie gościnnie wystąpił Archett Prewitt z zespołu The Sea and the Cake.
W 1999 wydana została druga płyta projektu pod tytułem "Field Recordings From the Cook County Water Table", na którą muzykę pisał McCombs. Do jej nagrania McCombs zaprosił wielu znanych muzyków. Wśród nich znaleźli się: Josh Abrams, Noel Kupersmith (kontrabas), Rob Mazurek (trąbka), John McEntire (perkusja, shaker, trójkąt, Arp 2600, trap kit), John Herndon (trap kit) oraz Mary Hansen (śpiew).
W tworzeniu materiału na trzecią płytę projektu czynny udział brał, obok McCombsa, Noel Kupersmith, który dołączył do stałego składu Brokeback. Płyta ukazała się w 2001 roku pod tytułem "Morse Code In The Modern Age: Across The Americas". Do jej nagrania zaproszeni zostali: Joey Burns (akordeon, wiolonczela, gitara elektryczna, kontrabas, gitara klasyczna), John Convertino (perkusja, trap kit), James McNew (organy, beatbox), Alan Licht (gitara elektryczna) i Mary Hansen (śpiew).
Ostatni album wydany pod szyldem Brokeback album "Look at the birds" ukazał się w 2003 roku. Obok McCombsa i Kupersmitha w nagraniu udział wzięli: Laetitia Sadier (śpiew), Mary Hansen (śpiew) oraz John McEntire (perkusjonalia, aranżacje smyczków).
Zobacz też.
Tortoise, Stereolab

</doc>
<doc id="1477228" url="https://pl.wikipedia.org/wiki?curid=1477228" title="William Matthews">
William Matthews

William Matthews (ur. 26 kwietnia 1755, zm. ok. 1808) – amerykański polityk.
W latach 1797–1799 z ramienia Partii Federalistycznej przez jedną dwuletnią kadencję Kongresu Stanów Zjednoczonych był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1477229" url="https://pl.wikipedia.org/wiki?curid=1477229" title="Low on Ice (The Iceland Sessions)">
Low on Ice (The Iceland Sessions)

Low on Ice (The Iceland Sessions) – album Aleca Empire, wydany w 1995 roku przez Mille Plateaux. Empire nagrał całość albumu na swoim laptopie podczas pobytu w Islandii w trakcie trasy z Atari Teenage Riot w sierpniu 1995 roku. Do utworu "Low on Ice" powstał teledysk.

</doc>
<doc id="1477230" url="https://pl.wikipedia.org/wiki?curid=1477230" title="Antymarianici">
Antymarianici



</doc>
<doc id="1477232" url="https://pl.wikipedia.org/wiki?curid=1477232" title="Oskar Berger">
Oskar Berger



</doc>
<doc id="1477233" url="https://pl.wikipedia.org/wiki?curid=1477233" title="Dorota de Talleyrand-Perigord">
Dorota de Talleyrand-Perigord



</doc>
<doc id="1477234" url="https://pl.wikipedia.org/wiki?curid=1477234" title="Allan Campbell">
Allan Campbell



</doc>
<doc id="1477235" url="https://pl.wikipedia.org/wiki?curid=1477235" title="Upton Sheredine">
Upton Sheredine

Upton Sheredine (ur. 1740, zm. 14 stycznia 1800) – amerykański polityk.
W latach 1791–1793 podczas drugiej kadencji Kongresu Stanów Zjednoczonych był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1477243" url="https://pl.wikipedia.org/wiki?curid=1477243" title="Friedrich Küchenmeister">
Friedrich Küchenmeister

Gottlob Friedrich Heinrich Küchenmeister (ur. 22 stycznia 1821 w Buchheim, zm. 13 kwietnia 1890) – niemiecki lekarz. 
Życiorys.
Studiował w Lipsku i Pradze, w 1846 został doktorem medycyny. Od 1847 praktykował w Żytawie, a od 1859 w Dreźnie. W jego dorobku znajdują się m.in. prace na temat cyklu życiowego tasiemców.
Wprowadził do medycyny termin situs solitus.

</doc>
<doc id="1477245" url="https://pl.wikipedia.org/wiki?curid=1477245" title="Juozas Maniušis">
Juozas Maniušis

Juozas Maniušis (ur. 25 grudnia 1910 w Malkauce w guberni mohylewskiej, zm. 17 marca 1987 w Wilnie) – litewski działacz partyjny i państwowy, ekonomista, premier Litewskiej Socjalistycznej Republiki Radzieckiej (1967-1981). 
Urodził się na wschodniej Białorusi w zrusyfikowanej rodzinie litewskiej. Kształcił się w technikum pedagogicznym w Mińsku (1927-1931), później pobierał nauki w Instytucie Drogowo-Samochodowym im. W. Kujbyszewa w Leningradzie (1932-1938). 
W latach 1941-1944 służył w Armii Czerwonej. Po przyjeździe na Litwę w 1944 objął funkcję przewodniczącego Komisji Planowania przy Komitecie Wykonawczym Rady Miejskiej w Wilnie. Rok później wstąpił do WKP(b). W latach 1946-1947 pełnił urząd zastępcy przewodniczącego Komitetu Wykonawczego Wileńskiej Rady Miejskiej, a później był również przewodniczącym KW Rady Miejskiej w Kownie (1947-1950). 
W 1950 uzyskał nominację na urząd ministra budownictwa Litewskiej SRR (od 1954: ministra budownictwa miast i wsi). 14 kwietnia 1967 mianowano go premierem – na czele rządu stał do 16 stycznia 1981. 
Był aktywistą partyjnym. Od 1954 do 1981 zasiadał nieprzerwanie w Biurze Politycznym KC KPL. W latach 1955–1967 był sekretarzem KC KPL. Przewodniczył Biuru Przemysłu KC KPL (1962–1964). Od 1971 do 1981 pozostawał zastępcą członka KC KPZR. 
W 1963 uzyskał stopień kandydata nauk ekonomicznych, siedem lat później również doktorat z ekonomii. Po odejściu z polityki został w 1981 dyrektorem Instytutu Ekonomii Akademii Nauk Litewskiej SRR (do 1985), po czym przeszedł na emeryturę. 

</doc>
<doc id="1477246" url="https://pl.wikipedia.org/wiki?curid=1477246" title="Juozas Maniusis">
Juozas Maniusis



</doc>
<doc id="1477247" url="https://pl.wikipedia.org/wiki?curid=1477247" title="Motiejus Sumauskas">
Motiejus Sumauskas



</doc>
<doc id="1477248" url="https://pl.wikipedia.org/wiki?curid=1477248" title="Ken Jurkowski">
Ken Jurkowski



</doc>
<doc id="1477249" url="https://pl.wikipedia.org/wiki?curid=1477249" title="Początek i progres wojny moskiewskiej">
Początek i progres wojny moskiewskiej

Początek i progres wojny moskiewskiej – pamiętnik hetmana polnego koronnego Stanisława Żółkiewskiego z wyprawy wojennej do Carstwa Rosyjskiego w latach 1609–1611, spisany prawdopodobnie w 1612. 
Wydany z kopii rękopiśmiennej we Lwowie w 1833 przez Konstantego Słotwińskiego pod tytułem "Historia wojny moskiewskiej aż do opanowania Smoleńska". 
Wzorem Juliusza Cezara narrator pisze o sobie w trzeciej osobie ("pan Hetman"). Tekst zawiera wiele makaronizmów; pamiętnik należy do najpiękniejszych w języku staropolskim.

</doc>
<doc id="1477250" url="https://pl.wikipedia.org/wiki?curid=1477250" title="DR 21">
DR 21

DR 21 – ogromny obłok molekularny znajdujący się w gwiazdozbiorze Łabędzia. Obszar ten znajduje się w odległości około 6000 lat świetlnych, a rozciąga przez 80 lat świetlnych. Należy do kompleksu Cygnus X.
W obszarze tym zaobserwowano narodziny jednych z najbardziej masywnych gwiazd powstających w naszej Galaktyce. DR 21 zawiera w sobie wielkie, niemal puste bąble oraz złożone wzory pyłu i gazu. Włókna te świecą w podczerwieni dzięki występującym w nich składnikom organicznym znanym jako PAH. Poszarpane wzory DR 21 powstały w wyniku oddziaływań wiatrów międzygwiazdowych z ciśnieniem promieniowania, polami magnetycznymi oraz grawitacją.
Zdjęcia wykonane Szeregową Kamerą Podczerwieni Kosmicznego Teleskopu Spitzera ujawniły grupę energetycznych, nowo narodzonych gwiazd. Gwiazdy te rozrywają gaz i pył znajdujący się wokół nich. Pojedyncza gwiazda z tej grupy jest 100 000 razy jaśniejsza od Słońca. Taka gwiazda odrzuca gorącą materię gwiezdną do otaczającego ją obłoku molekularnego. Może to wskazywać na istnienie wokół gwiazd tej grupy dysków protoplanetarnych.

</doc>
<doc id="1477251" url="https://pl.wikipedia.org/wiki?curid=1477251" title="Demian Bichir">
Demian Bichir



</doc>
<doc id="1477253" url="https://pl.wikipedia.org/wiki?curid=1477253" title="Katedra Świętego Pawła w Tiranie">
Katedra Świętego Pawła w Tiranie

Katedra Świętego Pawła (alb. "Katedralja e Shen Palit") - rzymskokatolicka katedra archidiecezji Tirany-Durrës w stolicy Albanii - Tiranie. Usytuowana nad brzegiem rzeki Lany. Obecnie największa świątynia katolicka w kraju. Jest to nowoczesna świątynia wybudowana w latach 2000-2001. We wnętrzu znajdują się witraże przedstawiające Matkę Teresę i papieża Jana Pawła II. Mieści się przy bulwarze Zhan D'Ark.

</doc>
<doc id="1477255" url="https://pl.wikipedia.org/wiki?curid=1477255" title="Radu Mihaileanu">
Radu Mihaileanu



</doc>
<doc id="1477256" url="https://pl.wikipedia.org/wiki?curid=1477256" title="Radu Mihăileanu">
Radu Mihăileanu

Radu Mihăileanu (ur. 23 kwietnia 1958 w Bukareszcie) – francuski reżyser, scenarzysta i producent filmowy pochodzący z Rumunii.
Życiorys.
Mihăileanu ma żydowskie korzenie, co znalazło odzwierciedlenie w jego twórczości. W 1980 wyemigrował z Rumunii i osiadł we Francji. Studiował w IDHEC, pracował jako asystent innych reżyserów (m.in. Marco Ferreriego) oraz kręcił filmy na potrzeby telewizji. W długim metrażu debiutował filmem "Trahir" (1993).
Uznanie przyniosła mu komedia "Pociąg życia" (1998). Opowiadała ona o grupie wschodnioeuropejskich Żydów, mieszkańców sztetla, którzy w obliczu hitlerowskiej inwazji próbują uniknąć zagłady i organizują pociąg, mający symulować niemieckie transporty. Obraz często porównywano z inną komedią o Holokauście, "Życie jest piękne" (1997) Roberto Benigniego, która miała swoją premierę mniej więcej w tym samym czasie i swoim oszałamiającym sukcesem przyćmiła nieco film Mihăileanu.
Także dwa kolejne obrazy reżysera podejmowały tematykę żydowską. Bohaterem "Żyj i stań się" (2005) był etiopski chłopiec, który w połowie lat 80. dostał się do Izraela wraz z grupą tamtejszych Żydów (tzw. Felaszów), choć sam był chrześcijaninem. Natomiast "Koncert" (2009) opowiadał o grupie muzyków moskiewskiego Teatru Bolszoj, którzy za czasów Breżniewa zostali usunięci ze sceny podczas radzieckiej nagonki na osoby pochodzenia żydowskiego. W komedii tej muzycy w czasach współczesnych podszywają się pod orkiestrę Teatru, aby wystąpić zamiast niej z koncertem w Paryżu.
W następnym projekcie Mihăileanu odszedł od tematyki żydowskiej - komediodramat "Kobiece źródło" (2011) opowiadał o arabskiej wiosce gdzieś na Bliskim Wschodzie bądź w Afryce Północnej, w której kobiety - na znak protestu przeciwko zmuszaniu ich do chodzenia po wodę do odległego źródła - organizują seks-strajk.

</doc>
<doc id="1477259" url="https://pl.wikipedia.org/wiki?curid=1477259" title="Iniekcja strumieniowa">
Iniekcja strumieniowa

Iniekcja strumieniowa () – metoda geoinżynieryjna, polegająca na rozcięciu i rozdrobnieniu gruntu przez działający dynamicznie strumień wody lub zaczynu cementowego (o prędkości ponad 100 m/s) i utworzenie kolumny tzw. cementogruntu (tworzywa o parametrach wytrzymałościowych od 2 do 10 MPa). Wytrzymałość tworzywa na ściskanie zależna jest od: rodzaju gruntu, rodzaju i klasy cementu, stosunku w/c oraz parametrów pracy wysokociśnieniowego zestawu iniekcyjnego (tzn. ciśnienia z jakim podawany jest iniekt, prędkości podnoszenia monitora, prędkości obrotu monitora).
Najczęściej stosowanym środkiem stabilizującym jest zaczyn cementowy, ale istnieje możliwość użycia innych mieszanek, np. iniekty bitumiczne z dodatkiem bentonitu lub iniekty na bazie żywic syntetycznych. Stosowane są również dodatki poprawiające właściwości spoiw (np. popioły lotne czy środki przyspieszające czas wiązania).
Istnieją trzy warianty metody:
Iniekcja strumieniowa została wprowadzona na początku lat 70. w Japonii. W Polsce technologię tę w latach 90. wprowadziło na rynek jedno z wrocławskich przedsiębiorstw.
Za jej pomocą wykonywane są również ekrany przeciwfiltracyjne.

</doc>
<doc id="1477262" url="https://pl.wikipedia.org/wiki?curid=1477262" title="Dubrovnik (niszczyciel)">
Dubrovnik (niszczyciel)



</doc>
<doc id="1477263" url="https://pl.wikipedia.org/wiki?curid=1477263" title="William Blackstone">
William Blackstone

Sir William Blackstone [wiljəm 'blækstən] (ur. 10 lipca 1723 r. w Cheapside, zm. 14 lutego 1780 w Londynie) − angielski polityk, prawnik i filozof prawa. Ceniony głównie jako autor dzieła "Commentaries on the Laws of England" na temat systemu "common law".
Prawo studiował w Charterhouse i Pembroke College w Oksfordzie. W 1746 roku rozpoczął karierę adwokacką, jednak ze względu na wadę wymowy porzucił praktykę. Od 1753 roku był profesorem w Instytucie Vinera w Oksfordzie, gdzie jako pierwszy wykładał prawo angielskie obok prawa rzymskiego. Po 1761 dwukrotnie był członkiem parlamentu z okręgu Hindon. Był związany z ugrupowaniem torysów. Niechętnie odnosił się do żądań amerykańskich kolonistów, zakończonych wojną. Od 1770 roku był sędzią. Zasiadał w Sądzie Spraw Pospolitych, z krótką przerwą na czas piastowania stanowiska sędziego w Sądzie Ławy Królewskiej.

</doc>
<doc id="1477264" url="https://pl.wikipedia.org/wiki?curid=1477264" title="Most Vasa">
Most Vasa

Most Vasa (szw. "Vasabron") – most nad Norrström w Sztokholmie znajdujący się w centrum miasta.
Most łączy dzielnice Norrmalm z Gamla stan. Jest on nazwany na cześć króla Gustawa Wazy prawdopodobnie z powodu sąsiedztwa posągu króla przed Riddarhuset. Z Vasabron odchodzi niewielki most – Strömsborgsbron, który łączy się z wysepką Strömsborg.
Historia.
Od połowy XIX wieku Sztokholm stale się rozwijał i most Północny stawał się niewystarczający. Pierwszą próbę budowy mostu był zainteresowany inżyniera Samuel Owen. Zaczął on pracować nad kładką, ale pomysł nie wypalił.
Budowę żeliwnego mostu zaczęto w 1872 i skończono po sześciu latach w 1878. Rozciąga się on na 208 metrów na siedmiu łukach z maksymalną rozpiętością 32 metrów.

</doc>
<doc id="1477269" url="https://pl.wikipedia.org/wiki?curid=1477269" title="Szilveszter Csollány">
Szilveszter Csollány

Szilveszter Csollány (ur. 13 kwietnia 1970 w Sopronie, zm. 24 stycznia 2022 w Budapeszcie) – węgierski gimnastyk sportowy. Dwukrotny medalista olimpijski.
Życiorys.
Specjalizował się w ćwiczeniach na kółkach i międzynarodowe sukcesy odnosił tylko w tej konkurencji. Na igrzyskach olimpijskich w Barcelonie zajął szóste miejsce. Cztery lata później na igrzyskach w Atlancie zdobył srebrny medal, zaś w 2000 roku na igrzyskach w Sydney złoty. Był także wielokrotnym medalistą mistrzostw świata (złoto w 2002 roku, pięć razy srebro) oraz Europy (złoto w 1998 roku). W 2000 roku wybrano go sportowcem roku na Węgrzech.
Zmarł w 2022 roku w wieku 51 lat z powodu COVID-19 w okresie pandemii tej choroby.

</doc>
<doc id="1477271" url="https://pl.wikipedia.org/wiki?curid=1477271" title="Szilveszter Csollany">
Szilveszter Csollany



</doc>
<doc id="1477272" url="https://pl.wikipedia.org/wiki?curid=1477272" title="Strömsborgsbron">
Strömsborgsbron

Strömsborgsbron – most w Sztokholmie na Gamla stan. Łączy wysepkę Strömsborg z mostem Vasa.
Obecny most pochodzi z lat 1992–1993.

</doc>
<doc id="1477273" url="https://pl.wikipedia.org/wiki?curid=1477273" title="Vasabron">
Vasabron



</doc>
<doc id="1477276" url="https://pl.wikipedia.org/wiki?curid=1477276" title="Daniel Carroll">
Daniel Carroll

Daniel Carroll (ur. 22 lipca 1730, zm. 7 maja 1796) – amerykański polityk, jeden z ojców-założycieli Stanów Zjednoczonych.
W latach 1781–1783 był delegatem stanu Maryland w Kongresie Kontynentalnym. Jako reprezentant stanu Maryland 1 marca 1781 roku ratyfikował artykuły konfederacji i wieczystej unii, dzięki czemu tego dnia weszły one w życie. Brał również czynny udział w Konwencji Konstytucyjnej w Filadelfii w 1787 roku, gdy uzgadniano treść Konstytucji Stanów Zjednoczonych, której był sygnatariuszem. Jest jedną z zaledwie czterech osób, obok Rogera Shermana, Roberta Morrisa i Johna Dickinsona, które złożyły swój podpis zarówno na artykułach konfederacji i wieczystej unii, jak i na konstytucji.
W latach 1789–1791 podczas pierwszej kadencji Kongresu Stanów Zjednoczonych był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.
Później został wyznaczony przez prezydenta George’a Washingtona do wyznaczenia granic Dystryktu Kolumbii.
Daniel Carroll pochodził z wpływowej i prominentnej rodziny. Jego kuzyn Charles Carroll z Carrollton był sygnatariuszem Deklaracji Niepodległości Stanów Zjednoczonych. Jego inny kuzyn, Charles Carroll “Barrister”, był delegatem stanu Maryland w Kongresie Kontynentalnym. Z kolei jego starszy brat, John Carroll był pierwszym biskupem kościoła rzymskokatolickiego w Stanach Zjednoczonych, a jego siostrzeniec, Richard Brent, był członkiem Izby Reprezentantów Stanów Zjednoczonych oraz Senatu Stanów Zjednoczonych z Wirginii.

</doc>
<doc id="1477280" url="https://pl.wikipedia.org/wiki?curid=1477280" title="Riddarhuset">
Riddarhuset



</doc>
<doc id="1477281" url="https://pl.wikipedia.org/wiki?curid=1477281" title="Marius Urzica">
Marius Urzica



</doc>
<doc id="1477282" url="https://pl.wikipedia.org/wiki?curid=1477282" title="Marius Urzică">
Marius Urzică

Marius Daniel Urzică (ur. 30 września 1975 w Toplița) – rumuński gimnastyk. Czterokrotny medalista olimpijski.
Specjalizował się w ćwiczeniach na koniu z łękami i międzynarodowe sukcesy odnosił głównie w tej konkurencji. W Atlancie zajął drugie miejsce, cztery lata później nie miał sobie równych. W Atenach wywalczył ponownie srebrny medal w swojej koronnej konkurencji oraz brąz w drużynie. Był także wielokrotnym medalistą mistrzostw świata (złoto w 1994, 2001, 2002) oraz Europy. Karierę zakończył w 2005.

</doc>
<doc id="1477283" url="https://pl.wikipedia.org/wiki?curid=1477283" title="Kryzys kredytów hipotecznych wysokiego ryzyka">
Kryzys kredytów hipotecznych wysokiego ryzyka



</doc>
<doc id="1477285" url="https://pl.wikipedia.org/wiki?curid=1477285" title="Maniura">
Maniura

Maniura – polskie nazwisko, w Polsce nosi je mniej niż 400 osób.

</doc>
<doc id="1477287" url="https://pl.wikipedia.org/wiki?curid=1477287" title="Straszne skutki awarii telewizora">
Straszne skutki awarii telewizora

Straszne skutki awarii telewizora (czes. "Ecce homo Homolka") – czechosłowacka komedia, wyprodukowana w 1969 roku.
Polska premiera odbyła się na podwójnym pokazie z reportażem "Apetyt na czereśnie" produkcji WFO.
Treść.
Satyrycznie ukazana niedziela z życia zamieszkałej w Pradze rodziny Homolków, składającej się z dziadków, ich syna Ludvy, jego otyłej żony i dwóch niesfornych bliźniaków. Ich wypoczynek podczas niedzielnego wyjazdu do lasu na piknik zakłóca czyjeś wołanie o pomoc. Dziesiątki odpoczywających w lesie prażan, zamiast pomóc, wsiadają w pośpiechu do swoich samochodów i wraca do domów. Powraca także zniechęcona rodzina Homolków, której rytm życia został jednak zakłócony przede wszystkim wskutek awarii domowego telewizora. W niedzielę trudno o naprawę, a pobyt we wspólnym mieszkaniu zakłócają nieustanne narzekania i swary domowników. Ludva pragnie bez zgody żony pójść na mecz, ona zaś chce, by towarzyszył jej i dzieciom na tor wyścigów konnych. Babcia bez przerwy sprzecza się o drobiazgi z dziadkiem. Sytuację pogarszają psotni bliźniacy, którzy zamykają się w łazience.
Wykorzystując formułę podpatrywania kamerą rzeczywistości, film w sposób groteskowy przedstawia codzienność wspólnego bytowania wielopokoleniowej rodziny, zajmującej mieszkanie w starej kamienicy.
Film realizowano w następujących miastach: Pradze, Jevanach i w Vyžlovce.
W roli bliźniaków wystąpili małoletni (ur. 1964) synowie reżysera Miloša Formana.
Wersja polska.
Obsada:
Źródło:

</doc>
<doc id="1477288" url="https://pl.wikipedia.org/wiki?curid=1477288" title="Katedra Świętego Szczepana w Szkodrze">
Katedra Świętego Szczepana w Szkodrze

Katedra Świętego Szczepana (alb. "Katedralja e Shen Shtjefnit") – rzymskokatolicka katedra archidiecezji Szkodra-Pult w Szkodrze, w Albanii. 
Zgodę na wybudowanie świątyni katolickiej w Szkodrze wyraził sułtan Abdülmecid I w 1851 r. Projekt opracował jeden z austriackich architektów, ale z uwagi na brak środków zwlekano z rozpoczęciem budowy. Rozpoczęto ją 7 kwietnia 1851 r., w obecności ówczesnego gubernatora Szkodry - Ali paszy. Budowę ukończono w 1898, a katedrę nazywano Kisha e Madhe (Wielka Świątynia). W tym czasie była największą katedrą na Bałkanach. Kościół doznał poważnych zniszczeń w czasie wojen bałkańskich. W czasie oblężenia Szkodry przez oddziały czarnogórskie, ludność miasta schroniła się w świątyni licząc na to, że nie będzie bombardowana. Jednak ostrzał artyleryjski nie oszczędził obiektu. Zniszczona została południowo-wschodnia część katedry, w dzwonnicy wybuchł pożar.
Po roku 1967 została zamieniona na halę sportową. Wewnątrz odbywały się mecze koszykówki i siatkówki. Przy oknach umieszczono miejsca dla widzów (widownię). W 1991 katedra została odrestaurowana przez włoskich specjalistów. Ponownie otwarta dla wiernych 7 marca 1991, zaś pierwszą mszę odprawił późniejszy biskup Zef Simoni, w obecności Matki Teresy z Kalkuty. 25 kwietnia 1993 r. w czasie mszy w świątyni papież Jan Paweł II konsekrował czterech nowych biskupów.

</doc>
<doc id="1477291" url="https://pl.wikipedia.org/wiki?curid=1477291" title="Krawędź wielościanu">
Krawędź wielościanu



</doc>
<doc id="1477293" url="https://pl.wikipedia.org/wiki?curid=1477293" title="Osprzęt kotła">
Osprzęt kotła



</doc>
<doc id="1477294" url="https://pl.wikipedia.org/wiki?curid=1477294" title="Kocioł parowy">
Kocioł parowy

Kocioł parowy – urządzenie do wytwarzania pary, przy wykorzystaniu spalania (w przeciwieństwie do wytwornicy pary).
Za wynalazcę kotła parowego, jako oddzielnego urządzenia, uważa się Denisa Papina, który w 1681 przedstawił "kociołek Papina" będący pierwowzorem autoklawu i szybkowaru. Zastosował w nim wynaleziony przez siebie zawór bezpieczeństwa. Datę wynalazku przyjęto umownie bowiem już w starożytności istniały podobne rozwiązania. W najbardziej znanym element wytwarzający parę był połączony z mechanizmem otwierania drzwi świątyni ok. 120 p.n.e. Połączeniem kotła parowego i turbiny parowej była też bania Herona z 140 p.n.e.
Osprzęt kotła.
Energetyczny kocioł parowy wymaga wielu urządzeń dodatkowych:
Podział ze względu na rodzaj paleniska.
Podział ten dotyczy "kotłów opalanych węglem", chociaż niektórzy uważają "kotły olejowe" i "gazowe" za kotły "pyłowe".
Piec "versus" kocioł.
Często kocioł centralnego ogrzewania lub kocioł parowy nazywane są nieprecyzyjnie piecem. W kotle energia cieplna akumulowana jest w wodzie lub parze wodnej a użyta do budowy kotła ceramika stanowi jedynie warstwę izolacyjną, podczas gdy, zgodnie z tradycyjną zduńską nomenklaturą, piec akumuluje ciepło tylko w ceramicznej konstrukcji.

</doc>
<doc id="1477296" url="https://pl.wikipedia.org/wiki?curid=1477296" title="Czykwin">
Czykwin

Osoby o nazwisku Czykwin:

</doc>
<doc id="1477299" url="https://pl.wikipedia.org/wiki?curid=1477299" title="Multiple Independently targeted Reentry Vehicles">
Multiple Independently targeted Reentry Vehicles



</doc>
<doc id="1477302" url="https://pl.wikipedia.org/wiki?curid=1477302" title="THE BEST OF Lady Pank">
THE BEST OF Lady Pank



</doc>
<doc id="1477303" url="https://pl.wikipedia.org/wiki?curid=1477303" title="THE best - Zamki na piasku">
THE best - Zamki na piasku



</doc>
<doc id="1477304" url="https://pl.wikipedia.org/wiki?curid=1477304" title="Shonisaurus">
Shonisaurus



</doc>
<doc id="1477305" url="https://pl.wikipedia.org/wiki?curid=1477305" title="Ulica Zakroczymska w Warszawie">
Ulica Zakroczymska w Warszawie

Ulica Zakroczymska – jedna z głównych ulic warszawskiego Nowego Miasta, biegnąca od zbiegu ulic Freta, Kościelnej i Franciszkańskiej do ul. Krajewskiego i murów Cytadeli Warszawskiej.
Historia.
Ulica Zakroczymska powstała na miejscu średniowiecznego traktu do Zakroczymia i dalej do Torunia, zwano ją "Traktem Zakroczymskim", ulicą "Toruńską" lub "Błońską" (nazwa pochodziła od błoni należących do mieszkańców Nowej Warszawy, przez które przebiegała). Trakt wychodził ze Starej Warszawy i biegł wzdłuż obecnej ulicy w kierunku Marymontu, i dalej do przeprawy na Zakroczym. 
W pobliżu znajdowało się znane od XV wieku źródło wody pitnej obudowane w połowie XVIII stulecia; w latach 1770–72 wzniesiono tam murowane ujęcie wody znane jako Zdrój Królewski.
Od początku swego istnienia ulica Zakroczymska charakteryzowała się niespójną, luźną zabudową drewnianą. W roku 1621 została rozdzielona na dwie części po usypaniu Wału Zygmuntowskiego z rozkazu króla Zygmunta III Wazy. Blisko 25 lat później, w roku 1646, przy początkowym odcinku ulicy u zbiegu z obecną ul. Franciszkańską osiedlili się franciszkanie i od razu przystąpili do budowy świątyni, pierwotnie drewnianej, zastąpionej w latach 1679–1691 obecnym kościołem pw. św. Franciszka projektu Jana Chrzciciela Ceroniego. Po jego śmierci prace kontynuowali Józef Fontana oraz jego syn – Jakub. Jakub Fontana zbudował też na Zakroczymskiej własną kamienicę, zachowaną do dziś pod nr 2, u zbiegu z ul. Kościelną.
W ciągu XVII stulecia przy Zakroczymskiej chętnie wznosili swe siedziby możni: swoje dwory zbudowali tu starosta generalny żmudzki Hieronim Wołłowicz, kasztelan wileński Mikołaj Sapieha oraz starościna wyszogrodzka Małgorzata Kotowska. Kolejna właścicielka ostatniego z obiektów, wojewodzina wołyńska Marianna Potocka, odsprzedała go na konwikt Collegium Nobilium.
W wieku XVIII zabudowań drewnianych przybyło, pojawiły się też jednak murowane pałace: okazałe siedziby postawili kanclerz wielki litewski Jan Fryderyk Sapieha i podstoli wielki koronny Stanisław Lubomirski, który później odsprzedał swą siedzibę Władysławowi Gurowskiemu.
W latach 1750–60 staraniem Komisji Brukowej Zakroczymska otrzymała brukowaną nawierzchnię, nad przepływająca rzeczką "Bełczącą" przerzucono most. Tylne, gospodarcze zabudowania nieparzystej strony ulicy wyznaczały granicę Nowego Miasta, sięgającego po nieistniejącą już ulicę "Spadek" i Zdrój Królewski.
W latach 1810–16 pałac Sapiehów został wynajęty przez Dyrekcję Inżynierów Komisji Rządowej Wojny na koszary Czwartaków (tzw. "Koszary Sapieżyńskie"), ostatecznie nabyty w tym celu od Franciszka Sapiehy w roku 1817. Pracami architektonicznymi i przebudową kierował architekt Wilhelm Henryk Minter, który całkowicie zmienił oblicze gmachu, zmieniając jego wystrój zewnętrzny na klasycystyczny.
Po ulokowaniu koszar przy Zakroczymskiej pobudowano domy dla oficerów; zabudowa końcowego odcinka ulicy, za ul. Wójtowską, została jednak zburzona w latach 1832 i 1851 w związku z istnieniem esplanady Cytadeli Warszawskiej i lunety Władymir.
Ulica zachowała jednak swój bieg aż do Wrót Aleksandryjskich, jednak od połowy XIX wieku postępowała jej stopniowa pauperyzacja. Ludność, głównie żydowska biedota, parała się drobnym rzemiosłem i handlem. Pozytywnymi wydarzeniami było otwarcie na Zakroczymskiej zakładów graficznych "Concordia" na początku XX wieku oraz utworzenie wokół lunety Władymir w roku 1925 miejskiego Parku Traugutta. Około roku 1908 po wybudowaniu na Wiśle tzw. Drugiego Mostu Kolejowego (zwanego też Czwartym Mostem) nad końcowym odcinkiem ulicy, tuż przy Cytadeli Warszawskiej zbudowano przerzucony nad ulicą wiadukt kolei obwodowej.
W latach 1925–1929 u zbiegu z ul. Sanguszki według projektu Antoniego Dygata wystawiono gmach Polskiej Wytwórni Papierów Wartościowych, była to ostatnia inwestycja przy Zakroczymskiej aż do okresu powojennego.
Wrzesień 1939 przyniósł spalenie pałacu Sapiehów. Większość zabudowy ulicy została zburzona w roku 1944.
W latach 1945–1956 odbudowano kościół pw. św. Franciszka, pierwszą mszę świętą przed ocalałym obrazem św. Antoniego Padewskiego odprawiono tam wśród ruin już 21 stycznia 1945. Autorem owego barokowego płótna, namalowanego w roku 1664, był zapewne malarz królewski Mathias Kargen.
Pozostałą zabudowę odbudowano w latach 1953–1954, pałac Sapiehów – w okresie 1951–1956.
Zabudowę pozostałej części zachodniej pierzei ulicy uzupełniono przez wybudowanie szeregu kamieniczek w stylu zabytkowym.

</doc>
<doc id="1477306" url="https://pl.wikipedia.org/wiki?curid=1477306" title="Gamma Virginis">
Gamma Virginis

Gamma Virginis ("γ Vir", "Porrima") – gwiazda w gwiazdozbiorze Panny, odległa od Słońca o 38 lat świetlnych.
Nazwa.
Gwiazda ma nazwę własną Porrima, wywodzącą się z mitologii rzymskiej. Została nazwana imieniem bogini przepowiedni, siostry Karmenty. Arabowie znali ją pod nazwą , „kąt” lub „róg szczekającego”, która odnosi się do asteryzmu złożonego z części gwiazd greckiej Panny. W atlasie Antonína Bečvářa przypisana jest jej nazwa Arich o nieznanym pochodzeniu. Międzynarodowa Unia Astronomiczna w 2017 roku formalnie zatwierdziła użycie nazwy Porrima dla określenia tej gwiazdy.
Charakterystyka obserwacyjna.
Jest to gwiazda podwójna, druga co do jasności gwiazda Panny. Obserwowana wielkość gwiazdowa dwóch składników Gamma Virginis to 3,44 oraz 3,5m, a całego systemu 2,7m. Można je rozdzielić przez amatorski teleskop optyczny. Poruszając się po orbitach wokół środka masy z okresem 169 lat, gwiazdy najbardziej zbliżyły się w 2005 roku. W 2017 roku dzieliło je 2,6 sekundy kątowej, a ich odległość zmienia się od 0,35″ do 6″.
Charakterystyka fizyczna.
Oba składniki to żółtobiałe karły, gwiazdy ciągu głównego należące do typu widmowego F. Ich temperatury to około 7100 K, a jasność jest około czterokrotnie większa niż Słońca. Ich masy to około 1,4 , a promienie są równe około 1,2 . W przestrzeni składniki dzieli odległość zmieniająca się od 5 do 81 au. Są to młode gwiazdy, system ma około 1,7 miliarda lat. W ich wnętrzach trwa synteza wodoru w hel; ze względu na masę gwiazd, cykl węglowo-azotowo-tlenowy dominuje w nich nad cyklem protonowym.
Gamma Virginis ma kilka towarzyszek optycznych. Najbliższe z nich składniki oznaczone C i D mają inny ruch własny i nie są związane grawitacyjnie z Porrimą.

</doc>
<doc id="1477308" url="https://pl.wikipedia.org/wiki?curid=1477308" title="Porrima">
Porrima



</doc>
<doc id="1477309" url="https://pl.wikipedia.org/wiki?curid=1477309" title="Arich">
Arich



</doc>
<doc id="1477310" url="https://pl.wikipedia.org/wiki?curid=1477310" title="Habeas corpus">
Habeas corpus



</doc>
<doc id="1477313" url="https://pl.wikipedia.org/wiki?curid=1477313" title="Jamie Raskin">
Jamie Raskin

Jamie Raskin, urodzony Jamin B. Raskin (ur. 13 grudnia 1962 w Waszyngtonie) – amerykański prawnik, profesor prawa i polityk. Wykładał na American University w Waszyngtonie. Był senatorem stanowym Marylandu. Od 2017 jest przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.
Studiował w Harvard College (studia zakończył w 1983 z wyróżnieniem), a później w Harvard Law School. Był redaktorem "Harvard Law Review". Jako prawnik reprezentował takie organizacje jak Greenpeace i związek zawodowy "Service Employees International Union". 
1 marca 2006 Raskin wystąpił w senacie stanu Maryland jako ekspert prawa konstytucyjnego w czasie debaty na temat małżeństw osób tej samej płci. Senator Nancy Jacobs zapytała go wówczas "Panie Raskin, według mojej Biblii małżeństwo to związek pomiędzy kobietą a mężczyzną – co pan na to odpowie?", co Raskin skomentował słowami "Pani Senator, gdy była pani zaprzysiężona na senatora, położyła pani rękę na Biblii i przysięgła chronić konstytucji, a nie kładła pani ręki na konstytucji aby przysięgać chronić Biblię".

</doc>
<doc id="1477314" url="https://pl.wikipedia.org/wiki?curid=1477314" title="Raskin">
Raskin

Osoby o nazwisku Raskin:

</doc>
<doc id="1477315" url="https://pl.wikipedia.org/wiki?curid=1477315" title="SN 1986G">
SN 1986G

SN 1986G – supernowa odkryta 3 maja 1986 przez Roberta Evansa, znajdująca się w galaktyce Centaurus A w gwiazdozbiorze Centaura, ok. 15 milionów lat świetlnych od Ziemi.

</doc>
<doc id="1477317" url="https://pl.wikipedia.org/wiki?curid=1477317" title="Robert Evans (astronom)">
Robert Evans (astronom)

Robert Owen Evans OAM (ur. 1937 w Sydney) – australijski astronom amator, odkrywca rekordowej liczby supernowych metodą wizualną (tzn. bez wykorzystania fotografii), pastor metodystyczny (Kościół Zjednoczony w Australii).
Evans odkrył 42 supernowe, wszystkich odkryć dokonał metodą wizualną (obserwacja nieba teleskopem newtonowskim). Oliver Sacks nazwał Evansa „sawantem” (genialnym głupcem) za jego niespotykaną zdolność – Evans zapamiętał „tło” 1500 galaktyk i rozpoznawał supernowe jako nowe obiekty, które nagle się na nim pojawiły.
W maju 1996 roku wraz z M.J. Drinkwaterem odkrył kometę C/1996 J1 (Evans-Drinkwater), która w lipcu rozpadła się na dwie części.
Evans jest także autorem książek o historii religii.

</doc>
<doc id="1477323" url="https://pl.wikipedia.org/wiki?curid=1477323" title="Renato Boncioni">
Renato Boncioni

Renato Boncioni (ur. 14 października 1941 w Brescii) – włoski kolarz szosowy, złoty medalista mistrzostw świata.
Kariera.
Największy sukces w karierze Renato Boncioni osiągnął w 1962 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Salò. W zawodach tych wyprzedził bezpośrednio Duńczyka Ole Rittera oraz Holendra Ariego den Hartoga. Był to jednak jedyny medal wywalczony przez Boncioniego na międzynarodowej imprezie tej rangi. W tym samym roku wygrał ponadto włoskie wyścigi: GP Ezio del Rosso i GP Industria del Cuoio e delle Pelli. Nigdy nie wystąpił na igrzyskach olimpijskich. Nigdy też nie podpisał kontraktu zawodowego.

</doc>
<doc id="1477324" url="https://pl.wikipedia.org/wiki?curid=1477324" title="SN 1885">
SN 1885



</doc>
<doc id="1477325" url="https://pl.wikipedia.org/wiki?curid=1477325" title="Jean Jourden">
Jean Jourden

Jean Jourden (ur. 11 lipca 1942 w Saint-Brieuc) – francuski kolarz szosowy, złoty medalista szosowych mistrzostw świata.
Kariera.
Największy sukces w karierze Jean Jourden osiągnął w 1961 roku, kiedy zdobył złoty medal w wyścigu ze startu wspólnego amatorów podczas mistrzostw świata w Bernie. W zawodach tych wyprzedził bezpośrednio dwóch swoich rodaków: Henriego Belenę oraz Jacques’a Gestrauda. Był to jednak jedyny medal wywalczony przez Jourdena na międzynarodowej imprezie tej rangi. Ponadto wygrał między innymi Route de France i Giro del Mendrisiotto w 1961 roku, Grand Prix de Saint-Raphaël w 1967 roku, Cztery Dni Dunkierki w 1968 roku, GP Ouest-France w latach 1968 i 1969 oraz Grand Prix d'Isbergues w 1969 roku. W latach 1968 i 1969 startował w Tour de France, a w 1965 roku wystąpił w Vuelta a España, jednak żadnego z tych wyścigów nie ukończył. Dwukrotnie zdobywał mistrzostwo Francji w drużynowej jeździe na czas amatorów: w 1961 i 1962 roku. Nigdy nie wystąpił na igrzyskach olimpijskich. Jako zawodowiec startował w 1965-1972.

</doc>
<doc id="1477327" url="https://pl.wikipedia.org/wiki?curid=1477327" title="Maxhof">
Maxhof



</doc>
<doc id="1477328" url="https://pl.wikipedia.org/wiki?curid=1477328" title="Port morski Trzebież">
Port morski Trzebież

Port morski Trzebież – port morski w woj. zachodniopomorskim, w miejscowości Trzebież, położony na zachodnim brzegu przewężenia łączącego południową część Zalewu Szczecińskiego z Roztoką Odrzańską. Największy polski port nad Zalewem Szczecińskim, głównie rybacki, ale także handlowy, pasażerski i jachtowy, wodne przejście graniczne. 
Port Trzebież jest portem tranzytowym dla barek uprawiających żeglugę między Polską a Niemcami. Jest miejscem postoju żeglugi pasażerskiej, a także portem schronienia dla jednostek rybackich i sportowych. Jest także miejscem postoju jednostek Morskiej Służby Poszukiwania i Ratownictwa oraz PRCiP. Stanowi duży ośrodek sportów wodnych Centralnego Ośrodka Żeglarstwa Polskiego Związku Żeglarskiego dysponujący własnym basenem jachtowym.
Działa tu morskie przejście graniczne z ruchem osobowym i towarowym. Posterunek celny wykonuje kontrolę celną w pełnym zakresie. 
Położenie.
Port znajduje się w wewnętrznych wodach morskich. W rejonie Trzebieży przebiega tor wodny Świnoujście–Szczecin. Obecne granice portu zostały określone w 2009 roku. Port morski został formalnie ustanowiony w 1963 roku.
W granicach administracyjnych portu znajduje się akwatorium o powierzchni 0,1112 km².
Warunki nawigacyjne.
W porcie Trzebież obowiązują następujące zasady ruchu statków:
Do portu prowadzą dwa podejścia:
Postój jachtów, łodzi i motorówek odbywa się przy nabrzeżach i pomostach na terenie przystani żeglarskiej w Basenie jachtowym A i B.
Infrastruktura.
Przyjmuje się, że port w Trzebieży składa się z dwóch części. Pierwsza obejmuje basen handlowy (południowy) i trzy małe baseny dla postoju łodzi rybackich. Drugą stanowi basen północny przyległy do Centralnego Ośrodka Żeglarstwa, przedzielony betonowym pirsem cumowniczym w kształcie litery T, który dzieli go na dwa baseny A i B. Pomiędzy basenem północnym a południowym znajduje się nabrzeże tranzytowe, gdzie odbywają się odprawy graniczne i cumują statki pasażerskie.
Baseny portowe osłania od północnego wschodu, wyspowy, szeroki zadrzewiony falochron tzw. Wyspa Refulacyjna o długości 600 m. Po jego zewnętrznej stronie leży mielizna Kopanicka sięgająca aż do toru wodnego Świnoujście–Szczecin.

</doc>
<doc id="1477329" url="https://pl.wikipedia.org/wiki?curid=1477329" title="Flaga Sokółki">
Flaga Sokółki



</doc>
<doc id="1477330" url="https://pl.wikipedia.org/wiki?curid=1477330" title="Balzer">
Balzer



</doc>
<doc id="1477331" url="https://pl.wikipedia.org/wiki?curid=1477331" title="Bernhard Eckstein">
Bernhard Eckstein

Bernhard Eckstein (ur. 21 sierpnia 1935 w Zwochau, zm. 10 listopada 2017 w Lipsku) – niemiecki kolarz szosowy reprezentujący NRD, złoty medalista szosowych mistrzostw świata.
Kariera.
Największy sukces w karierze Bernhard Eckstein osiągnął w 1960 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Karl-Marx-Stadt. W zawodach tych wyprzedził bezpośrednio swego rodaka Gustawa-Adolfa Schura oraz Belga Willy’ego Vanden Berghena. Był to jednak jedyny medal wywalczony przez Ecksteina na międzynarodowej imprezie tej rangi. Ponadto wygrał między innymi brytyjski Manx International w 1960 roku oraz niemiecki Rund um die Braunkohle w 1966 roku, a w 1961 roku zajął trzecie miejsce w klasyfikacji generalnej Wyścigu Pokoju. W 1958 roku został mistrzem NRD w drużynowej jeździe na czas. Dwa lata później wystąpił na igrzyskach olimpijskich w Rzymie, gdzie zajął 22. miejsce w wyścigu ze startu wspólnego.

</doc>
<doc id="1477334" url="https://pl.wikipedia.org/wiki?curid=1477334" title="Eckstein">
Eckstein



</doc>
<doc id="1477335" url="https://pl.wikipedia.org/wiki?curid=1477335" title="SN 185">
SN 185

SN 185 (również RCW 86) – supernowa zaobserwowana w 185 roku w pobliżu gwiazdy Alfa Centauri pomiędzy gwiazdozbiorem Cyrkla i Centaura. Jest to przypuszczalnie pierwsza supernowa zarejestrowana przez człowieka, jedna spośród zaledwie ośmiu znanych supernowych z Drogi Mlecznej widocznych gołym okiem. Pozostawała widoczna na nocnym niebie przez osiem miesięcy.
Gazowe powłoki RCW 86 są pozostałością po tej supernowej. Odległość do tego obiektu szacowana jest na 8200 lat świetlnych, a średnica tego obiektu to około 50 lat świetlnych. Jego promieniowanie rentgenowskie wskazuje na dobre dopasowanie do oczekiwanego wieku SN 185, a duża zawartość żelaza dowodzi, że eksplozja która go utworzyła była supernową typu Ia. To tłumaczy także duży rozmiar tej pozostałości, wynikający z szybszej ekspansji gazowej powłoki niż w przypadku supernowej, którą tworzy kolaps jądra gwiazdy.

</doc>
<doc id="1477339" url="https://pl.wikipedia.org/wiki?curid=1477339" title="Dwurnik">
Dwurnik



</doc>
<doc id="1477340" url="https://pl.wikipedia.org/wiki?curid=1477340" title="Louis Proost">
Louis Proost

Louis Proost (ur. 7 kwietnia 1935 w Halle, zm. 2 lutego 2009 w Lier) – belgijski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Louis Proost osiągnął w 1957 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Waregem. W zawodach tych wyprzedził bezpośrednio Włocha Arnaldo Pambianco oraz Holendra Schalka Verhoefa. Był to jednak jedyny medal wywalczony przez Proosta na międzynarodowej imprezie tej rangi. Ponadto wygrał między innymi Halle-Ingooigem w 1958 roku, Bruksela-Charleroi-Bruksela w 1960 roku oraz Omloop van West-Brabant w 1963 roku. Był też drugi w Dwars door Vlaanderen w 1959 roku, Grand Prix de Denain w 1960 roku i Grote Scheldeprijs w 1965 roku oraz trzeci w Mediolan-San Remo w 1963 roku. Czterokrotnie startował w Tour de France, najlepszy wynik osiągając w 1963 roku, kiedy zajął 65. miejsce w klasyfikacji generalnej. Trzy lata wcześniej wygrał jeden z etapów TdF, ale wyścigu nie ukończył. W 1961 roku wygrał także jeden etap w Giro d’Italia, ale nie ukończył rywalizacji. W 1964 roku zajął 22. miejsce w klasyfikacji generalnej Vuelta a España. Startował także na torze, zdobywając między innymi srebrny medal w indywidualnym wyścigu na dochodzenie w 1959 roku. Nigdy nie wystąpił na igrzyskach olimpijskich. Jako zawodowiec startował w 1958-1967.

</doc>
<doc id="1477342" url="https://pl.wikipedia.org/wiki?curid=1477342" title="Frans Mahn">
Frans Mahn

Frans Mahn (ur. 24 czerwca 1933 w Amsterdamie - zm. 26 marca 1995 w Hoofddorp) – holenderski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Bas Maliepaard osiągnął w 1956 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Kopenhadze. W zawodach tych wyprzedził Belga Norberta Verougstraete oraz innego Holendra Jana Buisa. Był to jednak jedyny medal wywalczony przez Mahna na międzynarodowej imprezie tej rangi. Ponadto wygrał między innymi holenderski Ronde van Limburg w 1953 roku oraz Acht van Chaam w 1957 roku. Został także mistrzem Holandii w kategorii amatorów w 1956 roku. Startował również na torze, zdobywając między innymi złote medale w sprincie indywidualnym w 1966 i 1967 roku. Nigdy nie wystąpił na igrzyskach olimpijskich. Jako zawodowiec startował w 1957-1967.

</doc>
<doc id="1477343" url="https://pl.wikipedia.org/wiki?curid=1477343" title="Robert Evans">
Robert Evans



</doc>
<doc id="1477345" url="https://pl.wikipedia.org/wiki?curid=1477345" title="Sante Ranucci">
Sante Ranucci

Sante Ranucci (ur. 31 października 1933 w Montefiascone) – włoski kolarz szosowy, złoty medalista szosowych mistrzostw świata.
Kariera.
Największy sukces w karierze Sante Ranucci osiągnął w 1955 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata we Frascati. W zawodach tych wyprzedził bezpośrednio dwóch swoich rodaków: Lino Grassiego i Dino Bruniego. Był to jednak jedyny medal wywalczony przez Ranucciiego na międzynarodowej imprezie tej rangi. Ponadto wygrał między innymi Coppa Bologna i Coppa Città del Marmo w tym samym roku, w 1956 roku był drugi w La Flèche Wallonne, a dwa lata później zajął drugie miejsce w Giro del Lazio. Dwukrotnie startował w Giro d'Italia, najlepszy wynik osiągając w 1958 roku, kiedy zajął dwunaste miejsce w klasyfikacji generalnej. Nigdy nie wystąpił na igrzyskach olimpijskich. Jako zawodowiec startował w latach 1956-1964.

</doc>
<doc id="1477346" url="https://pl.wikipedia.org/wiki?curid=1477346" title="Samodzielny Uderzeniowy Batalion Czołgów">
Samodzielny Uderzeniowy Batalion Czołgów

Samodzielny Uderzeniowy Batalion Czołgów (ros. Отдельный Танковый ударный батальон) – pancerny oddział wojskowy Armii Północno-Zachodniej podczas wojny domowej w Rosji.
Historia.
6 sierpnia 1919 r. do portu w estońskim Rewlu przybyły dostarczone przez Brytyjczyków pierwsze 4 czołgi typu Mk.V. W ciągu miesiąca doszły kolejne 2 czołgi. Były one używane przez wojska brytyjskie na froncie zachodnim I wojny światowej, w związku z czym ich wartość bojowa była niska. Rosjanie mówili o nich, że "ich czołgi były najlepszego typu – okresu wojny Filipa Macedońskiego". Pomimo tego stanowiły one duże wzmocnienie dla Armii Północno-Zachodniej gen. Nikołaja N. Judenicza, gdyż bolszewicy nie dysponowali na tym odcinku wojny domowej żadnymi siłami pancernymi. Brytyjczycy pod dowództwem mjr. Carsona przeszkolili białych Rosjan w obsłudze czołgów. W rezultacie został sformowany Samodzielny Czołgowy Batalion Uderzeniowy, składający się z dwóch kompanii pieszych w liczbie 200 żołnierzy każda. Piechurzy mieli wspierać czołgi w boju. Dowódcą batalionu został płk Chomutow. Główną siłą batalionu był jednak dywizjon czołgów pod dowództwem oficera morskiego kpt. 1 rangi Pawła O. Sziszko. Każdy czołg otrzymał swoją nazwę: "Первая помощь" (według części źródeł "Скорая помощь"), "Белый солдат", "Бурый медведь", "Освобождение", "Доброволец" i "Капитан Кроми". W pierwszych dniach września batalion trafił na front.
Do pierwszego starcia z bolszewikami doszło 11 września na południe od Gdowa. Czołgi odgrywały rolę tarana pancernego, mającego przerwać nieprzyjacielską linię obrony. Po 2 tygodniach walk batalion odszedł do Narwy w celu dokonania napraw 3 uszkodzonych maszyn i odpoczynku załóg czołgowych. 28 września ruszyła ofensywa Armii Północno-Zachodniej na Piotrogród, w której wzięły udział 3 czołgi batalionu "Капитан Кроми", "Первая помощь" i "Бурый медведь". Tego dnia 2 czołgi wspomogły oddziały 4 Dywizji. Ich pojawienie się wywołało panikę w szeregach bolszewików, którzy bez walki opuścili swoje pozycje obronne. Jednakże dalsze działania tych czołgów okazały się niemożliwymi z powodów terenowych. Wszystkie 3 czołgi uczestniczyły 11 października w udanym natarciu na Jamburg. 17 października dywizjon pancerny w pełnym już komplecie został drogą przetransportowany do zajętej Gatczyny. Od 19 do 25 października ponownie uczestniczył w walkach pod Carskim Siołem. 24 października dzięki ich wsparciu, pomimo silnego ognia artylerii i karabinów maszynowych, zajęto pozycje bolszewickie w rejonie wsi Pierelesino-Kiskary. Jednakże atak czołgów z powodu bardzo silnego ognia artyleryjskiego załamał się tuż przed Carskim Siołem. Trafione zostały 2 czołgi, reszta została zmuszona do odwrotu za wieś Pierelesino. Bolszewicki kontratak czerwonych strzelców łotewskich doprowadził do opanowania obu uszkodzonych maszyn. Jednakże 25 października oddziały bolszewickie ponownie zostały odrzucone do Carskiego Sioła i oba czołgi ewakuowano na tyły. Z powodu załamania się ofensywy Armii Północno-Zachodniej i odwrotu jej oddziałów wszystkie czołgi zostały wywiezione na głębokie tyły. Ostatecznie na początku listopada trafiły one do Narwy, zaś 18 listopada do Rewla.
W styczniu 1920 r. 2 czołgi Brytyjczycy sprzedali Łotyszom, kolejne 4 zostawili Estończykom (w składzie armii estońskiej służyły one jeszcze do 1940 r., kiedy jako zupełnie zużyte zostały zamknięte w magazynie).

</doc>
<doc id="1477348" url="https://pl.wikipedia.org/wiki?curid=1477348" title="Hα">
Hα



</doc>
<doc id="1477352" url="https://pl.wikipedia.org/wiki?curid=1477352" title="Bakterie zielone">
Bakterie zielone

Bakterie zielone – grupa fototroficznych bakterii anoksygenowych. Nazwa tej grupy pochodzi od nadających im zielony kolor bakteriochlorofili znajdujących się w chlorosomach, który podobnie jak bakterie purpurowe wykorzystują do procesu fotosyntezy. Zielone bakterie siarkowe nie posiadają karboksylazy rybulozobisfosforanowej (enzym cyklu rybulozobisfosforanowego). Należące tu Chlorobiaceae i Chloroflexaceae nie są spokrewnione filogenetycznie co stwierdzono na podstawie składu 16S-RNA.

</doc>
<doc id="1477355" url="https://pl.wikipedia.org/wiki?curid=1477355" title="Bielec (Karkonosze)">
Bielec (Karkonosze)

Bielec (niem. "Weißberg", 931 m n.p.m.) – szczyt w Karkonoszach w obrębie Lasockiego Grzbietu.
Położenie i opis.
Położony w północnej części Lasockiego Grzbietu, w bocznym grzbiecie odchodzącym od Łysociny ku wschodowi. Od zachodu łączy się z Borową, od wschodu z Kluką.
Zbudowany ze skał metamorficznych wschodniej osłony granitu karkonoskiego – gnejsów, łupków łyszczykowych, amfibolitów. Na szczycie i grzbiecie opadającym ku wschodowi znajdują się skałki gnejsowe i amfibolitowe - "Białe Skały", porozrzucane na odcinku około 0,5 km. Cały masyw jest zalesiony.
Szlaki turystyczne.
Przez szczyt biegnie szlak turystyczny:

</doc>
<doc id="1477356" url="https://pl.wikipedia.org/wiki?curid=1477356" title="Riedel">
Riedel

Osoby noszące nazwisko Riedel:
Inne:

</doc>
<doc id="1477359" url="https://pl.wikipedia.org/wiki?curid=1477359" title="Katalog RCW">
Katalog RCW

Katalog RCW (Rodgers, Campbell, Whiteoak) – katalog astronomiczny emisji H-alfa w obszarach H II w południowej części Drogi Mlecznej zestawiony przez amerykańskich astronomów Alexa Rodgersa, Colina Campbella oraz Johna Whiteoaka w 1960 roku. Katalog ten składa się ze 182 obiektów.

</doc>
<doc id="1477362" url="https://pl.wikipedia.org/wiki?curid=1477362" title="Borowa Góra (Karkonosze)">
Borowa Góra (Karkonosze)

Borowa Góra (niem. "Hoheberg", 1056 m n.p.m.) – szczyt w Karkonoszach, w obrębie Lasockiego Grzbietu.
Położony w północnej części Lasockiego Grzbietu, w bocznym grzbiecie odchodzącym od Łysociny ku wschodowi. Od zachodu łączy się z Łysociną a od wschodu z Bielcem.
Zbudowany jest ze skał metamorficznych wschodniej osłony granitu karkonoskiego – gnejsów i łupków łyszczykowych. Cały masyw jest zalesiony.
Szlaki turystyczne.
Przez Borową Górę przechodzą dwa szlaki turystyczne:

</doc>
<doc id="1477363" url="https://pl.wikipedia.org/wiki?curid=1477363" title="American dream">
American dream

American dream – dosł. "amerykańskie marzenie (sen)" – narodowy etos Stanów Zjednoczonych wyrażający ideały demokracji, równości i wolności, na których budowano USA, amerykański sposób życia, amerykańskie społeczeństwo i kulturę.
Często używany również w znaczeniu „spełnienia swojego "american dream"”, czyli "dorobienia się", doznania szczęścia poprzez ułożenia sobie życia, założenia rodziny, stworzenia 'domu marzeń', spełnienia w życiu osobistym według ogólnie przyjętych i propagowanych w bogatych społeczeństwach norm itp.
W definicji "American dream" Jamesa Truslowa Adamsa w 1931 roku:
Pomysł "American dream" jest zakorzeniony w Deklaracji Niepodległości Stanów Zjednoczonych Ameryki, która głosi, że "wszyscy ludzie stworzeni są równymi" i że "Stwórca obdarzył ich pewnymi nienaruszalnymi prawami", obejmującymi ”prawo do życia, wolność i dążenia do szczęścia”.
"American dream" w filmie.
Idea amerykańskiego snu była ukazywana i propagowana w licznych filmach, jak choćby w "Gorączce złota" (1925), "Obywatelu Kane" (1941), "To wspaniałe życie" (1946), "My Fair Lady" (1964), "Chłopcy z ferajny" (1990), "Dawno temu w Ameryce" (1984), "The Secret of My Success" (1987) czy "Forrest Gump" (1994).
Równie często była wykpiwana i krytykowana, jak na przykład w filmie American Beauty (1999).

</doc>
<doc id="1477364" url="https://pl.wikipedia.org/wiki?curid=1477364" title="Brzeźniak (szczyt)">
Brzeźniak (szczyt)

Brzeźniak (niem. "Birkhübel", 691 m n.p.m.) – szczyt w Karkonoszach w obrębie Karkonoskiego Padołu Śródgórskiego na południe od Michałowic i na zachód od Jagniątkowa.
Zbudowany z granitu karkonoskiego. Na zboczach pojedyncze skałki.
Na wschód od niego przebiega granica Karkonoskiego Parku Narodowego.
Na północ od Brzeźniaka biegnie "Droga pod Reglami" ze Szklarskiej Poręby do Jagniątkowa i dalej przez Zachełmie do Przesieki.
Od północy i zachodu okrążają go szlaki turystyczne:

</doc>
<doc id="1477365" url="https://pl.wikipedia.org/wiki?curid=1477365" title="Bucznik (Karkonosze)">
Bucznik (Karkonosze)

Bucznik (niem. "Buchhübel", 660 m n.p.m.) – szczyt w Karkonoszach w obrębie Pogórza Karkonoskiego, na południowy wschód od Szklarskiej Poręby i na południowy zachód od Michałowic.
Zbudowany z granitu karkonoskiego. Na południowo-zachodnim zboczu niewielkie skałki "Paciorki".
Cały masyw porośnięty lasem.

</doc>
<doc id="1477366" url="https://pl.wikipedia.org/wiki?curid=1477366" title="Buława (szczyt)">
Buława (szczyt)

Buława (niem. "Keuligeberg", 877 m n.p.m.) – szczyt w Karkonoszach w obrębie Kowarskiego Grzbietu.
Buława to charakterystyczny, izolowany szczyt położony na zachodnim krańcu Kowarskiego Grzbietu, na zachodnim zboczu Skalnego Stołu, nad Sowią Doliną.
Zbudowany ze skał metamorficznych wschodniej osłony granitu karkonoskiego – różnych odmian łupków łyszczykowych, w tym łupków z granatami.
Szlaki turystyczne.
U stóp Buławy dnem Sowiej Doliny przechodzi szlak turystyczny:

</doc>
<doc id="1477367" url="https://pl.wikipedia.org/wiki?curid=1477367" title="Henryk Górecki (chemik)">
Henryk Górecki (chemik)

Henryk Jan Górecki (ur. 25 lutego 1946) – polski chemik technolog, profesor nauk chemicznych specjalizujący się w technologii nawozów i dodatków paszowych oraz utylizacji odpadów.
Życiorys.
Studia rozpoczął w 1964 roku na Wydziale Chemicznym Politechniki Wrocławskiej, ukończył je w 1970 roku (po rocznej przerwie spowodowanej dyscyplinarnym odbywaniem służby wojskowej za udział w demonstracjach studenckich w 1968 roku). Stopień doktora uzyskał w roku 1974 na tym samym wydziale. Tematem jego pracy doktorskiej była "Bezodpadowa metoda wytwarzania kwasu fosforowego z cyrkulacją jonu siarczanowego", a promotorem Jerzy Schroeder. Pracował nad zagadnieniami matematycznego modelowania procesów technologicznych i podstawami fizykochemicznymi przetwarzania surowców fosforowych. Współpracował w tym zakresie z Zakładami Chemicznymi Police. W 1980 roku, na podstawie pracy "Bezodpadowe metody przetwarzania mineralnych surowców fosforowych", uzyskał stopień doktora habilitowanego. Tytuł profesora nauk chemicznych uzyskał 5 listopada 1990.
W latach 1982–1987 pełnił funkcję dyrektora Instytutu Technologii Nieorganicznej i Nawozów Mineralnych. W latach 1996–2002 był dziekanem Wydziału Chemicznego Politechniki Wrocławskiej. Był członkiem organów zarządzających nauką, m.in. przewodniczącym Zespołu Chemii, Technologii Chemicznej oraz Inżynierii Procesowej i Ochrony Środowiska Komitetu Badań Naukowych, członkiem Rady Nauki Ministerstwa Nauki i Szkolnictwa Wyższego. Jest członkiem Akademii Inżynierskiej w Polsce.
Żonaty z Heleną Górecką. Ojciec Katarzyny Chojnackiej, także profesor chemii.

</doc>
<doc id="1477368" url="https://pl.wikipedia.org/wiki?curid=1477368" title="Chełm (Karkonosze)">
Chełm (Karkonosze)

Chełm (niem. "Birksberg", 483 m n.p.m.) – szczyt w Karkonoszach w obrębie Pogórza Karkonoskiego, w jego środkowej części. Góruje nad Podgórzynem Dolnym. Jego zachodnim podnóżem biegnie droga z Sobieszowa do Zachełmia.
Zbudowany z granitu karkonoskiego. Na zboczu opadającym ku wschodowi skałki.

</doc>
<doc id="1477369" url="https://pl.wikipedia.org/wiki?curid=1477369" title="Czarna Góra (Śląski Grzbiet)">
Czarna Góra (Śląski Grzbiet)

Czarna Góra (niem. "Schwarzehübel", 945 m n.p.m.) – szczyt w Karkonoszach w obrębie Śląskiego Grzbietu, nad Bierutowicami.
Czarna Góra położona jest w północno-wschodniej części Śląskiego Grzbietu, w bocznym grzbiecie odchodzącym od Smogorni ku północnemu wschodowi. Powyżej leżą Suszyca i Rówienka, a po nięj Czarnej Góry Przełęcz pod Czołem, która łączy go z Czołem.
Zbudowana z granitu karkonoskiego. Na grzbiecie opadającym ku północnemu wschodowi skałka "Skalica".

</doc>
<doc id="1477370" url="https://pl.wikipedia.org/wiki?curid=1477370" title="Czepiel">
Czepiel

Czepiel (czes. "Čepel" niem. "Tippelstein" lub "Tüpelstein", 901 m n.p.m.) – szczyt w Karkonoszach w obrębie Lasockiego Grzbietu. 
Położony pomiędzy Kopiną na północy a Mravenečníkiem na południu. Przez Czepiel przechodzi dział wód pomiędzy zlewiskami Bałtyku i Morza Północnego. Wschodnie stoki leżą w dorzeczu Bobru a zachodnie Úpy. Zbudowany ze skał metamorficznych wschodniej osłony granitu karkonoskiego – głównie zieleńców. Wierzchołek i górne stoki są porośnięte lasami, niższe części pokrywają łąki.
Grzbietem przechodzi granica państwowa między Polską a Czechami.
Szlaki turystyczne.
Przez Czepiel przechodzą szlaki turystyczne:

</doc>
<doc id="1477372" url="https://pl.wikipedia.org/wiki?curid=1477372" title="Czerwień (Karkonosze)">
Czerwień (Karkonosze)

Czerwień (niem. "Rotehübel", 625 m n.p.m.) – szczyt w Karkonoszach w obrębie Karkonoskiego Padołu Śródgórskiego, na południowy zachód od Zachełmia.
Zbudowany z granitu karkonoskiego.

</doc>
<doc id="1477373" url="https://pl.wikipedia.org/wiki?curid=1477373" title="Czoło (Pogórze Karkonoskie)">
Czoło (Pogórze Karkonoskie)

Czoło (niem. "Stirnberg", 874 m n.p.m.) – szczyt w Karkonoszach, w obrębie Pogórza Karkonoskiego.
Leży w grzbiecie odchodzącym na północny wschód od Czarnej Góry, z którą łączy je Przełęcz pod Czołem.
Zbudowany z granitu karkonoskiego. Na szczycie i zboczach liczne skałki.

</doc>
<doc id="1477374" url="https://pl.wikipedia.org/wiki?curid=1477374" title="Marcelin Comes">
Marcelin Comes



</doc>
<doc id="1477375" url="https://pl.wikipedia.org/wiki?curid=1477375" title="Scream, Aim, Fire (singel)">
Scream, Aim, Fire (singel)

"Scream Aim Fire" - pierwszy singel walijskiej wykonującej metalcore grupy Bullet for My Valentine pochodzący z albumu "Scream, Aim, Fire". Został udostępniony na amerykańskim iTunes 18 grudnia 2007, grupa udostępniła go również na swoim profilu na stronie MySpace. Teledysk do "Scream Aim Fire" został opublikowany na serwisie YouTube 14 grudnia 2007. Utwór został zawarty w grze Guitar Hero World Tour.

</doc>
<doc id="1477376" url="https://pl.wikipedia.org/wiki?curid=1477376" title="Tour Down Under 2008">
Tour Down Under 2008

10. edycja Tour Down Under odbyła się w dniach 20–27 stycznia 2008 roku. Trasa tego australijskiego, sześcioetapowego wyścigu liczyła 840 km ze startem i metą w Adelaide.
Zwyciężył reprezentant Niemiec André Greipel z grupy Team Columbia.

</doc>
<doc id="1477378" url="https://pl.wikipedia.org/wiki?curid=1477378" title="Danek">
Danek

Danek (niem. "Dangelshübel", 755 m n.p.m.) – wzniesienie w Karkonoszach, w obrębie Pogórza Karkonoskiego.
Położony jest w zachodniej części Pogórza Karkonoskiego, nad Szklarską Porębą Górną i Marysinem.
Zbudowany z granitu karkonoskiego. Pod szczytem i na zboczach pojedyncze skałki.
Szlaki turystyczne.
Zachodnim podnóżem wzniesienia przechodzi szlak turystyczny: 

</doc>
<doc id="1477379" url="https://pl.wikipedia.org/wiki?curid=1477379" title="Drewniak (Karkonosze)">
Drewniak (Karkonosze)

Drewniak (niem. "Holzberg", 672 m n.p.m.) – szczyt w Karkonoszach w obrębie Pogórza Karkonoskiego.
Znajduje się na północno-zachodnim krańcu Pogórza Karkonoskiego, w krótkim grzbiecie, łączącym się w rejonie Michałowic z masywem Grzybowca. W północno-zachodnim krańcu tego grzbietu znajduje się Złoty Widok.
Zbudowany z granitu karkonoskiego. W masywie znajdują się największe w Karkonoszach kociołki wietrzeniowe - największy z nich posiada wymiary 145 x 110 cm i głębokość 1 m.
Cały grzbiet obfituje w skałki o wysokości do 10 m.
Od wschodu i północy rozciągają się zabudowania Michałowic.

</doc>
<doc id="1477381" url="https://pl.wikipedia.org/wiki?curid=1477381" title="Dzwonkówka (Karkonosze)">
Dzwonkówka (Karkonosze)

Dzwonkówka (niem. "Glocke", 1002 m n.p.m.) – szczyt w Karkonoszach w obrębie Lasockiego Grzbietu.
Położony w północnej części Lasockiego Grzbietu, w bocznym grzbiecie odchodzącym ku wschodowi w północnej części masywu Łysociny, w widłach Złotnej i jej dopływu - Białego Strumienia.
Zbudowany ze skał metamorficznych wschodniej osłony granitu karkonoskiego – gnejsów i łupków łyszczykowych.
Cały masyw zalesiony.
Przez szczyt przechodzi niebieski szlak turystyczny z Jarkowic na Przełęcz Okraj.

</doc>
<doc id="1477382" url="https://pl.wikipedia.org/wiki?curid=1477382" title="Hypo Real Estate">
Hypo Real Estate

Hypo Real Estate Holding GmbH (HRE) – holding finansowy z siedzibą w Monachium, złożony z wielu banków finansujących nieruchomości.
Koncern powstał w 2003 roku z wydzielenia części HypoVereinsbank zajmującą się finansowaniem nieruchomości.
Spółka akcyjna notowana była do 2009 na Frankfurckiej Giełdzie Papierów Wartościowych. Od 19 grudnia 2005 do 22 grudnia 2008 wchodziła w skład indeksu DAX – 30 największych spółek notowanych we Frankfurcie.
Kryzys finansowy kredytów hipotecznych.
Konsorcjum zostało dotknięte kryzysem finansowym rozpoczętym na rynku kredytów hipotecznych "subprime", mając we wrześniu 2008 problemy z zachowaniem płynności. Według zarządu HRE głównym źródłem kłopotów miała być przejęta latem 2007 roku irlandzka spółka-córka, Depfa Bank, która wykonała nadmierną ekspansję kredytową.
29 września 2008 ogłoszono plan ratowania grupy HRE. Plan forsowany przez niemiecki rząd i nadzór finansowy przewidywał udzielenie konsorcjum gwarancji rządowych na sumę 26,6 mld euro. Resztę z 35 mld euro miały dostarczyć prywatne instytucje finansowe. Byłaby to największa tego typu interwencja ratunkowa w historii Niemiec.
Już 4 października instytucje prywatne ogłosiły wycofanie swojego poparcia dla planu. Banki prywatne i towarzystwa ubezpieczeniowe wycofały się z planu ratowania grupy i powrócono do negocjacji. Według mediów prywatne banki wycofały jednak swoje poręczenia, gdy tylko ujawniono, że HRE potrzebuje znacznie więcej pieniędzy, niż zakładano do tej pory – niemiecki Welt am Sonntag podawał kwotę 70–100 mld euro. W niedzielę 5 października na kryzysowym spotkaniu w Ministerstwie Finansów eksperci rządowi, wysocy urzędnicy Bundesbanku, Federalnego Nadzoru nad Usługami Finansowymi (BaFin), a także największego niemieckiego banku komercyjnego – Deutsche Banku – pracowali nad przyjęciem nowego planu ratunkowego dla HRE jeszcze przed otwarciem poniedziałkowej sesji na giełdzie w Tokio.
W poniedziałek 6 października rzecznik ministra finansów Niemiec Peera Steinbrücka poinformował o zakończonych sukcesem, trwających do późnej nocy negocjacjach z prywatnymi instytucjami finansowymi, w których udało się przekonać partnerów do planu ratunkowego dla grupy Hypo Real Estate. Bundesbank zgodził się udzielić HRE 20 mld euro kredytu, a banki prywatne i towarzystwa ubezpieczeniowe – 30 mld euro. Dodatkowo rząd niemiecki, banki i ubezpieczyciele udzielili gwarancji na kolejne 35 mld euro, z czego sam rząd gwarantował 26,5 mld. Kanclerz Niemiec Angela Merkel zapewniała, że obywatele Niemiec nie poniosą kosztów ratowania finansowego giganta.

</doc>
<doc id="1477383" url="https://pl.wikipedia.org/wiki?curid=1477383" title="Vox">
Vox



</doc>
<doc id="1477384" url="https://pl.wikipedia.org/wiki?curid=1477384" title="Angaston">
Angaston

Angaston – miejscowość w stanie Australia Południowa położona w Barossa Valley 77 km na północny wschód od Adelaide.
Angaston leżąca na wysokości 347 m n.p.m. jest jedną z najwyżej położonych miejscowości Barossa. W Angaston znajdują się winiarnie Yalumba i Saltram.

</doc>
<doc id="1477385" url="https://pl.wikipedia.org/wiki?curid=1477385" title="Wincenty Markowski">
Wincenty Markowski

Wincenty Markowski (ur. 1874 we wsi Ruszcza, zm. 1958 w Warszawie) – działacz socjalistyczny. 
Syn kowala, ślusarz w Zakładach Hutniczych w Starachowicach i Ostrowcu, a następnie inżynier mechanik. Od 1893 r. członek Polskiej Partii Socjalistycznej. W okresie 1903 - 1904 aresztowany przez władze carskie. 
W lutym 1906 r. uczestnik VIII Zjazdu PPS we Lwowie. Wybrany przez Zjazd do Centralnego Komitetu Robotniczego. Po rozłamie w PPS, członek PPS-Lewica.
W latach 1906 - 1911 studiował w Brukseli uzyskując stopień inżyniera. Po powrocie do kraju działał i pracował w Borysławiu. 
Po 1918 r. działał w Polskiej Partii Socjalistycznej oraz Komisji Centralnej Związków Zawodowych. 
W okresie 1936 - 1939 zwolennik działań jednolitofrontowych. 
Po wrześniu 1939 r. najpierw we Lwowie, a od 1942 r. w Warszawie. Uczestniczy w radzie programowej organizacji Polscy Socjaliści. Od czerwca 1942 r. zostaje przewodniczącym Komitetu Centralnego Polskich Socjalistów oraz pod ps. "Lwowski" wchodzi do Politycznego Komitetu Porozumiewawczego jako reprezentant Polskiej Partii Socjalistycznej. 
W marcu 1943 r. ustępuje miejsca w Politycznym Komitecie Porozumiewawczym Kazimierzowi Pużakowi oraz przystępuje z grupą działaczy Polskich Socjalistów („Grupa zjednoczonych byłych organizacji Polskich Socjalistów”), Socjalistyczną Organizacją Bojową i grupą młodzieży „Płomienie” do PPS-WRN.
W marcu 1945 r. uczestniczy w konspiracyjnym posiedzeniu Rady Naczelnej PPS, uczestniczy pod przywództwem Zygmunta Żuławskiego w próbach połączenia z „lubelską” PPS oraz próbach zarejestrowania Polskiej Partii Socjalno-Demokratycznej.
Ostatecznie wszedł do „lubelskiej” PPS. W kwietniu 1946 r. został dokooptowany do Rady Naczelnej. W grudniu 1947 r. na XXVII Kongresie PPS został wybrany do Centralnego Sądu Partyjnego.
Po utworzeniu PZPR w grudniu 1948 r. pozostał jej członkiem, nie pełniąc żadnych funkcji partyjnych.

</doc>
<doc id="1477387" url="https://pl.wikipedia.org/wiki?curid=1477387" title="Henryk Górecki (automatyk)">
Henryk Górecki (automatyk)

Henryk Górecki (ur. 10 marca 1927 w Zakopanem, zm. 12 grudnia 2022 w Krakowie) – polski profesor nauk technicznych, specjalizujący się w automatyce i robotyce
Życiorys.
W 1950 roku ukończył studia wyższe na Wydziale Elektromechanicznym Akademii Górniczo-Hutniczej w Krakowie otrzymując tytuł magistra inżyniera. Doktorat obronił w 1956 roku. Docentem został w 1958 roku. Tytuł profesora nauk technicznych otrzymał w 1965 roku.
W 1997 roku Akademia Górniczo-Hutnicza przyznała mu tytuł doktora "honoris causa". Odznaczony został: Medalem Komisji Edukacji Narodowej, Medalem 40-lecia Polski Ludowej, Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Złotym Krzyżem Zasługi. W 1993 odznaczony Krzyżem Komandorskim Orderu Odrodzenia Polski.

</doc>
<doc id="1477394" url="https://pl.wikipedia.org/wiki?curid=1477394" title="Garb (Śląski Grzbiet)">
Garb (Śląski Grzbiet)

Garb (niem. "Querberg", 1087 m n.p.m.) – szczyt w Karkonoszach, w obrębie Śląskiego Grzbietu.
Leży na północnym skłonie Śląskiego Grzbietu, na północ od Ptasiego Kamienia, w widłach Czerwienia i jego prawego, bezimiennego dopływu, powyżej Kozackiej Doliny.
Zbudowany z granitu karkonoskiego.
Poniżej szczytu skałka Bielec.

</doc>
<doc id="1477395" url="https://pl.wikipedia.org/wiki?curid=1477395" title="Garb (szczyt w Karpaczu)">
Garb (szczyt w Karpaczu)

Garb (niem. "Keulige Berg", 701 m n.p.m.) – szczyt w Karkonoszach, w obrębie Śląskiego Grzbietu.
Położony jest w północno-zachodniej części Śląskiego Grzbietu, w obrębie Karpacza. Oddziela centrum Karpacza od Wilczej Poręby. Na północnym zachodzie łączy się z Pohulanką.
Zbudowany z granitu karkonoskiego.

</doc>
<doc id="1477400" url="https://pl.wikipedia.org/wiki?curid=1477400" title="Zakierzoński Kraj">
Zakierzoński Kraj



</doc>
<doc id="1477405" url="https://pl.wikipedia.org/wiki?curid=1477405" title="Airco DH.10 Amiens">
Airco DH.10 Amiens



</doc>
<doc id="1477408" url="https://pl.wikipedia.org/wiki?curid=1477408" title="Zakerzoński Kraj">
Zakerzoński Kraj



</doc>
<doc id="1477410" url="https://pl.wikipedia.org/wiki?curid=1477410" title="Dąbkowizna (przystanek kolejowy)">
Dąbkowizna (przystanek kolejowy)

Dąbkowizna – przystanek kolejowy w gminie Nieporęt, województwie mazowieckim, w Polsce. Na przystanku osobowym znajduje się peron jednokrawędziowy. Na peronie znajduje się tablica z nazwą stacji i gablota z rozkładem.
W roku 2017 przystanek obsługiwał 0–9 pasażerów na dobę.

</doc>
<doc id="1477417" url="https://pl.wikipedia.org/wiki?curid=1477417" title="Steps Ahead">
Steps Ahead

Steps Ahead – amerykańska grupa muzyczna, założona w 1979 przez wibrafonistę Mike’a Mainieriego.
O zespole.
Pierwotnie grupa nosiła nazwę "Steps". Styl muzyczny zespołu jest kombinacją wielu gatunków muzycznych, m.in. nowoczesnego jazzu, R&amp;B, rocka i jazz-rocka. Debiutanckim albumem była wydana w 1980 r. płyta "Step by Step". Okresem największej aktywności grupy była pierwsza połowa lat 80. XX wieku, a wydane w tym okresie płyty "Steps Ahead" i "Modern Times" zaliczane są do najlepszych w dorobku zespołu.
Skład grupy ulegał wielokrotnym zmianom, poza założycielem i liderem w jej skład wchodzili m.in. Victor Bailey, Michael Brecker, Eliane Elias, Peter Erskine, Steve Gadd, Eddie Gomez, Don Grolnick, Steve Smith i Mike Stern.

</doc>
<doc id="1477418" url="https://pl.wikipedia.org/wiki?curid=1477418" title="Port lotniczy Catamarca">
Port lotniczy Catamarca

Port lotniczy Catamarca (IATA: CTC, ICAO: SANC) – port lotniczy położony w Catamarca, w prowincji Catamarca, w Argentynie.

</doc>
<doc id="1477419" url="https://pl.wikipedia.org/wiki?curid=1477419" title="XIII Mystery">
XIII Mystery

XIII Mystery – belgijska seria komiksowa, poboczny cykl serii "XIII", stworzonej przez Jeana Van Hamme i Williama Vance’a. Ukazywała się od 2008 do 2018 roku nakładem wydawnictwa Dargaud. W Polsce dwa pierwsze tomy wydał Egmont Polska, a kolejne opublikowała oficyna Taurus Media. Każdy z trzynastu tomów cyklu opowiada indywidualną historię postaci drugoplanowych z serii "XIII".

</doc>
<doc id="1477421" url="https://pl.wikipedia.org/wiki?curid=1477421" title="Rock the Cosmos Tour">
Rock the Cosmos Tour

The Cosmos Rocks Tour – druga trasa koncertowa Queen + Paul Rodgers, która odbyła się w 2008 roku i promowała album "The Cosmos Rocks". Obejmowała 40 koncertów: 34 w Europie, 1 na Bliskim Wschodzie i 5 w Ameryce Południowej, gdzie grupa zagrała po raz pierwszy od 1985 roku.
Show.
Scena.
Scena wyglądała prawie tak samo, jak podczas poprzedniej trasy. Dodano jednak „wybiegi” po obu stronach sceny, a na „wybiegu głównym” muzycy grali więcej utworów (Seagull, Love Of My Life, '39, Bass &amp; Drum Solo, I'm In Love With My Car oraz Say It’s Not True). W przeciwieństwie do poprzedniej trasy duży ekran znajdujący się za muzykami był „aktywny” przez cały czas. Raz pokazywał muzyków, innym razem wymyśle „kosmiczne” wizualizacje.
Koncert.
Koncert rozpoczynał się instrumentalnym intrem, podczas którego na wielkim ekranie wyświetlane były wymyślne wizualizacje. Grzmoty i wrzaski płynnie przechodziły we wstęp do Surf's Up...School's Out!, a następnie zespół wchodził na scenę. Większość koncertów zespół otwierał skróconą wersją Hammer to Fall, płynnie przechodząc do Tie Your Mother Down. Podczas występów „solowych” (Seagull, Love Of My Life, ’39, Bass &amp; Drum Solo, I'm In Love With My Car) oraz Say It’s Not True członkowie zespołu występowali na zakończeniu „wybiegu”. Podczas Bijou na ekranie ukazywał się Freddie z koncertu na Wembley z 1986 roku, natomiast podczas Last Horizon światła padały na szklaną kulę podwieszoną u szczytu. W czasie, kiedy zespół grał Bohemian Rhapsody, na ekranie ukazywał się Freddie z Montrealu z 1981 roku.
Koncert w Gdańsku.
Wielka radość ogarnęła fanów Queen, kiedy to ogłoszono, że 20 września odbędzie się w Polsce koncert w ramach Przestrzeni Wolności w Stoczni Gdańskiej. Niestety z niewiadomych powodów dwa dni później koncert zniknął z listy koncertów tej trasy koncertowej. Spowodowane było to m.in. problemami ze znalezieniem sponsora. Wielokrotnie próbowano znaleźć jakiś sposób, aby koncert jednak się odbył. Trwały poszukiwania odpowiedniej lokalizacji, która odpowiadała by zespołowi (Opera Leśna, Spodek, Arena poznańska, warszawski Torwar itp.). Jednak po ogłoszeniu dodatkowego koncertu w Rydze (19 września) szanse na koncert w Polsce spadły do zera.
Oficjalny list do fanów.
"Fundacja Gdańska, organizator koncertów z cyklu Przestrzeń Wolności wpisanych już na stałe w kalendarz kulturalny Polski zmuszona jest wycofać się z organizacji koncertu Queen + Paul Rodgers, który miał odbyć się 20 września 2008 r. w Stoczni Gdańskiej, w kolejną rocznicę podpisania Porozumień Sierpniowych 1980. Decyzję tę jesteśmy zmuszeni podjąć z powodu wycofania się z projektu wyłącznego sponsora koncertu."
"Decyzja sponsora jest dla nas niezrozumiała, tym bardziej, że rozmowy na temat koncertu zespołu Queen + Paul Rodgers w Gdańsku prowadzone były od września 2007 r. W grudniu 2007 roku, za wiedzą i pisemną zgodą sponsora, Fundacja Gdańska zaprosiła Queen do Gdańska na kolejny koncert w rocznicę Porozumień Sierpniowych. Niestety, obecna zmiana decyzji sponsora zmusza nas do wycofania się z realizacji koncertu."
"Za zaistniałą sytuację przepraszamy wszystkich fanów Queen oraz Paula Rodgersa, a także osoby zainteresowane koncertem tego legendarnego zespołu."
"Fundacja Gdańska corocznie organizuje koncerty gwiazd światowego formatu z cyklu Przestrzeń Wolności w celu upamiętnienia obchodów związanych z rocznicą podpisania Porozumień Sierpniowych 1980 roku, mając na uwadze rolę, jaką te wydarzenia odegrały dla powstania demokracji w Polsce i na świecie."
"26 sierpnia 2005 roku, aby uczcić okrągłą rocznicę 25-lecia Sierpnia ‘80 Fundacja zorganizowała koncert Jean Michel Jarre|Jean Michel Jarre'a Przestrzeń Wolności. W koncercie tym uczestniczyło 120 tysięcy widzów, a oglądało, dzięki zaangażowaniu Telewizji Polskiej, 5,5 miliona telewidzów."
"W roku 2006 głównym wydarzeniem obchodów kolejnej rocznicy Sierpnia był koncert głosu i gitary Pink Floyd - Davida Gilmoura z zespołem. Obejrzało go ponad 50 tysięcy widzów. Artysta ten, współzałożyciel zespołu Pink Floyd, wystąpił na jedynym koncercie w Polsce z okazji 26 rocznicy powstania Solidarności Przestrzeń wolności zaczęło się w Gdańsku. W repertuarze znalazły się najbardziej znane utwory z repertuaru Pink Floyd oraz ostatniej płyty On An Island."
"Przy współpracy Fundacji Gdańskiej z PKO Bankiem Polskim w roku 2007 kolejną Przestrzeń Wolności uczcił swoim występem Rod Stewart."
"Idąc wzorem lat ubiegłych, zaprosiliśmy na rok 2008 kolejne gwiazdy światowego formatu."
"Przestrzeń Wolności 2008 uświetnić miała, popularna na całym świecie wśród wszystkich pokoleń, grupa Queen. Niestety, na skutek wycofania się Banku PKO BP S.A. ze sponsorowania koncertu Queen w Polsce w ramach cyklu Przestrzeń Wolności koncert nie odbędzie się!"
"Poprzez powyższą decyzję przyszłość koncertu Przestrzeń Wolności, który łączy to, że przyciąga dziesiątki tysięcy ludzi wszystkich pokoleń, przypominając im o sierpniowej rocznicy i o tym, że „wszystko zaczęło się w Gdańsku” została zachwiana i implikuje wiele niepomyślnych następstw dla dalszej realizacji koncertów."
Agnieszka Lewińska
Fundacja Gdańska

</doc>
<doc id="1477423" url="https://pl.wikipedia.org/wiki?curid=1477423" title="Wilhelm Griesinger">
Wilhelm Griesinger

Wilhelm Griesinger (ur. 29 lipca 1817 w Stuttgarcie, zm. 26 października 1868 w Berlinie) – niemiecki lekarz neurolog i psychiatra. 
Życiorys.
Urodził się w 1817 roku jako syn Karoline Luise z domu Dürr i Gottfrieda Ferdinanda Griesingera. Studiował medycynę na Uniwersytecie w Zurychu u Johanna Lukasa Schönleina i w Paryżu u François Magendiego. Po ukończeniu studiów praktykował w wielu miastach, m.in. w Stuttgarcie, Tybindze i Kilonii. Na początku lat 50. XIX wieku wyjechał do Egiptu objąć kierownictwo szkoły medycznej w Kairze. Został tam osobistym lekarzem Abbasa I. Podczas pobytu w Afryce zajmował się chorobami tropikalnymi, którym poświęcił prace "Klinische und anatomische Beobachtungen über die Krankheiten von Aegypten" (1854) i "Infectionskrankheiten" (1857).
W 1854 roku został profesorem medycyny klinicznej na Uniwersytecie w Tybindze i zastąpił swojego przyjaciela Carla Wunderlicha na stanowisku dyrektora tamtejszej kliniki. W 1859 roku Griesinger został dyrektorem instytucji dla umysłowo upośledzonych dzieci w małej miejscowości Mariaberg, i w 1860 roku brał udział w przygotowaniach do powstania szpitala psychiatrycznego Burghölzli w Zurychu. W 1865 roku przeniósł się do Berlina, gdzie został następcą Moritza Heinricha Romberga na stanowisku dyrektora polikliniki. W Berlinie założył Berliner Medicinisch-psychologische Gesellschaft i był jego pierwszym przewodniczącym (od 29 stycznia 1867 do 19 maja 1868). Założył czasopismo „Archiv für Psychiatrie und Nervenkrankheiten”. Uczniem Griesingera był Carl Friedrich Otto Westphal i Paul Guttmann.
Zmarł w 1868 roku, pochowany jest na cmentarzu "Alter St.-Matthäus" w Berlinie.
Dorobek naukowy.
Griesinger jest pamiętany za jego reformatorskie zmiany w systemie opieki medycznej nad chorymi umysłowo. Wierzył w przywrócenie chorych psychiatrycznych społeczeństwu i był zwolennikiem krótkotrwałej hospitalizacji. 
Wyznawał teorię jednej psychozy Zellera, wedle której proces chorobowy może być jednorodny pomimo różnorodności objawów. Przedmiotem psychiatrii według Griesingera powinno być badanie tzw. odruchów psychicznych. Nawiązywał do teorii Herbarta afizjologicznej i asocjacjonistycznej psychologii. 
Na jego cześć nazwano Szpital Wilhelma Griesingera w Berlinie.

</doc>
<doc id="1477425" url="https://pl.wikipedia.org/wiki?curid=1477425" title="José María Bueno y Monreal">
José María Bueno y Monreal

José María Cardinal Bueno y Monreal (ur. 11 września 1904 w Saragossie, zm. 20 sierpnia 1987 w Pampelunie) – hiszpański duchowny katolicki, kardynał, arcybiskup Sewilli.
Życiorys.
Święcenia kapłańskie przyjął 19 marca 1927. 1 grudnia 1945 został mianowany biskupem Jacy, 19 marca 1946 przyjął sakrę z rąk biskupa Leopoldo Eijo y Garaya z biskupami Casimiro Morcillo Gonzálezem i Luigi Muñoyerro jako współkonsekratorami. 13 maja 1950 został biskupem Vitorii, a 27 października 1954 biskupem koadiutorem Sewilli i tytularnym biskupem Antiochii Pizydyjskiej. 8 kwietnia 1957 przeszedł na Arcybiskupstwo Sewilli Uczestniczył w obradach Soboru Watykańskiego II. 15 grudnia 1958 Jan XXIII wyniósł go do godności kardynalskiej z tytułem prezbitera Santi Vito, Modesto e Crescenzia. Wziął udział w konklawe wybierających Pawła VI, Jana Pawła I i Jana Pawła II. 22 maja 1982 zrezygnował z kierowania archidiecezją.
Został pochowany w Katedrze de Santa María.

</doc>
<doc id="1477429" url="https://pl.wikipedia.org/wiki?curid=1477429" title="TRIP Linhas Aéreas">
TRIP Linhas Aéreas

TRIP Linhas Aéreas – nieistniejąca brazylijska linia lotnicza z siedzibą w Campinas.
W 2014 roku linia zaprzestała działalności.

</doc>
<doc id="1477431" url="https://pl.wikipedia.org/wiki?curid=1477431" title="M jak morderstwo">
M jak morderstwo

M jak morderstwo (tytuł oryg. "Dial M for Murder") – amerykański dreszczowiec kryminalny z 1954 roku w reżyserii Alfreda Hitchcocka, opartego na scenariuszu i sztuce napisanej przez angielskiego dramaturga Fredericka Knotta. W rolach głównych wystąpili Ray Milland, Grace Kelly, Robert Cummings oraz John Williams. Premiera sztuki odbyła się w marcu 1952 roku na kanale BBC Television, a w czerwcu tego samego roku sztukę wystawiono po raz pierwszy w londyńskim West Endzie, a październiku na nowojorskim Broadwayu.
Fabuła.
Liczący na szybki spadek Tony Wendice (Ray Milland) obmyśla plan morderstwa doskonałego, którego ofiarą miałaby być jego niewierna żona. Niegodziwy mąż odnawia kontakt z dawnym znajomym ze studiów, szantażuje go i zleca zabójstwo kobiety. Wspólnie dopracowują szczegółowy plan zbrodni: pod nieobecność Tony'ego morderca ma zakraść się nocą do mieszkania Wendice'ów i oczekiwać momentu, w którym Margot (Grace Kelly) wyjdzie z sypialni, aby odebrać telefon. Pani Wendice okazuje się jednak silniejsza, niż mogłoby się zdawać i we własnej obronie odbiera życie niedoszłemu zabójcy. Wkrótce rozpoczyna się śledztwo, którym kieruje bystry detektyw Hubbard (John Williams).

</doc>
<doc id="1477433" url="https://pl.wikipedia.org/wiki?curid=1477433" title="Valldaura">
Valldaura

Valladura – stacja metra w Barcelonie, na linii 3. Stacja została otwarta w 2001.

</doc>
<doc id="1477435" url="https://pl.wikipedia.org/wiki?curid=1477435" title="James Graham (2. baronet Netherby)">
James Graham (2. baronet Netherby)

James Robert George Graham, 2. baronet GCB (ur. 1 czerwca 1792 w Naworth w hrabstwie Cumberland, zm. 25 października 1861 w Netherby w hrabstwie Cumberland), brytyjski polityk, członek stronnictwa wigów, a następnie Partii Konserwatywnej i stronnictwa Peelites, minister w rządach lorda Greya, Roberta Peela, lorda Aberdeena i lorda Palmerstona. Na jego cześć nazwano Ziemię Grahama na Antarktydzie.
Był synem sir Jamesa Grahama, 1. baroneta. Wykształcenie odebrał w Westminster School oraz na Uniwersytecie Oksfordzkim. W 1818 r. został wybrany wigowskim deputowanym do Izby Gmin z okręgu Kingston upon Hull. W 1820 r. zmienił okręg wyborczy na St Ives. Miejsce w parlamencie utracił w 1821 r. Po śmierci ojca w 1824 r. odziedziczył tytuł baroneta. W 1826 r. powrócił do ław parlamentu jako reprezentant okręgu Carlisle. W 1829 r. zmienił okręg na Cumberland. Po likwidacji tego okręgu w 1832 r. reprezentował jego wschodnią część.
Należał do najzagorzalszych zwolenników reformy wyborczej. W wigowskim gabinecie lorda Greya został w 1830 r. pierwszym lordem Admiralicji. Zrezygnował w 1834 r., kiedy gabinet zaczął rozważać likwidację protestanckiego Kościoła Irlandii. W 1837 r. oficjalnie wstąpił do Partii Konserwatywnej i zrezygnował z miejsca w swoim okręgu wyborczym. Od 1838 r. reprezentował okręg wyborczy Pembroke. W 1841 r. zamienił go na miejsce w okręgu Dorchester. W latach 1841-1846 był ministrem spraw wewnętrznych w konserwatywnym rządzie Roberta Peela. Po rozłamie w partii na tle zniesienia ustaw zbożowych stanął po stronie Peela i opuścił Partię Konserwatywną.
W 1847 r. zmienił okręg wyborczy na Ripon, a od 1852 r. reprezentował ponownie okręg Carlisle. W 1852 r. został również pierwszym lordem Admiralicji w koalicyjnym rządzie Aberdeena. Pozostał na tym stanowisku, kiedy na początku 1855 r. na czele rządu stanął lord Palmerston, jednak zrezygnował po kilku miesiącach. Zmarł w 1861 r.
8 lipca 1819 r. poślubił Frances Callander. Jego najstarszy syn Frederick odziedziczył po nim tytuł baroneta. 
Upamiętniony został nazwą wybrzeża antarktydzkiego.

</doc>
<doc id="1477436" url="https://pl.wikipedia.org/wiki?curid=1477436" title="Reelina">
Reelina

Reelina ("relina") – białko występujące głównie w mózgu, ale również w szpiku kostnym, krwi i innych narządach i tkankach ciała. Odkryta w latach 50. XX wieku. Uczestniczy w regulacji procesów migracji i umiejscowienia neuronów w rozwijającym się mózgu. W mózgu dorosłym moduluje plastyczność synaptyczną poprzez indukcję i utrzymanie długotrwałego wzmocnienia synaptycznego. Stymuluje też rozwój dendrytów i reguluje ciągłą migrację neuroblastów powstających w procesie neurogenezy u osób dorosłych.

</doc>
<doc id="1477437" url="https://pl.wikipedia.org/wiki?curid=1477437" title="Brigg">
Brigg

Brigg (Glanford Brigg) – miasteczko w środkowej Anglii (Wielka Brytania), w obrębie North Lincolnshire (unitary authority), dla potrzeb ceremonialnych w hrabstwie Lincolnshire, nad rzeką Ancholme. Liczy ok. 5 tys. mieszkańców. Najstarsze źródła wspominające o Brigg pochodzą z XII wieku, nazwa pochodzi ze staronordyjskiego słowa "briggja" oznaczającego pirs.

</doc>
<doc id="1477442" url="https://pl.wikipedia.org/wiki?curid=1477442" title="Killer app">
Killer app



</doc>
<doc id="1477443" url="https://pl.wikipedia.org/wiki?curid=1477443" title="Siobhan Hayes">
Siobhan Hayes

Siobhan Hayes (ur. 23 kwietnia 1975) – brytyjska aktorka, znana m.in. z roli Abi Harper w serialu komediowym "Moja rodzinka".

</doc>
<doc id="1477448" url="https://pl.wikipedia.org/wiki?curid=1477448" title="Barim">
Barim



</doc>
<doc id="1477451" url="https://pl.wikipedia.org/wiki?curid=1477451" title="Szymon Diksztajn">
Szymon Diksztajn



</doc>
<doc id="1477452" url="https://pl.wikipedia.org/wiki?curid=1477452" title="Reelin">
Reelin



</doc>
<doc id="1477453" url="https://pl.wikipedia.org/wiki?curid=1477453" title="Stefan Zahorowski">
Stefan Zahorowski

Stefan Zahorowski (Zahorski) herbu Korczak (zm. przed 22 października 1696 roku) – kasztelan wołyński w latach 1685-1696, kasztelan bracławski w latach 1683-1685, starosta włodzimierski w latach 1668-1684, podczaszy wołyński w latach 1661-1668, regimentarz wojsk koronnych w 1693, 1698, 1701 roku, rotmistrz królewski w 1678/1679 roku.
Życiorys.
Poseł województwa czernihowskiego na sejm 1661 roku i sejm 1662 roku. Był elektorem Michała Korybuta Wiśniowieckiego z województwa wołyńskiego w 1669 roku. Poseł sejmiku wołyńskiego na sejm koronacyjny 1676 roku, sejm 1678/1679 roku, sejm 1683 roku.
Z dwóch małżeństw miał cztery córki: Katarzynę Czacką i Anielę żonę hetmana wielkiego litewskiego Ludwika Pocieja oraz Antoninę i Rozalię żonę Antoniego Pocieja strażnika wielkiego i regimentarza wojski litewskich. W 1685 był właścicielem Iwankowa przekazanego w posagu córce Rozalii.

</doc>
<doc id="1477454" url="https://pl.wikipedia.org/wiki?curid=1477454" title="Komturzy pokarmińscy">
Komturzy pokarmińscy

Jest to chronologiczna lista komturów zakonu krzyżackiego sprawujących władzę w regionie Pokarmina:
Komturzy pokarmińscy:

</doc>
<doc id="1477458" url="https://pl.wikipedia.org/wiki?curid=1477458" title="Krzysztof Wołodkiewicz">
Krzysztof Wołodkiewicz

Krzysztof Wołodkiewicz (Wołodkowicz) herbu Radwan (ur. ok. 1590, zm. 1670) – wojewoda nowogródzki od 1658, pisarz ziemski miński w 1626 roku.
Poseł na sejm nadzwyczajny 1626 roku, poseł na sejm 1631 roku. Poseł na sejm koronacyjny 1633 roku, sejm 1646 roku.
W 1648 roku był elektorem Jana II Kazimierza Wazy z województwa mińskiego. Na sejmie 1659 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1661 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1662 roku wyznaczony z Senatu komisarzem do zapłaty wojsku Wielkiego Księstwa Litewskiego.

</doc>
<doc id="1477461" url="https://pl.wikipedia.org/wiki?curid=1477461" title="Okręg wyborczy Carlisle">
Okręg wyborczy Carlisle

Okręg wyborczy Carlisle powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje miasto Carlisle.

</doc>
<doc id="1477467" url="https://pl.wikipedia.org/wiki?curid=1477467" title="Jan Kazimierz Wołłowicz">
Jan Kazimierz Wołłowicz

Jan Kazimierz Wołłowicz (zm. 1707) – oboźny wielki litewski od 1692, łowczy wielki litewski od 1684, starosta chwejdański.
Był posłem powiatu stardubowskiego województwa smoleńskiego na sejm nadzwyczajny 1672 roku. Poseł na sejm koronacyjny 1676 roku.

</doc>
<doc id="1477468" url="https://pl.wikipedia.org/wiki?curid=1477468" title="Północny Toruń Projekt">
Północny Toruń Projekt

Północny Toruń Projekt (PTP) – polska grupa muzyczna wykonująca crunk powstała w 2005 roku w Toruniu.
Życiorys.
Północny Toruń Projekt powstał na przełomie 2005–2006 roku. Działalność zespołu zainicjowali Zelo, Luba i Brożas, nagrywając takie utwory jak „Właśnie tak”, „Hałas” i „Niema chuja we wsi”, które bezpośrednio inspirowane były stylem crunk. Wkrótce potem do grupy dołączyli Buczer oraz Zawik i zespół już pod nazwą PTP zrealizował nagrania, które złożyły się na pierwszy album "Toronto crunk style" z 2007 r., opublikowany wyłącznie w Internecie.
Ze względu na sukces poprzedniego albumu, grupa w 2008 r. podpisała kontrakt z wytwórnią Wielkie Joł warszawskiego rapera Tede. 13 listopada 2008 r. ukazał się drugi album grupy pt. "Ulice tego słuchają", na którym gościnnie wystąpili m.in.: Peja, Kaczor, Gural, Paluch, Borixon, Kajman oraz Macca Squad. Za produkcję w całości odpowiadał Zelo. Następnie z przyczyn osobistych grupę opuścił Luba.
W 2010 roku ukazał się kolejny album grupy pt. "Wybuchowa receptura". Nagrania ukazały się nakładem wytwórni Maccabra Label. Gościnnie na płycie wystąpili: Miodu, Ras Luta, Firma, Macca Squad, Pih, Fabuła, K8, Dondi oraz Małpa.
W 2013 roku grupa wydała album pt. Poezja twojego podwórka#4, na którym gościnnie pojawili się Mr. Polska, Bezczel, Cegła z zespołu Macca Squad oraz Luba.
W 2017 roku światło dzienne ujrzał album pt. Ulice tego słuchają 2, będący sequelem powstałego w 2008 roku Ulice tego słuchają, którego reedycję dołączono do sprzedawanej płyty. Gościnnie na płycie pojawili się: Peja, Białas, Sobota oraz Kaen.
Przed oficjalnym wydaniem płyty odejście ze składu ogłosił Kamil „Zawik” Zawidzki.
W 2017 roku, po wydaniu albumu Ulice tego słuchają 2, zespół ogłosił zakończenie działalności.
Aktywnymi artystami pozostali Buczer oraz Zelo, którzy pracują nad swoją twórczością solową.

</doc>
<doc id="1477469" url="https://pl.wikipedia.org/wiki?curid=1477469" title="P.T.P.">
P.T.P.



</doc>
<doc id="1477470" url="https://pl.wikipedia.org/wiki?curid=1477470" title="Oppenheim">
Oppenheim



</doc>
<doc id="1477476" url="https://pl.wikipedia.org/wiki?curid=1477476" title="Stefan Zahorski">
Stefan Zahorski



</doc>
<doc id="1477480" url="https://pl.wikipedia.org/wiki?curid=1477480" title="Okręg wyborczy Cumberland">
Okręg wyborczy Cumberland

Okręg wyborczy Cumberland powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Cumberland. Został zlikwidowany w 1832 r.

</doc>
<doc id="1477482" url="https://pl.wikipedia.org/wiki?curid=1477482" title="Sara Montiel">
Sara Montiel

María Antonia Abad Fernández znana także jako Sarita Montiel lub Saritísima (ur. 10 marca 1928 w Campo de Criptana, zm. 8 kwietnia 2013 w Madrycie) – hiszpańska piosenkarka i aktorka.
Międzynarodową sławę przyniósł jej występ u boku Gary'ego Coopera i Burta Lancastera w westernie "Vera Cruz" (1954).

</doc>
<doc id="1477484" url="https://pl.wikipedia.org/wiki?curid=1477484" title="Marek Piechowicz">
Marek Piechowicz

Marek Piechowicz (ur. 20 kwietnia 1988 w Sosnowcu) – polski koszykarz, grający na pozycji niskiego skrzydłowego, obecnie zawodnik Polonii Bytom.
Wychowanek Zagłębia Sosnowiec. W 2005 przyjechał do Włocławka na mistrzostwa Polski juniorów. Podpisał po nich kontrakt z Anwilem Włocławek. Przez kolejne dwa lata zbierał doświadczenie z zespołem juniorów starszych Anwilu. W tym czasie wywalczył złoty i srebrny medal mistrzostw Polski.
W sezonie 2011/12 podpisał kontrakt z KKS Siarką Jezioro Tarnobrzeg. Następnie występował w polskich klubach: MKS Dąbrowa Górnicza, Kotwica Kołobrzeg i Zagłębie Sosnowiec. W latach 2015–2017 zawodnik klubu TS GKS Tychy.
14 sierpnia 2017 został zawodnikiem GTK Gliwice.
15 lipca 2019 dołączył po raz kolejny w karierze do MKS-u Dąbrowy Górniczej. 18 lipca 2020 zawarł kolejną mowę z klubem.
Reprezentował Polskę we wszystkich grupach wiekowych (U16, U18, U20).

</doc>
<doc id="1477487" url="https://pl.wikipedia.org/wiki?curid=1477487" title="Okręg wyborczy East Cumberland">
Okręg wyborczy East Cumberland

Okręg wyborczy East Cumberland powstał w 1832 r. i wysyłał do brytyjskiej Izby Gmin dwóch deputowanych. Okręg obejmował wschodnią część hrabstwa Cumberland. Został zlikwidowany w 1885 r.

</doc>
<doc id="1477488" url="https://pl.wikipedia.org/wiki?curid=1477488" title="Mike Mainieri">
Mike Mainieri

Mike Mainieri (ur. 4 lipca 1938 w Nowym Jorku) – amerykański wibrafonista i producent muzyczny.
W przemyśle muzycznym obecny jest od połowy lat 50. XX wieku. Współpracował z takimi muzykami jak Paul Whiteman, Buddy Rich, Benny Goodman, Coleman Hawkins czy Wes Montgomery. W 1979 r. był założycielem grupy Steps Ahead, wykonującej muzykę z pogranicza jazz-rocka, jazzu, R&amp;B i rocka. Z zespołem tym nagrał 11 płyt (do 2005 r.), będąc jego liderem. Na swoim koncie posiada kilkanaście solowych płyt, z których najwyżej przez krytyków oceniona została "An American Diary", wydana w 1994 roku.
Był producentem trzech albumów Carly Simon.

</doc>
<doc id="1477489" url="https://pl.wikipedia.org/wiki?curid=1477489" title="Ulica Nowolipie w Warszawie">
Ulica Nowolipie w Warszawie

Ulica Nowolipie – ulica znajdująca się na terenie warszawskich dzielnic Wola i Śródmieście
Historia.
Dawna droga narolna utworzonej w XVII wieku jurydyki Nowolipie, należącej do klasztoru panien brygidek. Pierwotna nazwa ulicy to Nowo Lipie, na pamiątkę nazwy wsi "Lipie", gdzie znajdowała się pierwsza siedziba zakonu. 
Nazwa ulicy została nadana oficjalnie w 1770 roku.
5 listopada 1923 roku oddano do użytku linię tramwajową przebiegającą wzdłuż ulicy na odcinku pomiędzy skrzyżowaniami z ulicami Smoczą i Żelazną.
8 listopada 1923 roku w nieistniejącej obecnie kamienicy pod numerem 53 urodził się Józef Hen. Pisarz, wychowawszy się pod tym adresem, upamiętnił nazwę ulicy w tytule jednej ze swoich książek.
W listopadzie 1940 ulica w całości znalazła się w granicach warszawskiego getta. 26 listopada 1940 roku z ulicy wycofano linie tramwajowe przeznaczone dla ludności nieżydowskiej, jednak torowisko było nadal wykorzystywane przez oznaczone Gwiazdą Dawida tramwaje przeznaczone tylko dla Żydów do czasu rozpoczęcia wielkiej akcji deportacyjnej w lipcu 1942 roku. Zabudowa ulicy została zniszczona po upadku powstania w getcie.

</doc>
