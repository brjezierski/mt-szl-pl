<doc id="1477490" url="https://pl.wikipedia.org/wiki?curid=1477490" title="Georges Grün">
Georges Grün

Georges Grün (ur. 25 stycznia 1962 w Etterbeek) – belgijski piłkarz grający na pozycji środkowego obrońcy.
Kariera klubowa.
Karierę piłkarską Grün rozpoczął w stołecznym klubie RSC Anderlecht. W 1982 roku został przez trenera zespołu Paula Van Himsta włączony do kadry pierwszego zespołu. W tamtym sezonie zadebiutował w pierwszej lidze belgijskiej. Został wicemistrzem kraju, ale w pierwszym składzie klubu zaczął grać rok później. Wtedy też drugi raz zajął z Anderlechtem 2. miejsce w lidze oraz wystąpił w finale Pucharu UEFA z Tottenhamem Hotspur, przegranym przez Belgów po serii rzutów karnych w drugim meczu (w obu padł remis 1:1). W 1985 roku pierwszy raz w karierze wywalczył tytuł mistrza Belgii. Zarówno w 1986 i 1987 roku obronił mistrzostwo, a w 1988 roku zdobył z "Fiołkami" Puchar Belgii. W 1989 roku powtórzył ten sukces i równocześnie został wicemistrzem ligi. W 1990 roku awansował z Anderlechtem do finału Pucharu Zdobywców Pucharów, jednak Belgowie ulegli w nim 0:2 włoskiej Sampdorii. Po zakończeniu sezonu 1989/1990 Grün odszedł z Anderlechtu.
Latem Grün został zawodnikiem włoskiej Parmy stając się trzecim obcokrajowcem w zespole obok Brazylijczyka Cláudio Taffarela i Szweda Tomasa Brolina. W Serie A zadebiutował 9 września w przegranym 1:2 domowym spotkaniu z Juventusem. W 1992 roku osiągnął swój pierwszy sukces we Włoszech, gdy zdobył Puchar Włoch. W 1993 roku dotarł z Parmą do finału Pucharu Zdobywców Pucharów i przyczynił się do zwycięstwa 3:1 nad Royal Antwerp FC. W 1994 roku także dotarł do finału tego pucharu, jednak parmeńczycy przegrali w Kopenhadze 0:1 z Arsenalem. Sezon 1993/1994 był ostatnim dla Grüna w Parmie, dla której rozegrał 109 ligowych meczów i strzelił 9 goli.
Latem 1994 roku Grün wrócił do Anderlechtu i rywalizował o miejsce w składzie z takimi zawodnikami jak Marc Emmers i Olivier Doll. W 1995 roku wywalczył tytuł mistrza Belgii, a w 1996 roku został z Anderlechtem wicemistrzem kraju. Po tamtym sukcesie odszedł z klubu i wrócił do Włoch zostając zawodnikiem Reggiany. Reggiana zajęła jednak ostatnie miejsce w lidze i spadła do Serie B, a Grün w 1997 roku zakończył piłkarską karierę.
Kariera reprezentacyjna.
W reprezentacji Belgii Grün zadebiutował 13 czerwca 1984 roku podczas Euro 84, w wygranym 2:0 meczu z Jugosławią i w debiucie zdobył gola. Na tym turnieju wystąpił także w dwóch innych spotkaniach grupowych: z Francji (0:5) i z Danią (2:3).
W 1986 roku Grün po raz pierwszy wystąpił w turnieju o mistrzostwo świata. Na boiskach Meksyku zagrał w sześciu meczach Belgów: z Irakiem (2:1), z Paragwajem (2:2), w 1/8 finału z ZSRR (4:3), w ćwierćfinale z Hiszpanią (1:1, karne 5:4), w półfinale z Argentyną (0:2) oraz w meczu o 3. miejsce z Francją (2:4). Z kolei w 1990 roku na mundialu we Włoszech Grün zaliczył dwa mecze: z Urugwajem (3:1) oraz w 1/8 finału z Anglią (0:1 po dogrywce). Swój ostatni mundial Grün zaliczył w 1994 w USA. Tam zagrał czterokrotnie: z Marokiem (1:0), z Holandią (1:0), i w 1/8 finału z Niemcami (2:3 i gol w 7. minucie meczu). W 1995 roku zakończył reprezentacyjną karierę. W drużynie narodowej wystąpił łącznie 77 razy i strzelił 6 bramek.

</doc>
<doc id="1477491" url="https://pl.wikipedia.org/wiki?curid=1477491" title="Georges Grun">
Georges Grun



</doc>
<doc id="1477493" url="https://pl.wikipedia.org/wiki?curid=1477493" title="Plan Henry'ego Paulsona">
Plan Henry'ego Paulsona



</doc>
<doc id="1477498" url="https://pl.wikipedia.org/wiki?curid=1477498" title="Koszykarstwo">
Koszykarstwo

Koszykarstwo – rodzaj rzemiosła polegającego na wykorzystywaniu surowych lub wcześniej odpowiednio przygotowanych włókien roślinnych do wyplatania koszy. Przykładowe materiały, które mogą być wykorzystywane w koszykarstwie to między innymi: wiklina, trawa, rattan, słoma czy bambus. 
Kosz zazwyczaj składa się z denka, bocznych ścian oraz obręczy („warkocza”). Dodatkowo może również posiadać rączki (uchwyty), zdobienia oraz pokrywę. Najpierw wykonuje się denko, z którego wyprowadza się pionowe i sztywniejsze pręty, a pomiędzy nie wplata odpowiedni materiał. Po zaplecieniu ścian wykonuje się obręcz (często jest to najbardziej ozdobny element kosza), która ma za zadanie wzmacniać całą konstrukcję. Do obręczy wplata się również uchwyty. Do wyplatania kosza o skomplikowanym kształcie nierzadko używa się specjalnych form, na których oplata się całą konstrukcję. 
W Polsce prawdziwym zagłębiem koszykarskim są okolice Rudnika nad Sanem oraz Nowego Tomyśla.
Nazwa zawodu związanego z koszykarstwem to koszykarz-plecionkarz.

</doc>
<doc id="1477502" url="https://pl.wikipedia.org/wiki?curid=1477502" title="Dzwonek piłkowany">
Dzwonek piłkowany

Dzwonek piłkowany, dzwonek lancetowaty ("Campanula serrata" (Kit. ex Schult.) Hendrych) – gatunek rośliny należący do rodziny dzwonkowatych. W Polsce rzadki. Gatunek wysokogórski. 
Rozmieszczenie geograficzne.
Endemit karpacki. Zasięg występowania obejmuje Polskę, Słowację, Ukrainę, europejskie tereny Rosji, Bośnię i Hercegowinę, Chorwację, Rumunię i Serbię
W Polsce występuje dość rzadko w Beskidzie Żywieckim, na jednym stanowisku w Gorcach, na kilkunastu w Tatrach (od 920-1950 m n.p.m.), oraz często w Bieszczadach Zachodnich od 700 m do 1348 m n.p.m. Potwierdzone ostatnio stanowiska w Beskidzie Żywieckim: Hala Rycerzowa, Hala na Małej Raczy, Orło, Abrahamów, Hala Śrubita, Przełęcz Przegibek, Hala na Muńczole, Glinka, Hala Krawcula.
Zagrożenia i ochrona.
Gatunek od 2004 podlega w Polsce ścisłej ochronie gatunkowej. W Czerwonej księdze roślin oraz na polskiej czerwonej liście oznaczony jako gatunek narażony na wyginięcie. Ujęty w załączniku dyrektywy siedliskowej.
Spadek liczebności osobników na niektórych stanowiskach spowodowany był prawdopodobnie zmianą sposobu użytkowania łąk górskich. Takie drastyczne zanikanie dzwonka piłkowanego nastąpiło np. na halach w Grupie Wielkiej Raczy wskutek zaprzestania ich wypasu. Z tych samych powodów zagrożone są inne beskidzkie populacje tego gatunku. W Bieszczadach populacje dzwonka piłkowanego obecnie mają się dobrze, jednak w przyszłości również mogą być zagrożone przez drzewa i drzewa, które w wyniku naturalnej sukcesji wtórnej zarastają połoniny. Niektóre stanowiska wyginęły wskutek eksploatacji wapienia. Na niektórych stanowiskach zagrożony jest zacienieniem i zagłuszeniem przez rozrastające się drzewa i krzewy. W Tatrach niektóre stanowiska są zagrożone przez rozrastające się borówczyska.

</doc>
<doc id="1477514" url="https://pl.wikipedia.org/wiki?curid=1477514" title="Azdyk">
Azdyk



</doc>
<doc id="1477516" url="https://pl.wikipedia.org/wiki?curid=1477516" title="Kalendarium Kalisza Pomorskiego">
Kalendarium Kalisza Pomorskiego



</doc>
<doc id="1477517" url="https://pl.wikipedia.org/wiki?curid=1477517" title="Kalisz Pomorski">
Kalisz Pomorski

Kalisz Pomorski (łac. "Nova Calisia", niem. "Kallies") – miasto w północno-zachodniej Polsce, w województwie zachodniopomorskim, w powiecie drawskim, siedziba gminy miejsko-wiejskiej Kalisz Pomorski. Według danych z 30 czerwca 2009 r. miasto miało 4110 mieszkańców.
Położenie.
Miasto leży w południowej części województwa zachodniopomorskiego w powiecie drawskim nad Drawicą i czterema jeziorami.
W latach 1954–1972 miasto było siedzibą władz gromady Kalisz Pomorski, lecz samo do niej nie należało. W latach 1975–1998 miasto administracyjnie należało do woj. koszalińskiego.
Kalisz Pomorski początkowo leżał w Wielkopolsce, położony był na obszarze osadnictwa wielkopolskiego, zaś władzę nad nim sprawował książę wielkopolski Przemysł I. Następnie został zdobyty przez Brandenburgię, w ramach której stanowił później część Nowej Marchii. Od czasu swojej przynależności do Królestwa Prus Kalisz Pomorski uznawany jest za należący do Pomorza Zachodniego.
Według danych z 1 stycznia 2009 r., powierzchnia miasta wynosi 11,95 km².
Odległości do większych miast:
W 2007 r. zostały zniesione dawne części miasta: Myszyna, Pniewy, Siekiercze, Smugi.
Historia.
Historia osadnictwa nad Drawicą sięga epoki brązu. Prace archeologiczne wykazały, iż już w VIII wieku w okolicach dzisiejszego Kalisza Pomorskiego istniał słowiański gród wraz z osadą rybacko-rolniczą. Wraz z ekspansją państwa polskiego osada znalazła się na rubieżach Wielkopolski. Jej dzisiejsza nazwa ukształtowała się prawdopodobnie w połowie XIII wieku, kiedy książę wielkopolski Przemysł I sprowadził z Kalisza osadników dla wzmocnienia granicy z Brandenburgią.
W 1296 r. gród przeszedł jednak ostatecznie pod władzę margrabiów brandenburskich, którzy 14 września 1303 r. dokonali lokacji miasta na prawie magdeburskim – z rąk margrabiów Ottona, Jana, Waldemara i Konrada. Wkrótce miejscowość oddano w lenno rycerskiej rodzinie von Wedel, a od roku 1378 staje się ona na pięć wieków (do roku 1734) prywatnym miastem rodu von Güntersberg. Zajmujące siedem ha miasto zostało otoczone owalnym pierścieniem murów miejskich z dwiema bramami – Kamienną i Recką.
Wojny nie omijały Kalisza Pomorskiego. W wyniku walk między Brandenburgią, Zakonem Krzyżackim i Polską, miasto było wielokrotnie niszczone. Od 1373 we władaniu Korony Czeskiej, której władcy z czasem usiłowali sprzedać region jako peryferyjny. W 1402 zawarto w Krakowie porozumienie w sprawie sprzedaży miasta i regionu Polsce, jednakże sprzedano je ostatecznie Krzyżakom, do których należało do 1455, kiedy znalazło się w granicach Brandenburgii. W czasie wojny polsko-krzyżackiej w latach 1433–1435 miasto znajdowało się w rękach polskich.
Wobec wzrostu znaczenia szlaku Myślibórz – Tczew, od XV wieku w mieście nastąpił istotny rozwój handlu i rzemiosła, w tym dynamiczny rozwój sukiennictwa.
W XVI wieku ogromną popularność zdobył w mieście protestantyzm, co ostatecznie przesądziło o niemieckim obliczu kulturowym miasta.
Od 1701 r., wraz z całą Brandenburgią, Kalisz Pomorski wszedł w skład Królestwa Prus. Wielki pożar w 1771 r. przyniósł ogromne straty. Spaleniu uległa większa część miasteczka. Odbudowa miasta ze wsparciem państwowym (Fryderyk Wielki przeznaczył na ten cel 80 tys. talarów) i uregulowanie sieci ulic nie pobudziła jednak gospodarki miasta, przeważały małe warsztaty sukiennicze. Sytuację tę zmienił ogólny rozwój gospodarczy Cesarstwa Niemieckiego po 1871 r., w szczególności zaś doprowadzenie do miasta kolei w końcu XIX wieku (otwarcie połączeń: z Wałczem w 1888 r., Stargardem w 1895 r., Choszcznem w 1895 r. i Złocieńcem w 1900 r.). Możliwość ułatwionego transportu towarów znacznie ożywiła miasto. Wzrosło także zainteresowanie miejscowością jako ośrodkiem wypoczynkowym. Przez długie lata, aż do II wojny światowej miasteczko było znanym i cenionym kurortem dla mieszkańców Berlina. Wzrósł poziom życia mieszkańców: wzniesiono szereg budynków użyteczności publicznej, w tym ratusz i szkołę w 1901 r. W 1906 r. zainstalowano oświetlenie gazowe oraz rozpoczęto elektryfikację miasta (w 1917 r.), zakończoną w 1924 r. W 1939 r. Kalisz liczył 3857 mieszkańców.
Rok 1945 tragicznie zapisał się w historii miasteczka. Istnieją sprzeczne informacje co do przyczyn bardzo ciężkich zniszczeń. W gruzach legło całe centrum Kalisza Pomorskiego, w tym niemal 100% zabudowy Rynku, choć żadne źródła (ani rosyjskie ani niemieckie) nie potwierdzają rozpowszechnianej dotąd w Polsce wersji o ciężkich walkach o zdobycie miasta. Wiadomo jedynie z całą pewnością, iż zajęli je Sowieci z 61 Armii 1 Frontu Białoruskiego. Oficjalnie podaje się datę 12 lutego 1945 r., tymczasem w publikacji „Pommern 1945” Helmuta Lindenblatta, na str. 128 czytamy, że Rosjanie zajęli miasto rankiem 11 lutego ("Im Morgengrauen des 11. Februar war Kallies in russischer Hand"). . Niemniej, trzeba wiedzieć, iż Lindenblatt, podając datę 11 lutego, cytuje wspomnienia rosyjskiego generała D. Malkowa, którego dywizja zdobyła miasto. Rosyjskie oddziały pozostawały w Kaliszu Pomorskim do 1 marca, kiedy ruszyła nowa ofensywa w kierunku Drawska i Kołobrzegu. W gmachu miejscowej szkoły urządzono szpital wojskowy.
W wyniku II wojny światowej Kalisz Pomorski przekazano Polsce. Ludność została wysiedlona i zastąpiona polskimi przesiedleńcami. Początkowo używano nazw tymczasowych "Kalisz Nowy" lub "Kalisz Kraiński". Obowiązującą do dziś nazwę "Kalisz Pomorski" wprowadzono formalnie rozporządzeniem Ministrów Administracji Publicznej i Ziem Odzyskanych z dnia 12 listopada 1946 roku.
Ponowną zabudowę spustoszonego miasta rozpoczęto dopiero w latach 60. XX w. Powstał nowy ośrodek zdrowia, podźwignięto z ruin dawny ratusz, postawiono wiele bloków mieszkalnych – do dziś jednak centrum pozostaje praktycznie nieodbudowane. Po 2000 r. zlikwidowano wszystkie połączenia kolejowe miasta, przywracając jedynie część połączeń pasażerskich w 2006 r. W ostatnich latach wybudowano motel oraz podjęto renowację pozostałych obiektów zabytkowych, m.in. pałacu Güntersbergów, wybudowanego na fundamentach dworu obronnego Wedlów.
Do wydarzeń z historii miasta można zaliczyć m.in. założenie na wzgórzu na północy miasta ("Russenberg") rosyjskiego obozu wojskowego w 1758 r. w czasie trwania wojny siedmioletniej. Stąd do dziś funkcjonuje nazwa potoczna Russland (Ruszland).
W 1806 r. przez Kalisz Pomorski przejeżdżał król Fryderyk Wilhelm III, wraz ze swym dworem. Wtedy bowiem po klęsce z armią Napoleona w bitwach pod Jeną i Auerstedt uciekał tamtędy do Królewca.
W 2001 r. do miasta przyłączono obszar o łącznej powierzchni 39,18 ha.
Kalendarium
Zabytki.
W mieście ze względu na zniszczenia ostatniej wojny nie zachowało się wiele obiektów zabytkowych. Jednak godne uwagi są zabytki chronione prawem. Do wojewódzkiego rejestru zabytków wpisane są:
inne zabytki:
Przyroda.
Brak uciążliwego przemysłu w mieście, czyste lasy oraz czyste jeziora są atutem miasta i gminy. W mieście zlokalizowane są cztery jeziora. Są to:
Kultura i oświata.
W mieście znajdują się:
Organizacją kultury i imprez kulturalno-rozrywkowych w Kaliszu Pomorskim zajmuje się Miejsko-Gminny Ośrodek Kultury. W jego strukturach działa Kaliski Ośrodek Kultury oraz Biblioteka Publiczna w Kaliszu Pomorskim. MGOK w Kaliszu Pomorskim pod swoją opieką ma też świetlice wiejskie w miejscowościach Bralin, Biały Zdrój, Poźrzadło Wielkie, Pomierzyn, Sienica, Stara Studnica, Dębsko, Cybowo, Suchowo, Stara Korytnica, Giżyno, Pepłówek, Prostynia. Ośrodek kultury posiada: koła plastyczne, teatralne, taneczne, wokalno-instrumentalne, dziennikarskie. Biblioteka oferuje odczyty, gry oraz nieodpłatne korzystanie z internetu. „Galeria Za Filarami” prezentuje prace dzieci i młodzieży, oraz twórców i artystów. W Kaliszu tworzą fotograficy, rzeźbiarze, malarze. Dział tutaj również zespół „Quadrat”. W mieście organizowanych jest wiele imprez, konkursów, organizowany jest konkurs plastyczny „Barwy Lasu”.
Imprezy kulturalne
W mieście organizowanych jest kilkanaście imprez cyklicznych. Są to:
Turystyka.
W mieście istnieje plaża miejska nad jeziorem Bobrowo Wielkie. Plaża jest strzeżona z ratownikiem. Oprócz tego atrakcjami turystycznymi są wspomniane wyżej zabytki. Kalisz Pomorski prowadzi Informację Turystyczną mającą na celu obsługę ruchu turystycznego w mieście i gminie. Na tym terenie istnieje szlak pieszo – rowerowy o długości 50 km prowadzący przez miejscowości gminy Kalisz Pomorski.
Istnieją tutaj motele, pensjonaty, pola namiotowe oraz wynajmowane są pokoje gościnne. Informacje o noclegach posiada punkt informacji turystycznej.
Do najbardziej promowanych przez miasto produktów turystycznych należy Jarmark nad Jeziorem Ogórkowym oraz Kamień Szlifierski (). Pierwsze informacje o istnieniu Kamienia Szlifierskiego pochodzą sprzed wielu wieków. Wiążą się też z nim miejscowe legendy. Kamień miał służyć do szlifowania języków kłamcom i gburom. Tradycje te były kultywowane (w formie zabawy ludowej) do II wojny światowej, po której kamień zaginął. Odnaleziony przypadkowo w 2003, został odrestaurowany i ustawiony przy ścieżce przyrodniczej rozpoczynającej się koło stadionu miejskiego.
Gospodarka.
Kalisz Pomorski jest lokalnym ośrodkiem usługowym, handlowym, oraz przemysłowym. W mieście istnieje wytwórnia styropianu „Styropol”, piekarnia, Zakład Przemysłu Drzewnego Koszalińskiego Przedsiębiorstwa Przemysłu Drzewnego, przedsiębiorstwo „Hydro Lift”, Przedsiębiorstwo Gospodarki Komunalnej i Mieszkaniowej (zakład budżetowy Miasta Kalisz Pomorski), kilkanaście hurtowni, sklepy wielobranżowe, spożywcze, odzieżowe, składy, przedsiębiorstwa budowlane, warsztaty, serwisy samochodowe. Z pomyślnością rozwija się też branża meblarska dzięki przedsiębiorstwu „Aura Meble”, produkującemu meble tapicerowane. W mieście istnieje posterunek policji, ośrodek zdrowia, poczta polska, motele, bary, restauracje, firmy usługowo-handlowe, stacja benzynowa.
Transport.
Transport drogowy.
Miasto leży na skrzyżowaniu drogi krajowej nr 10 z drogą wojewódzką nr 175. Oprócz tego z Kalisza Pomorskiego prowadzą drogi lokalne do Giżyna i Suchowa.
Transport kolejowy.
Kalisz Pomorski był ważnym węzłem kolejowym, w mieście istnieje stacja kolejowa Kalisz Pomorski oraz przystanek kolejowy Kalisz Pomorski Miasto. Od 1 września 2006 r. na obydwu liniach, tzn. Piła – Ulikowo i Grzmiąca – Kostrzyn nad Odrą, został wznowiony ruch. Połączenie ze Stargardem obsługują autobusy szynowe zakupione przez Urząd Marszałkowski woj. zachodniopomorskiego. 1 września 2012 r. wznowiono połączenie kolejowe do Piły (po 12 latach, 2 miesiącach i 9 dniach, tzn. po zamknięciu 23 czerwca 2000 r.).
Administracja.
Miasto jest siedzibą gminy miejsko-wiejskiej. Mieszkańcy Kalisza Pomorskiego wybierają do swojej rady miejskiej 9 radnych (9 z 15). Pozostałych 6 radnych wybierają mieszkańcy terenów wiejskich gminy Kalisz Pomorski. Organem wykonawczym jest burmistrz. Siedzibą władz jest budynek przy ul. Wolności.
Burmistrzowie Kalisza Pomorskiego:
Gmina Kalisz Pomorski utworzyła w obrębie miasta 5 jednostek pomocniczych, zwanych „samorządami mieszkańców” (tj. Samorząd Mieszkańców Nr 1, 2, 3, 4, 5). W każdym z nich organ uchwałodawczy – ogólne zebranie samorządu mieszkańców wybiera zarząd samorządu mieszkańców, który składa się z 5 osób, w tym z przewodniczącego.
Miasto jest członkiem Związku Miast Polskich, Lokalnej Grupy Działania „Partnerstwo Drawy”, Lokalnej Grupy Rybackiej „Partnerstwo Drawy”.
Mieszkańcy Kalisza Pomorskiego wybierają parlamentarzystów z okręgów z siedzibą komisji wyborczej w Koszalinie, a posłów do Parlamentu Europejskiego z okręgu wyborczego nr 13.
Współpraca międzynarodowa.
Partnerzy miasta i gminy to:

</doc>
<doc id="1477529" url="https://pl.wikipedia.org/wiki?curid=1477529" title="Tuc Watkins">
Tuc Watkins

Charles Curtis „Tuc” Watkins III (ur. 2 września 1966 w Kansas City) – amerykański aktor telewizyjny i filmowy.
Życiorys.
Wczesne lata.
Urodził się w Kansas City w stanie Kansas jako syn fotografki i Charlesa Curtisa Watkinsa II, sprzedawcy. Wychowywał się z młodszą siostrą Courtney (ur. 1968). Po ukończeniu Parkway West High School w St. Louis w stanie Missouri, uczęszczał na Indiana University. 
Kariera.
W 1994 został zaangażowany do swojej pierwszej roli telewizyjnej Trumana Davida Bradleya Vickersa w operze mydlanej ABC "Tylko jedno życie" ("One Life to Live"). W 1996 opuścił tę produkcję, zastąpił aktora Roba Youngblooda i wystąpił w operze mydlanej ABC "Szpital miejski" ("General Hospital", 1996–1997) jako doktor Pierce Dorman. Jesienią 1997 brał udział w produkcji komedii "Chyba tak..." ("I Think I Do"), w której zagrał męskiego i przystojnego gwiazdora telewizji, w życiu prywatnym związanego ze scenarzystą. Pojawił się jako Malcolm Laffley w sitcomie Showtime "Żebracy nie mają wyboru" ("Beggars and Choosers", 1999–2001) oraz w serialach: FOX "Melrose Place", ABC "Nowojorscy gliniarze" ("NYPD Blue"), HBO "Sześć stóp pod ziemią" ("Six Feet Under") i CBS "" ("CSI: Crime Scene Investigation").
Od października 2007 do maja 2012 grał homoseksualnego Boba Huntera w serialu "Gotowe na wszystko" ("Desperate Housewives").
Jest laureatem nagrody Soap Opera Digest Award. Przyznano mu ją w 1996 za rolę w serialu "Tylko jedno życie" ("One Life to Live"). Ponadto dwukrotnie nominowano go tego lauru w 2005.
Życie prywatne.
26 kwietnia 2013 przyznał się w talk show "Marie" prowadzonym przez Marie Osmond, że jest homoseksualnym samotnym tatą, odkąd surogatka urodziła mu bliźniaki, Catchen i Curtisa. W 2019 związał się z Andrew Rannellsem.

</doc>
<doc id="1477531" url="https://pl.wikipedia.org/wiki?curid=1477531" title="Qubadlı">
Qubadlı

Qubadlı / Sanasar (orm. Սանասար) – do 2020 roku "de facto" miasto w rejonie Kaszatagh nieuznawanego państwa Republika Górskiego Karabachu, "de iure" zaś stolica rejonu Qubadlı w Azerbejdżanie. W październiku 2020 roku miasto zostało przejęte przez Azerbejdżan.
Miasto położone jest na prawym brzegu rzeki Worotan (Bazarçay). 
Miejscowość wraz z okolicznymi terenami wchodziła w skład chanatu karabaskiego, od 1822 Imperium Rosyjskiego, w latach 1918-1920 Demokratycznej Republiki Azerbejdżanu a od 1920 w skład Azerbejdżańskiej Socjalistycznej Republiki Radzieckiej. Po wojnie o Górski Karabach miasto weszło pod kontrolę separatystów ormiańskich, którzy nadali mu nazwę Sanasar.

</doc>
<doc id="1477538" url="https://pl.wikipedia.org/wiki?curid=1477538" title="Qusar">
Qusar

Qusar - miasto w północno-wschodnim Azerbejdżanie, stolica rejonu Qusar. W 2022 roku populacja liczyła 18,6 tys. mieszkańców.

</doc>
<doc id="1477539" url="https://pl.wikipedia.org/wiki?curid=1477539" title="Qax">
Qax

Qax – miasto w północnym Azerbejdżanie, stolica prowincji Qax. W 2013 roku populacja liczyła 13,8 tys. mieszkańców.

</doc>
<doc id="1477540" url="https://pl.wikipedia.org/wiki?curid=1477540" title="Kəlbəcər">
Kəlbəcər

Kəlbəcər / Karwaczarr (orm. Քարվաճառ) – stolica rejonu Kəlbəcər w Azerbejdżanie.
Miasto leży na lewym brzegu rzeki Tərtər, prawego dopływu Kury. 
Około 1600 władze perskie w obszarze położonym między Górskim Karabachem a Zangezurem zaczęły osiedlać kurdyjskie plemiona. W 1922 wioska Kəlbəcər weszła w skład nowo powstałego powiatu kurdystańskiego (zwanego „Czerwonym Kurdystanem”), który oddzielał Armeńską SRR od Nagorno-Karabachskiego Obwodu Autonomicznego. Po zlikwidowaniu „Czerwonego Kurdystanu”, w 1930 miejscowość stała się stolicą nowo utworzonego rejonu Kəlbəcər. W 1980 otrzymała prawa miejskie. Po wojnie o Górski Karabach miasto weszło pod kontrolę separatystów ormiańskich i od tego momentu nosi nazwę Karwaczarr. Po wojnie miasto w dużym stopniu opustoszało, kiedy muzułmanie (Kurdowie i Azerowie) uciekli stąd do Azerbejdżanu.
25 listopada 2020 miasto, na mocy porozumienia pokojowego kończącego konflikt w Górskim Karabachu, wróciło pod kontrolę Azerbejdżanu.

</doc>
<doc id="1477542" url="https://pl.wikipedia.org/wiki?curid=1477542" title="Superliga rosyjska w piłce siatkowej mężczyzn (2008/2009)">
Superliga rosyjska w piłce siatkowej mężczyzn (2008/2009)

Rosyjska Superliga Siatkarzy w sezonie 2008/2009
Wstęp.
Kolejny sezon rozgrywek o tytuł mistrza Rosji został zainaugurowany 4 października 2008 roku. W sezonie 2008/2009 uczestniczyło 12 drużyn. W rozgrywkach Ligi Mistrzów wystąpiły: Dinamo Moskwa, Zenit Kazań i Iskra Odincowo. W rozgrywkach Pucharu CEV: Lokomotiw - Biełgorie Biełgorod i Lokomotiw Nowosybirsk. Rozgrywki zakończyły się 2 maja 2009. Mistrzem Rosji została drużyna Dynama Kazań. Nagrodę Kuzniecowa otrzymał Lloy Ball.
Runda zasadnicza.
1. Kolejka.
4 października 2008
2. Kolejka.
8 października 2008
3. Kolejka.
15 października 2008
4. Kolejka.
22 października 2008
5 Kolejka.
26 października 2008
6 Kolejka.
1 listopada 2008
7 Kolejka.
8 listopada 2008
8 Kolejka.
15 listopada 2008
16 listopada 2008
9 Kolejka.
22 listopada 2008
10 Kolejka.
3 grudnia 2008
11 Kolejka.
6 grudnia 2008
7 grudnia 2008
12 Kolejka.
13 grudnia 2008
13 Kolejka.
17 stycznia 2009
14 Kolejka.
24 stycznia 2009
15 Kolejka.
28 stycznia 2009
16 Kolejka.
4 lutego 2009
17 Kolejka.
7 lutego 2009
18 Kolejka.
14 lutego 2009
19 Kolejka.
21 lutego 2009
20 Kolejka.
28 lutego 2009
21 Kolejka.
7 marca 2009
22 Kolejka.
14 marca 2009
Mecze o miejsca 9-12.
Pierwszy turniej.
19 - 22 marca 2009
Drugi turniej.
2 - 5 kwietnia 2009
Trzeci turniej.
16 - 19 kwietnia 2009
Czwarty turniej.
2 - 5 maja 2009
Play off 8.
"Drużyny, które rywalizacje między sobą zakończyły zwycięstwem do dwóch wygranych meczów, awansowały do II rundy play-off, a drużyny przegrane rozgrywały mecze o lokaty miejsc 5-8"
Pierwszy ćwierćfinał.
25 marca 2009
Pierwszy mecz
29 marca 2009
Drugi mecz
9 kwietnia 2009
Trzeci mecz
"Stan rywalizacji – 2:1 dla" Fakiełu Nowy Uriengoj
Drugi ćwierćfinał.
25 marca 2009
Pierwszy mecz
29 marca 2009
Drugi mecz
"Stan rywalizacji - 2:0 dla" Iskry Odincowo
Trzeci ćwierćfinał.
25 marca 2009
Pierwszy mecz
29 marca 2009
Drugi mecz
"Stan rywalizacji - 2:0 dla" Dynama Moskwa
Czwarty ćwierćfinał.
25 marca 2009
Pierwszy mecz
29 marca 2009
Drugi mecz
9 kwietnia 2009
Trzeci mecz
"Stan rywalizacji - 2:1 dla" Zenitu Kazań
Mecze o miejsca 5-8.
13 kwietnia 2009
Pierwszy mecz
14 kwietnia 2009
Drugi mecz
18 kwietnia 2009
Trzeci mecz
"stan rywalizacji - 3:0 dla" Lokomotiwu Biełgorie-Biełgorod
13 kwietnia 2009
Pierwszy mecz
14 kwietnia 2009
Drugi mecz
18 kwietnia 2009
Trzeci mecz
19 kwietnia 2009
Czwarty mecz
"stan rywalizacji - 3:1 dla" Lokomotiwu Nowosybirsk
Mecze o miejsca 5-6.
27 kwietnia 2009
Pierwszy mecz
28 kwietnia 2009
Drugi mecz
2 maja 2009
Trzeci mecz
3 maja 2009
Czwarty mecz
"stan rywalizacji-3:1 dla" Lokomotiwu Biełgorie-Biełgorod
Play off 4.
"Drużyny, które rywalizacje między sobą zakończyły zwycięstwem do dwóch wygranych meczów, awansowały do finału play-off, a drużyny przegrane rozgrywały mecze o lokaty miejsc 3-4"
Pierwszy półfinał.
13 kwietnia 2009
Pierwszy mecz
14 kwietnia 2009
Drugi mecz
18 kwietnia 2009
Trzeci mecz
19 kwietnia 2009
Czwarty mecz
"stan rywalizacji - 3:1 dla" Zenitu Kazań
Drugi półfinał.
13 kwietnia 2009
Pierwszy mecz
14 kwietnia 2009
Drugi mecz
18 kwietnia 2009
Trzeci mecz
19 kwietnia 2009
Czwarty mecz
23 kwietnia 2009
Piąty mecz
"stan rywalizacji - 3:2 dla" Iskry Odincowo
Mecze o miejsce 3-4.
27 kwietnia 2009
Pierwszy mecz
28 kwietnia 2009
Drugi mecz
2 maja 2009
Trzeci mecz
"stan rywalizacji - 3:0 dla" Fakiełu Nowy Uriengoj
Finał.
27 kwietnia 2009
Pierwszy mecz
28 kwietnia 2009
Drugi mecz
2 maja 2009
Trzeci mecz
"stan rywalizacji - 3:0 dla" Zenitu Kazań
Mistrzem Rosji w sezonie 2008/2009 została drużyna Zenitu Kazań

</doc>
<doc id="1477543" url="https://pl.wikipedia.org/wiki?curid=1477543" title="Lista pozostałości po supernowych">
Lista pozostałości po supernowych

Lista jasnych pozostałości po supernowych

</doc>
<doc id="1477547" url="https://pl.wikipedia.org/wiki?curid=1477547" title="Barxudarlı">
Barxudarlı

Barxudarlı − miejscowość w Azerbejdżanie, eksklawa na terenie Armenii. "De iure" należy do rejonu Qazax. Jej powierzchnia wynosi 22 km². Od czasu konfliktu o Górski Karabach kontrolowana przez Armenię i administrowana jako część prowincji Tawusz. W wyniku konfliktu miejscowość opuściło ponad dwa tysiące mieszkańców narodowości azerskiej. Dziś miejscowość zamieszkiwana jest głównie przez Ormian. W pobliżu miejscowości rozmieszczone są stanowiska bojowe Armenii i Azerbejdżanu, od czasu do czasu notowane są zbrojne incydenty.

</doc>
<doc id="1477548" url="https://pl.wikipedia.org/wiki?curid=1477548" title="Czaszyn (przystanek kolejowy)">
Czaszyn (przystanek kolejowy)

Czaszyn – przystanek kolejowy w Czaszynie, w Polsce. Obsługiwany przez PKP Polskie Linie Kolejowe. Wykorzystywany w ruchu towarowym i osobowym spółki PKP Cargo i Przewozy Regionalne.
W roku 2017 przystanek obsługiwał 0–9 pasażerów na dobę.
Opis.
Linia kolejowa Łupków - Nowy Zagórz, która przechodzi przez Czaszyn została oddana do użytku 12 listopada 1872 roku. Prace przy budowie tunelu w Łupkowie zostały zakończone 30 maja 1874 i od tego momentu tą linią kolejową można było podróżować z Budapesztu przez Słowację i Ukrainę do Przemyśla. Przystanek w Czaszynie posiada drugi tor (bocznicę) obecnie nieczynną. Jeszcze kilkanaście lat temu odbywała się tam „mijanka.” Kolej w tym rejonie była najważniejszym i najbardziej popularnym środkiem transportu. Stopniowo zaczęły ją wypierać samochody i autobusy. Obecnie przez Czaszyn jeżdżą tylko składy towarowe na Słowację a w wakacje również pociągi osobowe.

</doc>
<doc id="1477550" url="https://pl.wikipedia.org/wiki?curid=1477550" title="Krzysztof Piotr Piekarski">
Krzysztof Piotr Piekarski

Krzysztof Piotr Piekarski, z Piekar herbu Topór (ur. na pocz. XVII wieku, zm. 1672) – wojewoda brzeskolitewski w latach 1668-1672, kasztelan brzeskolitewski w latach 1666-1668, podkomorzy brzeskolitewski w latach 1656-1666, wojski brzeskolitewski w latach 1643-1656, podczaszy brzeskolitewski w latach 1635-1643, tłumacz literatury włoskiej.
Życiorys.
Urodził się przed rokiem 1609. Pochodził ze średniej szlachty, osiadłej w województwach: sandomierskim, ruskim i brzeskim. Znał język i literaturę włoską. W młodości służył w wojsku (Chocim, Prusy, Moskwa – za panowania Władysława IV). Dzięki koneksjom rodzinnym pełnił urzędy ziemskie (podczaszy od 1639, wojski od ok. 1651, podkomorzy od 1658) i senatorskie (kasztelan od 1667, wojewoda) w województwie brzeskim. 
Poseł na sejm 1639 roku, sejm 1646 roku. Poseł brzeskolitewski na pierwszy sejm 1666 roku.
W 1648 roku był elektorem Jana II Kazimierza Wazy z województwa brzeskolitewskiego.
Ożenił się z Zofią Orzeszkówną, podsędkówną mielnicką. W roku 1650 zamieszkał na wsi, kiedy to zaczął również pisać. Poseł sejmiku brzeskiego powiatu brzeskolitewskiego na sejm wiosenny 1666 roku.
W późniejszym wieku interesował się także kwestiami społeczno-politycznymi. Zmarł około roku 1672.
Twórczość.
Przetłumaczył dzieła Francesco Andreiniego "Bohatyr straszny" (Warszawa 1652, 1695) oraz "Suplement bohatyra strasznego" (Warszawa 1665) a także Giovana Francesco Loredano "Adamo" - "Adam" (Warszawa 1651) i Federica Malipiera "Il Saulo convertito" - "Periphrasis nawrócenia Szawła surowego", (Warszawa 1666).

</doc>
<doc id="1477553" url="https://pl.wikipedia.org/wiki?curid=1477553" title="Jakobabad">
Jakobabad

Jakobabad (sindhi جیکب آباد) – miasto w Pakistanie, w prowincji Sindh. Według danych szacunkowych na rok 2008 liczyło 187 840 mieszkańców.

</doc>
<doc id="1477554" url="https://pl.wikipedia.org/wiki?curid=1477554" title="Wybory do Parlamentu Europejskiego we Francji w 1989 roku">
Wybory do Parlamentu Europejskiego we Francji w 1989 roku

Wybory do Parlamentu Europejskiego III kadencji we Francji zostały przeprowadzone 15 czerwca 1989.

</doc>
<doc id="1477555" url="https://pl.wikipedia.org/wiki?curid=1477555" title="Grupa Furmana">
Grupa Furmana

Grupa Furmana – polski zespół country.
Muzyka zespołu bywa określana jako „Root's rock” lub „Punk grass”. Muzycy używają instrumentów akustycznych, jednakże styl ich gry bywa ostry, podobny do punkowego. Zespół założono w 1997 w Bielsku-Białej. Grupa Furmana koncentruje się głównie na koncertach, a nie na pracy w studio nagraniowym. Ma jednakże w swoim dorobku pięć płyt, w tym jedną koncertową.

</doc>
<doc id="1477556" url="https://pl.wikipedia.org/wiki?curid=1477556" title="Francesco Andreini">
Francesco Andreini

Francesco Andreini (ur. 1548 w Pistoia, zm. 1624) – włoski pisarz i aktor commedia dell’arte.
W młodości służył na galerach toskańskich. Podczas wyprawy morskiej wzięty do niewoli tureckiej, z której po ośmiu latach uciekł. W teatrze stworzył postać kapitana "Capitan Spavento della Val d'Inferno", jedną z głównych postaci commedii dell’arte. Należał do grupy aktorów zaproszonych do Paryża przez króla Henryka IV. Aktorstwem i pisarstwem sztuk trudnili się również jego żona Isabella Andreini, którą poślubił w 1578, i ich syn Giambattista Andreini.

</doc>
<doc id="1477558" url="https://pl.wikipedia.org/wiki?curid=1477558" title="Jean Baptiste Madou">
Jean Baptiste Madou

Jean Baptiste Madou (ur. 3 lutego 1796 w Brukseli, zm. 31 marca 1877 tamże) – belgijski malarz i litograf.
Studiował w Akademii Sztuk Pięknych w Brukseli. Działalność artystyczną rozpoczął w 1820, kiedy został zatrudniony przez wydawnictwo Jobard. Pracując tam w charakterze litografa wykonywał mapy, ilustracje książkowe, winiety i portrety. W latach 1825–1827 powstały "Malarskie obrazy Belgii" (202 arkusze), "Życie Napoleona" (144 arkusze)," Belgijskie i holenderskie stroje stare i nowe". Talent doszedł w pełni do głosu w litografiach wydanych w Paryżu w 1836, a obrazujących życie Belgów i społeczeństwa europejskiego od czasów Ludwika IX po współczesność. W tym samym roku Madou zdobył złoty medal w Brukseli.
Duże uznanie zyskały "Sceny z życia malarzy flamandzkich i holenderskich szkół" (1840). Oryginały tych kompozycji artysta wzbogacił akwarelami.
Od 1840 Madou zaczął malować farbami olejnymi. W licznych obrazach, zarówno akwarelach, jak i olejnych, malarz ten pokazał szeroki obraz życia różnych grup społeczeństwa Belgii XVIII wieku.
W wieku 68 lat Jean Baptiste Madou dekorował hol swego domu serią obrazów przedstawiających sceny z bajek La Fontaine’a, a w 10 lat później wykonał na zamówienie króla Leopolda II serię obrazów do jego pałacu w Ciergnon.

</doc>
<doc id="1477559" url="https://pl.wikipedia.org/wiki?curid=1477559" title="Półwysep Bataan">
Półwysep Bataan

Bataan – skalisty półwysep w zachodniej części wyspy Luzon (Filipiny) oddzielający Morze Południowochińskie od Zatoki Manilskiej.
W pn.-zach. części półwyspu znajduje się miasto Olongapo – port morski oraz baza marynarki wojennej Filipin i USA.
Półwysep był miejscem walk pomiędzy Japończykami a wojskami filipińskimi i amerykańskimi dowodzonymi przez gen. MacArthura w czasie II wojny światowej. Jako część 122. pułku piechoty 1 stycznia 1942 wziął udział w walkach o półwysep Bataan, które zakończyły się kapitulacją Amerykanów 9 kwietnia.

</doc>
<doc id="1477561" url="https://pl.wikipedia.org/wiki?curid=1477561" title="Norman Manley">
Norman Manley

Norman Washington Manley (ur. 4 lipca 1893, zm. 2 września 1969) – jamajski polityk. Uczestniczył w działaniach wojennych I wojny światowej. W 1938 roku założył Ludową Partię Narodową będącą pierwszą socjaldemokratyczną partią działającą na wyspie. Przeciwnik kolonializmu. Początkowo z Alexandrem Bustamantem zabiegał o autonomię dla Jamajki. W latach 1955-62 główny minister (od 1959 premier). Po 1961 roku negocjował przyznanie Jamajce niepodległości. Był ojcem Michaela Manleya.

</doc>
<doc id="1477563" url="https://pl.wikipedia.org/wiki?curid=1477563" title="Roman Archipow">
Roman Archipow

Roman Wiktorowicz Archipow, ; (ur. 8 listopada 1980 w Moskwie) – rosyjski siatkarz, grający na pozycji rozgrywającego. Obecnie występuje w rosyjskiej Superlidze, w drużynie Jarosławicz Jarosław.

</doc>
<doc id="1477568" url="https://pl.wikipedia.org/wiki?curid=1477568" title="Canyelles">
Canyelles

Canyelles – stacja metra w Barcelonie, na linii 3. Stacja została otwarta w 2001.

</doc>
<doc id="1477569" url="https://pl.wikipedia.org/wiki?curid=1477569" title="Michael Manley">
Michael Manley

Michael Norman Manley (ur. 10 grudnia 1924 w parafii Saint Andrew, zm. 6 marca 1997 w Kingston) – jamajski polityk i działacz związkowy; 1969–1992 przywódca Ludowej Partii Narodowej, 1972–1980 i 1989–1992 premier. Był jednym z bardziej wpływowych polityków w Trzecim Świecie.
Życiorys.
Syn Normana Manleya. Po ukończeniu szkoły średniej na początku lat 40. pracował jako dziennikarz miejscowego tygodnika. W 1943 roku zgłosił się na ochotnika do Royal Canadian Air Force (trwała wówczas II wojna światowa). Pod koniec wojny rozpoczął studia na London School of Economics. Po ich ukończeniu pracował w Londynie jako dziennikarz British Broadcasting Service. W brytyjskiej stolicy poznał socjalistę Harolda Laskiego. W 1951 roku powrócił na rodzinną wyspę. Początkowo pracował dla lewicowego tygodnika „Public Opinion”. Następnie aktywny w ruchu zawodowym, gdzie zyskał uznanie jako negocjator. W 1952 roku znalazł się w gronie członków komitetu wykonawczego Ludowej Partii Narodowej, której przewodniczącym był jego ojciec. Uczestniczył w formowaniu związku zawodowego National Worker's Union. W 1953 roku opuścił redakcję „Public Opinion” i bardziej poświęcił się działaniom związkowym. W 1955 roku wybrany wiceprzewodniczącym związku. W 1962 roku został powołany do senatu Jamajki. W tym samym roku objął przewodnictwo w związku Caribbean Bauxite and Mineworkers Union. Wziął udział w wyborach generalnych w 1967 roku. Zdobył w nich miejsce w Izbie Reprezentantów. W 1969 roku został wybrany przewodniczącym Ludowej Partii Narodowej, którą poprowadził do wyborczego zwycięstwa w 1972 roku.
W 1972 roku objął urząd premiera. W polityce zagranicznej prowadził politykę niezaangażowania i współpracy z krajami słabiej rozwiniętymi. W 1973 roku znalazł się w gronie założycieli CARICOM. Od 1974 roku radykalizował radykalny program demokratycznego socjalizmu. Zmiany objęły reformę rolną, kontrolę kapitału zagranicznego (w tym związanego z wydobyciem boksytów) oraz nacjonalizację części przemysłu i usług. Nawiązał bliższe relacje z Kubą i krajami socjalistycznymi w Europie Wschodniej i na Dalekim Wschodzie. Był krytykiem Stanów Zjednoczonych i szerzej rozumianego Zachodu. Uczestniczył w pracach Ruchu państw niezaangażowanych, gdzie apelował o ograniczenie tego, co uważał za zjawisko zachodniej eksploatacji Trzeciego Świata. W polityce wewnętrznej dążył do bardziej sprawiedliwej redystrybucji przychodów państwa. W 1976 roku jego partia ponownie wygrała wybory a on pozostał premierem. Zyskał popularność pośród obywateli, którzy nadali mu przydomek „Jozue” (na cześć biblijnego bohatera). 
W okresie jego rządów wybudowano ponad 40 tysięcy nowych mieszkań, wprowadzono darmową edukację oraz rozwinięto służbę zdrowia (śmiertelność niemowląt zmniejszyła się o połowę). Z drugiej strony pakiet reform pod koniec lat 70. spowodował odpływ kapitału zagranicznego i konflikt z Międzynarodowym Funduszem Walutowym. Odmowa spełnienia warunków podyktowanych przez MFW spowodowała załamanie gospodarki. Na niekorzyść Manleya wpłynął wybuch walk ulicznych zwolenników lewicy i prawicy. W 1980 roku ustąpił ze stanowiska premiera po porażce wyborczej jego partii. Jako przywódca opozycji zachował duże poparcie społeczne. Pod koniec lat 80. zrewidował poglądy w bardziej umiarkowanym kierunku, opowiedział się za utrzymaniem bliskich relacji ze Stanami Zjednoczonymi. W 1989 roku powrócił na urząd premiera. W trakcie ostatniego etapu rządów kontynuował konserwatywną i wolnorynkową politykę poprzedników obejmującą prywatyzację wielu przedsiębiorstw państwowych (choć dalej twierdził, że jest socjalistą). W polityce zagranicznej kontynuował współpracę z USA i poparł utworzenie NAFTA. W 1992 roku wycofał się z polityki ze względu na zły stan zdrowia (dwa lata wcześniej zdiagnozowano u niego raka). W 1994 roku, pomimo choroby, wziął udział w misji obserwacyjnej Wspólnoty Narodów nadzorującej historyczne wybory w Republice Południowej Afryki.

</doc>
<doc id="1477572" url="https://pl.wikipedia.org/wiki?curid=1477572" title="Papier piórkowy">
Papier piórkowy

Papier piórkowy – papier przeznaczony głównie do druku książek o małej liczbie stron, aby wyglądały na grubsze. Jego pulchność (stosunek grubości do gramatury) dochodzi do 2,2 (zwykła pulchność papieru wynosi ok. 1,1). Papiery piórkowe produkowane są także w wersji gazetowej.

</doc>
<doc id="1477573" url="https://pl.wikipedia.org/wiki?curid=1477573" title="José María Bueno Monreal">
José María Bueno Monreal



</doc>
<doc id="1477575" url="https://pl.wikipedia.org/wiki?curid=1477575" title="Bazylika katedralna Niepokalanego Poczęcia NMP w Siedlcach">
Bazylika katedralna Niepokalanego Poczęcia NMP w Siedlcach



</doc>
<doc id="1477576" url="https://pl.wikipedia.org/wiki?curid=1477576" title="Katedra Niepokalanego Poczęcia Najświętszej Maryi Panny w Siedlcach">
Katedra Niepokalanego Poczęcia Najświętszej Maryi Panny w Siedlcach

Katedra pw. Niepokalanego Poczęcia NMP – kościół murowany w stylu neogotyckim o planie krzyża łacińskiego według projektu architekta gubernialnego Zygmunta Zdańskiego. Obecnie katedra znajduje się przy ulicy Bp. I. Świrskiego 55 (podst. 19/52 m, wys. wież 75 m, wys. nawy głównej 16,5 m).
Historia.
Wybudowany w latach 1906–1912, staraniem ks. Józefa Scipio del Campo na placu ofiarowanym przez Ludwika Górskiego w imieniu Towarzystwa Kredytowego Ziemskiego. Konsekrowany 21 września 1913 przez Franciszka Jaczewskiego, bpa lubelskiego. Katedra od 25 stycznia 1924 na mocy bulli Stolicy Apostolskiej. Ostatecznie wykończony w 1928 staraniem ks. Juliana Rystera z ofiar duchownych i wiernych z okazji rocznicy 10-lecia wskrzeszenia diecezji. W roku 1928 Dominik Biernacki ukończył budowę organów, którą rozpoczął w roku 1914. Podczas II wojny światowej zostały zniszczone witraże, później odrestaurowane. Kościół przeszedł gruntowny remont w l. 1997–1998 (przed pielgrzymką papieża Jana Pawła II w 1999, podczas której odwiedził Siedlce), kiedy odrestaurowano prezbiterium (wymiana posadzki, przeniesienie tabernakulum) i wykonano nowy witraż w centralnym oknie frontonu. Obecnie funkcję proboszcza pełni ks. Dariusz Mioduszewski.
Szlaki.
Katedra znajduje się na szlaku Perły Mazowsza na jego pętli wschodniej. Przed katedrą znajduje się tablica informacyjna szlaku.

</doc>
<doc id="1477578" url="https://pl.wikipedia.org/wiki?curid=1477578" title="Respect">
Respect



</doc>
<doc id="1477583" url="https://pl.wikipedia.org/wiki?curid=1477583" title="Dylemat">
Dylemat

Dylemat (z gr. διλήμματος "dilemmatos" 'podwójny lemat') – w logice tradycyjnej niezawodne schematy wnioskowań, w których przesłankami są dwa zdania warunkowe i alternatywa (nierozłączna), z których każdemu już na gruncie klasycznego rachunku zdań odpowiada właściwe prawo logiczne. Wyróżniono cztery typy takich schematów wnioskowań: dylemat konstrukcyjny (prosty), dylemat konstrukcyjny złożony, dylemat destrukcyjny (prosty) i dylemat destrukcyjny złożony.
Dylemat konstrukcyjny prosty.
Jest to schemat postaci:
W klasycznym rachunku zdań odpowiada mu prawo:
zwane prawem dylematu konstrukcyjnego prostego.
Dylemat konstrukcyjny złożony.
Jest to schemat postaci:
W klasycznym rachunku zdań odpowiada mu prawo:
zwane prawem dylematu konstrukcyjnego złożonego.
Dylemat destrukcyjny prosty.
Jest to schemat postaci:
W klasycznym rachunku zdań odpowiada mu prawo:
zwane prawem dylematu destrukcyjnego prostego.
Dylemat destrukcyjny złożony.
Jest to schemat postaci:
W klasycznym rachunku zdań odpowiada mu prawo:
zwane prawem dylematu destrukcyjnego złożonego.

</doc>
<doc id="1477584" url="https://pl.wikipedia.org/wiki?curid=1477584" title="Gameloft">
Gameloft

Gameloft – francuski producent i wydawca gier z siedzibą w Paryżu. Gameloft jest notowana na Paryskiej Giełdzie Papierów Wartościowych i ma sieć dystrybucyjną w ponad 80 krajach.
Gameloft została założona przez braci Guillemot w 1999 roku i zajmuje się tworzeniem gier na telefony komórkowe z oprogramowaniem Java, BREW, Symbian OS, jak również platformy N-Gage. Firma w trakcie działalności rozwinęła swój asortyment i obecnie tworzy gry na platformy Nintendo DS, PlayStation Portable, Wii, Xbox oraz wiele innych platform, w tym iPod, iPhone OS, Android, BlackBerry i Windows.

</doc>
<doc id="1477585" url="https://pl.wikipedia.org/wiki?curid=1477585" title="Rejon mukaczewski">
Rejon mukaczewski

Rejon mukaczewski – jednostka administracyjna w składzie obwodu zakarpackiego Ukrainy.
Utworzony w 1945. Ma powierzchnię 998 km2 i liczy około 100 tysięcy mieszkańców. Siedzibą władz rejonu jest Mukaczewo.
Na terenie rejonu znajduje się 1 miejska rada, 2 osiedlowe rady i 37 silskich rad, obejmujących w sumie 86 miejscowości.

</doc>
<doc id="1477586" url="https://pl.wikipedia.org/wiki?curid=1477586" title="Juvénal Habyarimana">
Juvénal Habyarimana

Juvénal Habyarimana (ur. 8 marca 1937 w Gasizi, zm. 6 kwietnia 1994 w Kigali) – rwandyjski polityk i wojskowy, faktyczny dyktator w latach 1973–1994.
Życiorys.
Pochodził z grupy etnicznej Hutu. Służył w armii rwandyjskiej od lat 60. XX w. Piastował w niej wiele wysokich stanowisk (między innymi w latach 1963–1965 pełnił funkcję szefa sztabu). W 1965 objął tekę ministra obrony i policji. Opowiadał się za pokojowym rozstrzygnięciem konfliktów między Hutu a Tutsi. W wyniku przeprowadzonego przez siebie zamachu stanu w 1973 został najpierw przewodniczącym Komitetu Przywrócenia Pokoju i Jedności Narodowej, a następnie prezydentem kraju (wybierany na to stanowisko ponownie w latach 1978, 1983 i 1988). Zlikwidował wszystkie partie opozycyjne, a także tymczasowo zniósł przepisy prawne dotyczące przynależności etnicznej. Obsadzając stanowiska w administracji państwowej faworyzował polityków pochodzących z północy Rwandy. Doprowadziło to do pojawienia się w kraju sporów na tle regionalnym. Pod naciskiem opinii międzynarodowej w 1989 przyjął plan naprawczy dla gospodarki. Rok później, korzystając z pomocy władz Zairu oraz francuskich i belgijskich spadochroniarzy, odparł inwazję Tutsi z Ugandy. W obliczu niezdolności wyparcia partyzantów z kraju, zdecydował się na rozpoczęcie rozmów z opozycją. W czerwcu 1991 wraz z uchwaleniem nowej konstytucji przywrócono wolność słowa i system wielopartyjny. W kwietniu 1992 prezydent zrezygnował z wszystkich pełnionych funkcji wojskowych. W wyniku zawartego w 1993 porozumienia z opozycją ogłosił plan demokratyzacji kraju. Rok później stanął na czele koalicyjnego rządu tymczasowego.
Zginął 6 kwietnia 1994 w katastrofie lotniczej. Wraz z nim śmierć poniósł prezydent Burundi, Cyprien Ntaryamira. Odpowiedzialni za zamach byli prawdopodobnie żołnierze Hutu z gwardii prezydenckiej. Jednak o spowodowanie wypadku gwardia prezydencka oskarżyła Tutsi, co stało się pretekstem do przeprowadzenia masakry ludności. W chwili śmierci prezydenta Habyarimany – wedle konstytucji Rwandy – rozpoczęła pełnić obowiązki premier Rwandy Agathe Uwilingiyimana, jednak została zabita rankiem następnego dnia.

</doc>
<doc id="1477589" url="https://pl.wikipedia.org/wiki?curid=1477589" title="Jorge Azanza">
Jorge Azanza

Jorge Azanza Soto (ur. 16 czerwca 1982 w Alsasua) – hiszpański kolarz szosowy baskijskiej drużyny należącej do UCI ProTour Euskaltel-Euskadi. Do zawodowego peletonu należy od 2005 roku.
Jeszcze jako amator odniósł swój największy jak do tej pory sukces. Wygrał klasyfikację generalna Vuelta a Cordoba w 2004 roku. Jako zawodowiec w barwach Kaiku potrafił być 6 w etapowcu Trofeo Calvia oraz 12 w znanym Grand Prix Miguel Indurain. Wszystkie te sukcesy odniósł w 2006 roku. Rok później już jako kolarz Euskaltelu zadebiutował w Tour de France. Był tylko pomocnikiem swoich liderów, ale cała ekipa Euskaltel-Euskadi zaprezentowała się bardzo dobrze. W klasyfikacji generalnej zajął 82. miejsce, a w klasyfikacji młodzieżowej był 11.
Azanza jest typowym gregario. Zawsze pomaga swoim liderom, czyli Samuelowi Sanchezowi oraz Haimarowi Zubeldii. Jest pomocny na górskich etapach.

</doc>
<doc id="1477590" url="https://pl.wikipedia.org/wiki?curid=1477590" title="Henryk von Weida">
Henryk von Weida

Henryk von Weida, także Henricus de Wida, Wychda (ur. przed 1200, zm. 16 września 1246) – mistrz krajowy zakonu krzyżackiego w Prusach i pierwszy wielki szatny w latach 1242-1244.
Życiorys.
Henryk von Weida pochodził z Turyngii z wpływowej i zamożnej rodziny. Jego ojcem był wójt Weidy Henryk II von Weida zwany Bogaczem. Wraz z dwoma braćmi (też o imionach Henryk) uczestniczył w wyprawie krzyżowej cesarza Fryderyka II do Ziemi Świętej, która odbyła się w latach 1228–1229. Porzucając wraz z żoną Juttą stan świecki w ślad za starszym bratem w końcu roku 1237 lub na początku 1238, wstąpił w szeregi zakonu krzyżackiego. Żona Jutta została mniszką w klasztorze w Cronschwitz. Opiekę na czterema synami przejął biskup Naumburg (Saale). Początkowo związany z komendą w Plauen, poczynił szybką karierę, gdyż w maju 1240 roku kroniki odnotowały jego pobyt na zgromadzeniu braci zakonnych z baliwatów niemieckich w Mergentheim.
Następnie 1242 został obwołany mistrzem krajowym w Prusach, zastępując na tym stanowisku Poppona von Osternohe. Rządy jego w Prusach przypadły w bardzo trudnym okresie. Zmagać się musiał w ciągłych walkach z księciem gdańskim Świętopełkiem oraz z ogarniającym opanowane przez Krzyżaków ziemie powstaniem pruskim. Na okres jego panowania przypadła klęska wojsk zakonu w bitwie pod Rządzem. W roku 1244 opuścił Prusy wezwany na kapitułę zakonu do Ziemi Świętej, zwołaną w związku z trudną sytuacją po opuszczeniu zakonu przez dotychczasowego mistrza Gerharda von Malberga. Na konwencie Henryk złożył urząd i dostał zgodę na spędzenie reszty życia w rodzinnych stronach w Turyngii. Po śmierci pochowany w klasztorze Cronschwitz.

</doc>
<doc id="1477591" url="https://pl.wikipedia.org/wiki?curid=1477591" title="Zandvoort Circuit">
Zandvoort Circuit



</doc>
<doc id="1477592" url="https://pl.wikipedia.org/wiki?curid=1477592" title="Rejon pereczyński">
Rejon pereczyński

Rejon pereczyński – jednostka administracyjna w składzie obwodu zakarpackiego Ukrainy.
Utworzony w 1947. Ma powierzchnię 631 km2 i liczy około 32 tysięcy mieszkańców. Siedzibą władz rejonu jest Pereczyn.
Na terenie rejonu znajduje się 1 miejska rada i 14 silskich rad, obejmujących w sumie 24 miejscowości.

</doc>
<doc id="1477594" url="https://pl.wikipedia.org/wiki?curid=1477594" title="Jan Dangel">
Jan Dangel

Jan Wacław Stanisław Dangel pseudonim "Smoleński" (ur. 19 sierpnia 1916 w Brześciu, zm. 30 grudnia 1974 w Warszawie) – polski ekonomista, żołnierz polskiego podziemia. W latach 1938-1939 i 1945-1948 student SGH, ekonomista, doc. dr hab.
Pochodzenie i losy w międzywojniu.
Był synem Stanisława Romana i Felicji z domu Wańkowicz oraz bratem Stanisława Karola. Wychowywał się w Mińsku Litewskim, a od 1918 w Warszawie. W 1938 otrzymał świadectwo dojrzałości w Państwowym Gimnazjum im. Tadeusza Czackiego. Tutaj należał do Grup Szkolnych ONR. Studiował w SGH, gdzie był zastępcą kierownika ONR.
II wojna światowa.
3 września 1939 w kierownictwie Biura Werbunkowego do Legionu Akademickiego w Warszawie. 6 września 1939 po apelu płk. Romana Umiastowskiego opuścił Warszawę z grupą studentów, której dowódcą był adwokat Jan Pożaryski. Wcielony do wojska przez kpt. Eugeniusza Klebana pomocnika oficera informacyjnego w sztabie 10 dywizji piechoty. Powrócił do Warszawy, gdzie walczył do kapitulacji.
Założyciel i przywódca organizacji konspiracyjnej, w której przyjął pseudonim „Smoleński”. W listopadzie 1939 przystąpił do Tajnej Armii Polskiej. Aresztowany 26 listopada 1940 został osadzony na Pawiaku, a potem więziony w niemieckich obozach koncentracyjnych: Oświęcimiu, Dachau, Sachsenhausen.
Po wojnie.
Od roku 1949 kierownik Zakładu Statystyki Mieszkaniowej w Instytucie Budownictwa Mieszkaniowego. Dokończył studia na SGH, w 1964 otrzymał stopień doktora, w 1969 habilitował się. Od roku 1973 kierownik Zakładu Spółdzielczości Mieszkaniowej w Spółdzielczym Instytucie Budowniczym. Był także współorganizatorem i długoletnim wiceprzewodniczącym Stowarzyszenia Wychowanków Szkoły im. Tadeusza Czackiego. Został odznaczony Złotym Krzyżem Zasługi i Krzyżem Kawalerskim Orderu Odrodzenia Polski. Pochowany w Alei Katakumbowej na cmentarzu Powązkowskim w Warszawie (grób 129/130).
Żonaty z Teresą Elżbietą Drucką-Lubecką (ur. 1925) miał z nią dwóch synów: Tomasza Stanisława - doktora habilitowanego nauk medycznych, twórcę Fundacji Warszawskie Hospicjum dla Dzieci oraz Pawła Jana – reżysera teatralnego

</doc>
<doc id="1477595" url="https://pl.wikipedia.org/wiki?curid=1477595" title="Perth (stacja kolejowa)">
Perth (stacja kolejowa)

Perth – stacja kolejowa w Perth, w hrabstwie Perth and Kinross, w Szkocji, w Wielkiej Brytanii. Składa się z 5 peronów. W 2007 obsłużyła około 701 tys. pasażerów.
Dwa wejścia wychodzą na parking. Kasy biletowe, kawiarnie i kiosk są położone między peronami 2 i 3. Pierwotnie dworzec ograniczał się do przejścia obecnymi peronami 4 i 5, przykrytego dużą halą peronową. Hala istnieje nadal, chociaż w zmniejszonej formie.
Usługi.
Przewóz pasażerów obsługiwany jest przez First ScotRail.
Stacja Perth obsługuje pociągi do: Edynburga, za pośrednictwem Fife; Glasgow, poprzez Stirling, Inverness, przez Highland Main Line; do Dundee i Aberdeen.
Raz na dobę Caledonian Sleeper obsługuje kurs pomiędzy Inverness i Londynem oraz na dobę National Express East Coast "Highland Chieftain" pomiędzy Inverness i London Kings Cross.

</doc>
<doc id="1477597" url="https://pl.wikipedia.org/wiki?curid=1477597" title="Rejon rachowski">
Rejon rachowski

Rejon rachowski – jednostka administracyjna w składzie obwodu zakarpackiego Ukrainy.
Utworzony w 1945. Ma powierzchnię 1892 km2 i liczy około 91 tysięcy mieszkańców. Siedzibą władz rejonu jest Rachów.
Na terenie rejonu znajduje się 1 miejska rada, 3 osiedlowe rady i 17 silskich rad, obejmujących w sumie 28 miejscowości.

</doc>
<doc id="1477598" url="https://pl.wikipedia.org/wiki?curid=1477598" title="Prawa Hammurabiego">
Prawa Hammurabiego



</doc>
<doc id="1477600" url="https://pl.wikipedia.org/wiki?curid=1477600" title="Kodeks Hammurabiego">
Kodeks Hammurabiego

Kodeks Hammurabiego – babiloński zbiór praw zredagowany i spisany w XVIII w. p.n.e. za panowania króla Hammurabiego, szóstego przedstawiciela I dynastii z Babilonu.
Ogólna charakterystyka.
Z dotychczas odnalezionych podczas wykopalisk archeologicznych mezopotamskich zbiorów praw kodeks Hammurabiego jest w najlepszym stanie. Odnaleziony w 1902 roku w Suzie (dzisiejszy Iran) przez francuskiego archeologa – M. Jequier, członka wyprawy de Morgana. Tekst wyryto w diorycie pismem klinowym w dialekcie babilońskim języka akadyjskiego, niemal kompletny. Jako pierwszy tłumaczeniem 51 zachowanych kolumn tekstu zajął się francuski asyriolog Vincent Scheil. Sama stela znajduje się obecnie w Luwrze. W górnej części stożka zobrazowano króla Hammurabiego, stojącego w kornej postawie przed bogiem słońca, Szamaszem, który siedzi na tronie. Król przyjmuje insygnia władzy z rąk tego głównego bóstwa całej Mezopotamii. W ten sposób Hammurabi uświadamiał wszystkim, że władza oraz prawa przez niego nadane pochodzą od samego boga i są nienaruszalne. Stelę dla podkreślenia jej znaczenia ustawiono przy największej świątyni Babilonu.
Źródła poznania.
Intencją Hammurabiego jako prawodawcy było spisanie wszystkich panujących zwyczajów i praw oraz ustanowienie jednolitych norm ułatwiających rozwój społeczno-gospodarczy Mezopotamii. Przez tę kodyfikację dążył też do zatarcia różnic pomiędzy południem a północą rozległego kraju (pomiędzy Sumerami i Akadami). W tym celu kazał wyryć obowiązujące w jego państwie prawa (prawdopodobnie w znacznej mierze stosowane przez Sumerów) na wysokiej ponad dwa metry steli. W roku 1160 p.n.e., po najeździe Elamitów pod wodzą Szutruk-Nahhunte I na dolną Mezopotamię, stela z Kodeksem została zrabowana z Sippar i wywieziona do Suzy.
Znane są także wcześniejsze zbiory praw, zachowane fragmentarycznie, starsze od kodeksu Hammurabiego: kodeks Urukaginy (I połowa XXIV wieku p.n.e.), kodeks Ur-Nammu (przełom XXII–XXI wieku p.n.e.), kodeks Bilalamy z Esznunny (przełom XXI–XX wieku p.n.e.), kodeks Lipit-Isztara (XX wiek p.n.e.), zapisane – podobnie jak Kodeks Hammurabiego – po babilońsku.
Charakter praw Hammurabiego.
Tekst ze steli pozbawiony wyróżnień i punktów, a przez to faktycznie niemający charakteru kodeksu, we współczesnych przekładach dzieli się na trzy części: wstęp, właściwe przepisy prawne z 282 paragrafami oraz epilog zawierający sankcje prawne.
Kodeks unifikował i systematyzował obowiązujące prawa z wielu dziedzin. Zawierał przepisy prawa karnego, prywatnego oraz procesowego. Znaczna część spisanych praw dotyczyła kwestii ochrony majątku oraz spraw rodzinnych (np. rozstrzygnięć w sprawach dziedziczenia, przynależności dzieci, zdrady małżeńskiej). Wiele miejsca poświęca się też problemom handlowym, kredytom, umowom, odpowiedzialności z tytułu wynagrodzenia szkody. Uwzględniono także podstawowe ceny towarów i usług. Opisano procedurę postępowania sądowego oraz wymieniono przestępstwa i odpowiednie dla nich kary. System kar opierał się na prawie talionu oraz mutylacji ("Czym uczyniłeś to ci odetniemy", na przykład jeśli syn uderzył ojca, ucinano mu rękę). Wiele przestępstw zagrożonych było karą śmierci. Tylko nieliczne kary były bezkrwawe i ograniczały się do grzywny w srebrze, co dla karanego mogło się skończyć niewolą za długi.
Prawo ustanowione przez Hammurabiego miało charakter kazuistyczny, to znaczy jego przepisy formułowano przewidując konkretne, możliwe do popełnienia przestępstwa, nie starając się o wypracowanie uniwersalnych zasad ogólnych.
Mieszkańcy państwa Hammurabiego nie byli równi wobec prawa. O wielkości kary decydował status: wolny czy niewolnik, posiadany majątek lub funkcja (wyróżnia się urzędników – dwór). Liczyło się, kto skarżył i kto był oskarżonym. Za uszkodzenie ciała niewolnika odszkodowanie brał jego właściciel (odszkodowanie za utratę zdolności do pracy).
Wartość praw Hammurabiego.
Prawa ustalone w Kodeksie Hammurabiego są obecnie uważane za największe dzieło legislacyjne starożytnego Wschodu, którego celność myśli prawnej przewyższyły dopiero kodyfikacje Justyniana ("Digesta Justyniana": "Corpus Iuris Civilis"). Kazuistyczny system budowy norm, mimo upływu blisko dwóch tysięcy lat, zastosowali również juryści Justyniana. Zniesienie systemu prawnego Hammurabiego było rezultatem upadku ówczesnej cywilizacji pod naporem Persów.
Znajomość Prawa Hammurabiego w Polsce.
Pierwsze, częściowe tłumaczenie Kodeksu Hammurabiego, ukazało się w 1905 roku. Następnie w 1957 roku ukazało się polskie tłumaczenie tekstu czeskiego asyriologa i historyka prawa, Josefa Klimy, wraz z obszernymi komentarzami, zachowującymi do dziś swoją wartość. Pierwsze pełne tłumaczenie z oryginału na język polski przygotował dr Marek Stępień. Ukazało się drukiem w 1996 roku pod tytułem Kodeks Hammurabiego.

</doc>
<doc id="1477601" url="https://pl.wikipedia.org/wiki?curid=1477601" title="Papier okładkowy zwykły">
Papier okładkowy zwykły

Papier okładkowy zwykły – rodzaj papieru używany do drukowania okładek książek i czasopism, posiada matową, satynowaną lub jednostronnie gładką powierzchnię, jasną barwę, gramaturę od 100 g/m2.

</doc>
<doc id="1477603" url="https://pl.wikipedia.org/wiki?curid=1477603" title="Kolej Herbsko-Kielecka">
Kolej Herbsko-Kielecka

Kolej Herbsko-Kielecka – lokalny ciąg komunikacyjny, łączący Kielce z Lublińcem przez Włoszczowę, Koniecpol, Częstochowę i Herby.
Nazwa linii nie ma uzasadnienia historycznego, gdyż trasa nie powstała w oparciu o jednolite koncepcyjnie plany i nie istniało jakiekolwiek towarzystwo kolejowe o tej lub podobnej nazwie linię tę realizujące. Na Kolej Herbsko-Kielecką składa się kilka kolejowych odcinków w układzie wschód – zachód, mających różną genezę i powstałych w różnym czasie, lecz dziś tak ze sobą zrośniętych funkcjonalnie, jakby od początku były budowane jako całość.
Początki.
Oddanie do eksploatacji Kolei Warszawsko-Wiedeńskiej wzbudziło ogólne zainteresowanie możliwością uzyskania z nią połączeń. Zwłaszcza duże nadzieje łączono z uzyskaniem połączenia biegnącego na zachód, przez centralną Polskę, z kolejami pruskimi. Od 1854 brano pod uwagę dwie możliwości: odcinek Granica – Mysłowice lub linia Częstochowa – Herby. Nie istniało wtedy jeszcze konkurencyjne połączenie Ząbkowice – Szopienice.
Wariant Częstochowa – Herby zyskał większe poparcie, gdyż nie wymagał pracochłonnych robót ziemnych i pozwalał skrócić drogę przewozu towarów kierowanych do Lublińca, Opola i Wrocławia. Na to proste i obustronnie korzystne rozwiązanie władze spółki kontrolującej linię warszawsko-wiedeńską nie wyraziły zgody. Koncepcji budowy linii jednak nie poniechano, zwłaszcza że jej budową byli żywotnie zainteresowani mniejszościowi, niemieccy udziałowcy "Drogi Żelaznej Warszawsko-Wiedeńskiej", jednocześnie będący akcjonariuszami Kolei Prawoodrzańskiej. Ich wniosek o budowę linii z Częstochowy do Herb, złożony w 1867 roku, przewidywał przejęcie wszystkich transportów kierowanych do i ze środkowych oraz południowych Niemiec. Umożliwiłoby to znaczne podwyższenie zysków "Towarzystwa Kolei Prawoodrzańskiej".
Z tych zamierzeń mniej cieszyli się Polacy związani z Koleją Warszawsko-Wiedeńską. Słusznie bowiem przewidywali, że planowane połączenie narazi tę kolej na obniżenie zysków, gdyż w przypadku realizacji planów zostanie utracona znaczna część transportów towarowych, kierowanych do tej pory (od 1859) przez Ząbkowice i Szopienice.
Ostatecznie przeważył interes akcjonariuszy Kolei Warszawsko-Wiedeńskiej. Dzięki umiejętnie prowadzonej kampanii prasowej doprowadzili oni 16 czerwca 1869 do ogłoszenia na walnym zgromadzeniu uchwały o wszczęciu budowy linii Częstochowa – Herby bez określenia terminu jej zakończenia. Przez następne lata nic się nie działo w sprawie linii. Dopiero gdy nastąpiło pewne odprężenie w stosunkach niemiecko-rosyjskich, plany budowy kolei stały się bardziej realne, a nawet zaczęto rozważać budowę odcinka Częstochowa – Kielce.
Etapy budowy i modernizacji.
W trakcie I wojny światowej, posuwające się na wschód wojska niemieckie przebudowały, podobnie jak i większość innych odcinków, szlak ten na normalnotorowy (europejski rozstaw 1435 mm).
Obecnie na całym przebiegu linia jest dwutorowa i zelektryfikowana. W 2007 wyremontowano jeden tor odcinka Częstochowa Gnaszyn – Jawornica (przedmieścia Lublińca), dzięki czemu pociągi jadące z Lublińca do Częstochowy mogą rozwijać prędkość nawet do 120km/h. Kolej Herbsko-Kielecka ma ważne znaczenie dla ruchu towarowego, ruch pasażerski jest głównie prowadzony natomiast na odcinku Częstochowa – Lubliniec, który jest wykorzystywany przez pociągi relacji Wrocław – Warszawa.
Połączenia osobowe.
Relacje pociągów:
Na odcinku Częstochowa – Lubliniec kursują ponadto, raz bądź kilka razy w roku, tzw. "pociągi pielgrzymkowe", w relacjach:

</doc>
<doc id="1477605" url="https://pl.wikipedia.org/wiki?curid=1477605" title="Józef Andrzej Frasik">
Józef Andrzej Frasik

Józef Andrzej Frasik (ur. 1 lutego 1910 w Rakowicach, zm. 23 grudnia 1983 w Krakowie) – polski poeta i prozaik.
Życie.
Ukończył filologię polską na Uniwersytecie Jagiellońskim. Debiutował w 1929 roku na łamach „Kuriera Literacko-Naukowego” (dodatku do „Ilustrowanego Kuriera Codziennego”) jako poeta. Związany był z nurtem literackim autentystów, zainicjowanego przez Stanisława Czernika. W latach 1934-1935 był redaktorem tygodnika „Gazeta Artystów”. Ogłosił w 1936 roku tom poezji "Łąkami w górę". Był uczestnikiem kampanii wrześniowej w 1939 roku. W latach 1945–1947 był członkiem komitetu redakcyjnego tygodnika „Wieś”. Był też długoletnim kierownikiem Redakcji Literackiej rozgłośni Polskiego Radia w Krakowie oraz reżyserem audycji literackich.

</doc>
<doc id="1477608" url="https://pl.wikipedia.org/wiki?curid=1477608" title="Bitwa morska pod Korikos">
Bitwa morska pod Korikos



</doc>
<doc id="1477610" url="https://pl.wikipedia.org/wiki?curid=1477610" title="Posągi Buddy w Bamiyan">
Posągi Buddy w Bamiyan



</doc>
<doc id="1477613" url="https://pl.wikipedia.org/wiki?curid=1477613" title="Klumpy">
Klumpy

Klumpy (końskie buty) – rodzaj drewnianych butów dla koni używanych w przeszłości w niektórych regionach. Klumpy zakładało się na końskie kopyta, w celu zwiększenia ich powierzchni oparcia. Ułatwiało to zwierzętom poruszanie się po grząskim torfowym gruncie. Pozwalały uprawiać grząskie pola, charakterystyczne dla obszaru Pomorza (moczary, łąki – szczególnie w okolicach Kluk). 
Klumpy wydłubywano na miarę w kawałkach drewna i zaopatrywano w skórzane troki ułatwiające mocowanie ich na kopytach. Mocowano je na wszystkich czterech kopytach lub tylko na dwóch tylnych. Egzemplarze klumpów można oglądać w Muzeum Wsi Słowińskiej w Klukach na Wybrzeżu Słowińskim.
Używane były jeszcze w latach pięćdziesiątych XX wieku. Końskie buty wyszły z użycia po zmeliorowaniu łąk.

</doc>
<doc id="1477630" url="https://pl.wikipedia.org/wiki?curid=1477630" title="Piotr II Kolczyk">
Piotr II Kolczyk

Piotr II Kolczyk (rum. "Petru Cercel"; zm. 1590) – hospodar Wołoszczyzny w latach 1583-1585 z dynastii Basarabów.
Był synem hospodara wołoskiego Patrascu Dobrego. Został osadzony na tronie wołoskim przez Imperium osmańskie, po usunięciu z niego Mihnei Poturczeńca, na życzenie króla Francji Henryka Walezego, sprzymierzonego wówczas z Turkami. Jednak Piotr, wykształcony i znający Zachód, w przeciwieństwie do większości swoich poprzedników starał się oprzeć politykę zagraniczną na kontaktach nie tylko z Turcją, ale również z innymi państwami (m.in. Francją, Polską, Wenecją), próbował także dokonać reform wewnętrznych. Ta samodzielność nie odpowiadała Turcji, w związku z czym został dość szybko usunięty z tronu, a kilka lat później, w 1590, po próbie jego odzyskania zgładzony (utopiony w Bosforze).

</doc>
<doc id="1477632" url="https://pl.wikipedia.org/wiki?curid=1477632" title="Khel">
Khel



</doc>
<doc id="1477640" url="https://pl.wikipedia.org/wiki?curid=1477640" title="Campanula serrata">
Campanula serrata



</doc>
<doc id="1477654" url="https://pl.wikipedia.org/wiki?curid=1477654" title="Konrad Frejdlich">
Konrad Frejdlich

Konrad Jerzy Frejdlich (ur. 26 listopada 1940 w Grodzisku Mazowieckim, zm. 11 grudnia 2018 w Łodzi) – polski poeta, prozaik, scenarzysta filmowy, redaktor, tłumacz.
Życiorys.
W 1965 roku ukończył studia na Wydziale Prawa Uniwersytetu Łódzkiego. W 1957 debiutował reportażem, a w 1958 roku jako poeta na łamach dwutygodnika „Kamena”. Od 1963 roku należał do PZPR. W latach 1963–1981 był członkiem zespołu redakcyjnego łódzkiego tygodnika „Odgłosy”. W latach 1962–1964 pracował jako redaktor w Wytwórni Filmów Oświatowych. Laureat konkursów i festiwali poetyckich. Zasłużony Działacz Kultury.

</doc>
<doc id="1477661" url="https://pl.wikipedia.org/wiki?curid=1477661" title="Aleksander III Zły">
Aleksander III Zły

Aleksander Zły (rum. "Alexandru cel Rău"), hospodar Mołdawii w roku 1592 jako Aleksander V oraz hospodar Wołoszczyzny w latach 1592–1593 jako Aleksander III z dynastii Muszatowiczów.
Najprawdopodobniej był synem hospodara mołdawskiego Bogdana IV Lăpușneanu. W czerwcu 1592 korzystając z buntu bojarów objął tron mołdawski, który jednak wkrótce opuścił. W sierpniu tego samego roku został osadzony przez Portę Osmańską na tronie wołoskim, który dzierżył około roku.

</doc>
<doc id="1477684" url="https://pl.wikipedia.org/wiki?curid=1477684" title="Aleksander Zły">
Aleksander Zły



</doc>
<doc id="1477693" url="https://pl.wikipedia.org/wiki?curid=1477693" title="Bebington">
Bebington

Bebington – miasto w pn.-zach. Anglii, w hrabstwie metropolitalnym Merseyside, na południe od Liverpoolu. Port na lewym brzegu estuarium rzeki Mersey.
W roku 2003 miasto liczyło ok. 59 tysięcy mieszkańców.
Rozwinięty przemysł chemiczny.

</doc>
<doc id="1477701" url="https://pl.wikipedia.org/wiki?curid=1477701" title="Piotr Kolczyk">
Piotr Kolczyk



</doc>
<doc id="1477703" url="https://pl.wikipedia.org/wiki?curid=1477703" title="Keiron Self">
Keiron Self

Keiron Self (ur. 1971 w Newport) – walijski aktor, znany m.in. z roli Rogera Baileya w serialu komediowym "Moja rodzinka".

</doc>
<doc id="1477704" url="https://pl.wikipedia.org/wiki?curid=1477704" title="Bitwa morska pod Side">
Bitwa morska pod Side

Bitwa morska pod Side, zwana też bitwą nad Eurymedonem – starcie zbrojne, które miało miejsce w roku 190 p.n.e. w trakcie wojny Rzymu z Seleukidami. 
W roku 190 p.n.e. flota Seleukidów skoncentrowała się przy południowych wybrzeżach Azji Mniejszej. W odpowiedzi na to Rodyjczycy wysłali przeciwko Seleukidom dwie eskadry dowodzone przez Eudamosa oraz Pamfilidasa. Cała flota rodyjska po połączeniu się, oczekiwała na eskadrę Hannibala w Zatoce Pamfiliskiej. Po dostrzeżeniu floty Seleukidów, Eudamos wypłynął jej na spotkanie w szyku torowym, Hannibal natomiast ustawił swoje okręty w szyku czołowym. Bliskość lądu uniemożliwiła Eudamosowi wykonanie manewru rozwinięcia floty na lewym skrzydle, dlatego zaledwie na czele 5 okrętów uderzył na flotę Hannibala. Po jakimś czasie pozostałe okręty rodyjskie zajęły swoje pozycje na skrzydłach oraz w centrum. Lewe skrzydło rodyjskie zmusiło dowodzącego prawym skrzydłem Seleukidów Apoloniosa do ucieczki. Na prawym skrzydle Hannibal był jednak górą, otaczając Eudamosa. Ten jednak wezwał na pomoc okręty lewego skrzydła, które z sukcesem uderzyły z flanki na przeciwnika. Pokonana flota Seleukidów wycofała się do Korykos.

</doc>
<doc id="1477705" url="https://pl.wikipedia.org/wiki?curid=1477705" title="Bellerofon">
Bellerofon



</doc>
<doc id="1477706" url="https://pl.wikipedia.org/wiki?curid=1477706" title="Okręg wyborczy Pembroke">
Okręg wyborczy Pembroke

Okręg wyborczy Pembroke powstał w 1542 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto Pembroke w zachodniej Walii. Został zlikwidowany w 1885 r.

</doc>
<doc id="1477713" url="https://pl.wikipedia.org/wiki?curid=1477713" title="Port morski Nowe Warpno">
Port morski Nowe Warpno

Port morski Nowe Warpno – port morski w woj. zachodniopomorskim, w mieście Nowe Warpno, położony na południowym brzegu Zatoki Nowowarpieńskiej, znajdującego się w polskiej, południowo-zachodniej części Zalewu Szczecińskiego, na północny zachód od ujścia Odry.
Nowe Warpno to port z przystanią rybacką oraz morskim przejściem granicznym, przystosowanym do odpraw promów pasażerskich, jednostek sportowo-turystycznych. Przed wejściem Polski do Strefy Schengen był to jeden z największych portów pasażerskich. Powodem tego były wolnocłowe statki pasażerskie pływające pomiędzy Altwarp i Nowym Warpnem. Współcześnie między Nowym Warpnem a Altwarp pływa dawny kuter Lutt Matten.
Położenie.
Zatoka Nowowarpieńska leży w południowej części Zalewu Szczecińskiego, a zamykają je dwa półwyspy wraz z małą, niezamieszkaną Łysą Wyspą. Do Polski należy wschodnia część zatoki, a sam tor wodny prowadzący do portu leży częściowo na granicy pomiędzy Polską a Niemcami. Polska część zatoki została prawnie określona jako morskie wody wewnętrzne. 
Obecne granice portu zostały określone w 2009 roku. Port morski został formalnie ustanowiony w 1963 roku.
Warunki nawigacyjne.
W porcie Nowe Warpno obowiązują następujące zasady ruchu statków cumujących przy nabrzeżu przemysłowym (odpraw granicznych):
Przejście do zatoki z zalewu przegradza Łysa Wyspa. Dla żeglugi jest dostępny przesmyk między jej zachodnim brzegiem a niemiecką miejscowością Altwarp. Po zachodniej stronie przejścia zalega mielizna Wyskok Warpieński z głębokościami 1–2 m. Dobrym punktem orientacyjnym jest wieża kościoła w Nowym Warpnie. 
Tor kierunkowy o łamanych odcinkach oznakowują pławy świetlne i nieświecące. Na zimę są zdjęte bez zastępstwa. Między pławą świetlną "14" a dalbą graniczną "7" tor prawie pokrywa się z przebiegiem granicy państwowej. Między pławą świetlną "9" a dalbą graniczną "7" jest oznakowany obustronnie pławami nieświecącymi i dostępny dla jednostek o zanurzeniu do 2,5 m (Wg pomiaru Urzędu Morskiego w 2018 od Bramy Torowej nr 2 do pławy "TW-4" - 5,2 m(sondaż ważny do 23.04.2019); od pławy "TW-4" do pławy granicznej nr 9 - 2,8 m ; od pławy granicznej nr 9 do dalby granicznej nr 7-2,2m; od dalby granicznej nr 7 do portu w Nowym Warpnie - 1,8m (sondaże ważne do 27.04.2019)). Przesmyk między Łysą Wyspą a miejscowością Altwarp ma zaledwie 100 m szerokości.
Poza torem wodnym do portu występują spłycenia i mielizny, które limitują zanurzenie statków, ponadto wystawiane są też sieci rybackie.
Średni poziom przyjęty dla portu wynosi 508 cm (wartość mierzona na łacie wodowskazowej, według zera w Amsterdamie). Najwyższe stany wody występują przy wiatrach z sektora północnego – do ponad100 cm powyżej stanu średniego, a najniższe przy wiatrach z sektora południowego – do 76 cm poniżej stanu średniego.
Infrastruktura.
Na infrastrukturę portu Nowe Warpno składają się pirs postojowy o kształcie prostokąta o łącznej długości cumowniczej ok. 87 m, nabrzeża oczepowe z czterema pomostami rybackimi i pomostami pływającymi o długości 135,7 m (obecnie miejsce stacjonowania jachtów), nabrzeże przeładunkowe (obecnie miejsce postoju kutra i łodzi rybackich) oraz nabrzeże przemysłowe, gdzie odbywają się odprawy graniczne. Na terenie dawnej bazy rybackiej znajduje się marina żeglarska, działa sezonowy bar oraz domki letnie. Opis mariny znajduje się w wydanej w 2015 roku Locji Zachodniopomorskiego Szlaku Żeglarskiego.

</doc>
<doc id="1477730" url="https://pl.wikipedia.org/wiki?curid=1477730" title="Brytyjski krótkowłosy">
Brytyjski krótkowłosy



</doc>
<doc id="1477734" url="https://pl.wikipedia.org/wiki?curid=1477734" title="Kot brytyjski krótkowłosy">
Kot brytyjski krótkowłosy

Kot brytyjski krótkowłosy – rasa kota, której początki wywodzą od kotów sprowadzonych na Wyspy Brytyjskie przez legiony rzymskie, wykorzystujące je do walki ze szczurami. Legendy tej nie udało się jednak udowodnić. Faktem jest, że rasa wywodzi się od kotów domowych zamieszkujących Wielką Brytanię (nie jest to jednak domowy kot "brytyjski"). Na skutek II wojny światowej istnienie tej rasy zostało zagrożone. W latach 50. XX wieku hodowcy, przy pomocy krzyżowania z persem niebieskim, wzmocnili populację i poprawili cechy rasy.
Wygląd.
Największa rasa krótkowłosych kotów. Cechuje je szeroka klatka piersiowa, muskularne, zwarte ciało oraz krępe nogi - stąd też budowa przedstawicieli tej rasy określana jest jako krzepka. Sierść krótka i gęsta. Może wydawać się twarda w dotyku. Wzorzec rasy dopuszcza różne umaszczenia. Waży od czterech do dziewięciu kilogramów i jest zarazem największym kotem krótkowłosym. Nogi krótkie lub średniej długości, o okrągłych łapach. Na krótkiej szyi duża głowa z wyraźnymi policzkami i zaznaczoną brodą. Końcówka brody wyrównana z zakończeniem nosa. Nos krótki, prosty i szeroki. Uszy szeroko rozstawione i zaokrąglone na końcach. Oczy duże, zaokrąglone i głęboko osadzone. Występują w kolorach: pomarańczowym, niebieskim, złocistym, zielonym lub turkusowym. Średniej długości ogon kota brytyjskiego jest gruby u podstawy i zwęża się ku zaokrąglonemu czubkowi.
Charakter.
Łagodny, zrównoważony, spokojny, inteligentny, o umiarkowanym temperamencie. Zaskakująco (w stosunku do wielkości) cichy. Przebywanie w jego towarzystwie nie jest przytłaczające. Łatwo przystosowuje się do otoczenia. Akceptuje bez problemu przebywające razem z nim w domu koty oraz dzieci. Wykazuje ogromną cierpliwość i nie ucieka się do agresji. Jest czuły i przywiązuje się do właściciela, nie będąc przez to natrętnym. Zdarza mu się jednak decydować na chwile samotności. Wtedy trzyma się z boku, zachowując pewien dystans wobec domowników. Lubi głaskanie i zabawę, lecz noszenie na rękach nie sprawia mu przyjemności. Najlepiej się czuje w ciszy i spokoju, patrząc w okno, obserwując rodzinę, w której żyje, oraz wylegując się w promieniach słonecznych. Ma dobrze wykształcony instynkt macierzyński i sumiennie opiekuje się młodymi.

</doc>
<doc id="1477736" url="https://pl.wikipedia.org/wiki?curid=1477736" title="Górnik Zabrze w sezonie 1998/1999">
Górnik Zabrze w sezonie 1998/1999

Sezon 1998/1999 klubu Górnik Zabrze.

</doc>
<doc id="1477751" url="https://pl.wikipedia.org/wiki?curid=1477751" title="Folblut">
Folblut



</doc>
<doc id="1477756" url="https://pl.wikipedia.org/wiki?curid=1477756" title="Koń pełnej krwi angielskiej">
Koń pełnej krwi angielskiej

Koń pełnej krwi angielskiej – jedna z podstawowych ras koni gorącokrwistych pochodząca z Anglii. Potocznie nazywany „folblutem“ (z – pełnej krwi) lub „anglikiem“. Obecnie są to najszybsze konie na świecie, a rasa rozpowszechniła się na całym globie, wywierając wielki wpływ na niemalże wszystkie rasy obecnie hodowanych koni sportowych. Konie te hodowane są głównie w Anglii, Irlandii, USA, Japonii i Francji.
Często stosowane oznaczenie rasy: "xx". Napisy na tabliczkach imienia są czerwone.
Pokrój, charakterystyka.
Koń pełnej krwi angielskiej jest eleganckim koniem o najwyższej wartości hodowlanej, długich kończynach oraz sierści o delikatnym, krótkim włosie. Głowa jest mała lub średnia, sucha i zwykle o prostym profilu. Jest to koń sportowy o lekkiej budowie ciała. Jego cechą charakterystyczną jest skośnie położona łopatka, która umożliwia większą szybkość w galopie. Pęciny są długie, suche i elastyczne. Wysokość w kłębie wynosi ok. 150-170 cm. Występują wszystkie podstawowe rodzaje umaszczenia, najczęściej gniade i kasztanowate. 
Ze względu na sposób selekcji w hodowli, nastawiony głównie na dzielność konia i szybkość w galopie i cwale, a nie na cechy fizyczne, u rasy tej występują częste wady postawy. Konie z częstymi kontuzjami kończyn przednich. Ich wyścigowy temperament jest bardzo widoczny na otwartych przestrzeniach.
Użytkowanie.
Konie pełnej krwi na gonitwach.
Konie pełnej krwi przede wszystkim wykorzystywane są do gonitw. Można wydzielić konie biegające na długie i krótkie dystanse, które różnią się od siebie budową. Sprinterzy to zwykle konie dobrze umięśnione, gdy konie biegające na długie dystanse zwykle są mniejsze i szczuplejsze. Rozmiar konia jest jednym z najważniejszych czynników dla hodowców, trenerów i potencjalnych kupców koni. Chociaż konie wyścigowe, które wygrywały zawody były w każdym przedziale wzrostowym od Zenyatty, która miała 175 cm w kłębie, przez ogiery Man's War i Sekretariat, które miały 165 cm, po Hyperiona, który miał zaledwie 153,5 cm, najlepsze konie wyścigowe są zazwyczaj średniej wielkości. Duże konie dojrzewają później, ponadto przez większy ciężar są bardziej skłonne do kulawizny. Mniejsze konie są zaś uważane przez niektórych za postawione w gorszej sytuacji ze względu na ich krótszy wykrok. Pod względem historycznym konie pełnej krwi są coraz większe: w 1700 roku miały około 135 cm w kłębie, a w 1876 już 155 cm.
W 2007 roku w Stanach Zjednoczonych było 71 959 koni startujących w wyścigach, a przeciętny brał udział w średnio 6,33 gonitwach. W 2007 roku w Japonii ilość koni wyścigowych wynosiła 23859 koni. Ścigały się 82 614 razy i wygrały 857,446,268 $. W Wielkiej Brytanii British Racing Authority podaje, że w wyścigach płaskich w 2007 r. startowało 8556 koni, a te ścigały się 60,081 razy w 5659 wyścigach. W Australii w 2016 roku w treningu było 35,235 koni, które ścigały się 182,868 razy, aby zdobyć w sumie 671,161,297 $.
Statystycznie mniej niż 50% wszystkich koni wyścigowych kiedykolwiek wygrało wyścig, a mniej niż 1% kiedykolwiek wygrało wyścig o stawkę tak dużą, jak Kentucky Derby lub Epsom Derby. Na konie, które nie wygrały jeszcze żadnego wyścigu mówi się "maiden", czyli "dziewica".
Konie po karierze wyścigowej, które nie nadają się do hodowli są często wykorzystywane jako konie prywatne, lub konie-towarzysze dla innych zwierząt. Istnieje wiele organizacji, które pomagają koniom po wyścigach zmienić specjalizacje, lub pomagają znaleźć domy spokojnej starości dla byłych koni wyścigowych.
Historia, pochodzenie.
Pierwsze konie wyścigowe sprowadzili na teren Brytanii Rzymianie. Wszystkie konie tej rasy selekcjonowane były także w czasach Tudorów i Stuartów w kierunku dzielności wyścigowej, tj. maksymalnej szybkości w cwale. Obecna rasa wywodzi się od ogierów orientalnych, które przybyły do Anglii w pierwszej połowie XVIII wieku. Były to: Godolphin Barb (Godolphin Arabian), Darley Arabian, Byerley Turk i Curwen Bay Barb. Wraz z 500 klaczami stworzyły trzon rasy. Prawdopodobnie na rozwój koni pełnej krwi miały wpływ także konie Irish Hobby. W roku 1793 angielski ród Weatherbych zarejestrował je w pierwszej księdze stadnej "General Stud Book". Wczesne zwierzęta tego typu stanowiły zapewne mieszankę koni hiszpańskich, neapolitańskich i berberyjskich z domieszką krwi irish hobby (poprzednika connemary) oraz innych miejscowych kuców.
Godolphin Arabian.
Ogier założycielski Godolphin (Barb) Arabian należał do koni berberyjskich, a nie arabskich. Przybył do Anglii w 1728 r. z Maroka lub z Paryża. Od roku 1730 był używany jako ogier-próbnik w stadninie lorda Godolphina w Cambridgeshire. Właśnie tutaj ogier Hobglobin miał być wyswatany z klaczą Roxana, lecz gdy ze stanówki nic nie wyszło, w jego zastępstwie do krycia został dopuszczony Godolphin. Tak w roku 1731 narodził się ogier Lath, który zajmował poczesne miejsce w czołówce koni wyścigowych, podobnie jak Flying Childers i Cade. Ten ostatni był ojcem ogiera Matchema, urodzonego w 1748 r., który wywarł znaczący wpływ na rozwój rasy. W ten właśnie sposób za sprawą ogierów Heroda, Eclipse'a i Matchema powstały 3 wielkie linie w obrębie rasy. Czwartą liczącą się linię stworzył Highflyer – syn Heroda. Oczywiście w hodowli brały udział także inne znane ogiery, m.in. Unknown Arabian, Helmsley Turk, Lister Turk i Darcy's Chestnut. Po roku 1770 zrezygnowano już z dalszych domieszek czystej krwi arabskiej. W następnych latach miały miejsce ważne wydarzenia – w 1750 r. został stworzony Jockey Club – ciało kierujące oraz rządzące wyścigami na Wyspach Brytyjskich, a w 1773 r. Jamesa Weatherby mianowano nadzorcą księgi kryć należącej do Jockey Club. Z kolei w 1791 r. opublikowano wstęp do Generalnej Księgi Stadnej ("General Stud Book"). Pierwszy jej tom został wydany w 1808 r., a kolejne są regularnie publikowane do dzisiaj.
Niezwykle romantyczne legendy otaczają Godolphina Barba, który podobno, nim odkryto jego wartość jako reproduktora, służył jako koń roboczy.
Darley Arabian.
Ogier założycielski Darley Arabian sprowadzony został do Anglii z Aleppo w 1704 r., na początku panowania królowej Anny Stuart. Jemu właśnie przypisuje się powstanie nowej ery hodowli koni na wyspach brytyjskich. Stał w stadninie w East Yorkshire i dziś uznaje się go za najbardziej znaczącego protoplastę rasy. Skojarzenie go z klaczą Betty Leedes, pochodzącą z linii Leedes Arabian, zaowocowało narodzeniem Devonshire'a Flyinga Childersa – jednego z najszybszych koni w tym czasie. Ta sama klacz urodziła jeszcze Bleedinga lub Barlettsa Childersa, który z kolei był ojcem Squirta. Ten spłodził ogiera Marske – ojca sławnego Eclipse'a – najsławniejszego konia wyścigowego wszech czasów (nigdy nie przegrał na torze).
Byerley Turk.
Ogier założycielski Byerley Turk został zdobyty podczas bitwy z Turkami i używany był jako wierzchowiec przez kapitana Byerleya podczas wojen irlandzkich prowadzonych przez króla Williama. W 1690 r. przeszedł na emeryturę i został umieszczony w stadninie County Durham. Prawdopodobnie koń ten, często uważany za araba, miał pochodzenie turkmeńskie, należał zapewne do rasy achałtekińskiej. Był on ojcem ogiera Jig, za sprawą którego w roku 1758 urodził się ogier Herod. Ten wybitny reproduktor zapoczątkował z kolei linię koni wyścigowych, które wygrały w sumie ponad 1000 gonitw.

</doc>
<doc id="1477772" url="https://pl.wikipedia.org/wiki?curid=1477772" title="Mięsień półkolcowy">
Mięsień półkolcowy

Mięsień półkolcowy (łac. "musculus semispinalis") – mięsień należący do głębokiej warstwy mięśni grzbietu. Rozpoczyna się na wyrostkach poprzecznych wszystkich kręgów piersiowych oraz na pięciu dolnych kręgach szyjnych. Kończy się na wyrostkach kolczystych pięciu górnych kręgów piersiowych, sześciu dolnych kręgów szyjnych oraz na kości potylicznej, poniżej kresy karkowej górnej. W mięśniu tym rozróżnia się część grzbietową, karkową i głowową.
Mięsień ten działając jednostronnie zgina głowę i kręgosłup do boku i obraca w stronę przeciwną. Przy działaniu obustronnym mięsień ten prostuje kręgosłup i zgina głowę do tyłu.
Dzieli się na mięsień półkolcowy klatki piersiowej i szyi ("m. semispinalis thoracis et cervicis") oraz mięsień półkolcowy głowy ("m. semispinalis capitis"), który dodatkowo składa się z mięśnia dwubrzuścowego głowy ("m. biventer capitis") i mięśnia splecionego większego ("m. complexus major").

</doc>
<doc id="1477782" url="https://pl.wikipedia.org/wiki?curid=1477782" title="Górnik Zabrze w sezonie 1995/1996">
Górnik Zabrze w sezonie 1995/1996

Sezon 1995/1996 klubu Górnik Zabrze.
Sezon.
Po zajęciu 5. miejsca w poprzednim sezonie Górnik rozpoczął nowy od rywalizacji w Pucharze Intertoto. Dla klubu z Zabrza ostatni na długie lata występ na arenie międzynarodowej był nieudany, gdyż zajął w swojej grupie ostatnie miejsce, przegrywając wszystkie 4 mecze.
Również w rozgrywkach ligowych Górnik radził sobie słabo, notując najniższą od kilkunastu lat pozycję na koniec sezonu. Jak pokazały następne ligowe potyczki był to początek najtrudniejszego okresu w dziejach klubu, który po latach sukcesów w trakcie kolejnych zmagań o Mistrzostwo Polski najczęściej walczył o utrzymanie w najwyższej klasie rozgrywkowej.
Piłkarze Górnika obejrzeli w czasie meczów I ligi aż 6 czerwonych kartek i pod tym względem był to sezon rekordowy w dziejach klubu.
Po stronie plusów można zaliczyć ligowy debiut późniejszego reprezentanta kraju, Marcina Kuźby, który już w pierwszym sezonie, w wieku 18 lat, ustrzelił hat tricka. Bramki w kolejnych dwóch sezonach uczyniły go jednym z najskuteczniejszych napastników Górnika lat 90.
W Górniku po raz pierwszy w historii wystąpili też piłkarze z zagranicy, jednak Białorusini Łamaka i Karasiou nim opuścili śląski klub, rozegrali ledwie kilka spotkań.

</doc>
<doc id="1477808" url="https://pl.wikipedia.org/wiki?curid=1477808" title="Belleville (Illinois)">
Belleville (Illinois)

Belleville - miasto w Stanach Zjednoczonych, w stanie Illinois. Stolica hrabstwa St. Clair. W roku 2000 miasto liczyło 41 410 ludności.
Rozwinięty przemysł wydobywczy (węgiel), piwowarski, hutniczy i odzieżowy.

</doc>
<doc id="1477811" url="https://pl.wikipedia.org/wiki?curid=1477811" title="Pies Binfordów">
Pies Binfordów

Pies Binfordów (ang. "Family Dog", 1993) – amerykański serial animowany, opowiadający o zwykłej amerykańskiej rodzinie i ich niegrzecznym psie.

</doc>
<doc id="1477826" url="https://pl.wikipedia.org/wiki?curid=1477826" title="Okręg wyborczy Dorchester">
Okręg wyborczy Dorchester

Okręg wyborczy Dorchester powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg obejmował miasto Dorchester w hrabstwie Dorset. Został zlikwidowany w 1885 r.

</doc>
<doc id="1477900" url="https://pl.wikipedia.org/wiki?curid=1477900" title="Kryzys stulecia">
Kryzys stulecia



</doc>
<doc id="1477905" url="https://pl.wikipedia.org/wiki?curid=1477905" title="Juozapines">
Juozapines



</doc>
<doc id="1477933" url="https://pl.wikipedia.org/wiki?curid=1477933" title="IMelody">
IMelody

iMelody (IMY) - format zapisu dzwonków monofonicznych. Format ten używany jest w telefonach komórkowych.

</doc>
<doc id="1477940" url="https://pl.wikipedia.org/wiki?curid=1477940" title="Józef Szymon Kurowski">
Józef Szymon Kurowski

Józef Szymon Kurowski (ur. 1809, zm. 2 września 1851 w Krakowie) – polski artysta malarz, litograf.
Studiował w krakowskiej Szkole Sztuk Pięknych. W powstaniu listopadowym podoficer 1 pułku krakusów, 7 sierpnia 1831 był podporucznikiem w sztabie Naczelnego Wodza, 4 października 1831 awansowany na stopień porucznika, otrzymał krzyż złoty Virtuti Militari nr 2519 Przybył do Francji w kwietniu 1832 i zamieszkał w Paryżu. Podpisał akt założenia Legionu Mickiewicza. W listopadzie 1842 wyjechał do Włoch dla poratowania zdrowia. W latach 1842–1850 mieszkał w Rzymie. Ożeniony był z Emilią Witikind. W 1850 powrócił do kraju i zamieszkał w Krakowie, pochowany został na cmentarzu Rakowickim.
Próbował sił w malarstwie religijnym, sportretował też m.in. papieży Grzegorza XVI i Piusa IX. Zyskał uznanie malując portrety oraz tworząc ilustracje do książek polskich pisarzy emigracyjnych. Jego litografie spotykamy w dziełach: J. Staszewicza, L. Chodźki, J.K. Wilczyńskiego.
Portrety autorstwa malarza.
Do prac autorstwa Józefa Szymona Kurowskiego nawiązywali następnie w swoich dziełach tacy rytownicy jak: Branche i James Hopwood.

</doc>
<doc id="1477954" url="https://pl.wikipedia.org/wiki?curid=1477954" title="Deutsche Einheitskurzschrift">
Deutsche Einheitskurzschrift

Deutsche Einheitskurzschrift (Niemiecki zunifikowany system stenograficzny) – System stenograficzny powstały w Niemczech, który został oficjalnie wprowadzony w 1924 roku. Jego poprawioną wersję opublikowano w 1968 roku. Wywodzi się bezpośrednio od systemu Gabelsbergera.

</doc>
<doc id="1477958" url="https://pl.wikipedia.org/wiki?curid=1477958" title="Chrześcijańsko-Socjalistyczna Wspólnota Pracy">
Chrześcijańsko-Socjalistyczna Wspólnota Pracy

Chrześcijańsko-Socjalistyczna Wspólnota Pracy (niem. "Christlich-Sozialistische Arbeitsgemeinschaft", CSA) – niemiecka partia polityczna powstała w 1932 roku w Kłajpedzie o programie zbliżonym do narodowych socjalistów.
Ugrupowanie wyłoniło się w 1932 roku jako jedna z dwóch organizacji nawiązujących do popularnej w Niemczech NSDAP. Na czele partii stanął pastor Theodor von Sass. W jej programie znalazł się postulat rozszerzenia autonomii Kraju Kłajpedy.
CSA wystartowała w wyborach samorządowych w maju 1933 roku, uzyskując w Radzie Miasta Kłajpedy 20 na 40 mandatów, z czego obsadziła 18 miejsc.
9 lipca 1933 roku na skutek nacisków ze strony Rzeszy doszło do zjednoczenia obu partii narodowo-socjalistycznych. Nowe ugrupowanie również przyjęło nazwę CSA, jednak na jego czele stanął konkurent Sassa Ernst Neumann. Na początku 1934 roku partia liczyła 6 tys. członków.
Działalność CSA znalazła się pod lupą władz litewskich, które zarzucały partii dążenie do oderwania Kłajpedy od Litwy. W lutym 1934 roku doszło do pierwszych aresztowań członków partii, a w lipcu tego roku jej działalność zawieszono.

</doc>
<doc id="1477960" url="https://pl.wikipedia.org/wiki?curid=1477960" title="Niemiecki zunifikowany system stenograficzny">
Niemiecki zunifikowany system stenograficzny



</doc>
<doc id="1477992" url="https://pl.wikipedia.org/wiki?curid=1477992" title="Metazlepieniec">
Metazlepieniec

Metazlepieniec – skała metamorficzna przeobrażona w wyniku metamorfizmu regionalnego niskiego stopnia (epizona) odpowiadającemu facji zieleńcowej. Skałą wyjściową był zlepieniec. Warunki metamorfizmu to ok. 300-400°C i 0,3-0,4 GPa. Charakteryzuje się częściowym zachowaniem struktury i tekstury charakterystycznych dla skał osadowych. Cechą szczególną są także pierwotne zmetamorfizowane otoczaki wykazujące strukturę kierunkową.

</doc>
<doc id="1478011" url="https://pl.wikipedia.org/wiki?curid=1478011" title="Minijack">
Minijack



</doc>
<doc id="1478015" url="https://pl.wikipedia.org/wiki?curid=1478015" title="Wał Oszmiański">
Wał Oszmiański



</doc>
<doc id="1478020" url="https://pl.wikipedia.org/wiki?curid=1478020" title="Garb Oszmiański">
Garb Oszmiański

Garb Oszmiański – wysoczyzna polodowcowa w północno-zachodniej Białorusi i częściowo na Litwie, stanowi część Grzędy Białoruskiej; najwyższym wzniesieniem jest Milidowska Góra (320 m n.p.m.).

</doc>
<doc id="1478027" url="https://pl.wikipedia.org/wiki?curid=1478027" title="IMelody Ringtone Format">
IMelody Ringtone Format



</doc>
<doc id="1478038" url="https://pl.wikipedia.org/wiki?curid=1478038" title="Socjalistyczna Wspólnota Ludowa">
Socjalistyczna Wspólnota Ludowa

Socjalistyczna Wspólnota Ludowa (niem. "Sozialistische Volksgemeinschaft", Sovog) – partia polityczna o programie narodowo-socjalistycznym powstała w Kłajpedzie w 1933 roku w wyniku rozbicia w łonie ruchu nacjonalistycznego. 
Sovog wyłoniła się w 1933 z Chrześcijańsko-Socjalistycznej Wspólnoty Pracy na skutek konfliktu personalnego jej późniejszego przywódcy Ernsta Neumanna z dotychczasowym liderem Theodorem von Sassem. Różnice programowe dotyczyły m.in. taktyki wobec państwa litewskiego oraz bliskości relacji z władzami III Rzeszy. 
9 lipca 1933 doszło do zjednoczenia Sovog z CSA, nowe ugrupowanie przejęło nazwę partii von Sassa, jednak na jego czele stanął zaufany III Rzeszy Ernst Neumann. 

</doc>
<doc id="1478068" url="https://pl.wikipedia.org/wiki?curid=1478068" title="System Stolza-Schreya">
System Stolza-Schreya

System Stolza-Schreya – System stenograficzny powstały w Niemczech, używany obecnie w niemieckojęzycznych częściach Szwajcarii. Powstał w 1897 w wyniku połączenia dwóch szkół stenograficznych reprezentowanych przez ich założycieli Ferdinanda Schreya oraz Heinricha Stolza.

</doc>
<doc id="1478104" url="https://pl.wikipedia.org/wiki?curid=1478104" title="IMY">
IMY



</doc>
<doc id="1478107" url="https://pl.wikipedia.org/wiki?curid=1478107" title="Twin Peaks">
Twin Peaks



</doc>
<doc id="1478136" url="https://pl.wikipedia.org/wiki?curid=1478136" title="Midi">
Midi



</doc>
<doc id="1478170" url="https://pl.wikipedia.org/wiki?curid=1478170" title="Antoine-Denis Chaudet">
Antoine-Denis Chaudet

Antoine Denis Chaudet (ur. 1763 w Paryżu, zm. 1810) − francuski rzeźbiarz i malarz, nadworny rzeźbiarz Napoleona Bonapartego.
Tematyka jego dzieł to głównie sceny historyczne, mityczne, wykonywał również portrety m.in. Napoleona I.

</doc>
<doc id="1478172" url="https://pl.wikipedia.org/wiki?curid=1478172" title="Kłajpedzka Partia Rolnicza">
Kłajpedzka Partia Rolnicza

Kłajpedzka Partia Rolnicza (niem. "Memelländische Landwirtschaftspartei", MLP) – niemiecka partia polityczna powstała w 1925 roku na terenie okręgu Kłajpedy, reprezentująca głównie interesy rolników.
Na czele ugrupowania stali Heinrich Conrad, K. Dressler i J. Gubba. Partia należała do tzw. starych partii niemieckich. W wyborach do sejmu kłajpedzkiego uzyskiwała od 10 do 11 mandatów.

</doc>
<doc id="1478176" url="https://pl.wikipedia.org/wiki?curid=1478176" title="Górnik Zabrze w sezonie 1978/1979">
Górnik Zabrze w sezonie 1978/1979

Sezon 1978/1979 klubu Górnik Zabrze.

</doc>
<doc id="1478178" url="https://pl.wikipedia.org/wiki?curid=1478178" title="Dudley Ryder (2. hrabia Harrowby)">
Dudley Ryder (2. hrabia Harrowby)

Dudley Ryder, 2. hrabia Harrowby KG (ur. 19 maja 1798 w Londynie, zm. 19 listopada 1882 w Sandon), brytyjski arysokrata i polityk, członek stronnictwa wigów i Partii Konserwatywnej, minister w pierwszym rządzie lorda Palmerstona.
Był synem Dudleya Rydera, 1. hrabiego Harrowby, i lady Susan Leveson-Gower, córki 1. markiza Stafford. Od 1809 r. nosił tytuł "wicehrabiego Sandon". W 1819 r. został wybrany do Izby Gmin jako reprezentant okręgu Tiverton. Od 1831 r. reprezentował okręg wyborczy Liverpool. Po śmierci ojca w 1847 r. odziedziczył tytuł 2. hrabiego Harrowby i zasiadł w Izbi Lordów.
W 1827 r. został Lordem Admiralicji. W latach 1830-1831 był sekretarzem przy Radzie Kontroli. Następnie przeszedł do Partii Konserwatywnej. Następne stanowisko rządowe otrzymał dopiero w 1855 r., kiedy to został Kanclerzem Księstwa Lancaster. W latach 1855-1858 był Lordem Tajnej Pieczęci. W 1859 r. został kawalerem Orderu Podwiązki. Trzykrotnie był prezesem Królewskiego Towarzystwa Statystycznego (1840-1842, 1849-1851 i 1855-1857).
Jego żoną była lady Frances Stuart, córka 1. markiza Bute. Dudley miał z nią dwóch synów, Dudleya i Henry'ego. Obaj z nich odziedziczyli później tytuł hrabiego Harrowby.

</doc>
<doc id="1478205" url="https://pl.wikipedia.org/wiki?curid=1478205" title="Mesosaurus">
Mesosaurus



</doc>
<doc id="1478217" url="https://pl.wikipedia.org/wiki?curid=1478217" title="Komunistyczna Partia Okręgu Kłajpedy">
Komunistyczna Partia Okręgu Kłajpedy

Komunistyczna Partia Okręgu Kłajpedy (niem. "Kommunistische Partei des Memelgebietes", KPM) – partia komunistyczna działająca na terenie Kraju Kłajpedy w latach dwudziestych XX wieku. 
Partia opowiadała się za wszechświatową rewolucją socjalistyczną i rozwiązaniem problemów narodowościowych w Prusach Wschodnich za jej pomocą. Występowała za uspołecznieniem środków produkcji, reformą rolną oraz rozdziałem kościołów od państwa. W wyborach z 1927 roku ugrupowanie uzyskało 3,9 tys. głosów i 2 mandaty w sejmiku kłajpedzkim.

</doc>
<doc id="1478222" url="https://pl.wikipedia.org/wiki?curid=1478222" title="Głaśnica">
Głaśnica

Głaśnica (niem. "Matzkenberg", 608 m n.p.m.) – szczyt w Karkonoszach w obrębie Pogórza Karkonoskiego.
Jest najdalej na północny wschód wysuniętym wzniesieniem Karkonoszy. Leży na zakończeniu grzbietu odchodzącym na północny wschód od Czarnej Góry. W grzbiecie tym wznoszą się, kolejno: Czoło, Grabowiec i Głaśnica.
Zbudowany z granitu karkonoskiego w odmianie porfirowatej, z żyłami porfiru.
Pod szczytem i na zboczach liczne skałki, zarówno granitowe jak i porfirowe, a także liczne bloki. Najokazalsze noszą nazwę "Dzieżby". Na skałkach z rzadka spotyka się kociołki wietrzeniowe.
Na zachód od Głaśnicy leży Sosnówka.
Szlaki turystyczne.
Wschodnim zboczem Głaśnicy przechodzi szlak turystyczny:

</doc>
<doc id="1478228" url="https://pl.wikipedia.org/wiki?curid=1478228" title="Gonciarek">
Gonciarek

Gonciarek (niem. "Scheundelhübel", 631 m n.p.m.) – szczyt w Karkonoszach w zachodniej części Pogórza Karkonoskiego.
Położony jest na południowy wschód od Marysina w Szklarskiej Porębie.
Zbudowany jest z granitu karkonoskiego i częściowo zalesiony.

</doc>
<doc id="1478250" url="https://pl.wikipedia.org/wiki?curid=1478250" title="Gozdawa (Karkonosze)">
Gozdawa (Karkonosze)

Gozdawa (niem. "Kriegberg", 790 m n.p.m.) – szczyt w Karkonoszach w obrębie Śląskiego Grzbietu.
Znajduje się w północno-wschodniej części Śląskiego Grzbietu, w Karpaczu.
Zbudowany z granitu karkonoskiego.

</doc>
<doc id="1478273" url="https://pl.wikipedia.org/wiki?curid=1478273" title="Rosyjski Narodowy Ruch Oporu">
Rosyjski Narodowy Ruch Oporu



</doc>
<doc id="1478286" url="https://pl.wikipedia.org/wiki?curid=1478286" title="Grzybowiec (Karkonosze)">
Grzybowiec (Karkonosze)

Grzybowiec (niem. "Matzlerberg", "Bismarckhöhe", 751 m n.p.m.) – szczyt w Karkonoszach, w obrębie Pogórza Karkonoskiego.
Najwyższy szczyt rozległego masywu w północno-zachodniej części Pogórza Karkonoskiego, położonego pomiędzy Piechowicami, Sobieszowem, Jagniątkowem, Michałowicami i Szklarską Porębą Dolną. Masyw ten składa się z pięciu grzbietów wybiegających ze szczytu Grzybowca. Są to:
Cały masyw zbudowany jest z granitu karkonoskiego. Pod szczytem znajdują się skałki. Skałki występują też w całym masywie.
Na szczycie znajduje się pensjonat Grzybowiec-Bismarckhöhe (715 m n.p.m.). Była to siedziba kanclerza Niemiec Ottona von Bismarcka.

</doc>
<doc id="1478294" url="https://pl.wikipedia.org/wiki?curid=1478294" title="Grabowiec (szczyt)">
Grabowiec (szczyt)

Grabowiec (niem. "Gräber-Berg", "Kräberberg", również "Kräbenberg", 784 m n.p.m.) – szczyt w Karkonoszach, w obrębie Pogórza Karkonoskiego.
Leży w grzbiecie odchodzącym na północny wschód od Czarnej Góry. W grzbiecie tym wznoszą się, kolejno: Czoło, Grabowiec i Głaśnica.
Zbudowany z granitu karkonoskiego w odmianie porfirowatej, z żyłami porfiru. Pod szczytem i na zboczach liczne skałki, zarówno granitowe jak i porfirowe, a także liczne bloki. Najokazalsze noszą nazwy "Mała", "Ostra" i "Patelnia". Ostatnia z nich w formie płaskiego bloku o wysokości ok. 10 metrów, dostępnego wykutymi w skale schodkami, stanowi punkt widokowy na Karkonosze. Na skałkach z rzadka spotyka się kociołki wietrzeniowe. Na zachodnim zboczu znajduje się kaplica św. Anny wraz z "Dobrym Źródłem".
Na wschód od Grabowca leży Miłków (województwo dolnośląskie), a na północny zachód Sosnówka (powiat karkonoski).
Szlaki turystyczne.
Pod szczytem Grabowca przechodzi szlak turystyczny:

</doc>
<doc id="1478297" url="https://pl.wikipedia.org/wiki?curid=1478297" title="Husycka Górka">
Husycka Górka

Husycka Górka (niem. "Mordgrundhübel", 770 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Wzniesienie znajduje się we wschodniej części Karkonoskiego Padołu Śródgórskiego, w Karpaczu, pomiędzy Karpaczem Górnym a Płóczkami. Od zachodu i północy opływa je Dziki Potok. Na południu łączy się z Saneczkową.
Zbudowane z granitu karkonoskiego.

</doc>
<doc id="1478311" url="https://pl.wikipedia.org/wiki?curid=1478311" title="Klub włóczykijów">
Klub włóczykijów

Klub włóczykijów – powieść Edmunda Niziurskiego, opublikowana po raz pierwszy w 1970 roku. Jest luźną kontynuacją powieści Niewiarygodne przygody Marka Piegusa – postacie drugoplanowe z tamtej, są tu pierwszoplanowymi.
Pierwsze wydanie, z 1980 r., ilustrował Andrzej Czeczot.
Fabuła.
Kornel Kiwajłło, jeden z głównych bohaterów powieści, dostał poprawkę z geografii i w wakacje musi się uczyć. Tymczasem jego stryj, Dionizy Kiwajłło, archiwariusz z zawodu i zamiłowania, grzebiąc w notatkach pozostawionych przez dziadka Hieronima dokonuje odkrycia, które zmusza go do opuszczenia archiwum i wyruszenia w Polskę. Razem z Kornelem, jego kolegą Maćkiem Pirydionem i jego bratem Maciejem Pirydionem Starszym (Politechnicznym) oraz Joanną, korepetytorką Kornela, wyruszają na poszukiwanie skarbu – pamiątek po powstańcach 1863 roku. Chcąc ich ubiec, w poszukiwaniach próbują im przeszkodzić dwaj niezwykle utalentowani przestępcy na "urlopie": Bogumił Kadryll i Wieńczysław Nieszczególny. Wartka akcja rozgrywa się w Warszawie, Pułtusku, na Kurpiach oraz w Górach Świętokrzyskich.
Film.
W 2014 nakręcono film Klub włóczykijów (premiera 18 września 2015) na motywach powieści. Reżyserował Tomasz Szafrański.

</doc>
<doc id="1478322" url="https://pl.wikipedia.org/wiki?curid=1478322" title="Seweryn Szer">
Seweryn Szer

Seweryn Szer (ur. 25 września 1902 w Warszawie, zm. 7 marca 1968 tamże) – polski prawnik, profesor nauk prawnych, specjalista w zakresie prawa cywilnego.
Życiorys.
Ukończył Gimnazjum im. Tadeusza Reytana w Warszawie (1921) oraz Wydział Prawa i Administracji Uniwersytetu Warszawskiego (1925). Od 1931 był adwokatem w Warszawie. 
W 1947 uzyskał na Uniwersytecie Jagiellońskim stopień doktora nauk prawnych za rozprawę "Dowody składowe według polskiego prawa o domach składowych". W tym samym roku został profesorem Akademii Nauk Politycznych. Przez dwa lata był prorektorem tej uczelni. Od 1948 był profesorem nadzwyczajnym na Uniwersytecie Łódzkim, a od 1950 na Uniwersytecie Warszawskim (od 1958 był profesorem zwyczajnym). Od 1954 do 1965 był kierownikiem Katedry Prawa Cywilnego na Wydziale Prawa UW.
Od 1945 do 1953 pracował w Ministerstwie Sprawiedliwości, będąc m.in. wicedyrektorem Departamentu Ustawodawczego. Odegrał znaczną rolę w unifikacji prawa cywilnego po II wojnie światowej. Od 1956 był członkiem Komisji Kodyfikacyjnej, działał w zespołach do spraw prawa cywilnego (przewodniczył zespołowi opracowującemu projekt kodeksu cywilnego), prawa rodzinnego i prawa prywatnego międzynarodowego.
W latach 1948–1953 był sędzią w Izbie Cywilnej Sądu Najwyższego.
W działalności naukowej zajmował się zagadnieniami ogólnymi prawa cywilnego, a także prawem rodzinnym i prawem spółdzielczym. Był propagatorem koncepcji marksistowskich w nauce prawa cywilnego. Napisał kilka podręczników, które były wielokrotnie wznawiane.
Był członkiem PPS i PZPR. Zmarł w Warszawie. Został pochowany na Cmentarzu Wojskowym na Powązkach (kwatera C 2 rz. 4 m. 8).

</doc>
<doc id="1478324" url="https://pl.wikipedia.org/wiki?curid=1478324" title="Parafia św. Michała Archanioła w Orli">
Parafia św. Michała Archanioła w Orli

Parafia św. Archanioła Michała "(w latach 2008–2014 omyłkowo nazywana również: św. Jana Teologa)" – parafia prawosławna w Orli, w dekanacie Bielsk Podlaski diecezji warszawsko-bielskiej.
Na terenie parafii funkcjonują 3 cerkwie:
Historia.
Powstanie parafii związane jest z ufundowaniem przez Michajła Bohusza Bohatynowicza w centrum swych dóbr prawosławnej świątyni. Otrzymała ona dwóch patronów: św. Jana Złotoustego i św. Symeona Słupnika. Dokumenty z lat 1635 i 1654 mówią już o istnieniu na terenie parafii dwóch cerkwi: św. Jana Teologa w obrębie zamku i św. Symeona Słupnika przy rynku.
W skład parafii wchodzą następujące miejscowości: Orla, Krywiatycze, Reduty, Mikłasze, Koszele, Topczykały, Paszkowszczyzna, Szernie, Wólka.

</doc>
<doc id="1478343" url="https://pl.wikipedia.org/wiki?curid=1478343" title="Polskie oddziały pancerne w kampanii wrześniowej">
Polskie oddziały pancerne w kampanii wrześniowej

Polskie oddziały pancerne w kampanii wrześniowej – planowane Ordre de bataille broni pancernych Wojska Polskiego II RP w dniu 1 września 1939 r.
Krótki zarys problemu.
Pododdziały broni pancernych formowane w I rzucie mobilizacji powszechnej rozpoczęto organizować 31 sierpnia 1939 r. Jednostki przewidziane do sformowania w II rzucie mobilizacji powszechnej miały być rozwijane od 7 dnia mobilizacji powszechnej (6 września). Faktycznie organizację oddziałów II rzutu przyśpieszono o dwa dni. Pozostałe pododdziały zmobilizowane zostały w alarmie i 1 września 1939 r., w momencie rozpoczęcia kampanii wrześniowej, znajdowały się w wyznaczonych rejonach operacyjnych armii lub w transportach zmierzających do tych rejonów.
Występujące w organizacji pokojowej bataliony pancerne (jeden skadrowany) i dywizjony pociągów pancernych z chwilą zmobilizowania wszystkich zaplanowanych pododdziałów oraz przekazania nadwyżek ludzi i sprzętu do ośrodków zapasowych ulegały likwidacji. Podobnie rzecz miała się z Centrum Wyszkolenia Broni Pancernych i wchodzącym w jego skład dywizjonem doświadczalnym.
Jednostki broni pancernych na obszarze wojennym.
Jednostki broni pancernych na obszarze wojennym podporządkowane były bezpośrednio naczelnemu dowódcy broni pancernych w Kwaterze Głównej Naczelnego Wodza oraz za pośrednictwem dowódców broni pancernych związków operacyjnych (kolumny samochodów sanitarnych przechodziły w podporządkowanie szefów służby zdrowia armii i SGO):
Dowództwo Broni Pancernych w Polu (13 oficerów)
Polowe rozlewnie MPS oraz kolumny samochodowe lotnictwa i MW.
Pododdziały broni pancernych w polu miały być zaopatrywane w materiały pędne i smary przez polowe rozlewnie MPS. Wszystkie rozlewnie mobilizowane były w alarmie. Dziewięć rozlewni formowały składnice materiału intendenckiego (SMI):
Pułki lotnicze mobilizowały w alarmie, w grupie jednostek oznaczonych kolorem brązowym, 6-9 kolumn samochodów ciężarowych. Dwie z nich podporządkowano dowódcy Brygady Bombowej, a pozostałe pozostawały w dyspozycji Naczelnego Dowódcy lotnictwa i OPL:
Kadra Floty mobilizowała w alarmie, w grupie jednostek oznaczonych kolorem zielonym, dwie kolumny samochodowe przeznaczone dla obsługi Portu Wojennego Gdynia
Jednostki broni pancernych na obszarze kraju.
Jednostki broni pancernych na obszarze kraju podporządkowane były bezpośrednio dowódcy broni pancernych w Ministerstwie Spraw Wojskowych oraz za pośrednictwem szefów służby samochodowej w dowództwach okręgów korpusów i dowódców batalionów pancernych, do czasu ich likwidacji.
Numeracja oddziałów.
Numeracja kolumn
Kolumny samochodów osobowych i ośrodki naprawcze miały numerację opartą na takich samych zasadach jak oddziały pancerne. Kolumny samochodów ciężarowych miały jako pierwszą cyfrę numer Okręgu Korpusu, na terenie którego były wystawione. następnie cyfrę 5 i jako trzecią – cyfrę kolejnej wystawionej kolumny przez dany oddział pancerny.
Kolumny samochodów sanitarnych miały jako pierwszą cyfrę – numer Okręgu Korpusu, następnie 0 i jako trzecią – cyfrę kolejnej kolumny wystawionej przez odnośny oddział pancerny.
Wszystkie więc kolumny miały numery trzycyfrowe, a wystawione na terenie OK X, przez 2 Batalion Pancerny 4-cyfrowe.

</doc>
<doc id="1478345" url="https://pl.wikipedia.org/wiki?curid=1478345" title="Izbica (Karkonosze)">
Izbica (Karkonosze)

Izbica (niem. "Zimmerberg", 856 m n.p.m.) – szczyt w Karkonoszach, w obrębie Kowarskiego Grzbietu.
Położony w bocznym grzbiecie odchodzącym ku północy od Skalnego Stołu. Południowo-zachodnie zbocza opadają stromo w dolinę Skałki, wschodnie równie stromo w dolinę Maliny, a północno-zachodnie nieco łagodniej w stronę Wilczej Poręby i Ścięgien.
Zbudowany ze skał metamorficznych wschodniej osłony granitu karkonoskiego, główniw gnejsów.
Na zboczach znajdują się liczne skałki, a cały masyw jest porośnięty lasem.

</doc>
<doc id="1478355" url="https://pl.wikipedia.org/wiki?curid=1478355" title="Wybory parlamentarne na Litwie w 1923 roku">
Wybory parlamentarne na Litwie w 1923 roku

Wybory parlamentarne na Litwie w 1923 roku – wybory do Sejmu Republiki Litewskiej II kadencji, które odbyły się 12 i 13 maja 1923. 
Historia.
Przedterminowe głosowanie do litewskiego parlamentu zarządził 13 marca 1923 prezydent Aleksandras Stulginskis, który tego samego dnia dokonał rozwiązania Sejmu I kadencji. Powodem decyzji była niemożność stworzenia stabilnej większości potrzebnej do rządzenia państwem – rządzący Blok Chrześcijańsko-Demokratyczny dysponował jedynie 38 mandatami na 78, a prawo gabinetu Ernestasa Galvanasukasa do zarządzania państwem było podważane przez opozycję, podobnie jak wybór Stulginskisa na prezydenta państwa 21 grudnia 1922.
Wybory zakończyły się sukcesem rządzącej Litwą chrześcijańskiej demokracji, który uzyskała w nich bezwzględną większość 51,2% głosów i 40 mandatów. 

</doc>
<doc id="1478357" url="https://pl.wikipedia.org/wiki?curid=1478357" title="Kalwaria (Karkonosze)">
Kalwaria (Karkonosze)

Kalwaria (niem. "Kapellenberg", 713 m n.p.m.) – szczyt w Karkonoszach, w obrębie Lasockiego Grzbietu.
Kalwaria położona jest w południowej części Lasockiego Grzbietu, w bocznym ramieniu odchodzącym ku wschodowi od Czepieli, nad Niedamirowem. Na północ znajduje się dolina Ostrężnika i jego dopływu - Żądnej.
Zbudowany ze skał metamorficznych wschodniej osłony granitu karkonoskiego – głównie zieleńców.
Na szczycie i północnym zboczu kapliczki drogi krzyżowej z XIX w., od której szczyt wziął swoją nazwę.
Doliną Ostrężnika biegnie niebieski szlak turystyczny z Lubawki przez Dolinę Srebrnika na Przełęcz Okraj. Poniżej wschodnich zboczy Kalwarii biegnie żółty szlak łącznikowy z Niedamirowa do Žacléřa.

</doc>
<doc id="1478370" url="https://pl.wikipedia.org/wiki?curid=1478370" title="Staphylococcus saprophyticus">
Staphylococcus saprophyticus

Staphylococcus saprophyticus – gatunek bakterii Gram-dodatnich należący do rodzaju gronkowców, wywołujący zakażenia oportunistyczne i zaliczany do grupy gronkowców koagulazo ujemnych (CoNS).
Morfologia i fizjologia.
Drobnoustrój w mikroskopie świetlnym przyjmuje obraz ziarniaków, nieco mniejszych od kolonii gronkowca złocistego.
Bakteria wytwarza katalazę, jest koagulazo-ujemna (różnicowanie z gronkowcem złocistym), oporna na nowiobiocynę oraz fermentuje mannitol (różnicowanie z "Staphylococcus epidermidis"), jednak wyłącznie w warunkach tlenowych. Gronkowiec złocisty fermentuje cukier niezależnie od dostępności tlenu.
Nie wytwarza toksyn charakterystycznych dla "Staphylococcus aureus".
"Staphylococcus epidermidis" zaliczany jest do fakultatywnych tlenowców.
Hodowla.
Bakteria nie jest wymagająca i wzrasta na większości powszechnie stosowanych wzbogaconych podłożach mikrobiologicznych. Jeśli jednak biomateriał jest zanieczyszczony innymi bakteriami, lepiej stosować podłoża wybiórcze, wykorzystując zdolność gronkowców do wzrostu przy wysokich stężeniach żółci oraz chlorku sodu. Najczęściej stosowanym podłożem jest pożywka Chapmana.
W przeciwieństwie do gronkowca złocistego, otrzymane kolonie są białe. Nie może to jednak służyć różnicowaniu, ze względu na brak charakterystycznego zabarwienia części szczepów "S. aureus". Oba gatunki odróżnia się testem na wytwarzanie koagulazy, wkraplając na kolonie kroplę osocza. Jeśli enzym jest obecny, następuje natychmiastowe jej ścięcie - test jest ujemny dla "Staphylococcus saprophyticus" i "epidermidis".
Na agarze z krwią wywołuje hemolizę typu alfa.
Znaczenie dla człowieka.
Bakteria stanowi florę fizjologiczną dróg moczowo-płciowych. Stanowi drugi pod względem częstości czynnik etiologiczny infekcji dróg moczowych, zwłaszcza u młodych kobiet.

</doc>
<doc id="1478397" url="https://pl.wikipedia.org/wiki?curid=1478397" title="Ariocarpus agavoides">
Ariocarpus agavoides

Ariocarpus agavoides (Castañeda) E.F.Anderson – gatunek sukulenta z rodziny kaktusowatych. Występuje w Meksyku (Tamaulipas, San Luis Potosí).
Zagrożenia.
Roślina umieszczona przez IUCN w Czerwonej księdze gatunków zagrożonych jako narażona na wymarcie (kategoria zagrożenia VU). Za główne zagrożenie uznano nielegalne pozyskiwanie z naturalnych stanowisk w celach hodowlanych.
Zastosowanie.
Roślina ozdobna – gatunek dość trudny w uprawie, najczęściej szczepiony na podkładkach (np. "Myrtillocactus geometrizans"). W Europie sprzedaż gatunków rodzaju "Ariocarpus" jest nielegalna.

</doc>
<doc id="1478423" url="https://pl.wikipedia.org/wiki?curid=1478423" title="Miniaturowe okręty podwodne typu Delphin">
Miniaturowe okręty podwodne typu Delphin



</doc>
<doc id="1478434" url="https://pl.wikipedia.org/wiki?curid=1478434" title="Unbreakable – The Greatest Hits Vol. 1">
Unbreakable – The Greatest Hits Vol. 1

Unbreakable - The Greatest Hits Vol. 1 – płyta "greatest hits" zespołu Westlife. Album dotarł do pierwszego miejsca UK Singles Chart, a jego sprzedaż w Wielkiej Brytanii przekroczyła 1,4 miliona egzemplarzy. Płyta zawiera sześć nowych utworów, z czego trzy zostały singlami.
Spis utworów.
Wersja Azjatycka: Bonus Track.
20. Flying Without Wings 
Wersja Meksykańska: Bonus Track.
20. Flying Without Wings 

</doc>
<doc id="1478443" url="https://pl.wikipedia.org/wiki?curid=1478443" title="Kapliczne Wzgórze">
Kapliczne Wzgórze

Kapliczne Wzgórze (511 m n.p.m.) – szczyt w Karkonoszach, w obrębie Kowarskiego Grzbietu.
Wzniesienie znajduje się na północno-wschodnim krańcu Kowarskiego Grzbietu, w Kowarach, w ich południowo-wschodniej części. Od wschodu opływa je Jedlica, a od południa Łomnica.
Na szczycie późnobarokowa kaplica św. Anny z 1727 r. na planie elipsy, z barokowym wyposażeniem.
Pod Kaplicznym Wzgórzem przechodzi niebieski szlak turystyczny z Kowar na Przełęcz Kowarską oraz zielony z Karpacza do Czarnowa.

</doc>
<doc id="1478456" url="https://pl.wikipedia.org/wiki?curid=1478456" title="Miniaturowe okręty podwodne typu X">
Miniaturowe okręty podwodne typu X



</doc>
<doc id="1478458" url="https://pl.wikipedia.org/wiki?curid=1478458" title="Karpatka (Karkonosze)">
Karpatka (Karkonosze)

Karpatka (niem. "Heidelberg", 727 m n.p.m.) – szczyt w Karkonoszach w obrębie Karkonoskiego Padołu Śródgórskiego.
Wzniesienie znajduje się we wschodniej części Karkonoskiego Padołu Śródgórskiego, w Karpaczu, pomiędzy jego centrum, Karpaczem Górnym a Płóczkami. Na zachodzie łączy się z Saneczkową. Od północy opływa je Dziki Potok, a od południa Łomnica.
Zbudowane jest z granitu karkonoskiego i zalesione. W XVII wieku poszukiwano tu złóż srebra. Na północnym zboczu znajdowały się trzy sztolnie, które były eksploatowane do 1720 roku.
Pod szczytem i na południowych zboczach liczne skałki.

</doc>
<doc id="1478479" url="https://pl.wikipedia.org/wiki?curid=1478479" title="Kazalnica (Karkonosze)">
Kazalnica (Karkonosze)

Kazalnica (niem. "Hainberghöhe", 630 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-wschodniej części Pogórza Karkonoskiego, nad Sosnówką Górną. Leży w niezbyt wyraźnym grzbiecie biegnącym od Skiby ku północnemu zachodowi. Zachodnie i północne zbocza opadają stromo do doliny Czerwoni i jej bezimiennego dopływu. Wschodnie są łagodne, dalej łączą się ze Skibą.
Zbudowany z granitu karkonoskiego. Na południowo-zachodnim zboczu pojedyncze skałki o nazwie "Ofiarny Kamień".
Zachodnie i północne zbocza porośnięte lasem regla dolnego, pozostałe odkryte i pokryte zabudowaniami Sosnówki.

</doc>
<doc id="1478495" url="https://pl.wikipedia.org/wiki?curid=1478495" title="Wybory parlamentarne na Litwie w 1926 roku">
Wybory parlamentarne na Litwie w 1926 roku

Wybory parlamentarne na Litwie w 1926 roku odbyły się w dniach 8–10 maja 1926. Wybrano w nich Sejm Republiki Litewskiej III kadencji, ostatni demokratyczny parlament w dziejach przedwojennej Litwy. 
Historia.
Wybory zostały zarządzone przez prezydenta Aleksandra Stulginskisa na skutek upływu kadencji Sejmu II kadencji. Wyborcy mieli za zadanie wybrać 85 posłów do nowego Sejmu – zwiększenie ich liczby było spowodowane przyłączeniem do Litwy w 1923 Kraju Kłajpedy. 
Najlepszy wynik wyborczy zanotował Blok Chrześcijańsko-Demokratyczny, jednak w porównaniu z wyborami z 1923 stracił 16% głosów, pozostając bez szans na samodzielne stworzenie rządu. Sukces odniosły partie centrolewicy: Związek Ludowy uzyskał 6 mandatów więcej niż w poprzednim Sejmie, a socjaldemokraci podwoili ich liczbę. Po raz pierwszy do parlamentu dostał się Związek Litewskich Narodowców, który startował w bloku wyborczym z Litewskim Ludowym Związkiem Chłopskim i Partią Rolników, której przedstawiciele również po raz pierwsi zasiedli w sejmowych ławach. W nowym parlamencie zabrakło przedstawiciela narodowości rosyjskiej, znaczne straty poniosła mniejszość żydowska, za to pojawili się Niemcy z Kłajpedy. Swój stan posiadania zachowali Polacy. 
W wyniku wyborów wyłoniła się centrolewicowa koalicja ludowców z socjaldemokratami wsparta przez mniejszości narodowe, która przejęła władzę w czerwcu 1926, odsuwając od rządów chadecję.

</doc>
<doc id="1478507" url="https://pl.wikipedia.org/wiki?curid=1478507" title="Kątnik (Karkonosze)">
Kątnik (Karkonosze)

Kątnik (niem. "Bärwinkel", 648 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-zachodniej części Pogórza Karkonoskiego, w niewielkim ramieniu, odchodzącym na północ od szczytu Grzybowca, biegnącym przez Kątnik i zakończonym Młynikiem. Na północ od Młynika leżą Piechowice.
Jak cały grzbiet, zbudowany jest z granitu karkonoskiego.
Porośnięty lasem regla dolnego.

</doc>
<doc id="1478511" url="https://pl.wikipedia.org/wiki?curid=1478511" title="Kluka (Karkonosze)">
Kluka (Karkonosze)

Kluka (niem. "Kloseberg", 774 m n.p.m.) – szczyt w Karkonoszach, w obrębie Lasockiego Grzbietu.
Położony w północnej części Lasockiego Grzbietu, w bocznym grzbiecie odchodzącym od Łysociny ku wschodowi. W grzbiecie tym znajdują się: Borowa, Bielec i Kluka. Od północy ogranicza ją dolina Złotnej, od południa jej dopływu - Srebrnika.
Zbudowany ze skał metamorficznych wschodniej osłony granitu karkonoskiego – głównie łupków łyszczykowych.
Szczytowe partie i zachodnie zbocza zalesione, południowo-wschodnie zajęte przez łąki i pastwiska.
Południowym zboczem biegnie czerwony szlak turystyczny z Jarkowic na Rozdroże Kowarskie.

</doc>
<doc id="1478528" url="https://pl.wikipedia.org/wiki?curid=1478528" title="Bronisław Świderski">
Bronisław Świderski

Bronisław Świderski (ur. 19 kwietnia 1946 w Łodzi) – polski pisarz, eseista, tłumacz.
Życiorys.
Od 1950 mieszkał z rodzicami w Warszawie. Jest absolwentem XXXIV Liceum Ogólnokształcącego (1964). Po maturze studiował krótko polonistykę, a w 1966
rozpoczął studia na Wydziale Socjologii i Filozofii Uniwersytetu Warszawskiego. Należał do Związku Młodzieży Socjalistycznej, z którego został wykluczony w 1967. Uczestniczył w protestach studenckich marca 1968, za co został wcielony do wojskowej kompanii karnej, a w kwietniu tegoż roku relegowany ze studiów. W lutym 1970 wyjechał na stałe do Danii. Tam studiował na Uniwersytecie Kopenhaskim, równocześnie utrzymując się z prac fizycznych, w 1977 obronił pracę magisterską. W latach 1980-1994 pracował w Instytucie Slawistyki Uniwersytetu w Kopenhadze, równocześnie współpracując z Centrum Badawczym Sørena Kierkegaarda m.in. jako tłumacz.
Na emigracji publikował prace poświęcone Polsce, od 1990 również w czasopismach krajowych, od 1993 także prozę, m.in. "Res Publice", "Res Publice Nowej", "Życiu Warszawy", "Tekstach Drugich", "Przeglądzie Politycznym", "Zeszytach Literackich", "Znaku", "Literaturze na Świecie", "Rzeczpospolitej", "Tygodniku Powszechnym", "Krytyce Politycznej", "Czasie Kultury", "Kronosie".
W 1998 opublikował powieść "Słowa obcego", która otrzymała nagrodę w konkursie Wydawnictwa „Znak” i została nominowana do Nagrody Literackiej Nike. Za kolejną powieść, wydanego w 2007 "Asystenta śmierci" został również nominowany do Nagrody Literackiej Nike oraz Nagrody Literackiej Gdynia
Od 1998 jest członkiem Stowarzyszenia Pisarzy Polskich.

</doc>
<doc id="1478529" url="https://pl.wikipedia.org/wiki?curid=1478529" title="Kocierz (Karkonosze)">
Kocierz (Karkonosze)

Kocierz (czes. "Kacirske Kamene, Kočiči Kamene", niem. "Katzenstein", 929 m n.p.m.) – szczyt w Karkonoszach w obrębie Śląskiego Grzbietu.
Jest najdalej na zachód wysuniętym szczytem polskich Karkonoszy i jednym z najdalej wysuniętych na zachód szczytów całych Karkonoszy. Stromo opada ku Przełęczy Szklarskiej.
Zbudowany z granitu karkonoskiego.
Do 1958 roku przez szczyt Kocierza przechodziła granica państwowa. Wcześniej między Prusami a Austrią, potem między Cesarstwem Niemieckim a Austro-Węgrami, następnie między Niemcami a Czechosłowacją, wreszcie między Polską a Czechosłowacją.
W 1958 roku nastąpiła w rejonie Jakuszyc korekta granicy między Polską a Czechosłowacją. Polska uzyskała południowe zbocza Kocierza w zamian za wieś Tkacze (obecnie "Mýtiny" – część Harrachova) i osadę Zieliniec. Do roku 1958 pociągi Kolei Izerskiej z Jeleniej Góry kończyły bieg na stacji w Tkaczach, za którymi na moście na Izerze przebiegała granica z Czechosłowacją. Po zmianie granicy stacja kolejowa w Tkaczach, tunel oraz druga połowa wiaduktu stała się własnością ČSR, a ruch pociągów skrócono na wiele lat (do 2010 r.) do stacji Szklarska Poręba Górna.

</doc>
<doc id="1478552" url="https://pl.wikipedia.org/wiki?curid=1478552" title="Henry Petty-Fitzmaurice (3. markiz Lansdowne)">
Henry Petty-Fitzmaurice (3. markiz Lansdowne)

Henry Petty-Fitzmaurice, 3. markiz Lansdowne KG (ur. 2 lipca 1780 w Lansdowne House w Londynie, zm. 31 stycznia 1863 w Bowood Park w hrabstwie Wiltshire) – brytyjski arystokrata i polityk, członek stronnictwa wigów, minister w rządach lorda Grenville’a, George’a Canninga, lorda Godericha, lorda Greya, lorda Melbourne’a, Johna Russella, lorda Aberdeena i lorda Palmerstona.
Życiorys.
Był synem Williama Petty’ego, 1. markiza Lansdowne, i jego drugiej żony, lady Louisy FitzPatrick, córki 1. hrabiego Upper Ossory. Od urodzenia znany był jako „lord Henry Petty”. Wykształcenie odebrał na Uniwersytecie Edynburskim oraz w Trinity College na Uniwersytecie Cambridge. Uczelnię ukończył w 1801 r. Następnie udał się w podróż do Francji i Szwajcarii.
W 1802 r. został wybrany do Izby Gmin z kontrolowanego przez swoją rodzinę okręgu Calne. W 1806 r. przeniósł się do okręgu Cambridge University, a od 1807 r. reprezentował okręg wyborczy Camelford. Po śmierci brata w 1809 r. odziedziczył tytuł 3. markiza Lansdowne i zasiadł w Izbie Lordów. W 1818 r. zmarł jego kuzyn, Francis i Henry przyjął nazwisko „Petty-Fitzmaurice” i odziedziczył tytuł 5. hrabiego Kerry.
Swoją pierwszą mowę na forum parlamentu wygłosił 13 lutego 1804 r. Sprzeciwił się w niej uchwaleniu "Irish Bank Restriction Act". W 1806 r. został kanclerzem skarbu w gabinecie Wszystkich Talentów lorda Grenville’a. Pozostał na tym stanowisku do upadku gabinetu w 1807 r. W ciągu następnych lat stał się jedną z czołowych postaci stronnictwa wigów. Zajmował się głównie kwestią równouprawnienia katolików, ale udzielał też swojego poparcia sprawie likwidacji niewolnictwa i wprowadzenia powszechnej edukacji.
Na stanowiska rządowe Lansdowne powrócił w 1827 r., kiedy to został ministrem spraw wewnętrznych w gabinecie Canninga. Pozostał na tym stanowisku w gabinecie Godericha i utrzymał je do upadku gabinetu w 1828 r. W wigowskim gabinetu lorda Greya w latach 1830-1834 i w krótkotrwałym gabinecie lorda Melbourne’a w 1834 r. był Lordem Przewodniczącym Rady. Ponownie sprawował to stanowisko w latach 1835-1841 i 1846-1852. W tym drugim okresie był ponadto przewodniczącym Izby Lordów. W latach 1852-1858 był ministrem bez teki w gabinetach Aberdeena i Palmerstona.
W 1857 r. odmówił przyjęcia tytułu książęcego. Od 1827 r. był Lordem Namiestnikiem Wiltshire. W latach 1829-1831 był rektorem Uniwersytetu Glasgow. W latach 1834-1836 i 1842-1844 był prezesem Królewskiego Towarzystwa Statystycznego. Był kawalerem Orderu Podwiązki. Zmarł w 1863 r.
Rodzina.
30 marca 1808 r. poślubił lady Louisę Fox-Strangways (27 czerwca 1785 – 3 kwietnia 1851), córkę Henry’ego Foxa-Strangwaysa, 2. hrabiego Ilchester, i Mary O’Grady, córki Standisha O'GRandy’ego. Henry i Louisa mieli razem dwóch synów i córkę:

</doc>
<doc id="1478565" url="https://pl.wikipedia.org/wiki?curid=1478565" title="Ostatni poziom kontroli">
Ostatni poziom kontroli

Ostatni poziom kontroli – trzecia solowa płyta Abradaba. Wydana została 3 października 2008 r. Gościnnie brali w nim udział Gutek, DJ Feel-X, DJ Bart, Grubson, Marika, JareX, Losza Vera, IGS.
Nagrania dotarły do 42. miejsca listy OLiS. W 2009 roku album uzyskał nominację do nagrody polskiego przemysłu fonograficznego Fryderyka w kategorii „Album Roku HIP-HOP / R&amp;B”.
Lista utworów.
Opracowano na podstawie źródła.

</doc>
<doc id="1478583" url="https://pl.wikipedia.org/wiki?curid=1478583" title="Nowy Zagórz (stacja kolejowa)">
Nowy Zagórz (stacja kolejowa)

Nowy Zagórz – stacja kolejowa w miejscowości Zagórz, w województwie podkarpackim.
Historia.
Stacja kolejowa w Nowym Zagórzu została otwarta w 1872. 16 października 1905 na stacji doszło do zderzenia pociągów, w wyniku którego kilkanaście osób zostało rannych, a sprawa miała swój epilog przed sądem w Sanoku. Pierwotny budynek stacji został zniszczony podczas okupacji rosyjskiej w 1915 podczas I wojny światowej. Po odzyskaniu przez Polskę niepodległości w latach 20. II Rzeczypospolitej budynek został odbudowany w rozleglejszej formie; zostało dobudowane drugie piętro, a gmach zyskał obszerny wygląd. Przed 1939 w budynki dworcowym działała restauracja i Urząd Pocztowy.
Stacja jest stacją postojową dla pociągów rozpoczynających i kończących bieg na stacjach Zagórz i Sanok.
W 2017 stacja obsługiwała 0–9 pasażerów na dobę.

</doc>
<doc id="1478595" url="https://pl.wikipedia.org/wiki?curid=1478595" title="Martin Hurtado de Arbieto">
Martin Hurtado de Arbieto

Martin Hurtado de Arbieto - baskijski konkwistador, rajca w Cuzco, wojskowy.
W bitwie pod Huarina służył pod dowództwem Gonzalo Pizarro, w której dostał się do niewoli. Po ucieczce udał się do Sucsahuana i służył pod Giron. Wraz z Captain Martin Garcia Ońaz de Loyola, dowodził 300 osobowym oddziałem, które podbiło Villca pampę i schwytał Tupac Amaru Inkę. Arbieto założył nowe miasto w Villca pampa. 
Jego portret namalował Marten de Vos na obrazie "Don Martín Hurtado de Arbieto presentado por San Martín".

</doc>
<doc id="1478603" url="https://pl.wikipedia.org/wiki?curid=1478603" title="Józef Dzięgielewski">
Józef Dzięgielewski

Józef Dzięgielewski ps. "Kurek", "Wicek" (ur. 22 stycznia 1895 w Wierznicy k. Dobrzynia nad Wisłą, zm. 7 grudnia 1952 w Otwocku) – polski działacz socjalistyczny. Uczestnik wojny polsko-bolszewickiej. Poseł na Sejm RP I i II kadencji. Dowódca Milicji PPS w powstaniu warszawskim. Po wojnie więziony przez UB. Zmarł po opuszczeniu więzienia.
Życiorys.
Syn Konstantego, ekonoma i Konstancji z domu Miłodrowska. Po ukończeniu szkoły elementarnej rozpoczął naukę w gimnazjum Polskiej Macierzy Szkolnej w Płocku. Tam wstąpił w 1912 do nielegalnego Koła Młodzieży Postępowej. Od 1913 pracował w cukrowni „Chełmica”, później jako zarządca majątku Golejewo w pow. Sierpc. Od 1917 był członkiem Polskiej Organizacji Wojskowej, a następnie PPS.
W 1918 organizował Pogotowie Bojowe PPS w powiecie płockim. Aresztowany dwukrotnie przez władze niemieckie (więziony w Sierpcu, Modlinie i Warszawie). Skazany na karę śmierci. Został uwolniony 11 listopada 1918.
Po uwolnieniu został mianowany komendantem Milicji Ludowej PPS w Płocku, wziął udział w rozbrajaniu Niemców. W 1920, z ramienia Związku Obrony Ojczyzny prowadził akcje dywersyjną na tyłach Armii Czerwonej, następnie od maja 1920 r. był dowódcą kompanii 63. pułku piechoty (w stopniu podporucznika). Do 1921 r. odbywał służbę wojskową na froncie.
Po demobilizacji zamieszkał na terenie woj. poleskiego. Tam zorganizował OKR PPS i Radę Związków Zawodowych. W wyborach parlamentarnych w 1922 wybrany z okręgu poleskiego (Pińsk) do Sejmu. Mandat uzyskał również w wyborach parlamentarnych w 1928 w tym samym okręgu.
Od 1926 zamieszkał w Warszawie. W okresie 1929–1934 był zastępcą, a potem komendantem Milicji PPS, a następnie zastępcą komendanta „Akcji Socjalistycznej”. Został członkiem Warszawskiego Okręgowego Komitetu Robotniczego PPS, którym pozostawał do 1939. Od 1928 do 1931 był członkiem Rady Naczelnej PPS, od 1931 do 1934 zastępca członka Rady Naczelnej, a od 1937 do 1939 członkiem Centralnego Sądu Partyjnego.
W 1930 aresztowany pod zarzutem zamachu na Józefa Piłsudskiego. 19 października 1930 r. został uniewinniony wyrokiem Sądu Okręgowego w Warszawie z braku dowodów.
We wrześniu 1939, był współorganizatorem Robotniczych Brygad Obrony Warszawy. Działacz PPS-WRN (kierownik wydziału wojskowego CKR), organizator Warszawskiego Zgrupowania OW PPS.
Uczestnik powstania warszawskiego dowodził Zgrupowaniem Milicji PPS na Starym Mieście. Po upadku powstania dowodził oddziałami PPS na Śląsku, w Zagłębiu i Krakowskiem.
W 1945, pomimo faktu, iż koncesjonowana PPS zakazała mu aktywności politycznej, wspierał tworzenie PPSD.
Powrócił do Warszawy. Ujawniając się w 1946, rozpoczął prace historyczne w Instytucie Pamięci Narodowej. Aresztowany 23 listopada 1946, następnie zwolniony w grudniu 1946. Ponownie aresztowany 5 kwietnia 1947 i po procesie skazany 10 listopada 1948 na 9 lat więzienia (wyrok złagodzono w wyniku amnestii do 4 lat).
Przebywał w więzieniach w Warszawie, Rawiczu i we Wronkach. Zwolniony przedterminowo w październiku 1951.
Zmarł na gruźlicę 5 grudnia 1952 w Otwocku. Pochowany na cmentarzu Bródnowskim w Warszawie (kwatera 31C-4-27).

</doc>
<doc id="1478611" url="https://pl.wikipedia.org/wiki?curid=1478611" title="Hrabia Kerry">
Hrabia Kerry

Baronowie Kerry 1. kreacji (parostwo Irlandii)
Hrabiowie Kerry 1. kreacji (parostwo Irlandii)

</doc>
<doc id="1478617" url="https://pl.wikipedia.org/wiki?curid=1478617" title="Epizona">
Epizona

Epizona lub epi – najpłytsza strefa metamorfizmu występująca na głębokości ok. 6–10 km. Charakteryzuje się stosunkowo niskimi temperaturami od 100 do 300 °C, jednak dużym ciśnieniem kierunkowym potocznie zwanym "stressem". Stopień przeobrażenia skał jest najmniejszy, jednak z silnym zaznaczeniem deformacji tektonicznych. W strefie tej przeważa metamorfizm dyslokacyjny, czego skutkiem jest częste złupkowanie (zob. → łupek). Do tej strefy włącza się także niskotemperaturowy metamorfizm kontaktowy i metasomatozę.

</doc>
<doc id="1478659" url="https://pl.wikipedia.org/wiki?curid=1478659" title="Wybory parlamentarne na Litwie w 1920 roku">
Wybory parlamentarne na Litwie w 1920 roku

Wybory parlamentarne na Litwie w 1920 roku odbyły się w dniach 14–15 kwietnia 1920, wybrano w nich Sejm Ustawodawczy Republiki Litewskiej, który miał za zadanie uchwalić konstytucję młodej republiki.
Historia.
Wybory zostały ogłoszone w styczniu 1920, odbyły się na mocy uchwalonej 20 listopada 1919 przez Tarybę ordynacji wyborczej. Swoje listy wystawiło ponad trzydzieści partii i ugrupowań. Kampania wyborcza odbywała się pod rygorami stanu wojennego na terenach nad którymi kontrolę sprawowało państwo litewskie. 
Głównymi tematami kampanii wyborczej były reforma rolna oraz odzyskanie Wilna i Wileńszczyzny. 
Zwycięstwo w wyborach do liczącego 112 posłów Sejmu Ustawodawczego (Steigiamasis Seimas) odniosła chrześcijańska demokracja zdobywając wraz z sojusznikami z Federacji Pracy i Związku Rolników 59 mandatów. Inne ugrupowania uzyskały znacznie gorsze wyniki bez szans na udział we władzy w państwie. Do Sejmu nie dostała się związana z prezydentem Smetoną Partia Postępu Narodowego. 
Wraz z wyłonieniem Sejmu Ustawodawczego likwidacji uległa Taryba. Parlament rozpoczął obrady 15 maja 1920, otworzyła je najstarsza wiekiem posłanka Gabrielė Petkevičaitė-Bitė. Na marszałka Sejmu wybrano Aleksandrasa Stulginskisa, członka Związku Rolników. 12 czerwca Sejm uchwalił tymczasową konstytucję państwa, a tydzień później powołał gabinet z Kazysem Griniusem jako premierem. 

</doc>
<doc id="1478680" url="https://pl.wikipedia.org/wiki?curid=1478680" title="ORP Krakowiak (niszczyciel)">
ORP Krakowiak (niszczyciel)



</doc>
<doc id="1478684" url="https://pl.wikipedia.org/wiki?curid=1478684" title="ORP Kujawiak (niszczyciel)">
ORP Kujawiak (niszczyciel)



</doc>
<doc id="1478696" url="https://pl.wikipedia.org/wiki?curid=1478696" title="ORP Ślązak (niszczyciel)">
ORP Ślązak (niszczyciel)



</doc>
<doc id="1478705" url="https://pl.wikipedia.org/wiki?curid=1478705" title="Ariocarpus bravoanus">
Ariocarpus bravoanus

Ariocarpus bravoanus H.M.Hern. &amp; E.F.Anderson – gatunek sukulenta z rodziny kaktusowatych. Występuje w Meksyku w stanie San Luis Potosí.
Zmienność.
Wyodrębnia się podgatunki:
Zagrożenia.
Roślina umieszczona przez IUCN w Czerwonej księdze gatunków zagrożonych jako narażona na wymarcie (kategoria zagrożenia VU). Za główne zagrożenie uznano nielegalne pozyskiwanie z naturalnych stanowisk. W Europie sprzedaż gatunków rodzaju "Ariocarpus" jest nielegalna.

</doc>
<doc id="1478713" url="https://pl.wikipedia.org/wiki?curid=1478713" title="Kopa (Pogórze Karkonoskie)">
Kopa (Pogórze Karkonoskie)

Kopa (niem. "Fucksnersberg", 665 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Wzniesienie położone jest w centralnej części Karkonoskiego Padołu Śródgórskiego, na zachód od Zachełmia. Na zachodzie łączy się z Kopistą, na wschodzie przez Zachełmską Przełęcz z Przesiecką Górą.
Zbudowane z granitu karkonoskiego.
Na południowym zboczu występują skałki.
Od wschodu i północy biegnie zielony szlak turystyczny z Sobieszowa przez zamek Chojnik do Przesieki, Borowic i Karpacza.

</doc>
<doc id="1478724" url="https://pl.wikipedia.org/wiki?curid=1478724" title="Kopczyk">
Kopczyk

Kopczyk (664 m n.p.m.) – szczyt w Karkonoszach, w obrębie Lasockiego Grzbietu.
Położony jest w południowej części Lasockiego Grzbietu, w niezbyt wyraźnym bocznym grzbiecie odchodzącym ku wschodowi od Kopiny, pomiędzy Opawą na północy a Niedamirowem na południu. Na północy znajduje się dolina Opawy, a na południu Ostrężnika.
Zbudowany ze skał metamorficznych wschodniej osłony granitu karkonoskiego – głównie zieleńców z wkładkami wapieni krystalicznych (marmurów).
Na północno-zachodnim zboczu znajdują się skałki o nazwie co góra, a na zachód od szczytu stoją resztki starego wapiennika.

</doc>
<doc id="1478739" url="https://pl.wikipedia.org/wiki?curid=1478739" title="Ricky Schroder">
Ricky Schroder

Ricky Schroder, również Ricky Schroder, właśc. Richard Bartlett Schroder Jr.. (ur. 13 kwietnia 1970 w Nowym Jorku) – amerykański aktor filmowy i telewizyjny, laureat Złotego Globu, który swoją karierę rozpoczął jako 7-letnie dziecko.
Życiorys.
Wczesne lata.
Urodził się w Staten Island, w stanie Nowy Jork jako jedyny syn Diane, pracowniczki spółki telefonicznej, i Richarda Bartletta Schrodera, Sr., menedżera firmy telefonicznej. Wychowywał się z siostrą Dawn.
Kariera.
Mając dziewięć lat zadebiutował na kinowym ekranie rolą T.J. Flynna w dramacie Franca Zeffirellego "Mistrz" ("The Champ", 1979) u boku Jona Voighta i Faye Dunaway, a za swój debiut otrzymał nagrodę Złotego Globu. Zagrał później tytułowego bohatera w adaptacji powieści Frances Hodgson Burnett "Mały lord Fauntleroy" ("Little Lord Fauntleroy", 1980).
Wystąpił w roli Jasia w klasycznej baśni telewizyjnej Showtime "Jaś i Małgosia" ("Faerie Tale Theatre" – "Hansel and Gretel", 1983) z udziałem Joan Collins.
Był seniorem roku w szkole średniej Calabasas High School w hrabstwie Los Angeles. Uczęszczał do Mesa State College w Grand Junction w stanie Kolorado.
Pojawił się w teledysku Michaela Jacksona „Liberian Girl” (1987).
Życie osobiste.
26 września 1992 ożenił się z projektantką wnętrz Andreą Bernard. Mają czworo dzieci: dwóch synów – Holdena Richarda (ur. 1992) i Luke’a (ur. 1993) oraz dwie córki – Cambrie (ur. 1997) i Faith Anne (ur. 2001).
Jest aktywnym ambasadorem organizacji Childhelp, która zapobiega chorobom i zajmuje się leczeniem dzieci.
Jest zdeklarowanym republikaninem, który poparł George’a W. Busha w 2000 i 2004.
W 2000 przemawiał podczas Konwentu Narodowego Partii Republikańskiej (Republican National Convention) w Filadelfii. Jest wyznawcą Kościoła Jezusa Chrystusa Świętych w Dniach Ostatnich.

</doc>
<doc id="1478751" url="https://pl.wikipedia.org/wiki?curid=1478751" title="Kopina (Karkonosze)">
Kopina (Karkonosze)

Kopina, na niektórych mapach Kopista (niem. "Kuppenberg", 910 m n.p.m.) – szczyt w Karkonoszach, w obrębie Lasockiego Grzbietu.
Położony w środkowej części Lasockiego Grzbietu, pomiędzy Łysociną na północy a Czepielą na południu. Sam wierzchołek wznosi się na wschód od grzbietu. Od Kopiny odchodzi ku północnemu wschodowi boczny grzbiet z Owczarką, Pańską Górą, Zagórzem, Książęcą Kostką i Przednią oraz mniej wyraźny grzbiet ku wschodowi z Kopczykiem.
Zbudowany ze skał metamorficznych wschodniej osłony granitu karkonoskiego – głównie zieleńców.
Wierzchołek i stoki porośnięte lasami.

</doc>
<doc id="1478760" url="https://pl.wikipedia.org/wiki?curid=1478760" title="Wybory parlamentarne na Litwie w 1922 roku">
Wybory parlamentarne na Litwie w 1922 roku

Wybory parlamentarne na Litwie w 1922 roku odbyły się w dniach 10-11 października 1922, wybrano w nich Sejm Republiki Litewskiej I kadencji, który obradował do marca 1923. 
Historia.
Wybory zostały ogłoszone po samorozwiązaniu się Sejmu Ustawodawczego Litwy w 1922. Jako strona zwycięska wyszła z nich chrześcijańska demokracja zdobywając łącznie 38 mandatów, jednak nie wystarczyło jej to do samodzielnego rządzenia w parlamencie liczącym 78 posłów. 
Kilkumiesięczne funkcjonowanie Sejmu naznaczone było przez konflikt prawny odnośnie do legalności istnienia rządu Ernesta Galvanauskasa oraz prawomocności wyboru Aleksandra Stulginskisa na prezydenta państwa w grudniu 1922. 
13 marca 1923 roku kadencja Sejmu została skrócona przez głowę państwa i doszło do rozpisania nowych wyborów, które odbyły się w maju 1923. 

</doc>
<doc id="1478769" url="https://pl.wikipedia.org/wiki?curid=1478769" title="Kopista (Karkonosze)">
Kopista (Karkonosze)

Kopista (niem. "Menzelberg", 681 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Położony jest w środkowej części Karkonoskiego Padołu Śródgórskiego, pomiędzy Jagniątkowem na zachodzie, Zachełmiem na północnym wschodzie a Przesieką na południowym wschodzie. Na południowym zachodzie łączy się z Szerzawą. Na północnym wschodzie, przez Przełęcz pod Kopistą, graniczy z masywem Żaru.
Zbudowany z granitu karkonoskiego.
Na zboczach pojedyncze skałki.
Porośnięty lasami świerkowymi.
Na północ od Kopistej biegnie niebieski szlak turystyczny z Podgórzyna przez Zachełmie do Jagniątkowa.

</doc>
<doc id="1478776" url="https://pl.wikipedia.org/wiki?curid=1478776" title="Krowiniec (Karkonosze)">
Krowiniec (Karkonosze)

Krowiniec (661 m n.p.m.) – szczyt w Karkonoszach, w obrębie Kowarskiego Grzbietu.
Jest najdalej na północny wschód wysuniętym szczytem Kowarskiego Grzbietu. Leży na zakończeniu bocznego ramienia, biegnącego na północny wschód od Czoła, nad Kowarami Górnymi. Od zachodu ogranicza go dolina Piszczaka, a od wschodu Jedlicy.
Zbudowany ze skał metamorficznych wschodniej osłony granitu karkonoskiego – przede wszystkim gnejsów.
Północne stoki zalesione, południowe odkryte.

</doc>
<doc id="1478783" url="https://pl.wikipedia.org/wiki?curid=1478783" title="Krucza Kopa">
Krucza Kopa

Krucza Kopa (niem. "Rabenberg", 850 m n.p.m.) – szczyt w Karkonoszach, w obrębie Kowarskiego Grzbietu.
Krucza Kopa płożona jest na zachodnim krańcu Kowarskiego Grzbietu, na zachodnim zboczu Skalnego Stołu, nad Sowią Doliną i Karpaczem.
Zbudowana ze skał metamorficznych wschodniej osłony granitu karkonoskiego – różnych odmian gnejsów. Na NW stoku Kruczej Kopy znajduje się skałka Krucze Skały znana z występowania rzadkich minerałów, w tym szafirów.
Cały masyw jest zalesiony.
Północnym zboczem Kruczej Kopy wspina się zielony szlak turystyczny z Karpacza przez Budniki na Przełęcz Okraj.

</doc>
<doc id="1478798" url="https://pl.wikipedia.org/wiki?curid=1478798" title="Księża Góra (Karkonosze)">
Księża Góra (Karkonosze)

Księża Góra (niem. "Pfaffenberg", 610 m n.p.m.) – szczyt w Karkonoszach, w obrębie Pogórza Karkonoskiego, na jego wschodnim krańcu, między Karpaczem a Ścięgnami.
Księża Góra zbudowana jest z granitu karkonoskiego.
Zamknięty dla zwiedzających szczyt Księżej Góry zajmuje Zameczek, wybudowana w 1897 rezydencja baronów Kurta i Agnes Pergler von Perglas. W czasach II wojny światowej Zameczek był osobistą rezydencją Hermanna Göringa. Po 1945 roku zarządzało nim Ministerstwo Ziem Odzyskanych. W latach 70. był miejscem wypoczynku rządzących, bywał tu m.in. Edward Gierek stąd szczyt nosi nieoficjalną nazwę „Gierkówka”. W 2010 własność Dolnośląskiego Urzędu Wojewódzkiego.

</doc>
<doc id="1478803" url="https://pl.wikipedia.org/wiki?curid=1478803" title="Kucznik">
Kucznik

Kucznik (niem. "Bertermannsberg", 577 m n.p.m.) – szczyt w Karkonoszach, w obrębie Pogórza Karkonoskiego.
Wzniesienie położone jest w centralnej części Pogórza Karkonoskiego, na wschód od Zachełmia. Na północnym wschodzie łączy się ze Studnikiem.
Zbudowane z granitu karkonoskiego.
Pod szczytem występują skałki.
Od zachodu i południa biegnie czarny szlak turystyczny z Sobieszowa przez zamek Chojnik do Podgórzyna Górnego.

</doc>
<doc id="1478814" url="https://pl.wikipedia.org/wiki?curid=1478814" title="Okręg wyborczy Camelford">
Okręg wyborczy Camelford

Okręg wyborczy Camelford powstał w 1552 r. i wysyłał do angielskiej, a następnie brytyjskiej, Izby Gmin dwóch depotowanych. Okręg obejmował miasto Camelford w Kornwalii. Został zlikwidowany w 1832 r.

</doc>
<doc id="1478815" url="https://pl.wikipedia.org/wiki?curid=1478815" title="Leśniak (Karkonosze)">
Leśniak (Karkonosze)

Leśniak (niem. "Matzenberg", 807 m n.p.m.) – szczyt w Karkonoszach, w obrębie Śląskiego Grzbietu.
Położony w północnej, dolnej części Śląskiego Grzbietu, w bocznym ramieniu, odchodzącym ku północy od Śmielca i zakończonego Wężówką, na południowy zachód od Jagniątkowa. Od zachodu opływa go Pracz, który nieco wyżej ma swoje źródło, a od wschodu Wrzosówka.
Zbudowany jest z granitu karkonoskiego. Na południowo-zachodnich zboczach znajdują się pojedyncze skałki. Cały masyw jest porośnięty lasami.
Leży w obrębie Karkonoskiego Parku Narodowego.
Na północny wschód od Leśniaka znajduje się zakole "Drogi pod Reglami" ze Szklarskiej Poręby do Jagniątkowa i dalej przez Zachełmie do Przesieki.
Szlaki turystyczne.
Pod wierzchołkiem biegnie szlak turystyczny:

</doc>
<doc id="1478823" url="https://pl.wikipedia.org/wiki?curid=1478823" title="Lisiura">
Lisiura

Lisiura (niem. "Fuchshübel", 485 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-wschodniej części Pogórza Karkonoskiego, między Podgórzynem, Przesieką a Sosnówką. Leży w grzbiecie biegnącym od Młynarza, poprzez Wierzchnicę, Warzelnię, Bukowną, Lisiura i kończącym się Podgórzynką.
Zbudowany z granitu karkonoskiego.
W dolnych partiach zboczy nieliczne skałki.
Porośnięty lasem regla dolnego.

</doc>
<doc id="1478843" url="https://pl.wikipedia.org/wiki?curid=1478843" title="Dale Frail">
Dale Frail

Dale A. Frail (ur. 1961) – kanadyjski radioastronom pracujący w National Radio Astronomy Observatory (NRAO) w Socorro, Nowy Meksyk.
Życiorys.
Otrzymał doktorat Uniwersytetu Toronto w 1989 roku. Zajmuje się poszukiwaniem planet pozasłonecznych, a także badaniami rozbłysków gamma. 
Na początku 1992 roku podczas pracy dla NRAO, Dale Frail wraz z Aleksandrem Wolszczanem, ogłosili odkrycie dwóch planet oraz ewentualnej trzeciej wokół pulsara PSR 1257+12. Odkrycie to zostało potwierdzone w połowie 1992 roku. Było to pierwsze potwierdzone odkrycie planet pozasłonecznych. 
W 2008 roku Dale Frail wraz z Aleksandrem Wolszczanem wskazywany był wśród głównych kandydatów do Nagrody Nobla w dziedzinie fizyki za odkrycie pierwszego pozasłonecznego układu planetarnego.

</doc>
<doc id="1478844" url="https://pl.wikipedia.org/wiki?curid=1478844" title="Przejście tranzytowe">
Przejście tranzytowe

Przejście tranzytowe prawo żeglugowe wprowadzone w Konwencji o Prawie Morza z Montego Bay z 1982 r. (art. 37-43), które zapewnia żeglugę statków morskich i przelot statków powietrznych w cieśninach używanych w żegludze międzynarodowej, wyłącznie w celu nieprzerwanego, szybkiego i niezakłóconego tranzytu między jedną częścią morza pełnego lub wyłącznej strefy ekonomicznej a drugą częścią morza pełnego lub wyłącznej strefy ekonomicznej.
Okręty podwodne mogą przechodzić w położeniu podwodnym i prawo to nie może być zawieszane przez państwa cieśninowe.
Prawo przejścia tranzytowego obowiązuje w cieśninach o wielkim znaczeniu komunikacyjnym i strategicznym, których wody stanowią morze terytorialne państw cieśninowych. Najważniejszymi z nich są Cieśnina Kaletańska, Gibraltarska, Bab al-Mandab, Ormuz i Malakka.
W cieśninach międzynarodowych „wyspowych” (np. Cieśnina Mesyńska, cieśnina Korfu) lub „ślepego zaułka” przejście tranzytowe nie znajduje zastosowania, obowiązuje natomiast niezawieszalne prawo nieszkodliwego przepływu. Prawo takie nie obowiązuje natomiast w przypadku cieśnin, które zostały zgodnie uznane przez zainteresowane państwa za nieposiadające statusu międzynarodowych (np. Cieśnina Piławska).
W przypadku cieśnin międzynarodowych, których status został uregulowany przez inne uznane obowiązujące stałe umowy międzynarodowe (Cieśniny Duńskie: Sund, Wielki Bełt, Mały Bełt; cieśniny czarnomorskie: Bosfor i Dardanele; Cieśnina Wysp Alandzkich częściowo w pasie 3 mil morskich; Cieśnina Tirańska, Cieśnina Magellana oraz Kanał Beagle), umowy te mają precedencję przed przepisami ogólnymi.

</doc>
<doc id="1478848" url="https://pl.wikipedia.org/wiki?curid=1478848" title="Duncan Ferguson">
Duncan Ferguson

Duncan Ferguson (ur. 27 grudnia 1971 w Stirling), piłkarz szkocki grający na pozycji napastnika.
Kariera klubowa.
Piłkarską karierę Ferguson rozpoczął w małym klubie Carse Thistle. W 1990 roku podpisał swój pierwszy profesjonalny kontrakt z drużyną Scottish Premier League, Dundee United. W koszulce Dundee zadebiutował 11 listopada w wygranym na Ibrox Park wyjazdowym meczu z Rangers F.C. W swoim pierwszym sezonie zdobył jednego gola w dziewięciu rozegranych spotkaniach. W Pucharze Szkocji strzelił trzy gole i pomógł w awansie do finału, jednak w nim Dundee uległo 3:4 Motherwell F.C. W sezonie 1991/1992 był podstawowym zawodnikiem United, a w ataku grywał z Darrenem Jacksonem oraz Finem Miką-Mattim Paatelainenem. Dwukrotnie z rzędu zostawał najlepszym strzelcem klubu, a przez trzy lata zaliczył dla niego 28 trafień.
20 lipca 1993 roku Ferguson podpisał kontrakt z Rangersami, których menedżerem był Walter Smith. Suma transferu wyniosła 4 miliony funtów, a w nowej drużynie Duncan po raz pierwszy wystąpił 21 sierpnia w derbach Glasgow z Celtikiem (0:0). Ferguson nie potrafił przebić się do składu Rangersów i często grywał nie w ataku, a na lewej pomocy bądź lewej obronie. W ataku natomiast przegrywał rywalizację z Markiem Hateleyem, Ally'm McCoistem czy Gordonem Durie. W 1994 roku został mistrzem Szkocji, ale w październiku odszedł z zespołu.
4 października Ferguson został zawodnikiem angielskiego Evertonu. Menedżer klubu Joe Royle zdecydował się zapłacić Rangersom 4,4 miliona funtów. Swój pierwszy mecz dla "The Toffies" Szkot rozegrał 15 października przeciwko Coventry City (0:2). 21 listopada strzelił pierwszego gola dla nowego klubu - Everton pokonał na Goodison Park 2:0 odwiecznego rywala, Liverpool F.C. W 1995 roku dotarł z Evertonem do finału Pucharu Anglii, a w nim grał od 51. minuty, gdy zmienił strzelca bramki Paula Rideouta. Everton zwyciężył w finale 1:0 z Manchesterem United. Na skutek problemów z przepukliną opuścił dużą część sezonu 1995/1996. Jednak w sezonie 1996/1997 ponownie grał w pierwszym składzie i strzelił 10 goli. Pod koniec sezonu przeszedł operację kolana, a w sezonie 1997/1998 nowy menedżer Evertonu, Howard Kendall, mianował go kapitanem zespołu. W nim Duncan zdobył 11 bramek.
Pod koniec 1998 roku Ferguson został sprzedany za 7 milionów funtów do innego klubu Premiership, Newcastle United, prowadzonego wówczas przez Ruuda Gullita. W drużynie z St James' Park po raz pierwszy wystąpił 28 listopada przeciwko Wimbledonowi i wtedy też dwukrotnie trafił do siatki rywali. Początkowo tworzył linię ataku z Alanem Shearerem, ale kolejna kontuzja spowodowała, że Duncan rozegrał zaledwie 7 spotkań w sezonie. W sezonie 1999/2000 także miewał kłopoty ze zdrowiem i wystąpił tylko we 23 ligowych meczach Newcastle.
19 sierpnia 2000 menedżer "Srok" Bobby Robson sprzedał Fergusona za 3,75 miliona funtów do Evertonu i tym samym Duncan wrócił na Goodison Park. Już po dwóch rozegranych spotkaniach doznał kontuzji, a w sezonie wystąpił tylko 12 razy. W kolejnych trzech sezonach Duncan więcej czasu spędzał na leczeniu niż na graniu, ale do gry wrócił w sezonie 2004/2005. Wtedy też z powodzeniem grał w pierwszym składzie tworząc linię ataku z rodakiem Jamesem McFaddenem. W zespole prowadzonym przez Davida Moyesa strzelił 6 goli. W sezonie 2005/2006 był rezerwowym. W meczu z Wigan Athletic otrzymał czerwoną kartkę za incydenty z Paulem Scharnerem i Pascalem Chimbondą, a w konsekwencji został zdyskwalifikowany na 7 spotkań. Tym samym był to jego ósmy w karierze czerwony kartonik i Ferguson wyrównał rekord Premiership, należący do Patricka Vieiry. Latem 2006 Duncan zakończył piłkarską karierę w wieku 35 lat.
Kariera reprezentacyjna.
W reprezentacji Szkocji Ferguson zadebiutował 17 maja 1992 roku w wygranym 1:0 towarzyskim spotkaniu ze Stanami Zjednoczonymi. W tym samym roku został powołany przez selekcjonera Andy'ego Roxburgha do kadry na Euro 92. Tam zagrał tylko w przegranym 0:1 meczu grupowym z Holandią. Następnie niemal co roku Duncan rozgrywał po jednym spotkaniu w kadrze, a do 1997 rozegrał ich łącznie zaledwie siedem.

</doc>
<doc id="1478850" url="https://pl.wikipedia.org/wiki?curid=1478850" title="Cerkiew św. Mikołaja w Wilnie">
Cerkiew św. Mikołaja w Wilnie

Cerkiew św. Mikołaja (Nikolska) (pełna nazwa: Cerkiew Przeniesienia Relikwii św. Mikołaja Cudotwórcy) – cerkiew prawosławna w Wilnie, jedna ze starszych murowanych świątyń w stolicy Litwy, położona w obrębie Starego Miasta przy ulicy Didžioji (ul. Wielka). Siedziba parafii.
Historia.
Pierwszy drewniany obiekt sakralny na miejscu dzisiejszej cerkwi został wzniesiony około roku 1340. Był pierwotnym miejscem pochówku męczenników Antoniego, Jana i Eustachego, których szczątki znajdują się obecnie w cerkwi Świętego Ducha. W 1350, o czym przypomina tablica znajdująca się obecnie w jednej z kaplic cerkwi, nowy, kamienny chram został zbudowany na polecenie Julianny Twerskiej, drugiej żony księcia Olgierda. W 1514 na jego miejscu Konstanty Ostrogski wzniósł zupełnie nową cerkiew, zachowaną do naszych czasów. W 1609 na mocy rozporządzenia Zygmunta III Wazy cerkiew przejęli unici. 
W latach 40. XVIII wieku obiekt został zniszczony przez pożar i przebudowany w stylu baroku wileńskiego z wyniosłą smukłą wieżą. W związku z likwidacją Unii w zaborze rosyjskim świątynię przekazano prawosławnym, a sześć lat później zyskała status parafialnej (wcześniej filia soboru św. Mikołaja, dzisiejszego katolickiego kościoła św. Kazimierza). 
W 1845 zburzono dom, który zasłaniał cerkiew od strony ulicy. W 1860 do cerkwi została dobudowana apsyda, a cały obiekt przeszedł gruntowną przebudowę i redekorację wnętrza. Obiektowi nadano styl rusko-bizantyjski z elementami typowymi dla wileńskich obiektów sakralnych. W 1866 odbyło się ponowne poświęcenie tak przebudowanej cerkwi. Głównym inicjatorem tej przebudowy był Michaił Murawiew, który pragnął uczynić cerkwie wileńskie równie wspaniałymi, jak te znajdujące się w Moskwie i zarazem podkreślić przynależność miasta do Rosji. Do dziś na ścianie świątyni znajduje się tablica upamiętniająca te działania Murawiewa, zaś kaplica położona w absydzie nosi wezwanie św. Michała. 
W czasach radzieckich cerkiew została zamknięta, jej ponowne udostępnienie wiernym nastąpiło dopiero w 1947. W 1961 została siedzibą liczącej 600 osób parafii. Wcześniej, w okresie 1949–1956 przeszła generalny remont.
Architektura.
Obecnie cerkiew reprezentuje styl rusko-bizantyjski z elementami charakterystycznymi dla budowli sakralnych Wilna. Z zewnątrz budynek jest malowany na biało i różne odcienie różu i czerwieni, bogato dekorowany fryzami i płaskorzeźbami. Okna cerkwi, półkoliste lub zakończone ostrym łukiem, są obramowane. Występują również dekorowane w podobny sposób blendy (niektóre z malowanymi wizerunkami świętych). Główne wejście do świątyni prowadzi przez obramowane skromnym portalem półkoliste drzwi, a następnie przedsionek wciśnięty między strzelistą wieżę zwieńczoną złotym krzyżem a dobudowaną w XIX wieku absydę zakończoną kopułą, również z krzyżem oraz z osobnym wejściem. Kopułę otacza rząd cebulasto wykończonych sygnaturek. Wnętrze cerkwi jest halowe.

</doc>
<doc id="1478860" url="https://pl.wikipedia.org/wiki?curid=1478860" title="Zima astronomiczna">
Zima astronomiczna

Zima astronomiczna – rozpoczyna się w momencie przesilenia zimowego i trwa do momentu równonocy wiosennej, co w przybliżeniu oznacza na półkuli północnej okres pomiędzy 21 lub 22 grudnia a 20 lub 21 marca (daty te wypadają dzień wcześniej lub dzień później). Podczas zimy astronomicznej dzienna pora dnia jest krótsza od pory nocnej, jednak z każdą kolejną dobą dnia przybywa, a nocy ubywa.

</doc>
<doc id="1478862" url="https://pl.wikipedia.org/wiki?curid=1478862" title="Vuelta al País Vasco 2008">
Vuelta al País Vasco 2008

48. edycja wyścigu Vuelta al País Vasco odbyła się w dniach 7-12 kwietnia 2008 roku. Trasa tego hiszpańskiego, sześcioetapowego wyścigu liczyła 838 km ze startem w Legazpi i metą w Orio.
Zwyciężył reprezentant gospodarzy Alberto Contador z grupy Team Astana.

</doc>
<doc id="1478865" url="https://pl.wikipedia.org/wiki?curid=1478865" title="According to Jim">
According to Jim



</doc>
<doc id="1478871" url="https://pl.wikipedia.org/wiki?curid=1478871" title="Łagodna (szczyt)">
Łagodna (szczyt)

Łagodna (niem. "Drei Urlenberg", Trzy Jawory, 676 m n.p.m.) – szczyt w Karkonoszach, w obrębie Pogórza Karkonoskiego. Szczyt leży pomiędzy Bucznikiem a Świerczyną, w pobliżu Michałowic, części miasta Piechowice.
Zbudowany z granitu karkonoskiego.
Między Łagodną a Świerczyną leży rozdroże o nazwie Trzy Jawory.
Na południe od Łagodnej biegnie "Droga pod Reglami" ze Szklarskiej Poręby do Jagniątkowa i dalej przez Zachełmie do Przesieki.

</doc>
<doc id="1478880" url="https://pl.wikipedia.org/wiki?curid=1478880" title="Didier Queloz">
Didier Queloz

Didier Patrick Queloz (ur. 23 lutego 1966) – szwajcarski astronom, laureat Nagrody Nobla w dziedzinie fizyki w 2019 roku.
Życiorys.
W 1990 ukończył studia na Wydziale Fizyki Uniwersytetu w Genewie, w 1995 uzyskał tam tytuł doktora. Jest profesorem na Uniwersytecie w Cambridge. Wykłada także na macierzystej uczelni.
W tym samym roku, wspólnie z Michelem Mayorem opublikował doniesienie o odkryciu planety pozasłonecznej 51 Pegasi b, pierwszej planety krążącej wokół gwiazdy podobnej do Słońca – 51 Pegasi.
Nagrody.
W 2017 otrzymał Nagrodę Wolfa.
8 października 2019 roku, wspólnie z Michelem Mayorem, został laureatem Nagrody Nobla w dziedzinie fizyki za odkrycie egzoplanety orbitującej wokół gwiazdy typu słonecznego. Otrzymali za to połowę nagrody, druga połowa przypadła Jamesowi Peeblesowi.

</doc>
<doc id="1478881" url="https://pl.wikipedia.org/wiki?curid=1478881" title="Klejek czerwonawy">
Klejek czerwonawy

Klejek czerwonawy ("Chroogomphus rutilus" (Schaeff.) O.K. Mill.) – gatunek grzybów z rodziny klejówkowatych ("Gomphidiaceae").
Systematyka i nazewnictwo.
Pozycja w klasyfikacji według Index Fungorum: "Chroogomphus, Gomphidiaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Agaricus rutilus". Obecną, uznaną przez Index Fungorum nazwę nadał mu w 1964 r. Miller, przenosząc go do rodzaju "Chroogomphus".
Niektóre synonimy:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też pod nazwami: klejek lepki, bedłka lepak, klejówka mała, czop jemiołak, klejówka lepka.
Morfologia.
Średnica 4–15 cm. Za młodu wypukły z podwiniętym brzegiem, miedzianobrązowy, później trochę wyblakły; stary spłaszczony; wilgotny – silnie śluzowaty, suchy – gładki i błyszczący; bardzo gruby i mięsisty. Młode owocniki otoczone pajęczynowatą osłoną.
Najpierw miedzianoszare, po dojrzeniu ciemnopurpurowo-brązowe; bardzo grube i rzadkie; często rozwidlone i daleko zbiegające na trzon.
Długi i wysmukły, mięsisty, miedzianopomarańczowy do żółtobrązowawego, z delikatnym, zygzakowatym wzorkiem z ochrowej osłony, w stanie suchym czasem ze zgrubiałą strefą pierścieniową.
Pomarańczowożółty, po naciśnięciu po pewnym czasie przebarwiony karminowo. W podstawie trzonu chromowożółty; bez zapachu i o łagodnym smaku.
Oliwkowoczarny. Zarodniki wydłużone, elipsoidalno-wrzecionowate, gładkie, brązowożółte, o średnicy 17–23 × 5,5–7 µm.
Występowanie i siedlisko.
Jest szeroko rozprzestrzeniony w Ameryce Północnej i Europie, podano jego stanowiska także w Korei i Japonii. W Polsce jest pospolity.
Rośnie w lasach iglastych i mieszanych, na ziemi, pod jodłą pospolitą, sosną zwyczajną i kosodrzewiną. Owocniki pojawiają się od lipca do listopada.
Znaczenie.
Grzyb mikoryzowy. Jest grzybem jadalnym średniej jakości. Nie powinien jednak być zbierany przez niezbyt doświadczonych grzybiarzy, istnieje bowiem możliwość pomylenia go z podobnymi, ale silnie trującymi gatunkami, np. zasłonak rudawy ("Cortinarius rubellus") czy zasłonakiem rudym ("Cortinarius orellanus").
Gatunki podobne.
Klejek alpejski ("Chroogomphus helveticus"), który ma filcowaty kapelusz. Jadalny.

</doc>
<doc id="1478899" url="https://pl.wikipedia.org/wiki?curid=1478899" title="Łysa Góra (Karkonosze)">
Łysa Góra (Karkonosze)

Łysa Góra (niem. "Freieberg", 946 m n.p.m.) – szczyt w Karkonoszach, w obrębie Kowarskiego Grzbietu.
Jest to niezbyt wybitny szczyt, leżący w północnej części Kowarskiego Grzbietu, na północny wschód od Wołowej Góry.
Zbudowany ze skał metamorficznych wschodniej osłony granitu karkonoskiego – głównie gnejsów.

</doc>
<doc id="1478901" url="https://pl.wikipedia.org/wiki?curid=1478901" title="Łysocina">
Łysocina

Łysocina (czes. "Lysečina", niem. "Kolbenberg", 1189 m n.p.m.) – szczyt w Karkonoszach, w obrębie Grzbietu Lasockiego.
Najwyższy szczyt Lasockiego Grzbietu, położony w jego północnej części. Tworzy masyw wydłużony południkowo. Odchodzi od niego kilka bocznych ramion:
Zbudowany ze skał metamorficznych wschodniej osłony granitu karkonoskiego – głównie łupków łyszczykowych z wkładkami amfibolitów i wapieni krystalicznych (marmurów).
Wierzchołek i stoki porośnięte górnoreglowymi lasami świerkowymi, ostatnio mocno przetrzebionymi.
Grzbietem przechodzi granica państwowa między Polską a Czechami.
Szlaki turystyczne.
Wschodnim zboczem Łysociny przechodzi szlak turystyczny:

</doc>
<doc id="1478904" url="https://pl.wikipedia.org/wiki?curid=1478904" title="Młynarz (Karkonosze)">
Młynarz (Karkonosze)

Młynarz (niem. "Mühlberg", 675 m n.p.m.) – szczyt w Karkonoszach, w obrębie Pogórza Karkonoskiego.
Położony jest we wschodniej części Pogórza Karkonoskiego, na północ od Borowic. Ku północy odchodzi od niego grzbiet biegnący poprzez Wierzchnicę, Warzelnię, Bukowną, Lisiurę i Podgórzynkę w stronę Podgórzyna.
Zbudowany z granitu karkonoskiego.
Porośnięty lasem regla dolnego.

</doc>
<doc id="1478911" url="https://pl.wikipedia.org/wiki?curid=1478911" title="Młynik (Karkonosze)">
Młynik (Karkonosze)

Młynik () – szczyt w Karkonoszach o wysokości 686 m n.p.m., w obrębie Pogórza Karkonoskiego.
Położony jest w północno-zachodniej części Pogórza Karkonoskiego, w niewielkim grzbiecie biegnącym na północ od szczytu Grzybowca. W grzbiecie na południe od Młynika znajduje się Kątnik. Na północ od niego leżą Piechowice.
Jak cały grzbiet, zbudowany jest z granitu karkonoskiego. Pod szczytem i na północnych zboczach nieliczne skałki. Największe noszą nazwy: "Okno Skalne" i "Łomiska".
Porośnięty lasem regla dolnego.

</doc>
<doc id="1478913" url="https://pl.wikipedia.org/wiki?curid=1478913" title="Janos Baranyai">
Janos Baranyai



</doc>
<doc id="1478914" url="https://pl.wikipedia.org/wiki?curid=1478914" title="Modrzak">
Modrzak

Modrzak (niem. "Blauberg", 535 m n.p.m.) – szczyt w Karkonoszach, w obrębie Kowarskiego Grzbietu.
Jest najdalej na północ położonym wzniesieniem Kowarskiego Grzbietu. Leży pomiędzy Krzaczyną a Kowarami.
Zbudowany ze skał metamorficznych wschodniej osłony granitu karkonoskiego – głównie gnejsów.
Szczyt jest zalesiony.

</doc>
<doc id="1478917" url="https://pl.wikipedia.org/wiki?curid=1478917" title="Mostowa">
Mostowa

Mostowa (niem. "Brückenberg", 715 m n.p.m.) – szczyt w Karkonoszach, w obrębie Śląskiego Grzbietu.
Położony we wschodniej części Śląskiego Grzbietu, w jego dolnej partii, w bocznym grzbiecie odchodzącego od Smogorni ku północy i biegnącym przez Ptasiak, nad Przesieką. Znajduje się pomiędzy dolinami Podgórnej i Myi.
Zbudowany z granitu karkonoskiego.
Na północ od szczytu biegnie tzw. "Droga Sudecka" z Podgórzyna na Przełęcz Karkonoską.

</doc>
<doc id="1478918" url="https://pl.wikipedia.org/wiki?curid=1478918" title="New School for Social Research">
New School for Social Research



</doc>
<doc id="1478919" url="https://pl.wikipedia.org/wiki?curid=1478919" title="Gabinet Wszystkich Talentów">
Gabinet Wszystkich Talentów

Gabinet Wszystkich Talentów (en. "Ministry of All the Talents") pod przewodnictwem Williama Grenville’a, 1. barona Grenville, powstał po śmierci Williama Pitta Młodszego 11 lutego 1806 Ponieważ Wielka Brytania toczyła wówczas wojnę z napoleońską Francją Grenville zapowiedział powołanie gabinetu składającego się z przedstawicieli wszystkich frakcji politycznych. Gabinetu nie poparli tylko stronnicy zmarłego Pitta pod przewodnictwem George’a Canninga.
Gabinet Grenville’a nie odniósł większych sukcesów, przede wszystkim nie zakończył wojny z Francją. Udało się tylko przeprowadzić ustawę zakazującą handlu niewolnikami w Imperium Brytyjskim. Rząd upadł w wyniku sporu o równouprawnienie katolików.

</doc>
<doc id="1478920" url="https://pl.wikipedia.org/wiki?curid=1478920" title="Sexy Sexy Lover">
Sexy Sexy Lover

Sexy Sexy Lover – singel promujący ósmy album niemieckiego zespołu Modern Talking, "Alone". Singel został wydany 17 maja 1999 przez firmę "BMG".
Wydawnictwo zawiera cztery utwory:
Lista utworów.
CD-Maxi Hansa 74321 67155 2 (BMG) / EAN 0743216715527 17.05.1999
CD-Single Hansa 74321 67311 2 (BMG) / EAN 0743216731121 17.05.1999

</doc>
<doc id="1478921" url="https://pl.wikipedia.org/wiki?curid=1478921" title="Mumlawski Wierch">
Mumlawski Wierch

Mumlawski Wierch (czes. "Mumlavská hora", niem. "Mummelberg", 1217 m n.p.m.) – szczyt w Karkonoszach w obrębie Śląskiego Grzbietu.
Położony jest w zachodniej części Śląskiego Grzbietu. Na wschodzie sąsiaduje z Kamiennikiem. Ku zachodowi Śląski Grzbiet obniża się i skręca ku północnemu zachodowi, gdzie kończy się Kocierzem nad Przełęczą Szklarską. Wcześniej odchodzi od niego boczny grzbiet ku południowemu zachodowi. Wybijają się w nim Mrtvý vrch i Bilý vrch.
Od Mumlawskiego Wierchu ku północy odchodzi boczny grzbiet z Przedziałem, który od Przedziału skręca na zachód i kończy się Babińcem.
Zbudowany z granitu karkonoskiego.
Cały masyw porośnięty lasami świerkowymi regla górnego. Zbocza są podmokłe, z licznymi torfowiskami wiszącymi - wiszarami, które zasilane są wodą z licznych źródeł.
Przez szczyt przechodzi granica państwowa między Polską a Czechami.
Leży w obrębie Karkonoskiego Parku Narodowego i czeskiego Karkonoskiego Parku Narodowego (czes. "Krkonošský národní park, KRNAP").
Szlaki turystyczne.
Północno-wschodnim zboczem Mumlawskiego Wierchu, dość nisko, biegnie szlak turystyczny:

</doc>
<doc id="1478925" url="https://pl.wikipedia.org/wiki?curid=1478925" title="Vera Rubin">
Vera Rubin

Vera Cooper Rubin (ur. 23 lipca 1928 w Filadelfii, zm. 25 grudnia 2016 w Princeton) – amerykańska astronom.
Życiorys.
Dzieciństwo i młodość.
Jej rodzicami byli Philip Cooper (urodzony w Wilnie jako Pesach Kobczewski) i Rose z domu Applebaum (córka imigrantów z Besarabii); mieli oni również starszą córkę, Ruth.
W 1938 roku przeprowadziła się wraz z rodzicami z Filadelfii do Waszyngtonu. Gdy zaczęła wykazywać zainteresowanie nocnym niebem, wraz z ojcem zbudowała prosty teleskop. Wbrew sugestiom nauczycieli, którzy – znając zainteresowania młodej Very – sugerowali jej zajęcie się malowaniem obrazów o tematyce kosmicznej, zdecydowała się na karierę naukową.
Kariera naukowa.
W 1948 roku ukończyła Vassar College. Dalszą naukę zamierzała kontynuować na Uniwersytecie w Princeton, jednak jej podanie zostało odrzucone ze względu na płeć. Ostatecznie podjęła studia na Cornell University, które ukończyła w 1951 roku. W 1954 uzyskała stopień doktora na Georgetown University – jej promotorem był George Gamow. Była członkiem Papieskiej Akademii Nauk oraz National Academy of Sciences (NAS).
W 1970 rozpoczęła badania ruchu wirowego Galaktyki Andromedy i przez obserwacje wypłaszczenia jej krzywej rotacji doszła do wniosku, że rozciąga się ona dalej niż jest widoczna. Wyjaśnieniem mógłby być fakt, że galaktyka składa się w dużej części z ciemnej materii; koncepcja ta była rewolucyjna i początkowo odrzucana przez ówczesnych naukowców. Również sama Rubin nie uważała takiej interpretacji za właściwą.
Życie prywatne.
Miała czworo dzieci, z których wszystkie zdobyły stopień doktora w naukach ścisłych. Zmarła w nocy 25 grudnia 2016 roku.
Upamiętnienie.
Jej imieniem nazwano asteroidę (5726) Rubin, grzbiet Vera Rubin Ridge na Marsie oraz Vera C. Rubin Observatory.
Wyróżnienia i nagrody.
Jej imieniem została nazwana planetoida (5726) Rubin.

</doc>
<doc id="1478935" url="https://pl.wikipedia.org/wiki?curid=1478935" title="Kluska, Kefir i Tutejszy">
Kluska, Kefir i Tutejszy

Kluska, Kefir i Tutejszy – powieść przygodowa dla młodzieży Jerzego Broszkiewicza z 1967 roku. 
Dwunastoletnia dziewczynka (Kluska) i trzynastoletni chłopak (Kefir) spędzają wakacje nad morzem. Tam, na wydmach, wchodzą w mgłę i przenoszą się czasie lądując w bocianim gnieździe siedemnastowiecznej pirackiej fregaty. Po przygodach wśród piratów przenoszą się balonem przez morza i czasy do współczesnej Ameryki, gdzie poznają miliardera Johna Donalda Gooffy, któremu pomagają w walce z gangiem Pięciokątów...

</doc>
<doc id="1478939" url="https://pl.wikipedia.org/wiki?curid=1478939" title="Krzyż Zasługi Wojennej (III Rzesza)">
Krzyż Zasługi Wojennej (III Rzesza)

Krzyż Zasługi Wojennej (niem. "Kriegsverdienstkreuz"; KVK) – odznaczenie wojskowe III Rzeszy za zasługi cywilne i wojenne dokonane w trakcie II wojny światowej.
Historia i podział na stopnie.
Krzyż ustanowiony został w dwóch stopniach przez Adolfa Hitlera 18 października 1939 roku, jako odznaczenie dla osób, których zasługi podczas wojny nie kwalifikowały się do odznaczenia Krzyżem Żelaznym. W 1940 roku liczba stopni zwiększona została do czterech, a w 1944 ostatecznie do pięciu:
Krzyż (z wyjątkiem Medalu Zasługi Wojennej) nadawano w dwóch wersjach. "Krzyż Zasługi Wojennej z Mieczami ("Kriegsverdienstkreuz mit Schwertern")" przyznawano za szczególne zasługi dokonane w służbie pod ogniem nieprzyjaciela lub zasługi w militarnym prowadzeniu wojny. Krzyż w wersji bez mieczy "("Kriegsverdienstkreuz ohne Schwerter") "przyznawany był natomiast za szczególne zasługi w wykonywaniu zadań wojennych nie przebiegających pod ogniem nieprzyjaciela.
"Medalem Zasługi Wojennej" odznaczani byli najczęściej pracownicy fabryk przemysłowych wykonujący więcej sprzętu oraz wyposażenia niż zakładała norma, a także rolnicy, których plony były szczególnie wysokie, aczkolwiek uprawnieni byli do jego otrzymania także żołnierze.
Krzyż 2. klasy oraz medal noszone był na wstędze w barwach flagi niemieckiej II i III Rzeszy (czarno-biało-czerwonej) na lewej piersi lub na drugiej dziurce guzika kurtki mundurowej. Krzyże rycerskie noszone były na wstędze na szyi, natomiast krzyż 1. klasy noszony był bez wstęgi na lewej piersi.
Ustanowiony w 1944 roku Złoty Krzyż Rycerski Krzyża Zasługi Wojennej przyznany został tylko dwukrotnie – w dniu 20 kwietnia 1945 wersję bez mieczy otrzymali Franz Hahne z firmy Alkett (który był także pierwszym kawalerem Krzyża Rycerskiego Krzyża Zasługi Wojennej) i Karl Otto Saur z Ministerstwa Uzbrojenia.
Jednym z najsłynniejszych kawalerów Krzyża Zasługi Wojennej był William Joyce, członek i jeden z założycieli Brytyjskiej Unii Faszystów.
W 1957 roku odznaczenie uległo denazyfikacji. Zezwolono na jego noszenie weteranom wojennym pod warunkiem usunięcia z niego swastyki. W obecnej kolejności odznaczeń niemieckich znajduje się na siódmym miejscu, poniżej Krzyża Honorowego za I Wojnę Światową, a powyżej pozostałych odznaczeń za II wojnę światową (z wyjątkiem Krzyża Żelaznego 1939, który jest czwarty w starszeństwie niemieckich odznaczeń).

</doc>
<doc id="1478946" url="https://pl.wikipedia.org/wiki?curid=1478946" title="Metzendorf (Seevetal)">
Metzendorf (Seevetal)

Metzendorf – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Metzendorf liczy 426 mieszkańców (30.06.2008) i należy do małych miejscowości gminy.
Wspólnie z Fleestedt, Glüsingen i Beckedorf tworzą (niem. "Ortsrat"), czyli radę miejscowości.
Położenie.
Metzendorf graniczy od północy z Beckedorfem; pomiędzy tymi miejscowościami leży jeszcze "Woxdorf", które należy administracyjnie właśnie do Metzendorf.
Komunikacja.
Ma bardzo dobre połączenia komunikacyjne; z autostradą A7 ma dostęp przez węzeł Seevetal-Fleestedt, z autostradą A1 przez węzeł Seevetal-Hittfeld, jak i z autostradą A261 przez węzeł Tötensen.
Gospodarka.
W Metzendorf mieszkańcy żyją z rolnictwa i ogrodnictwa. Nie ma tu przemysłu ani handlu.

</doc>
<doc id="1478947" url="https://pl.wikipedia.org/wiki?curid=1478947" title="Chroogomphus rutilus">
Chroogomphus rutilus



</doc>
<doc id="1478952" url="https://pl.wikipedia.org/wiki?curid=1478952" title="Parafia św. Urszuli Ledóchowskiej w Malborku">
Parafia św. Urszuli Ledóchowskiej w Malborku

Parafia pw. św. Urszuli Ledóchowskiej – rzymskokatolicka parafia w diecezji elbląskiej, w dekanacie Malbork I.
Historia.
Parafia pw. bł. Urszuli Ledóchowskiej została erygowana 1 lipca 1989 roku. Pierwszym jej proboszczem został ks. Lech Wasilewski. Wybudował on tymczasową kaplicę, która jest używana do dziś. W 1993 roku do parafii nowym proboszczem zgodnie z dekretem biskupa został mianowany ks. Marek Kubecki. Podjął się zadania budowy kościoła parafialnego pw. św. Urszuli Ledóchowskiej, zmieniając wcześniejszy projekt kościoła. W 2002 roku kościół, w stanie surowym oddano do użytku na niedziele i święta. W 2003 roku kolejne zmiany, ks. bp Andrzej Śliwiński dekretem na probostwo kieruje ks. Józefa Micińskigo. 
W 2005 roku przeżywano w parafii peregrynację relikwii św. Teresy od Dzieciątka Jezus.
Kościół i kaplica.
Budowę kościoła parafialnego rozpoczęto w 1993 roku. Zaprojektował ją gdański architekt Bazyli Domsta. Jest to duża, nowoczesna świątynia, o półkolistym kształcie, z charakterystycznymi małymi okienkami, w części dla wiernych. W centralnej części prezbiterium znajduje się krucyfiks i tabernakulum. Ławki dla wiernych pochodzą z różnych kościołów i instytucji, które podarowały je parafii.
Podobnie jest z konfesjonałami. W kościele wierni gromadzą się na niedzielnej i świątecznej liturgii.
Kaplica została wybudowana przez pierwszego proboszcza tej parafii. Znajduje się w niej ikona krzyża z San Marino i ikona Świętej Rodziny.
Przy parafii swoją działalność prowadzą: Żywy Różaniec, Grupa Fatimska, Zespół CARITAS, Domowy Kościół, Odnowa w Duchu Świętym, Grupa Biblijna, Studnia Jakuba, Chórek Dziecięcy, młodzieżowy zespół muzyczny "Laudate Dominum", Koło Przyjaciół Radia Maryja, Eucharystyczny Ruch Młodych.
Zasięg parafii.
Do parafii należą wierni z Malborka, mieszkający przy ulicach:
Westerplatte , De Gaule'a , Chodkiewicza , Okrzei , Sucharskiego , Wybickiego , Norwida , Nowowiejskiego , Konopnickiej , Michałowskiego , Kotarbińskiego , Cebertowicza , Pomianowskiego , Kwiatkowskiego , 
Czerskiego , Smoluchowskiego , Dybowskiego, Rolnicza , Dąbrówki 
Proboszczowie parafii św. Urszuli Ledóchowskiej w Malborku.
Aktualni wikariusze parafii św. Urszuli Ledóchowskiej w Malborku 
ks. Patryk Jaszkowski ks. Damian Winiarz ks. Rezydent Jakub Altman ks. Rezydent Marek Sadłocha 

</doc>
<doc id="1478953" url="https://pl.wikipedia.org/wiki?curid=1478953" title="China in Her Eyes">
China in Her Eyes

China in Her Eyes – singel zapowiadający dziewiąty album niemieckiego zespołu Modern Talking, "Year of the Dragon". Singel został wydany 31 stycznia 2000 roku przez firmę "BMG".
Wydawnictwo zawiera cztery utwory:
Lista utworów.
CD-Maxi Hansa 74321 72297 2 (BMG) / EAN 0743217229726 31.01.2000

</doc>
<doc id="1478954" url="https://pl.wikipedia.org/wiki?curid=1478954" title="Son Goku">
Son Goku



</doc>
<doc id="1478957" url="https://pl.wikipedia.org/wiki?curid=1478957" title="Kaplica ewangelicko-augsburska w Poznaniu">
Kaplica ewangelicko-augsburska w Poznaniu

Kaplica ewangelicko-augsburska w Poznaniu – dawna neogotycka kaplica cmentarna, po II wojnie światowej wiele lat służąca jako świątynia parafii ewangelicko-augsburskiej w Poznaniu.
Znajduje się przy ul. Grunwaldzkiej 48, na terenie jednostki pomocniczej Osiedle Grunwald Południe, w dzielnicy Grunwald, na terenie Parku Manitiusa.
Charakterystyka.
Została zbudowana w 1896 r. jako kaplica cmentarna parafii ewangelickiej św. Pawła. Po zamknięciu cmentarza, w 1946 władze miejskie przyznały kaplicę pozbawionej własnego miejsca zgromadzeń parafii ewangelicko-augsburskiej jako tymczasowe miejsce nabożeństw, do czasu odzyskania jednego z poewangelickich obiektów sakralnych. Brak własnego kościoła spowodowany był wcześniejszym zajęciem wszystkich świątyń ewangelickich przez państwo i przekazanie ich w użytkowanie Kościołowi rzymskokatolickiemu. Od 1948 roku przez kilka lat kaplicę współużytkowała parafia polskokatolicka pw. Narodzenia NMP. Brak postępów w tej sprawie, a później zakazy władz PRL budowy nowej świątyni lub rozbudowy dotychczasowej sprawiły, że problem ten został rozwiązany dopiero poprzez budowę w pobliżu nowego kościoła Łaski Bożej przy ul. Obozowej, poświęconego w 2004. Ostatnie nabożeństwo w kaplicy odprawiono w 2003.
Kaplica jest budowlą ceglaną, jednonawową, z płytkim prezbiterium. Od strony ulicy nawę poprzedza przedsionek. Chór kryty jest sklepieniem krzyżowym, w nawie znajduje się oszalowana otwarta więźba dachowa. Wnętrze nawy oświetlają ostrołukowe okna. Nawę i podwyższone prezbiterium łączy profilowana arkada. Pierwotnie pod kaplicą mieściła się kostnica, dostępna szeroką arkadą w tylnej ścianie obecnej zakrystii. Skromne wyposażenie wnętrza zostało zgromadzone po wojnie z nieczynnych kościołów ewangelickich na terenie województwa. W 1953 umieszczono tablicę pamiątkową ku czci ks. Gustawa Manitiusa. W 1965 wnętrze zmodernizowano, wykonano nowy wystrój prezbiterium, a w oknach umieszczono oszklenie firmy Powalisz. W latach 90. XX w. pomieszczenie w piwnicy przejściowo adaptowano na salkę parafialną, zbudowano chór muzyczny i wstawiono nowe ławki. Po poświęceniu świątyni Łaski Bożej, przeniesiono tam również tablicę pamiątkową, natomiast wyposażenie przekazano do nowej kaplicy ewangelickiej w Pile.

</doc>
<doc id="1478963" url="https://pl.wikipedia.org/wiki?curid=1478963" title="Love Story (film)">
Love Story (film)

Love Story – amerykański melodramat z 1970 roku w reżyserii Arthura Hillera. Scenariusz napisał Erich Segal – autor bestsellerowego opowiadania "Love Story". W rolach głównych wystąpili Ali MacGraw i Ryan O’Neal. W filmie zadebiutował Tommy Lee Jones.
Opinie.
Sklasyfikowany jako jeden z dziesięciu najlepszych filmów o miłości przez serwis "AZN Entertainment".

</doc>
<doc id="1478964" url="https://pl.wikipedia.org/wiki?curid=1478964" title="Don’t Take Away My Heart">
Don’t Take Away My Heart

Don’t Take Away My Heart – singel promujący dziewiąty album Modern Talking, "Year of the Dragon". Singel został wydanym 2 maja 2000 roku przez firmę BMG.
Singel zawiera cztery utwory:
Lista utworów.
CD-Maxi Hansa 74321 75448 2 (BMG) / EAN 0743217544829 2.05.2000

</doc>
<doc id="1478981" url="https://pl.wikipedia.org/wiki?curid=1478981" title="Paul di Resta">
Paul di Resta

Paul di Resta (ur. 16 kwietnia 1986 w West Lothian) – brytyjski kierowca wyścigowy, mistrz Deutsche Tourenwagen Masters w sezonie 2010. W latach 2011–2013 kierowca zespołu Force India w Formule 1. Kuzyn Dario Franchittiego – trzykrotnego mistrza IndyCar Series.
Życiorys.
Początki kariery.
Karierę w sportach motorowych rozpoczął w wieku ośmiu lat, zwyciężając w swoim debiutanckim wyścigu w szkockiej serii kartingowej Scottish 60cc Cadet Karting Championship (w kolejnym roku zdobył mistrzostwo tej serii). Do 2002 roku brał udział w różnych brytyjskich seriach kartingowych, zdobywając tytuły mistrzowskie w seriach takich jak Larkhall Club Karting Championship (3 tytuły mistrza w latach 1995–1997, w ostatnim roku zdominował serię, wygrywając wszystkie 10 wyścigów), Scottish Super Series (1996), British NKRA Karting Championship (1996), British 60cc Cadet Karting Championship (1997), TKM Scottish Open Championship (1998), ABkC British ‘O’ Plate Karting Championship (2000) czy brytyjskiej Formule JICA (mistrzostwo w 2001). W 2002 roku startował w organizowanych przez FIA kartingowych mistrzostwach świata (zajął 17. miejsce w klasyfikacji), a pod koniec roku rozpoczął starty w brytyjskiej Formule Renault Winter Series, gdzie zajął 12. miejsce. W kolejnym sezonie przeniósł się do Formuły Renault na stałe, zdobywając w tym roku 2 pole position oraz jedno zwycięstwo (w mistrzostwach zajął 7. miejsce). W sezonie 2004 przeszedł do zespołu Manor Motorsport. Zwyciężył w czterech wyścigach, w czterech innych stawał na podium, a w klasyfikacji generalnej zajął 3. pozycję.
Formuła 3 Euroseries.
Dobre wyniki w sezonie 2004 sprawiły, iż zdobył nagrodę McLaren Autosport BRDC Award (podobną nagrodę otrzymał jego kuzyn, Dario Franchitti w 1992 roku), a także został objęty programem rozwojowym Mercedesa. W 2005 roku Manor Motorsport umożliwił di Reście starty w ich zespole w Formule 3 Euro Series, gdzie jeździł z Lucasem Di Grassim. W kolejnym sezonie zdobył mistrzostwo tej serii wraz z zespołem ASM, zwyciężając w pięciu wyścigach.
DTM.
W sezonie 2007 Paul rozpoczął starty w niemieckich mistrzostwach samochodów turystycznych DTM, gdzie jeździł za kierownicą 2-letniego Mercedesa klasy C. W inauguracyjnej rundzie sezonu na torze Hockenheimring zdobył 3. pozycję startową w swojej pierwszej sesji kwalifikacyjnej w nowej serii. W kolejnej rundzie poprawił ten wynik, zajmując 2. miejsce w kwalifikacjach ze stratą jednej tysięcznej sekundy do zdobywcy pole position, Jamiego Greena. Podczas wyścigu utrzymał pozycję, zdobywając swoje pierwsze podium w DTM. Podczas trzeciej rundy sezonu ponownie ukończył wyścig na 2. miejscu, co umożliwiło mu objęcie prowadzenia w klasyfikacji generalnej. W dalszej części sezonu zdobył 2 kolejne podia (3. miejsca), a rok zakończył na 5. pozycji w klasyfikacji, pokonując wszystkich kierowców w używanych samochodach oraz czterech w nowych autach.
Dobre wyniki sprawiły, iż w sezonie 2008 di Resta zajął miejsce Miki Häkkinena w pierwszym zespole Mercedesa. Do otwierającego sezon wyścigu na torze Hockenheimring wystartował z 4. pozycji, jednak przez problemy ze sprzęgłem podczas drugiego pit stopu, spadł na 13. miejsce. Podczas 4. rundy sezonu na torze EuroSpeedway Lausitz po raz pierwszy w karierze w DTM wystartował z pole position oraz zdobył swoje pierwsze zwycięstwo. W wieku 22 lat i 32 dni stał się drugim najmłodszym kierowcą w historii DTM, któremu udało się tego dokonać. Młodszy od niego podczas swojego pierwszego zwycięstwa był jedynie jego kuzyn, Dario Franchitti, który dokonał tego w 1995 roku. Drugie zwycięstwo odniósł 21 września na torze Catalunya, a w końcowej klasyfikacji sezonu zajął 2. pozycję, do ostatniego wyścigu walcząc o mistrzostwo z Timo Scheiderem.
Formuła 1.
W sezonie 2010 pełnił funkcję kierowcy rezerwowego i testowego zespołu Force India w Formule 1. 26 stycznia 2011 został potwierdzony jako kierowca wyścigowy tego teamu.

</doc>
<doc id="1478992" url="https://pl.wikipedia.org/wiki?curid=1478992" title="Jonas Stenberg">
Jonas Stenberg

Jonas Stenberg (ur. 18 lutego 1975) – szwedzki aktor filmowy.

</doc>
<doc id="1478993" url="https://pl.wikipedia.org/wiki?curid=1478993" title="Win the Race">
Win the Race

Win the Race – singel zapowiadający dziesiąty album niemieckiego zespołu Modern Talking, "America". Singel został wydany 26 lutego 2001 roku przez firmę "BMG".
Singel zawiera cztery utwory:
Lista utworów.
CD-Maxi Hansa 74321 84311 2 (BMG) / EAN 0743218431128 26.02.2001

</doc>
<doc id="1478994" url="https://pl.wikipedia.org/wiki?curid=1478994" title="Black River (album)">
Black River (album)

Black River – debiutancki album polskiej grupy Black River wydany w 2008 roku przez wytwórnię muzyczną Mystic Production. Wydawnictwo było promowane teledyskiem do utworu pt. "Silence" w reżyserii Romana Przylipiaka. W nagraniu wystąpiła gościnnie aktorka Agnieszka Warchulska.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Linki zewnętrzne.
task=view

</doc>
<doc id="1478996" url="https://pl.wikipedia.org/wiki?curid=1478996" title="Giacomo Rizzolatti">
Giacomo Rizzolatti

Giacomo Rizzolatti (ur. 28 kwietnia 1937 w Kijowie) – włoski neurofizjolog.
W 1961 roku ukończył studia na Uniwersytecie w Padwie. Jest profesorem na uniwersytecie w Parmie. Był członkiem zespołu, który badając aktywność mózgu makaków, odkrył neurony lustrzane.

</doc>
<doc id="1479005" url="https://pl.wikipedia.org/wiki?curid=1479005" title="Cerkiew Narodzenia Świętego Jana Chrzciciela w Słupsku">
Cerkiew Narodzenia Świętego Jana Chrzciciela w Słupsku

Cerkiew Narodzenia Świętego Jana Chrzciciela w Słupsku – cerkiew greckokatolicka w Słupsku. Jest to nowoczesna świątynia wybudowana w latach 2003–2004. Wewnątrz znajduje się współczesny ikonostas. Mieści się przy ulicy Stefana Jaracza 6a.
Parafia greckokatolicka w Słupsku istnieje od 1974 roku. Należy do eparchii wrocławsko-koszalińskiej.

</doc>
<doc id="1479007" url="https://pl.wikipedia.org/wiki?curid=1479007" title="Hipotetyczna witamina B14">
Hipotetyczna witamina B14

Witamina B14 – hipotetyczna witamina o niezidentyfikowanej budowie (według niektórych źródeł jest to mieszanina kwasu foliowego i kwasu "p"-aminobenzoesowego). Obecnie nie jest uznawana za witaminę. Uważano (i niekiedy nadal uważa się) ją za czynnik leczący anemię. Opisywano jej obecność w drożdżach, roślinach strączkowych, zbożach, podrobach, winie i jajach.
Nazwę „witamina B14” nadali Earl R. Norris i John J. Majnarich brązowym kryształom, które wydzielili z ludzkiego moczu (33 mg ze 100 dm³). Analiza elementarna składu kryształów wykazała, że zawierają one 19,6% azotu, 4% fosforu i nie zawierają siarki. Stwierdzili oni silny przyspieszający wpływ tej substancji na wzrost kultur komórek szpiku kostnego – 1 pikogram (10−12 g) „witaminy B14” na 1 ml zawiesiny komórek wołowych dawał taki sam efekt, jak ksantopteryna w ilości 5 μg (5 g, tj. 5 mln razy więcej), a w przypadku komórek raka Browna-Pearce’a efekt był jeszcze 2 razy większy. W badaniach tych stwierdzono również, że „witamina B14” nie wykazuje działania toksycznego na komórki do stężenia 100 μg/ml. W przypadku anemii wywołanej u szczurów za pomocą sulfatiazolu jednokrotne wstrzyknięcie 10 ng „witaminy B14” dawało taki sam efekt łagodzący, jak 1 mg ksantopteryny. Opublikowano również wyniki badań wskazujące, że „witamina B14” wykazuje podobną aktywność w zwiększaniu szybkości wzrostu kultur komórek szpiku kostnego jak kwas foliowy lub ksantopteryna inkubowane przez 72 h z enzymem uzyskanym ze śluzu błony śluzowej żołądków szczurów. Obecnie fakt wpływu „witaminy B14” na szybkość wzrostu komórek jest często akceptowany, jednak według niektórych źródeł jej działanie nie zostało potwierdzone.

</doc>
<doc id="1479008" url="https://pl.wikipedia.org/wiki?curid=1479008" title="Nabój Lefaucheux (trzpieniowy)">
Nabój Lefaucheux (trzpieniowy)

Nabój Lefaucheux (trzpieniowy, sztyftowy) – nabój scalony opracowany w pierwszej połowie XIX w. przez francuskiego rusznikarza Casimira Lefaucheux. Amunicja ta była stosowana m.in. w Belgii, Anglii, Francji, Szwajcarii i Austrii. Obecnie uznawana za przestarzałą i wyparta przez amunicję centralnego zapłonu.
Budowa i zasada działania.
Nabój trzpieniowy zwykle składa się z mosiężnej łuski (najczęściej bez kryzy), zawierającej ładunek, pocisk oraz umieszczoną wewnątrz spłonkę, zbijaną wystającą z łuski pionową igłą, w którą uderzał kurek mający płaską główkę. Rozdęcie łuski przy strzale uszczelniało komorę i zapobiegało ucieczce gazów na zewnątrz. Elastyczność mosiądzu pozwalała łusce powrócić do pierwotnych rozmiarów po spadku ciśnienia, co ułatwiało wybijanie łuski z komory.
Historia.
Wynalezienie zapłonu trzpieniowego umożliwiło dopiero powstanie zapłonu perkusyjnego. Wszystkie poprzednie próby były skazane na niepowodzenie, gdyż nie znano sposobu na zapalenie prochu bez jego bezpośredniego kontaktu z ogniem. Gdy tylko prace nad piorunianami umożliwiły obejście tej przeszkody rozpoczęły się prace nad nabojami scalonymi. System zapłonu trzpieniowego wynalazł w 1828 roku Francuz, Casmir Lefaucheux. Do lat 40 XIX wieku był to przodujący system zapłonu na kontynencie europejskim gdzie produkowano broń tego typu w dużych ilościach. W Anglii wzbudził on małe zainteresowanie aż do wystawy londyńskiej 1852, gdy zaprezentowano rewolwery kieszonkowe na te naboje. W 1854 roku unowocześniony system trzpieniowy został opatentowany w Anglii przez syna Casmira, Eugène Lefaucheux.

</doc>
<doc id="1479010" url="https://pl.wikipedia.org/wiki?curid=1479010" title="Witamina G">
Witamina G



</doc>
<doc id="1479021" url="https://pl.wikipedia.org/wiki?curid=1479021" title="Witamina B9">
Witamina B9



</doc>
<doc id="1479024" url="https://pl.wikipedia.org/wiki?curid=1479024" title="Witamina M">
Witamina M



</doc>
<doc id="1479048" url="https://pl.wikipedia.org/wiki?curid=1479048" title="Best of Hilary Duff">
Best of Hilary Duff

Best of Hilary Duff – ostatni album amerykańskiej piosenkarki Hilary Duff wydany w roku 2008.

</doc>
<doc id="1479051" url="https://pl.wikipedia.org/wiki?curid=1479051" title="Sobór konkatedralny Zaśnięcia Najświętszej Bogurodzicy w Koszalinie">
Sobór konkatedralny Zaśnięcia Najświętszej Bogurodzicy w Koszalinie

Cerkiew Zaśnięcia Najświętszej Bogurodzicy w Koszalinie – cerkiew greckokatolicka w Koszalinie. Jest to nowoczesna świątynia wybudowana w latach 1998–2006; poświęcona 24 czerwca 2006. Wewnątrz znajduje się współczesny ikonostas. Mieści się przy ul. Niepodległości 24-26.
Parafia greckokatolicka w Koszalinie istnieje od 1970 roku. Należy do eparchii wrocławsko-koszalińskiej. Od momentu reorganizacji struktury administracyjnej metropolii przemysko-warszawskiej stała się soborem konkatedralnym wrocławsko-koszalińskim.

</doc>
<doc id="1479052" url="https://pl.wikipedia.org/wiki?curid=1479052" title="Linia kolejowa nr 107">
Linia kolejowa nr 107

Linia kolejowa nr 107 – jednotorowa, niezelektryfikowana, pierwszorzędna linia kolejowa łącząca stację Nowy Zagórz ze stacją Łupków i granicą państwa ze Słowacją w tej miejscowości.
Linia jest częścią Pierwszej Węgiersko-Galicyjskiej Kolei Żelaznej wybudowanej etapami:
Z linii 107 korzystają przewoźnicy: 
Obecnie na linii odbywa się głównie ruch pasażerski. Od 14 czerwca 2010 do stycznia 2011, z powodu zniszczenia mostu na Popradzie, w ciągu doby kursowało tędy 18 składów PKP Cargo pomiędzy Słowacją a Polską; linia przejęła tym samym transport towarowy prowadzony na linii nr 96 Tarnów – Nowy Sącz – Muszyna – Leluchów. W okresie letnim do końca wakacji w weekendy na linii dodatkowo kursują dwie pary pociągów międzynarodowych relacji Rzeszów – Zagórz – Łupków – Medzilaborce, a także pociąg TLK spółki PKP Intercity relacji Kraków Główny - Łupków - Kraków Główny, obsługiwanej składami przewoźnika SKPL Cargo. Od 13 grudnia 2015 linią 107 jeździ pociąg weekendowy „Bieszczadzki Żaczek” relacji Rzeszów – Zagórz – Rzeszów. Podróż odbywa się szynobusem SA103, SA135 lub spalinowym zespołem trakcyjnym SA140 wyposażonym w klimatyzację, WiFi, automat biletowy i toaletę.
Linia posiada potencjał turystyczny – szczególnie piękne widoki są na przełom Osławy oraz z końcowej granicznej stacji w Łupkowie.
Miejscowości przy tej linii kolejowej.
Linia kolejowa Nowy Zagórz – Łupków przebiega przez miejscowości (stacje):

</doc>
<doc id="1479054" url="https://pl.wikipedia.org/wiki?curid=1479054" title="Last Exit to Brooklyn (singel)">
Last Exit to Brooklyn (singel)

Last Exit to Brooklyn – singel promujący dziesiąty album niemieckiego zespołu Modern Talking, "America". Singel został wydany 7 maja 2001 roku przez firmę "BMG".
Singel zawiera pięć utworów:
Lista utworów.
CD-Maxi Hansa 74321 85979 2 (BMG) / EAN 0743218597923 07.05.2001

</doc>
<doc id="1479056" url="https://pl.wikipedia.org/wiki?curid=1479056" title="William Moerner">
William Moerner

William Esco Moerner (ur. 24 czerwca 1953 w Pleasanton) – amerykański fizyk i chemik, laureat Nagrody Nobla w dziedzinie chemii za rok 2014.
Życiorys.
Studiował na Uniwersytecie Waszyngtońskim w St. Louis, uzyskał tam stopnie B.Sc w dziedzinie fizyki i elektrotechniki, a także A.B. w dziedzinie matematyki. Edukację kontynuował na Cornell University, gdzie uzyskał stopień magistra w 1978, a doktora w 1982 roku.
Jest profesorem na Stanford University, gdzie zajmuje się spektroskopią pozwalającą na obserwację pojedynczych molekuł.
W 2008 roku otrzymał Nagrodę Wolfa w dziedzinie chemii. W 2014 r. został wraz z Erikiem Betzigiem i Stefanem Hellem wyróżniony Nagrodą Nobla z chemii za rozwój mikroskopii fluorescencyjnej wysokiej rozdzielczości.

</doc>
<doc id="1479058" url="https://pl.wikipedia.org/wiki?curid=1479058" title="W. E. Moerner">
W. E. Moerner



</doc>
<doc id="1479063" url="https://pl.wikipedia.org/wiki?curid=1479063" title="Chorwacki Radiowy Festiwal">
Chorwacki Radiowy Festiwal

Chorwacki Radiowy Festiwal (chorw. Hrvatski Radijski Festival, w skrócie HRF) – festiwal muzyczny organizowany co roku w Chorwacji przez Narodni radio (Radio Croatia).
Festiwal po raz pierwszy odbył się w 1997 roku w miejscowości Vodice. Organizowano go tam do 2002 roku, kiedy to odbył się w mieście Szybenik. Po dwóch latach, konkurs zorganizowały Rijeka i Požega współfinansując festiwal do 2004 roku. W 2005 i 2006 roku konkurs zorganizowano w mieście Trogir, a w 2007 roku odbył się w miejscowości Hvar. W 2008 roku festiwal odbył się w mieście Opatija, w którym będzie organizowany przez kolejnych 5 lat.
Obecnie Festiwal wręcza nagrody w kilku kategoriach, jako najwyższa Grand Prix. Niektóre z nich to: Pierwsza Nagroda Radiosłuchaczy, Pierwsza Nagroda Wytwórni Muzycznej, Nagroda Czytelników „24 Godzin” („24 Godziny” to gazeta codzienna), Nagroda Publiczności (głosowanie audiotele), Nagroda Internautów (głosowanie internetowe).
Od 2009 roku przyznawana jest dodatkowa nagroda: Nagroda im. Toše Proeskiego za najlepszą interpretację wokalną. Otrzymała ją Nina Badrić.

</doc>
<doc id="1479066" url="https://pl.wikipedia.org/wiki?curid=1479066" title="Genazaury">
Genazaury

Genazaury (Genasauria) – klad wymarłych roślinożernych dinozaurów. Po raz pierwszy zastosował go Paul Sereno w 1986 roku. Obejmuje cerapody (marginocefale i ornitopody) oraz tyreofory (ankylozaury i stegozaury). Z początku klad ten był używany jedynie przez autora, jednak w ostatnich latach został uznany również przez większość innych naukowców. Genazaury według definicji Sereno składają się z "Ankylosaurus magniventris", "Pachycephalosaurus wyomingensis", "Parasaurolophus walkeri", "Stegosaurus stenops", "Triceratops horridus" oraz ich najbliższych przodków i wszystkich potomków.

</doc>
<doc id="1479067" url="https://pl.wikipedia.org/wiki?curid=1479067" title="August Steffen">
August Steffen

Johannes Theodor August Steffen (ur. 6 grudnia 1825 w Szczecinie, zm. 7 stycznia 1910 tamże) – niemiecki lekarz pediatra i patolog.
Życiorys.
Urodził się jako syn Wilhelma Augusta Steffena (1792–1874) w znanej szczecińskiej rodzinie lekarskiej. Studiował medycynę w Bonn, Heidelbergu i Halle (Saale). W Heidelbergu został asystentem i ciężko zachorował na dur brzuszny. Po wyzdrowieniu kontynuował naukę. W 1853 roku ożenił się z J. Ulrich. Rok po jej śmierci ożenił się po raz drugi z Pauliną Böttner, córką szczecińskiego kupca. W 1856 roku organizował oddział dziecięcy w szpitalu w Szczecinie, od 1860 roku miał uprawnienia do wykonywania sekcji zwłok.

</doc>
<doc id="1479070" url="https://pl.wikipedia.org/wiki?curid=1479070" title="Genasauria">
Genasauria



</doc>
<doc id="1479079" url="https://pl.wikipedia.org/wiki?curid=1479079" title="Michał Zebrzydowski">
Michał Zebrzydowski

Michał Zebrzydowski herbu Radwan (ur. 19 sierpnia 1613, zm. 19 kwietnia 1667) – wojewoda krakowski w 1667 roku, miecznik koronny w latach 1647-1667, starosta krakowski w latach 1664-1667, starosta lanckoroński w 1636 roku, starosta śniatyński w 1647 roku, rotmistrz wojska powiatowego województwa krakowskiego w 1648 roku.
Syn Jana miecznika koronnego i Barbary Lubomirskiej z Wiśnicza, córki Sebastiana Lubomirskiego.
Na temat wczesnej młodości brak dokładniejszych informacji. W 1634 r. powrócił z podróży po obcych krajach, którą odbył wspólnie z młodszym bratem Franciszkiem Florianem. Między 1634 a 1636 r. wszedł w związek małżeński z Marianną Stadnicką ze Żmigroda. Z tego związku urodziły się dwie córki: Anna, która poślubiła Jana Karola Czartoryskiego (podkomorzego krakowskiego) i Helena, która wyszła za mąż za Jana Opalińskiego (cześnika koronnego).
Poseł sejmiku proszowickiego na sejm ekstraordynaryjny 1635 roku, poseł na sejm ekstraordynaryjny 1647 roku. Był posłem na sejm 1646 roku. W 1647 roku król Władysław IV Waza powołał Michała Zebrzydowskiego na urząd miecznika koronnego. Był członkiem konfederacji generalnej zawiązanej 31 lipca 1648 roku. Wyznaczony komisarzem do rady wojennej w 1648 roku. W czasie wojny kozackiej (1648) zgromadził wojsko i wyruszył na wschodnie rubieże Rzeczypospolitej, lecz nie wiadomo dokładnie kiedy. Spod Beresteczka przez króla Jana Kazimierza został wysłany na Podhale w celu stłumienia buntu chłopskiego, któremu przewodził Aleksander Kostka-Napierski, w czym uprzedził go Piotr Gembicki, biskup krakowski. W czasie najazdu szwedzkiego, na polecenie Jana Kazimierza, Michał Zebrzydowski formował wojsko. W 1655 r. wyjechał na Węgry, ale kiedy Szwedzi zajęli Lanckoronę, powrócił (1656), odzyskał ją, a następnie wyzwolił z rąk najeźdźców Podgórze i Podhale. Gdy nastał pokój, szlachta domagała się od swych posłów na sejm publicznego podziękowania miecznikowi za zasługi położone dla kraju.
W 1664 r. Michał Zebrzydowski został starostą generalnym krakowskim, a w trzy lata później wojewodą krakowskim. Jesienią 1659 r. zaczął chorować. Zmarł w Lanckoronie 19 kwietnia 1667 roku. Został pochowany w kościele w Kalwarii pod kaplicą Matki Bożej Kalwaryjskiej.
Wraz z jego śmiercią zamknęły się dzieje rodziny Zebrzydowskich.

</doc>
<doc id="1479105" url="https://pl.wikipedia.org/wiki?curid=1479105" title="Galeria Narodowa w Pradze">
Galeria Narodowa w Pradze

Galeria Narodowa w Pradze (czes. "Národní galerie v Praze", NG) – galeria sztuki w Pradze, narodowa instytucja kultury. Od 2021 funkcję dyrektora generalnego Galerii Narodowej w Pradze sprawuje Polka, Alicja Knast. 
Historia.
5 lutego 1796 Stowarzyszenie Patriotycznych Przyjaciół Sztuki ("Společnost vlasteneckých přátel umění") założyło galerię obrazów ("Obrazárna Společnosti vlasteneckých přátel umění"), która stała się podstawą obecnej Galerii Narodowej. Organizacja skupiała przedstawicieli szlachty i mieszczaństwa.
W 1902 dołączono Galerię Sztuki Nowoczesnej Królestwa Czeskiego ("Moderní galerie Království českého"), która była fundacją cesarza Franciszka Józefa I. 
W 1918 kolekcja Stowarzyszenia Patriotycznych Przyjaciół Sztuki przeszła na własność państwa czechosłowackiego, natomiast Galeria Sztuki Nowoczesnej Królestwa Czeskiego pozostała niezależną fundacją. W 1942 włączono ją do Galerii Narodowej. Decyzję tę potwierdzono w 1949.
Galeria Narodowa eksponuje swoje zbiory w następujących miejscach:

</doc>
<doc id="1479107" url="https://pl.wikipedia.org/wiki?curid=1479107" title="Aryam Abreu Delgado">
Aryam Abreu Delgado

Aryam Abreu Delgado (ur. 9 lipca 1978) – kubański szachista i trener szachowy ("FIDE Trainer" od 2014), arcymistrz od 2008 roku.
Kariera szachowa.
Pierwszy znaczący sukces na arenie międzynarodowej odniósł w 1997 r., dzieląc I m. (wspólnie z Alvaro Blanco Fernandezem) w turnieju rozegranym w Matanzas. W 1999 i 2000 r. dwukrotnie podzielił IV m. w finałach mistrzostw Kuby, w 2000 r. podzielił również I m. (wspólnie z Alonso Zapatą i Felixem Gomezem) w turnieju "Premier I" memoriału Jose Raula Capablanki w Varadero. W 2001 r. wystąpił w reprezentacji kraju na rozegranych w Erywaniu drużynowych mistrzostwach świata. W 2002 r. podzielił II m. (za Cyrilem Marzolo, wspólnie z Jesusem Nogueirasem Santiago i Yuri Gonzalezem Vidalem) w memoriale Guillermo García Gonzáleza w Santa Clarze, w 2004 r. zwyciężył w São Paulo, natomiast w 2005 r. podzielił I m. otwartych turniejach w Vilagarcía de Arousa (wspólnie z Walentinem Jotowem i Ciprianem-Costicą Nanu) oraz w Walencji (wspólnie z Alexisem Cabrerą i Maikelem Gongora Reyesem). W 2007 r. po raz trzeci w karierze podzielił IV m. w finale indywidualnych mistrzostw Kuby, a w 2008 r. zwyciężył (wspólnie z Aramisem Alvarezem Pedrazą) w turnieju "open" memoriału Jose Raula Capablanki w Hawanie. W 2012 r. zwyciężył w rozegranym w Méridzie memoriale Carlosa Torre Repetto.
Najwyższy ranking w dotychczasowej karierze osiągnął 1 lipca 2008 r., z wynikiem 2502 zajmował wówczas 9. miejsce wśród kubańskich szachistów.

</doc>
<doc id="1479111" url="https://pl.wikipedia.org/wiki?curid=1479111" title="April March">
April March

April March, prawdziwe imię Elinor Blake (ur. 20 kwietnia 1965 r.), amerykańska piosenkarka i autorka tekstów, śpiewa w języku francuskim i angielskim. Od dziecka fascynowała się Francją, do czego przyczyniły się zapewne liczne wymiany zagraniczne do Francji, w których uczestniczyła podczas nauki w szkole. W swej muzyce wyraźnie nawiązuje do francuskiego stylu pop z lat `60.

</doc>
<doc id="1479141" url="https://pl.wikipedia.org/wiki?curid=1479141" title="Cerkiew Opieki Matki Bożej w Szczecinie">
Cerkiew Opieki Matki Bożej w Szczecinie

Cerkiew Opieki Najświętszej Bogurodzicy w Szczecinie – cerkiew greckokatolicka w Szczecinie. Jest to świątynia, która powstała w budynku zbudowanym na początku lat 20. XX wieku, w kompleksie dawnego Zakładu opiekuńczego „Bethanien”. Generalny remont budynku został wykonany w latach 1995-1997. Wewnątrz znajduje się współczesny ikonostas. Mieści się przy ulicy Adama Mickiewicza 43.
Parafia greckokatolicka pw. Najświętszej Bogurodzicy w Szczecinie istnieje od 1957 roku. Należy do eparchii wrocławsko-koszalińskiej.

</doc>
<doc id="1479162" url="https://pl.wikipedia.org/wiki?curid=1479162" title="Paul Emil Flechsig">
Paul Emil Flechsig



</doc>
<doc id="1479221" url="https://pl.wikipedia.org/wiki?curid=1479221" title="Port morski Lubin">
Port morski Lubin

Port morski Lubin – mały port morski w woj. zachodniopomorskim, w powiecie kamieńskim, w gminie Międzyzdroje, w miejscowości Lubin, położony na wyspie Wolin, na wschodnim brzegu jeziora Wicko Wielkie, w północnej zatoce Zalewu Szczecińskiego.
Nabrzeża ciągną się wzdłuż brzegów kanału, gdzie znajduje się również kilka przystani dla łodzi rybackich. Port posiada basen o długości 80 m i szerokości 10 m. Głębokości w tym basenie kształtują się od 3,1 m na początku, 2,9 m pośrodku, do 1,6 m przy końcu basenu.
W 2002 r. port miał: 
W granicach administracyjnych portu znajduje się akwatorium o powierzchni 0,0397 km², które stanowi obszar morskich wód wewnętrznych jeziora Wicko Wielkie o średniej szerokości 50 m, licząc od linii brzegu, położony naprzeciw części lądowej portu wraz z wodami basenu Portowego.
Port charakteryzuje stosunkowo mała powierzchnia basenu i krótka linia nabrzeży portowych, które są wysokie i nieprzystosowane do cumowania jachtów. Nawierzchnia przy nabrzeżach jest zajęta przez sprzęt należący do rybaków.
Administratorem portu jest Urząd Morski w Szczecinie. Bosmanat portu znajduje się w Wicku.
Dyrektor urzędu morskiego nie określił infrastruktury zapewniającej dostęp do tego portu.
Granice portu od strony lądu zostały ustalone w 2013 r. Port morski w Lubinie został ustanowiony przez Ministra Żeglugi w 1965 r.
Najbliższa przystań żeglarska znajduje się w odległości ok. 6,5 kabli (1200 m) w porcie Wapnica.

</doc>
<doc id="1479225" url="https://pl.wikipedia.org/wiki?curid=1479225" title="Hari Varešanović">
Hari Varešanović



</doc>
<doc id="1479230" url="https://pl.wikipedia.org/wiki?curid=1479230" title="Wojna prochowa">
Wojna prochowa

Wojna prochowa (ang. "Black Powder War") – książka autorstwa Naomi Novik, trzecia część z cyklu "Temeraire".
Świat przedstawiony.
Akcja powieści toczy się w alternatywnym świecie, gdzie w czasie wojen napoleońskich oprócz środków konwencjonalnych stosowanych w tamtych czasach w wojnach, wykorzystuje się także smoki. Opowiada historię Temeraire’a, smoka niebiańskiego z Chin, oraz jego kapitana i przyjaciela Williama Laurence’a, byłego członka floty królewskiej. Książka zawiera elementy historyczne oraz elementy fantastyczne.
Fabuła.
Do przebywającego w Chinach Laurence’a przybywa posłaniec, dostarczając rozkazy, polecające mu natychmiast udać się do Turcji, by odebrać przeznaczone dla Wielkiej Brytanii trzy jaja smocze. Z powodu ciszy na morzu załoga Temeraire’a decyduje się odbyć podróż powietrzną przecinając całą Azję. Przewodnikiem zostaje posłaniec – pół Azjata-pół Anglik – Tharkay. Załoga przeżywa w drodze liczne przygody, z których najciekawsza i najbardziej brzemienne w skutki – to napotkanie stada dzikich smoków w górach środkowej Azji, od których dowiadują się, że przed nimi tę samą drogę przemierzała wiedziona zemstą biała smoczyca Lien. Wobec tego Laurence decyduje się jak najszybciej dotrzeć do celu. Po przybyciu do Stambułu sytuacja niestety jeszcze się pogarsza. Prowadzący sprawę ambasador brytyjski zginął, zaś jego sekretarz ulotnił się ponoć z całą sumą przeznaczoną na zakup jaj. Dodatkowo Laurence i Temeraire na dworze sułtana są wyraźnie traktowani jak więźniowie domowi. Śledztwo przeprowadzone na własną rękę wykazuje jednak, że za wszystkim stoją sami Turcy, którzy zdecydowawszy się w wojnie wziąć stronę Napoleona nie zamierzają dotrzymać umowy danej Brytyjczykom. Śmierć ambasadora i zniknięcie całego złota to także ich sprawka. Doprowadzony do ostateczności Laurence decyduje się na desperacką próbę porwania jaj i ucieczki z więzienia. Plan udaje się zrealizować tylko częściowo, jedno z zabranych jaj rozbija się, ginie także jeden z członków załogi. Dalsza część podroży wiedzie przez ogarniętą wojną środkową Europę, gdzie Temeraire i jego załoga biorą udział w przegranych bitwach pod Jeną i Auerstedt. Uciekając przed potęgą Napoleona, wspomaganego przez Lien, przez Berlin i Poznań docierają do oblężonego Gdańska. Wydostawszy się stamtąd podstępem, nareszcie zmierzają do ojczyzny. Wiozą ze sobą Iskierkę, wyklutego po drodze tureckiego smoka o dużym temperamencie, którego kapitanem zostaje Granby, oficer na Temerairze.

</doc>
<doc id="1479238" url="https://pl.wikipedia.org/wiki?curid=1479238" title="Pęczek czerwienno-rdzeniowy">
Pęczek czerwienno-rdzeniowy

Pęczek czerwienno-rdzeniowy (droga czerwienno-rdzeniowa, pęczek Monakowa; łac. "tractus rubrospinalis") – pasmo istoty białej, stanowiące boczną część układu pozapiramidowego. 
Rozpoczyna się w śródmózgowiu w jądrze czerwiennym, przechodzi na drugą stronę i biegnie w bocznej części nakrywki pnia mózgu. W rdzeniu kręgowym biegnie w sznurze bocznym, razem z pęczkiem korowo-rdzeniowym bocznym, do przodu od niego.
Rola tej drogi polega na kontrolowaniu napięcia mięśni zginaczy.
Opisał go jako pierwszy rosyjsko-szwajcarski neuroanatom Constantin von Monakow.

</doc>
<doc id="1479267" url="https://pl.wikipedia.org/wiki?curid=1479267" title="Pęczek Monakowa">
Pęczek Monakowa



</doc>
<doc id="1479269" url="https://pl.wikipedia.org/wiki?curid=1479269" title="Nokia PC Suite">
Nokia PC Suite

Nokia PC Suite – nierozwijany już bezpłatny pakiet programów umożliwiający łączenie telefonu marki Nokia z komputerem poprzez USB, Bluetooth, podczerwień lub kabel szeregowy.
Następcą pakietu Nokia PC Suite jest pakiet Nokia Suite zawierający m.in. Nokia Photos, Nokia Software Updater oraz Nokia Map Loader.
Zawartość pakietu.
Nokia Phone Browser.
Program ten umożliwia przesyłanie plików między telefonem a komputerem.
Content Copier.
Program zapisuje kopie danych osobistych z telefonu na komputer.
Nokia PC Sync.
Program synchronizuje dane osobiste między telefonem a komputerem.
Image Store.
Program zachowuje obrazy oraz pliki wideo na komputerze.
Inne programy pakietu.
Zarządzanie plikami.
Programy pozwalające na zarządzanie plikami:
Połączenia.
Niżej wymienione programy tworzą i edytują połączenia telefonu komórkowego z komputerem.

</doc>
<doc id="1479337" url="https://pl.wikipedia.org/wiki?curid=1479337" title="Don’t Say a Word (singel)">
Don’t Say a Word (singel)

Don't Say a Word – szósty singel fińskiego zespołu power metalowego Sonata Arctica. Wydany został tylko w Finlandii, tydzień przed EP o tym samym tytule.

</doc>
<doc id="1479344" url="https://pl.wikipedia.org/wiki?curid=1479344" title="Ada Jonath">
Ada Jonath

Ada E. Jonath עדה יונת, "Ada Yonath" (ur. 22 czerwca 1939 w Jerozolimie) – izraelska krystalograf.
Życiorys.
Jej rodzice wyegimrowali ze Zduńskiej Woli do Palestyny w 1933 roku.
Studiowała na Uniwersytecie Hebrajskim w Jerozolimie, gdzie uzyskała bakalaureat w 1962 roku oraz tytuł magistra biochemii w 1964. Stopień doktora uzyskała w 1968 roku w Instytucie Naukowym Weizmana, jej praca doktorska dotyczyła krystalografii. Odbyła staże podoktorskie w Carnegie Mellon University (1969) oraz MIT (1970).
Badania Jonath koncentrują się na mechanizmach molekularnych biosyntezy białek. Wyznaczyła ona z dużą rozdzielczością struktury krystaliczne jednostek rybosomów.
W 2007 otrzymała Nagrodę Wolfa w dziedzinie chemii, w 2009 Nagrodę Nobla w dziedzinie chemii za badania nad strukturą i funkcją rybosomów (wspólnie z Venkatramanem Ramakrishnanem i Thomasem Steitzem).
Jest też laureatką Medalu Marii Skłodowskiej-Curie przyznanego jej w 2011 r. przez Polskie Towarzystwo Chemiczne, a w 2015 r. otrzymała tytuł doktora honoris causa Uniwersytetu Medycznego w Łodzi.

</doc>
<doc id="1479367" url="https://pl.wikipedia.org/wiki?curid=1479367" title="Nigga Please">
Nigga Please

Nigga Please – drugi studyjny album amerykańskiego rapera Ol’ Dirty Bastarda, członka Wu-Tang Clanu. Album ukazał się w sprzedaży 14 września 1999 roku nakładem Elektra Records.
Przy produkcji albumu udział brali m.in. RZA i The Neptunes. Płyta osiągnęła drugie miejsce na liście 10 najlepszych albumów R&amp;B/Hip Hop notowania Billboardu.

</doc>
<doc id="1479377" url="https://pl.wikipedia.org/wiki?curid=1479377" title="HMS Black Prince (1861)">
HMS Black Prince (1861)

HMS Black Prince – brytyjska fregata pancerna typu "Warrior", która weszła do służby w 1862 roku. Wraz z bliźniaczym HMS "Warrior" był przez krótki czas największym, najszybszym, najsilniej uzbrojonym i najciężej opancerzonym okrętem swojej epoki. Były to pierwsze żelazne pancerniki.
Historia.
W odpowiedzi na francuski program zbrojeń na morzu, którego elementem była m.in. pierwsza w świecie fregata pancerna "La Gloire", marynarka brytyjska Royal Navy zamówiła dwa nowe okręty przewyższające swoimi parametrami konstrukcję francuską. Budowa drugiej jednostki typu "Warrior" rozpoczęła się w stoczni w Glasgow 12 października 1859 roku. Wodowanie miało miejsce 27 lutego 1861 roku, wejście do służby 12 września 1862 roku.
Służba.
Po wejściu do służby okręt do 1866 roku wchodził w skład Floty Kanału działającej w rejonie kanału La Manche. W 1867 roku na okręcie rozpoczął się trwający rok remont, podczas którego m.in. zmodernizowano jego uzbrojenie. W 1869 roku okręt holował pływający dok z Azorów na Bermudy. W 1874 roku okręt ponownie został przydzielony do Floty Kanału. W 1878 roku HMS "Black Prince" został przeniesiony do rezerwy i przeklasyfikowany na krążownik pancerny. Przez kolejne lata okręt reaktywowano, aby brał udział w corocznych manewrach morskich. W 1896 roku "Black Prince" został okrętem szkolnym stacjonującym w irlandzkim porcie Queenstown. W 1903 roku imię okrętu zmieniono na "Emerald". Od 1910 roku funkcję okrętu szkolnego pełnił w Plymouth, jako "Impregnable III". 21 marca 1923 roku okręt został sprzedany na złom.
Opis.
Uzbrojenie początkowo stanowiło 10 dział odtylcowych 110-funtowych, 26 dział gładkolufowych 68-funtowych i 4 działa odtylcowe 70-funtowe, w baterii burtowej. W latach 1867/68 zamieniono je na 4 gwintowane odprzodowe działa 203 mm, 24 działa gwintowane odprzodowe 178 mm i 4 działa 20-funtowe.
Opancerzenie składało się z pasa z płyt pancerza żelaznego grubości 114 mm na podkładce drewnianej grubości 457 mm, na śródokręciu. Pas miał długość 65 m (213 stóp) i 6,7 m wysokości (22 stopy), obejmował na długość większą część baterii i siłownię.

</doc>
<doc id="1479413" url="https://pl.wikipedia.org/wiki?curid=1479413" title="Moray Firth">
Moray Firth

Moray Firth (gael. "An Cuan Moireach" lub "Linne Mhoireibh") – zatoka Morza Północnego o trójkątnym kształcie, u północno-wschodnich wybrzeży Szkocji. Jest największą zatoką Szkocji. Jej wschodnia granica rozciąga się od Duncansby Head (niedaleko John o'Groats) na północy, na terenie hrabstwa Highland, do miasta Fraserburgh na południu, na terenie hrabstwa Aberdeenshire. Najbardziej wysuniętym na zachód punktem jest miejsce, gdzie łączy się z zatoką Beauly Firth, niedaleko Inverness. Długość wybrzeża zatoki wynosi ok. 800 kilometrów, w większości o charakterze klifowym.
Do zatoki Moray Firth uchodzi wiele rzek, takich jak Ness i Spey. Moray Firth łączy się także z wieloma mniejszymi przybrzeżnymi zatokami jak Cromarty Firth czy Dornoch Firth. 
Zatoka Moray Firth złożona jest faktycznie z dwóch części, wewnętrznej Moray Firth, która znana jest tradycyjnie jako Firth of Inverness, oraz zewnętrznej Moray Firth, która jest szeroko otwarta na Morze Północne. Nazwa "Firth of Inverness" jest obecnie rzadko spotykana na współczesnych mapach.

</doc>
<doc id="1479416" url="https://pl.wikipedia.org/wiki?curid=1479416" title="Peter Dennis Mitchell">
Peter Dennis Mitchell



</doc>
<doc id="1479440" url="https://pl.wikipedia.org/wiki?curid=1479440" title="Baszta papieska">
Baszta papieska



</doc>
<doc id="1479444" url="https://pl.wikipedia.org/wiki?curid=1479444" title="Krasiczyn">
Krasiczyn

Krasiczyn – wieś (dawniej miasteczko) w Polsce położona w województwie podkarpackim, w powiecie przemyskim, siedziba gminy Krasiczyn, nad Sanem 10 km na zachód od Przemyśla, u podnóża Pogórza Przemyskiego.
W latach 1954–1972 wieś należała i była siedzibą władz gromady Krasiczyn, następnie gminy Krasiczyn. W latach 1975–1998 wieś położona była w województwie przemyskim.
Była dawną rezydencją magnaterii polskiej.
Krasiczyn uzyskał lokację miejską około 1620 roku, zdegradowany przed 1919 rokiem.
Historia.
W XV w. wioska nosiła nazwę Śliwnica. W 1525 r. właścicielem wsi został Jakub z Siecina, który istniejący dwór obronny zaczął przekształcać w zamek. W tym czasie zabudowania składały się z budynku bramnego, dworu i zabudowań gospodarczych. Całość otaczały wał i fosa.
Nazwisko Krasicki zostało przyjęte przez potomków Jakuba. Stryj biskupa przemyskiego Stanisława Jakub Siecieński zwany Trąbą osiedlił się w województwie ruskim, a następnie ożenił z Barbarą Orzechowską herbu Oksza, właścicielką Śliwnicy. Jego synowie zaczęli się pisać następnie Krasickimi z Siecina, od nazwy pobliskiej wsi Krasice.
W dalszym etapie zamek i pobliską wieś nazwano od nazwiska właściciela – Krasiczyn (ok. 1602), natomiast miano Śliwnicy zaczęła nosić oddzielna część wsi, obecnie sąsiednia wioska.
Założycielem miasteczka Krasiczyn, które powstawało w latach 1615-1620, był kasztelan przemyski Stanisław Krasicki, syn Jakuba.
Miasto wraz z dobrami Krasiczyn, leżące w ziemi przemyskiej należało do wojewody sandomierskiego i lubelskiego Jana Tarły od 1724 roku.
Zamek w Krasiczynie.
Od końca XVI w. Stanisław Krasicki i kolejny właściciel, Marcin Krasicki, rozbudowali i przekształcili surową warowną siedzibę w obronny zespół pałacowy na planie prostokąta, otoczony murem obronnym z czterema narożnymi basztami. Wzdłuż muru, po wschodniej stronie, pobudowano nowe skrzydło mieszkalne.
Charakterystyczne dla zamku są 4 odmienne wieże narożne: Boska, Papieska, Królewska i Szlachecka. Miały one odzwierciedlać wieczny porządek oraz role Kościoła, króla, papieża i szlachty. Baszta Boska z kopułą na szczycie mieściła kaplicę. Basztę Papieską wieńczy attyka. Znajdowały się w niej pokoje gościnne przeznaczone dla wysokich dostojników kościelnych. W Baszcie Królewskiej mieściły się apartamenty królewskie. Baszta Szlachecka jest zwieńczona koroną.
W 1940 na terenie zamku filmowcy radzieccy kręcili antypolski film pt. „Wiatr ze Wschodu”, uzasadniający inwazję ZSRR na Polskę 17 września 1939.
Obecnie w zamku znajduje się hotel i restauracja. Niektóre części zamku są udostępnione do zwiedzania w grupach z przewodnikiem.
Na zamku w Krasiczynie urodził się arcybiskup krakowski, kardynał Adam Stefan Sapieha.
Komunikacja.
Przez Krasiczyn przebiega droga krajowa nr 28 Zator – Wadowice – Nowy Sącz – Gorlice – Biecz – Jasło – Krosno – Sanok – Medyka.

</doc>
<doc id="1479450" url="https://pl.wikipedia.org/wiki?curid=1479450" title="Klaus Wolfermann">
Klaus Wolfermann

Klaus Wolfermann (ur. 31 marca 1946 w Altdorf bei Nürnberg) – niemiecki (RFN) lekkoatleta, oszczepnik, mistrz olimpijski z Monachium. 
Wolfermann był czołowym oszczepnikiem lat 70. XX wieku. Startował na igrzyskach olimpijskich w 1968 w Meksyku, ale nie wszedł do finału. na mistrzostwach Europy w 1971 w Helsinkach zajął 6. miejsce. 
Największym sukcesem Wolfermanna jest złoty medal olimpijski z igrzysk olimpijskich w 1972 w Monachium. W konkursie stoczył zacięty pojedynek z Łotyszem Jānisem Lūsisem. Wolfermann wygrał z nim zaledwie o 2 cm, przy rzutach przekraczających 90 m – Niemiec osiągnął odległość 90,48 (wówczas rekord olimpijski), a Lūsis 90.46 metra.
Rok później, 5 maja 1973, pobił rekord świata posyłając oszczep na odległość 94,08 metra. Na mistrzostwach Europy w 1974 w Rzymie zajął 5. miejsce.
Dwukrotnie, w 1972 i 1973, był wybierany sportowcem roku w RFN. Był mistrzem tego kraju w latach 1969-1974.

</doc>
<doc id="1479460" url="https://pl.wikipedia.org/wiki?curid=1479460" title="Quintus Caecilius Metellus Numidicus">
Quintus Caecilius Metellus Numidicus



</doc>
<doc id="1479467" url="https://pl.wikipedia.org/wiki?curid=1479467" title="Kwintus Cecyliusz Metellus Numidyjski">
Kwintus Cecyliusz Metellus Numidyjski

Quintus Caecilus Metellus Numidicus (ur. ok. 160 p.n.e. – zm. 91 p.n.e.) – członek wpływowego plebejskiego rodu rzymskiego Cecyliuszy, syn Lucjusza Cecyliusza Metellusa Kalwusa, konsula w 142 r. p.n.e.
Początki kariery.
W młodości w Atenach słuchał wykładów filozofa Karneadesa. Zarządzał, prawdopodobnie po preturze, jakąś prowincją dostarczającą do Rzymu zboże. Po tym został oskarżony o wymuszenia i sprzeniewierzenie, ale miał tak doskonałą reputację człowieka stawiającego dobro kraju ponad wszystko, że sąd uniewinnił go, a sędziowie nawet nie chcieli się zapoznać z przedstawianymi księgami rachunkowymi, żeby nie okazać, że mają wątpliwości co do jego prawości.
Wojna w Numidii.
Rok 110 p.n.e. był w wojnie jugurtyńskiej dla Rzymu niepomyślny; armia rzymska pod dowództwem Spuriusza Postumiusza Albinusa została rozbita i konsul został zmuszony do podpisania hańbiącego pokoju. Gdy w 109 r. p.n.e. Metellus został konsulem wraz z Markiem Juniuszem Sylanusem, jemu przypadła w udziale prowincja Numidia i prowadzenie wojny z Jugurtą. Metellusa uważano za człowieka energicznego, cieszącego się nieskazitelną opinią i Rzymianie liczyli na pomyślny obrót spraw w Numidii. Metellus zaraz po objęciu urzędowania całą uwagę skoncentrował na problemie wojny i nie mając zaufania do
dawnego wojska przeprowadził nowy zaciąg, gromadził posiłki, przygotowywał zapasy, wspierany w tych przygotowaniach przez senat
i cały lud. W charakterze legata wojskowego poszedł z nim do Afryki Gajusz Mariusz. Po przybyciu do Afryki przejął dowództwo nad armią o niskim morale i zajął się najpierw przywróceniem dyscypliny i zdolności bojowej]. Jugurta zdecydował się wydać bitwę Rzymianom zastawiając pułapkę na wzgórzach nad rzeką Muthul, gdzie ustawił zasadniczą część swoich sił, a pozostała część piechoty i słonie bojowe pod dowództwem Bomilkara zajęły pozycję nad rzeką. Po całodziennej, chaotycznej bitwie oddziały Metellusa pokonały siły Jugurty, a część wojsk dowodzonych przez legata Publiusza Rutiliusza rozbiła oddział Bomilkara]. Pokonany Jugurta zebrał znowu wojska ale tym razem unikał bitwy prowadząc wojnę partyzancką. Metellus niszczył ziemie nieprzyjaciela i próbował zdobyć ale bez powodzenia miast Zamę. Ostatecznie wycofał się w okolice Kartaginy]. Senat przydzielił mu Numidię jako prokonsulowi. W latach 108-107 pozostał w Numidii w randze prokonsula organizując prowincję i zwalczając partyzantkę Jugurty. Zdobył nawet miast Cyrte i Thalę] ale nie udało mu się pokonać ostatecznie Jugurty. Oskarżano go o celowe przeciąganie wojny, by uzyskać przedłużenie dowództwa. W trakcie tej wojny Mariusz zdobywał coraz większą sławę i poważanie w wojsku i na jego coraz większe ambicje z niechęcią patrzył Metellus. Po długim zwlekaniu zwolnił Mariusza na dwanaście dni przed ostatecznym terminem
zgłaszania kandydatur na konsulów. Mariusz zgłaszając wiele zarzutów pod adresem Metellusa uzyskał konsulat dla siebie, obiecując zakończenie wojny z Jugurtą. Tym samym Mariusz został następcą Metellusa w Numidii i od tego czasu datuje się wrogość między tymi politykami.
W Rzymie.
Metellus stał się przywódcą optymatów a Mariusz przewodził popularom. Metellus po powrocie do Rzymu odbył triumf z tytułu zwycięstw w Numidii i zyskał przydomek ("agnomen"): Numidyjski ("Numidicus"). Przyjaźnił się ze znanym retorem i pierwszym filologiem rzymskim Lucjuszem Eliuszem Stilo Prekoninusem. W 102 r. p.n.e. był cenzorem razem ze swoim bratem stryjecznym Gajuszem Cecyliuszem Metellusem Kaprariuszem
. Nie zgodził się na dopisanie do listy obywateli, niejakiego Kwintusa podającego się za syna Tyberiusza Grachusa. Próbował usunąć z senatu Lucjusza Apulejusza Saturnina, trybuna ludowego w roku 103 i 100 p.n.e. i Serwiliusza Glaucję trybuna w 109 p.n.e., wybitnych działaczy stronnictwa popularów. Nie zgodził się jednak na to drugi cenzor Metellus Kaprariusz. W 100 r. p.n.e. Saturninusa i Glaucja z zemsty przeprowadzili plan obalenia Metellusa, wsparci przez Mariusza, nienawidzącego go zarówno na gruncie prywatnym jak i politycznym, który uzyskał na ten rok swój szósty konsulat. Saturninus, który po zamordowaniu swojego kontrkandydata Noniusza, objął stanowisko trybuna ludowego, przeprowadził uchwalenie ustawy agrarnej, przewidującej podział ziemi ("ager publicus") zdobytej na Cymbrach, do której dodał klauzulę zobowiązującą senat do zaprzysiężenia posłuszeństwa jej postanowieniom. Kto by zaś takiej przysięgi nie złożył miał zostać usunięty z senatu i obłożony grzywną 20 talentów. Wciągając w pułapkę Metellusa, Mariusz na posiedzeniu senatu oświadczył, że nie zgadza się na przysięgę, to samo zapewnienie, że nie będzie przysięgał, złożył Metellus. Gdy jednak po kilku dniach senatorowie zostali wezwani przed rostra do potwierdzeni ustawy, Mariusz jako pierwszy złożył przysięgę. Optymaci znaleźli się w położeniu upokarzającym. przysięgli jednak potem wszyscy po kolei z obawy przed ludem prócz jednego tylko Metellusa. Ten bowiem mimo nalegań i próśb ze strony przyjaciół, nie odstąpił od swej decyzji i nie przysiągł. Saturninus pozwał go za to do odpowiedzialności sądowej.
Na wygnaniu.
Bronili Metellusa optymaci, ale on nie chcąc być przyczyną walk wewnętrznych dobrowolnie usunął się na wygnanie na Rodos i Smyrnę. A wyrok formalny o wygnaniu przeprowadzili, już po tym usunięciu się Metellusa z Rzymu, Gajusz Mariusz i Saturninusi. W czasie tego wygnania Metellus otrzymywał wiele dowodów uznania i czci. Sam na Rodos oddawał się
naukom filozoficznym. Wrócił dzięki usilnym staraniom swojego syna, Metellusa Piusa na mocy ustawy wniesionej przez trybuna Kalidiusza wśród objawów olbrzymiej sympatii ze strony całego miasta. O sile charakteru i umiarkowaniu Metellusa, jednakowym zachowaniu wobec dobrych i złych obrotów fortuny świadczy reakcja na pismo informujące go, że senat i lud rzymski jednomyślnie zgadzają się na jego powrót. Otrzymał ten list w trakcie publicznego spektaklu w mieście Tralles, ale ani nie wyszedł przed końcem przedstawienia ani nie zdradził się przed sąsiadami z wielkiej radości. Według legendy, przytoczonej przez Cycerona, zginął otruty przez Kwintusa Wariusza, trybuna ludu w 91 p.n.e. Kwintus Metellus Numidyjski był z pewnością jednym z najbardziej poważanych osobistości swoich czasów, o godnych podziwu osiągnięciach i całe jego życie było pełne mądrości i godności.

</doc>
<doc id="1479501" url="https://pl.wikipedia.org/wiki?curid=1479501" title="Star Wars Holiday Special">
Star Wars Holiday Special

Star Wars Holiday Special – fantastycznonaukowy film przygodowy produkcji amerykańskiej, osadzony w świecie Gwiezdnych wojen. Program został wyemitowany 17 listopada 1978 roku w stacji CBS i nigdy więcej nie powtórzony. Mimo to zachowały się nagrania VHS tego programu. Film zawiera elementy musicalowe oraz animowane. Produkcja spotkała się z negatywnym przyjęciem wśród fanów "" jak i pozostałych widzów.
Fabuła.
Po bitwie o Yavin, w której Imperium Galaktyczne poniosło klęskę, nastąpiła blokada czwartego księżyca planety. Akcja zaczyna się jednak już po złamaniu blokady. Chewbacca pragnie udać się na swój rodzinny świat Kashyyyk, aby móc wraz z rodziną świętować Dzień Życia, bardzo ważne dla Wookieech święto. Han Solo i Chewie próbują dostać się na planetę, gdzie czeka jego rodzina, żona Malla, ojciec Itchy i syn Lumpy. Imperium próbuje jednak złapać rebeliantów, skutecznie opóźniając ich dotarcie na planetę.

</doc>
<doc id="1479503" url="https://pl.wikipedia.org/wiki?curid=1479503" title="Kościół św. Marii Magdaleny w Tarnobrzegu">
Kościół św. Marii Magdaleny w Tarnobrzegu

Kościół Świętej Marii Magdaleny – rzymskokatolicki kościół parafialny należący do dekanatu Tarnobrzeg diecezji sandomierskiej
Kościół znajduje się w Miechocinie, dzielnicy Tarnobrzega. Jest to murowana gotycka świątynia, której początki sięgają do czasów panowania księcia Henryka Sandomierskiego w latach 1132-1166. Parafię erygowano prawdopodobnie ok. 1160 r. Sam kościół parafialny jest budowlą niejednolitą. Najstarszą jego częścią jest prezbiterium gotyckie z pięknym sklepieniem żebrowym, pochodzącym z XIV wieku, powstałe być może z fundacji króla Kazimierza Wielkiego (gotyckie prezbiterium). Kościół zbudowany z czerwonej cegły, był wielokrotnie rozbudowywany. Nawa prostokątna pochodząca z I połowy w. XVIII (przeważnie dzięki hojności rodziny Tarnowskich), połączona jest z zabytkowym prezbiterium. Tutaj w XVII wieku działała słynna szkoła parafialna, w dokumentach zwana Akademią Miechocińską. Do 1922 kościół parafialny dla Tarnobrzega.

</doc>
<doc id="1479505" url="https://pl.wikipedia.org/wiki?curid=1479505" title="Osiedle Konopnickiej (Bełchatów)">
Osiedle Konopnickiej (Bełchatów)

Osiedle Konopnickiej – osiedle mieszkaniowe położone na terenie miasta Bełchatowa.
Osiedle Konopnickiej jest usytuowane w bliskim centrum Bełchatowa. Jest położone pomiędzy ulicą Henryka Dąbrowskiego, ulicą Stefana Okrzei i ulicą 1 Maja. Przez środek osiedla przebiega również ulica Kwiatowa.
Zabudowa mieszkalna składa się głównie z domków jednorodzinnych.
Na terenie Osiedla Konopnickiej jest usytuowane wiele ważnych instytucji. W zachodniej części osiedla, przy ulicy S. Okrzei mieści się budynek sądu rejonowego, a tuż obok, przy ulicy 1 Maja znajduje się komisariat policji. Natomiast w południowo-wschodniej części osiedla, przy ulicy H. Dąbrowskiego jest budynek Szkoły Podstawowej nr 1 im. Stanisława Jachowicza, a tuż obok niego, po północnej stronie znajduje się hala sportowa "Energia", która jest miejscem rozgrywania spotkań wielokrotnego mistrza Polski w siatkówce Skry Bełchatów. Na terenie osiedla mieści się także siedziba Agencji Restrukturyzacji I Modernizacji Rolnictwa znajdująca się przy ulicy 1 Maja, w północno-zachodniej części osiedla. Znajdują się tu także biura poselskie i siedziby zarządów rejonowych partii politycznych, między innymi SLD, PSL, Samoobronny czy takich organizacji jak ZNP i wielu innych.
Na terenie osiedla znajdują się liczne sklepy i punkty usługowe.
Osiedle graniczy z osiedlami:

</doc>
<doc id="1479532" url="https://pl.wikipedia.org/wiki?curid=1479532" title="Blow the Whistle">
Blow the Whistle

Blow the Whistle – szesnasty album studyjny amerykańskiego rapera Too Shorta. Trafił do sprzedaży 29 sierpnia 2006 roku.
Gościnnie na płycie znaleźli się tacy artyści jak Snoop Dogg, Rick Ross, Tha Dogg Pound, will.i.am, Mistah F.A.B. i David Banner. Udział w produkcji albumu mieli m.in. Lil Jon, Jazze Pha i will.i.am z The Black Eyed Peas.

</doc>
<doc id="1479548" url="https://pl.wikipedia.org/wiki?curid=1479548" title="Antoni Stolpe">
Antoni Stolpe

Antoni Stolpe (ur. 23 maja 1851 w Puławach, zm. 7 września 1872 w Merano) – polski kompozytor, pianista.
Życiorys.
Kształcił się w Instytucie Muzycznym w Warszawie pod okiem Karola Freyera i Stanisława Moniuszki (dyplom uzyskał w 1867 roku) oraz F. Kiela i T. Kullaka w Berlinie. 
Zmarł w wieku 21 lat w wyniku powikłań po zapaleniu płuc.
Twórczość.
Twórczość Antoniego Stolpego obejmuje m.in. "Symfonię a-moll" (1867), uwertury koncertowe, "Hommage à Mendelssohn" na orkiestrę (1868), sonaty fortepianowe "a-moll" (1867) i "d-moll" (1870), etiudy i wariacje fortepianowe, "Sonatę skrzypcową", "Scène dramatique" na wiolonczelę i kwintet smyczkowy, utwory kam. – "Sekstet fort." (1867), "Trio fort." (1869), pieśni, utwory religijne, "Credo" na chór, solistów, kwintet smyczkowy i organy oraz wiele innych.

</doc>
<doc id="1479552" url="https://pl.wikipedia.org/wiki?curid=1479552" title="Władysław Henrykowicz">
Władysław Henrykowicz



</doc>
<doc id="1479553" url="https://pl.wikipedia.org/wiki?curid=1479553" title="Jan Zebrzydowski">
Jan Zebrzydowski

Jan Zebrzydowski herbu Radwan (ur. 1583, zm. 6 września 1641) – miecznik koronny w latach 1620-1641, starosta lanckoroński w 1617 roku, starosta nowokorczyński, pułkownik wojska powiatowego województwa krakowskiego w 1624 i 1632 roku, rotmistrz wojska powiatowego województwa krakowskiego w 1620 roku, 1624 roku, 1632 roku.
Życiorys.
Syn Mikołaja Zebrzydowskiego marszałka wielkiego koronnego i Doroty Herburtówny (zm. 1610) z Felsztyna.
Jan w domu rodzinnym zdobył staranne wychowanie i elementarne wykształcenie. W wieku trzynastu lat rozpoczął studia na Akademii Krakowskiej. Od 1601 r. jego nauczycielem był ks. Szczęsny Żebrowski, matematyk z Akademii Wileńskiej, a i później ks. Tomasz Bucki, kustosz kolegiaty św. Michała na Wawelu i proboszcz w Pacanowie. W 1603 r. Jan Zebrzydowski został członkiem jezuickiej Sodalicji Mariańskiej. Był wiernym przyjacielem, obrońcą i dobrodziejem Towarzystwa Jezusowego, wspierając klasztor św. Barbary coroczną jałmużną.
W 1604 r. podczas wojny Austrii z Turcją dwudziestoletni Jan stanął na czele chorągwi, zwanej Milicją św. Michała, i wyruszył pod Ostrzyhom na Węgry. Kiedy przybył na miejsce, Turcy odstępowali od miasta. Mikołaj Zebrzydowski poczytał to wydarzenie za opatrznościowe, dlatego wysłał syna w 1605 r. na pielgrzymkę do kościoła św. Michała do Gargano w Apulii. Po drodze Jan zwiedził Hiszpanię, Francję, Niemcy i w 1608 r. powrócił do kraju. 
Trzy lata później ożenił się z Barbarą Lubomirską, córką Sebastiana, kasztelana wojnickiego i jego drugiej żony – Anny Branickiej. Barbara wydała na świat pięcioro dzieci: Zofię (1612) – zamężną Szyszkowską starościnę warecką, Michała (1613), Annę (1614) – żonę Abrahama Gołuchowskiego starosty stężyckiego, Franciszka Floriana (1615) kasztelana lubelskiego, Reginę Anastazję (1617) – dominikankę pod imieniem Dominika. Po śmierci kasztelanki (1629/1630) Jan ożenił się po raz drugi, z Ewą Katarzyną Warszycką, która zmarła w 1643 r., nie pozostawiając potomka.
Poseł województwa krakowskiego na sejm zwyczajny 1613 roku. 
Był elektorem Władysława IV Wazy z województwa krakowskiego w 1632 roku, podpisał jego "pacta conventa". Był marszałkiem sejmiku województwa krakowskiego w 1632 roku. Poseł na sejm koronacyjny 1633 roku.
Na co dzień syn fundatora Kalwarii prowadził życie głęboko religijne. Oddawał się pobożnym rozmyślaniom na Dróżkach, działał w bractwie św. Anny. Zmarł 6 września 1641 r. w Nowym Korczynie. Został pochowany w kościele w Kalwarii.
Przypisy.
 

</doc>
<doc id="1479577" url="https://pl.wikipedia.org/wiki?curid=1479577" title="Droga wojewódzka nr 892">
Droga wojewódzka nr 892

Droga wojewódzka nr 892 (DW892) – droga wojewódzka w województwie podkarpackim o długości 33,857 km łącząca miasto Zagórz ze Słowacją w miejscowości Radoszyce. Droga przebiega przez 1 powiat: sanocki, (gminy: Gmina Zagórz i Gmina Komańcza). Klasa drogi to G i Z. Obciążenie ruchem: 115 kN/oś, a kategoria ruchu to KR-3.
Droga łączy się z drogą krajową 84 Sanok – Krościenko (UA) w miejscowości Zagórz i przejściem granicznym w Radoszycach.
Wzdłuż DW 892 biegnie linia kolejowa nr 107 Nowy Zagórz – Łupków i dalej na Słowację przez tunel kolejowy w Łupkowie. Droga przebiega przez tereny Bieszczadów i Beskidu Niskiego.
Wzdłuż drogi biegnie odcinek ścieżki rowerowej pod nazwą „Szlak Ikon” (zabytkowe bieszczadzkie cerkwie).
Remont i przebudowa.
W październiku 2012 roku rozpoczęła się gruntowna przebudowa drogi na całym odcinku. Po modernizacji szerokość jezdni wynosi od 6,5 do 7,2 m. Wybudowano chodniki dla pieszych w terenach zabudowanych. Koszt modernizacji wyniósł 121,6 mln zł. (pierwotnie szacowano na 80 mln zł). Pieniądze na ten cel pochodziły głównie z Unii Europejskiej (pożyczka Banku Rady Europy - CEB: 60,8 mln zł) oraz z budżetu województwa podkarpackiego: 6 mln zł i dotacji z budżetu państwa: 54,7 mln zł.. Przetarg na przebudowę DW892 został rozstrzygnięty 26 lipca 2012 w siedzibie Podkarpackiego Zarządu Dróg Wojewódzkich w Rzeszowie. Wykonawcą przebudowy była firma Budimex S.A. Pierwotnie przebudowa miała się zakończyć 31 października 2013, później przedłużono ją do 21 listopada 2013 jednak i ten termin nie został dotrzymany. Zakończenie robót nastąpiło 31 sierpnia 2014 a oficjalne oddanie do użytku 3 listopada 2014.

</doc>
<doc id="1479605" url="https://pl.wikipedia.org/wiki?curid=1479605" title="Benedykt Gierosławski">
Benedykt Gierosławski



</doc>
<doc id="1479610" url="https://pl.wikipedia.org/wiki?curid=1479610" title="Lód (powieść)">
Lód (powieść)

Lód – powieść z gatunku historii alternatywnych, autorstwa Jacka Dukaja, która ukazała się 6 grudnia 2007 roku nakładem Wydawnictwa Literackiego. Jak twierdzi sam autor, jest to powieść science fiction, w której częścią naukową jest historiozofia.
W 2018 r. książka została wydana w j. ukraińskim.
Fabuła.
Akcja powieści rozgrywa się w alternatywnym świecie, w którym 30 czerwca 1908 w środkowej Syberii uderzył meteoryt zbudowany z fikcyjnego minerału tungetytu, który otrzymując energię obniża swoją temperaturę (w książce pokazano, że tungetyt obniża swoją temperaturę np. po uderzeniu młotkiem – przeciwnie, niż wszystkie inne substancje). W wyniku upadku meteorytu (a więc dostarczenia ogromnej ilości energii, powodującej obniżenie się temperatury minerału i otoczenia) zaczęły panować ogromne mrozy (oraz towarzyszące im lute - przemieszczające się bryły lodu), które wkrótce po uderzeniu zaczęły rozprzestrzeniać się po Syberii, docierając także do Europy (np. Warszawa jest skuta lodem). Tym zjawiskom towarzyszą także inne, jak np. „ćmiatło” (będące „przeciwieństwem” światła, powstającym w wyniku spalania tungetytu w tzw. "ćmieczkach"); sam Lód wpływa także w pewien sposób na materię ożywioną („człowiek nigdy nie zachorował poważnie w kraju Zimy”) oraz na ludzką psychikę.
Na to wszystko reaguje świat polityczny: I wojna światowa nigdy nie wybucha, a na Syberię ściągają uczeni z wszystkich stron świata, gdyż pojawienie się Lodu daje nowe, ogromne możliwości metalurgiczne (tworzy się bardzo lekkie i wytrzymałe stopy), chemiczne i inne. Powstaje Zimny Nikołajewsk – największe przemysłowe miasto Syberii; Rosja kontynentalna staje się powoli centrum naukowego i przemysłowego świata. 
W tym świecie w roku 1924 warszawski matematyk Benedykt Gierosławski przyjmuje zlecenie rosyjskiego Ministerstwa Zimy, by udać się na Syberię i odszukać swojego zaginionego kilka lat wcześniej ojca, Filipa, zwanego "Ojcem Mrozem", który rzekomo umie porozumiewać się z lutymi.

</doc>
<doc id="1479616" url="https://pl.wikipedia.org/wiki?curid=1479616" title="Pentland Firth">
Pentland Firth

Pentland Firth (gael. "An Caol Arcach") – cieśnina oddzielająca archipelag Orkadów od północnej Szkocji. Nazwa pochodzi przypuszczalnie od zniekształconego staronordyjskiego słowa "Petlandsfjörð" oznaczającego fiord Piktów.
Geografia.
Od południa cieśnina rozciąga się od przylądka Dunnet Head na zachodzie do przylądka Duncansby Head na wschodzie, podczas gdy od strony Orkadów (północ) od Tor Ness na wyspie Hoy na zachodzie do Old Head na wyspie South Ronaldsay na wschodzie.
W obrębie zatoki znajdują się dwie znaczące wyspy Firth, Stroma i Swona. Mała grupa wysepek Pentland Skerries, znajduje się przy wschodnim krańcu cieśniny. Wyspy Hoy i South Ronaldsay ograniczają Pentland Firth od północy i stanowią część archipelagu Orkadów.

</doc>
<doc id="1479619" url="https://pl.wikipedia.org/wiki?curid=1479619" title="Port morski Wapnica">
Port morski Wapnica

Port morski Wapnica – mały port morski w woj. zachodniopomorskim, gminie Międzyzdroje, w miejscowości Wapnica, położony na wyspie Wolin, na wschodnim brzegu jeziora Wicko Wielkie, w północnej zatoce Zalewu Szczecińskiego. 
W porcie znajduje się marina jachtowa z 52 miejscami postojowymi (o zanurzeniu maksymalnym do 2,5 m), przy pomostach cumowniczych oraz betonowym nabrzeżu. 
W granicach administracyjnych portu znajduje się akwatorium o powierzchni 0,0059 km². W 2002 r. port miał nabrzeża o łącznej długości 177,50 m.
W 2013 r. w ramach Regionalnego Programu Operacyjnego Województwa Zachodniopomorskiego 2007–2013 wybudowano w porcie nową marinę jachtową za kwotę 8,5 mln zł. 
Port morski w Wapnicy został ustanowiony przez Ministra Żeglugi w 1965 r.
Administratorem portu jest Urząd Morski w Szczecinie. Podmiotem zarządzającym portem jest spółka miejska Marina Międzyzdroje - Wapnica sp. z o.o.

</doc>
<doc id="1479623" url="https://pl.wikipedia.org/wiki?curid=1479623" title="Wiktor Cybułenko">
Wiktor Cybułenko

Wiktor Serhijowycz Cybułenko ukr. Віктор Сергійович Цибуленко; ros. Виктор Сергеевич Цыбуленко, "Wiktor Siergiejewicz Cybulenko" (ur. 13 lipca 1930 we wsi Wepryk w rejonie fastowskim, zm. 19 października 2013 tamże) – ukraiński lekkoatleta specjalizujący się w rzucie oszczepem, startował w barwach ZSRR. Dwukrotny medalista olimpijski.
Zajął 4. miejsce na igrzyskach olimpijskich w 1952 w Helsinkach. Był również czwarty na mistrzostwach Europy w 1954 w Bernie. Na igrzyskach olimpijskich w 1956 w Melbourne zdobył brązowy medal – przegrał jedynie z Egilem Danielsenem i Januszem Sidło.
Swój największy sukces odniósł na igrzyskach olimpijskich w 1960 w Rzymie, gdzie zwyciężył rzutem z pierwszej kolejki na odległość 84.64 m. Pokonał srebrnego medalistę Waltera Krügera z Niemiec o ponad 5 metrów. Na mistrzostwach Europy w 1962 w Belgradzie Cybułenko wywalczył srebrny medal za swym kolegą z reprezentacji Jānisem Lūsisem, a przed Polakiem Władysławem Nikiciukiem.

</doc>
<doc id="1479627" url="https://pl.wikipedia.org/wiki?curid=1479627" title="Groszek szerokolistny">
Groszek szerokolistny

Groszek szerokolistny ("Lathyrus latifolius" L.) – gatunek rośliny zielnej z rodziny bobowatych (motylkowatych). Pochodzi ze środkowej, wschodniej i południowej Europy oraz Afryki Północnej, jest uprawiany w wielu innych rejonach świata. W Polsce występuje bardzo rzadko, opisano tylko kilka jego stanowisk w Niecce Nidziańskiej. Spotykany jest czasami poza tym obszarem, ale tylko jako zdziczały, na stanowiskach synantropijnych.
Zagrożenia i ochrona.
Roślina objęta w Polsce ścisłą ochroną gatunkową. Głównym dla niej zagrożeniem jest zarastanie drzewami i krzewami, lub zaorywanie muraw, w których występuje. Gatunek umieszczony w Polskiej Czerwonej Księdze Roślin (2001) jako narażony na wymarcie (kategoria zagrożenia EN). W wydaniu z 2014 roku otrzymał kategorię CR (krytycznie zagrożony). Tę samą kategorię posiada na polskiej czerwonej liście.

</doc>
<doc id="1479637" url="https://pl.wikipedia.org/wiki?curid=1479637" title="Wyznacznik Grama">
Wyznacznik Grama

Wyznacznik Vandermonde'a

</doc>
<doc id="1479640" url="https://pl.wikipedia.org/wiki?curid=1479640" title="Macierz Grama">
Macierz Grama

Macierz Grama – macierz związana z układem wektorów danej przestrzeni unitarnej, ułatwiająca opis tej przestrzeni; nosi ona nazwisko duńskiego matematyka Jørgena Pedersena Grama.
Choć zwykle wykorzystuje się do tego celu objętości prostopadłościanów wielowymiarowych, to do zdefiniowania miary Lebesgue’a na przestrzeni euklidesowej (a dokładniej przy określaniu miary zewnętrznej, która jest krokiem pośrednim) można użyć objętości równoległościanów wielowymiarowych (wyznaczanych przez dany układ wektorów) definiowanej za pomocą macierzy Grama. Objętość równoległościanu pojawia się także przy całkowaniu przez podstawienie (zamianie zmiennych) w całce Lebesgue’a, często jako tzw. "forma objętości" (antysymetryczna forma wieloliniowa najwyższego rzędu w danej przestrzeni liniowej), czyli zorientowany "element objętości".
Jednym z najistotniejszych praktycznych zastosowań tej macierzy kwadratowej jest możliwość stwierdzenia, czy dany układ formula_1 wektorów przestrzeni formula_2-wymiarowej jest liniowo niezależny – macierz ta musi mieć dodatni wyznacznik (dla formula_3 wystarczy sprawdzić niezerowość wyznacznika samego układu wektorów) – geometrycznie odpowiada to sprawdzeniu, czy dany układ wektorów rozpina równoległościan o dodatniej objętości; kryterium to wykorzystuje się m.in. określania sterowalności i obserwowalności liniowego układu sterowania.
Definicja.
Niech dany będzie układ formula_4 wektorów formula_2-wymiarowej przestrzeni unitarnej formula_6 nad ciałem liczb rzeczywistych bądź zespolonych. Wektory układu formula_7 wyrażone w bazie formula_8 można wpisać jako kolumny macierzy formula_9 (zob. wektory kolumnowe).
Macierzą Grama związaną z układem formula_7 bądź macierzą formula_9 nazywa się macierz kwadratową stopnia formula_1 nad ciałem liczb rzeczywistych
Wyznacznik tej macierzy nazywa się "wyznacznikiem Grama" wspomnianego układu wektorów (wspomnianej macierzy),
Własności.
W przypadku rzeczywistym z symetryczności dwuliniowego iloczynu skalarnego wynika formula_15 (w przypadku zespolonym formula_16 na mocy hermitowskości półtoraliniowego iloczynu skalarnego) dla dowolnych formula_17 a więc macierz Grama również jest symetryczna (hermitowska, czyli samosprzężona). Niżej przedstawiono własności w przypadku zespolonym; dla przypadku rzeczywistego wystarczy pominąć kreski nad elementami i macierzami oznaczające sprzężenie zespolone, a sprzężoną hermitowsko macierz formula_18 należy traktować jak macierz transponowaną formula_19
Dla dowolnej macierzy formula_9 zachodzi
tzn. formula_22 oraz formula_23 są macierzami Grama układu wektorów formula_7 wpisanego odpowiednio jako kolumny i wiersze macierzy formula_9.
Jeśli formula_26 czyli formula_9 jest kwadratowa, to wyznacznik macierzy Grama jest nieujemną wielkością rzeczywistą, gdyż
Układ formula_7 jest liniowo niezależny wtedy i tylko wtedy, gdy wyznacznik formula_30.
O tym, które z macierzy hermitowskich (symetrycznych) są macierzami Grama, czy też dokładniej: czy istnieje taka przestrzeń unitarna, dla której dana macierz hermitowska (symetryczna) jest macierzą Grama pewnej bazy tej przestrzeni, mówi kryterium Sylvestera. Formalnie warunek ten umożliwia sprawdzenie, czy dana macierz dwuliniowej formy hermitowskiej (symetrycznej) jest dodatnio określona – forma ta wówczas jest iloczynem skalarnym na tej przestrzeni.
Objętość.
Niech dany będzie liniowo niezależny układ wektorów formula_4 przestrzeni unitarnej formula_32 wymiaru formula_33 Jeśli formula_34 oznacza formula_1-wymiarowy równoległościan rozpięty na formula_36 to jego formula_1-wymiarową objętością nazywa się liczbę
Ponadto przyjmuje się formula_39 dla formula_40 oraz formula_41 dla formula_42
Niech formula_43 Jeśli formula_44 jest rzutem prostopadłym wektora formula_45 na dopełnienie ortogonalne formula_46 podprzestrzeni rozpiętej przez formula_47 to wtedy
Dla przestrzeni rzeczywistych twierdzenie to można wysłowić w przypadku dwuwymiarowym w następujący sposób: pole równoległoboku równe jest iloczynowi długości podstawy i wysokości; w przypadku trójwymiarowym: objętość równoległościanu jest równa iloczynowi pola podstawy i wysokości. W ogólności zaś:
Zgodnie z uwagami z poprzedniej sekcji, jeśli formula_50 ze standardowym iloczynem skalarnym, to dla dowolnej macierzy odwracalnej formula_51 moduł wyznacznika
gdzie formula_53 dla formula_54 można jest formula_2-wymiarową objętością równoległościanu w formula_56 rozpiętego na kolumnach bądź wierszach macierzy formula_57 Biorąc pod uwagę orientację bazy formula_58 wyznacznik formula_59 należy interpretować jako formula_2-wymiarową zorientowaną objętość wspomnianego równoległościanu. Jeśli macierz formula_9 nie jest odwracalna, to jej wiersze (i kolumny) są liniowo zależne, skąd formula_62 Analogiczną interpretację uzyskuje się w przypadku przestrzeni formula_63
Iloczyn wektorowy.
Wybór iloczynu skalarnego i orientacji w formula_2-wymiarowej przestrzeni liniowej formula_32 nad formula_66 umożliwia podanie metody dopełniania liniowo niezależnego układu formula_67 wektorów do bazy tej przestrzeni. Iloczynem wektorowym liniowo niezależnego układu formula_68 nazywa się taki wektor formula_69 zorientowanej przestrzeni unitarnej rzeczywistej, że
Innymi słowy wektor formula_76 oznaczany zwykle formula_77 jest prostopadły do każdego z wektorów układu formula_47 jego moduł jest równy objętości równoległoboku rozpiętego na formula_47 a dołączony na końcu formula_70 tworzy z wektorami tego układu bazę dodatnio zorientowaną.
Uogólnienia.
W przypadku zespolonych przestrzeni unitarnych iloczyn skalarny jest dodatnio określoną (a stąd niezdegenerowaną) półtoraliniową formą hermitowską (tzn. samosprzężoną), w przestrzeniach rzeczywistych iloczyn skalarny jest dodatnio określoną dwuliniową formą symetryczną. Rezygnując z warunku dodatniej określoności i hermitowskości (bądź symetryczności) można rozpatrywać przestrzeń z formą półtoraliniową (dwuliniową) – macierzy Grama odpowiada wtedy macierz tej formy w ustalonej bazie. Przestrzeń liniową z symetryczną formą dwuliniową nazywa się przestrzenią ortogonalną. Badanie form kwadratowych pochodzących od form dwuliniowych umożliwia przykładowo klasyfikację właściwych hiperpowierzchni właściwych stopnia 2 nazywanych "kwadrykami", w tym hiperpowierzchni właściwych przestrzeni euklidesowych wymiaru 2 i 3, tzn. pewnych krzywych w przestrzeni formula_81 oraz pewnych powierzchni w formula_82
Iloczyn mieszany trzech wektorów trójwymiarowej przestrzeni liniowej można zdefiniować za pomocą wyznacznika macierzy, w której wektory te są kolumnami (bądź wierszami) albo niezależnie od układu współrzędnych za pomocą iloczynu zewnętrznego formula_83 tych wektorów. Podobnie dla równoległościanu zorientowanego
można określić również jego formula_2-wymiarową objętość wzorem
skąd wartość wyznacznika Grama można określić niezależnie od współrzędnych wektorów jako

</doc>
<doc id="1479702" url="https://pl.wikipedia.org/wiki?curid=1479702" title="Lathyrus latifolius">
Lathyrus latifolius



</doc>
<doc id="1479713" url="https://pl.wikipedia.org/wiki?curid=1479713" title="Émile Friant">
Émile Friant

Émile Friant (ur. 16 kwietnia 1863 w Dieuze, zm. 9 czerwca 1932 w Paryżu) – francuski malarz realista.
Po wojnie francusko-pruskiej i zajęciu Lotaryngii i Alzacji przez Niemcy, jego rodzina przeniosła się do Nancy. Uczył się początkowa w miejscowej Lycée Loritz. Naukę kontynuował w Szkole Sztuk Pięknych w Nancy, a następnie w Paryżu w École des Beaux-Arts pod kierunkiem Alexandre Cabanela.
W 1883 otrzymał drugą nagrodę w Prix de Rome za obraz "Edipe maudissant son fils Polynice", w 1889, podczas Wystawy Powszechnej, otrzymał złoty medal za płótno "La Toussaint". Był rozpoznawanym i cenionym twórcą. Malował skrajnie naturalistyczne obrazy, fascynował się i posiłkował fotografią. Tematem jego prac były sceny z życia codziennego i portrety. Był cenionym nauczycielem w Państwowej Szkole Sztuk Pięknych w Nancy.
W 1923 został członkiem paryskiej Akademii Sztuk Pięknych ("École des Beaux-Arts"), a w 1931 otrzymał komandorię Legii Honorowej. Zmarł w 1932 i pochowany został w Nancy na cmentarzu de Préville.

</doc>
<doc id="1479726" url="https://pl.wikipedia.org/wiki?curid=1479726" title="Stefan Makne">
Stefan Makne



</doc>
<doc id="1479770" url="https://pl.wikipedia.org/wiki?curid=1479770" title="Černá Voda (powiat Jesionik)">
Černá Voda (powiat Jesionik)

Černá Voda (niem. "Schwarzwasser") – miejscowość gminna położona w Czechach, kraju ołomunieckim powiat Jeseník.
Historia.
Pierwsza wzmianka o wsi pochodzi z 1284 roku. W pobliżu wsi znajduje się ruina zamku Kaltenštejn z XIII wieku.
Podział administracyjny.
Gmina dzieli się na następujące okręgi katastralne (osady):

</doc>
<doc id="1479786" url="https://pl.wikipedia.org/wiki?curid=1479786" title="V2467 Cygni">
V2467 Cygni

V2467 Cygni (również Nova Cygni 2007) – polar pośredni należący do gwiazd kataklizmicznych znajdujący się w gwiazdozbiorze Łabędzia. Gwiazda została odkryta 15 marca 2007 roku jako Nova Cygni 2007 przez Akihiko Tago, japońskiego astronoma amatora.
Obserwacje gwiazdy.
W marcu 2007 roku zaobserwowano wybuch gwiazdy V2467 Cygni jako gwiazdy nowej. W ciągu zaledwie kilkunastu godzin gwiazda zwiększyła swoją jasność sto tysięcy razy. V2467 Cygni stała się celem stałych obserwacji grupy kilkunastu młodych astronomów z Uniwersytetu Mikołaja Kopernika pracujących pod opieką dr. hab. Macieja Mikołajewskiego oraz dr. hab. Toma Tomova, profesorów UMK. Na podstawie systematycznych obserwacji tej gwiazdy na dwóch teleskopach optycznych w obserwatorium w Piwnicach prowadzonych przez Ernesta Świerczyńskiego, studenta V roku astronomii na UMK, oraz doktorantów Elżbietę Ragan i Cezarego Gałana wykazano, że V2467 Cygni jest rzadko spotykanym polarem pośrednim. Dotychczas odkryto zaledwie kilkanaście takich obiektów.
W trakcie gromadzenia danych o jasności gwiazdy Ernest Świerczyński wykrył dwie ściśle okresowe zmienności. Słabsza, o okresie blisko czterogodzinnym, odpowiada obrotowi obydwu gwiazd wokół wspólnego środka. Silniejsza, o okresie około trzydziestu pięciu minut, odpowiada obrotowi gorącego zwartego obiektu wokół swojej osi, co przypomina działanie latarni morskiej. Podobnie wyrazistą optyczną krzywą blasku ma tylko jeden polar pośredni, FO Aquarii. 
Już wkrótce po wybuchu V2467 Cygni okazało się, że jest to obiekt unikatowy. Podczas obserwacji gwiazdy Elżbieta Ragan zwróciła uwagę na wyjątkowo wysoką, jak na gwiazdy nowe, obfitość tlenu. Wskazuje to, że składnik zawarty w tym układzie jest zapewne bardzo masywny. Takie gwiazdy uważa się za dobre kandydatki na supernową.

</doc>
<doc id="1479840" url="https://pl.wikipedia.org/wiki?curid=1479840" title="Dora Diamant">
Dora Diamant

Dora Diamant (Dwojra Dymant / Dora Lask, ur. 4 marca 1898 w Pabianicach, zm. 15 sierpnia 1952 w Londynie) – aktorka, opiekunka i towarzyszka Franza Kafki, przechowywała część jego dzieł dopóki nie zostały skonfiskowane przez Gestapo w 1933 roku.
Urodziła się w 1898 roku jako córka Herszla Dymanta, drobnego przedsiębiorcy. Po śmierci matki Frajdy rodzina Dymantów przeniosła się do Będzina. Po I wojnie światowej Dora Dymant została wysłana do Krakowa, gdzie miała uczyć się na przedszkolankę, jednak wbrew życzeniu ojca wyjechała do Berlina, gdzie zaangażowała się w życie tamtejszej żydowskiej społeczności. Zmieniła też brzmienie swojego nazwiska na „Diamant”. W lipcu 1923 roku w Graal-Müritz poznała Kafkę, który leczył się w tej miejscowości na gruźlicę. Spędzili kolejne trzy tygodnie razem, a po krótkim powrocie do Pragi Kafka wyjechał do Berlina i żył z Dorą Diamant do końca swojego życia.
Po śmierci Kafki, mimo prośby Maxa Broda, Diamant nie oddała mu wszystkich rękopisów Kafki, które były w jej posiadaniu. 35 listów Kafki i około 20 notesów zostały skonfiskowane przez Gestapo w mieszkaniu Diamant w 1933 roku. Poszukiwania tych zaginionych pism Kafki jak dotąd nie dały rezultatów.
W latach 20. Diamant studiowała teatrologię w Düsseldorfie i pracowała jako profesjonalna aktorka. W latach 30. została członkinią partii komunistycznej i poślubiła Lutza Laska, redaktora pisma „Die Rote Fahne”, syna pisarki i aktywistki komunistycznej Berty Lask i neurologa Louisa Jacobsohna. Córka Dory i Lutza Franziska Marianne Lask urodziła się 1 marca 1934.
W 1936 roku Dora z córką uciekła z Niemiec i dołączyła do męża w Związku Radzieckim. Gdy w 1937 roku podczas stalinowskich czystek Lutz Lask został aresztowany i zesłany do łagru, Dora Lask z córką uciekły ze Związku Radzieckiego i trafiły do Wielkiej Brytanii.

</doc>
<doc id="1479873" url="https://pl.wikipedia.org/wiki?curid=1479873" title="Banja Luka (turniej szachowy)">
Banja Luka (turniej szachowy)

Międzynarodowy szachowy turniej w Banja Luce po raz pierwszy rozegrany został w 1974 r., kolejne – w odstępach dwu- i trzyletnich (do 1987), a po dwudziestoletniej przerwie – ponownie w latach 2007 i 2008. Turnieje rozgrywane były systemem kołowym w obsadzie od dziesięciu do szesnastu uczestników. 
Banja Luka i Garri Kasparow.
W 1979 r. w Banja Luce światową karierę, uwieńczoną zdobyciem tytułu mistrza świata, rozpoczął szesnastoletni wówczas Garri Kasparow. W turnieju, w którym startował były mistrz świata Tigran Petrosjan oraz trzynastu innych arcymistrzów, uzyskał w pierwszych 10 rundach 9 punktów, a ostatecznie 11½ pkt na 15 możliwych (bez przegranej), będąc teoretycznie najsłabszym uczestnikiem, który nie posiadał nawet międzynarodowego rankingu. Uzyskany przez Kasparowa wynik rankingowy (ang. "rating performance") 2717 punktów był wyższy niż punktacja mistrza świata i lidera ówczesnej listy rankingowej, Anatolija Karpowa, który 1 stycznia 1979 r. notowany był z wynikiem 2705 punktów. Rezultatem w Banja Luce zdobył on pierwszą normę arcymistrzowską oraz ranking wejściowy 2595 punktów na liście z 1 stycznia 1980 r. (rezultat ten odpowiadał wówczas dzielonemu 15–17. miejscu na świecie), co jest niepobitym rekordem.
Sam udział nieznanego wówczas na arenie międzynarodowej Kasparowa tłumaczono faktem, iż federacja szachowa Związku Radzieckiego wysłała go do Jugosławii w przekonaniu, że startować ma w turnieju juniorów. Jednakże jednoczesny udział Petrosjana, bardzo dobre stosunki pomiędzy federacjami radziecką i jugosłowiańską (wykluczające pomyłkę wynikającą z braku szczegółowych informacji), jak również rezygnacja ze startu (w ostatniej chwili) Wiktora Korcznoja podważają taką ewentualność. Najbardziej prawdopodobny wydaje się fakt, iż już wówczas uważano młodego szachistę za wielki talent, a udział w turnieju był dla niego próbą, z której wyszedł celująco.
Garri Kasparow tak później wspominał swój start w Banja Luce:
Banja Luka 1979.
Banja Luka, 11 – 29 kwietnia 1979
Zwycięzcy dotychczasowych turniejów.
Najwyższy procentowy wynik spośród wszystkich zwycięzców osiągnął w 1981 r. Witalij Cieszkowski, który zdobył 90,91% możliwych do uzyskania punktów. W 1985 r. w Banja Luce zwyciężyła ówczesna mistrzyni świata, Maja Cziburdanidze. Jedynym dotychczasowym polskim szachistą, który zwyciężył w tym turnieju, był w 2008 r. Bartłomiej Heberla.

</doc>
<doc id="1479919" url="https://pl.wikipedia.org/wiki?curid=1479919" title="Ambrose Everett Burnside">
Ambrose Everett Burnside



</doc>
<doc id="1479943" url="https://pl.wikipedia.org/wiki?curid=1479943" title="Karl-Heinz Kunde">
Karl-Heinz Kunde

Karl-Heinz Kunde (ur. 6 stycznia 1938 w Kolonii, zm. 15 stycznia 2018 tamże) – niemiecki kolarz szosowy. Karl rozpoczął swoją profesjonalną karierę w 1962 roku występując wówczas w barwach ekipy Africola. Jego największym sukcesem w karierze było noszenie przez pięć dni żółtej koszulki lidera Tour de France w roku 1966.
Przez cała swoją karierę Karl wystąpił w pięciu edycjach Tour de France. Ze względu na swój niewielki wzrost Karl otrzymał pseudonim „Karl krótki”. Oprócz tego pseudonimu francuscy dziennikarz nadali mu przydomek „Le petit Kunde” a francuski kolarz szosowy Jacques Anquetil nazywał Karla, „Mikrobem”.
Karl-Heinz Kunde zakończył swoją karierę kolarza w 1973 roku w wieku 35 lat. Po przejściu na sportową emeryturę Karl otworzył sklep z rowerami w Kolonii.

</doc>
<doc id="1479950" url="https://pl.wikipedia.org/wiki?curid=1479950" title="Dainis Kula">
Dainis Kula



</doc>
<doc id="1479951" url="https://pl.wikipedia.org/wiki?curid=1479951" title="Dainis Kūla">
Dainis Kūla

Dainis Kūla (ur. 28 kwietnia 1959 w Tukums) – radziecki lekkoatleta, oszczepnik (Łotysz). Złoty medalista olimpijski z Moskwy. 
Przed igrzyskami olimpijskimi w 1980 w Moskwie legitymował się rezultatem 92,06 m (starym modelem oszczepu). W finale igrzysk dwa pierwsze rzuty miał przekroczone, a trzeci wylądował płasko i nie pozostawił śladu. Mimo to sędziowie uznali rzut za ważny i zmierzyli odległość 88,88 m, co pozwoliło Kūli wejść do wąskiego finału, a nawet dało mu prowadzenie. W następnej kolejce rzucił 91,20 m, co zapewniło mu złoty medal.
Zwyciężył w zawodach uniwersjady w 1981 w Bukareszcie. Na mistrzostwach Europy w 1982 w Atenach zajął 4. miejsce. Został brązowym medalistą mistrzostw świata w 1983 w Helsinkach. Ponownie zwyciężył na uniwersjadzie w 1983 w Edmonton.
Był mistrzem Związku Radzieckiego w latach 1981-1983. W drugiej połowie lat 80. i później nie notował wielkich wyników. Po odzyskania przez Łotwę niepodległości reprezentował barwy swojej ojczyzny, również na arenie międzynarodowej (m.in. w 1993 udział w mistrzostwach świata oraz złoty medal na igrzyskach bałtyckich).

</doc>
<doc id="1480003" url="https://pl.wikipedia.org/wiki?curid=1480003" title="Niedźwiednik (Karkonosze)">
Niedźwiednik (Karkonosze)

Niedźwiednik (626 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Leży między Olszynką a Czerwieniem, na zachód od Przesieki.
Zbudowany z granitu karkonoskiego. Na zboczach pojedyncze skałki.

</doc>
<doc id="1480007" url="https://pl.wikipedia.org/wiki?curid=1480007" title="Joseph Siravo">
Joseph Siravo

Joseph Siravo (ur. 12 lutego 1957 w Nowym Jorku, zm. 11 kwietnia 2021) – amerykański aktor, występował w roli „Johnny’ego Boya” Soprano, ojca Tony’ego Soprano w serialu "Rodzina Soprano". Użyczył także głosu Carmine w filmie "Dżungla". Ponadto zagrał rolę mściwego Vincenta 'Vinniego' Taglialucciego w filmie "Życie Carlita" (1993).
Ukończył Stanford University i NYU.

</doc>
<doc id="1480009" url="https://pl.wikipedia.org/wiki?curid=1480009" title="Młyn zbożowy">
Młyn zbożowy

Młyn zbożowy – zakład, w którym ziarno zbóż jest rozdrabniane i produkuje się mąkę, kasze, płatki zbożowe itp..
Historia i nazewnictwo.
W Europie pierwotnie młyn, młyn zbożowy i koło wodne były synonimami. Nikt nie budował koła wodnego w innym celu niż do mielenia zboża ,a jeśli budował młyn, to musiał być on poruszany kołem wodnym. Tak więc młyn najmniej od I w. p.n.e. oznaczał budynek zlokalizowany nad ciekiem wodnym, wyposażony w koło wodne zwane też młyńskim, w którym siła napędzająca mechanizmy mielące ziarno czerpana była z energii spiętrzonej wody. Dopiero w XII wieku pojawiły się wiatraki i tak jak młyny służyły wyłącznie do mielenia zboża. Do dziś pracą w obu tych typach urządzeń zajmują się młynarze.
W okresie zakładania manufaktur zarówno wiatraki, jak i młyny wodne zaprzężono także do innych robót (mieszania gliny, kowalstwa, piłowania drewna, foluszowania itp.) i dopiero to pociągnęło konieczność określania przedmiotu obróbki. Mówiono więc wiatrak zbożowy lub młyn zbożowy. W XIX wieku pojawiły się młyny parowe (produkowano je w USA i w Polsce zwano Amerykanami). Współczesne młyny wyposażone są najczęściej w urządzenia zasilane energią elektryczną i dosyć często zajmują miejsce w budynkach po dawnych młynach wodnych. W dzisiejszych młynach nie ma konieczności dodawania określenia zbożowy, gdyż młyny przemysłowe niezbożowe z reguły stanowią część większej fabryki. Osoby postronne nie mają tam dostępu i wcale nie muszą wiedzieć, w którym budynku jest młyn kulowy, młyn węglowy lub wapienny. Jak widać z powyższych przykładów to raczej młyny niezbożowe wymagają dodawania przymiotników precyzujących ich rodzaj. Należy też zwrócić uwagę na to, że określenia młyna wynikają ze stosowania różnych rodzajów klasyfikacji. I tak określenia młyn wodny, wiatrowy (wiatrak), parowy, elektryczny mówią o rodzaju stosowanego napędu; określenia młyn zbożowy, węglowy, wapienny mówią o rodzaju mielonego surowca. Określenie młyn kulowy zaś informuje, że surowiec jest rozdrabniany przy pomocy stalowych kul, a nie jak w np. w wielu młynach zbożowych między kamieniami (tak jak w żarnach).
Zanim zaczęto budować młyny i wiatraki każda rodzina indywidualnie, korzystając z ręcznie napędzanych żaren, musiała produkować mąkę dla siebie. Rozwój miast stworzył zapotrzebowanie na usługi młynarskie, a napęd wodny i wiatrowy, a zwłaszcza elektryczny, pozwoliły nie tylko ulżyć w pracy, ale i zwiększyć wydajność.
Ze względu na rodzaj napędu rozróżnia się młyny wodne, parowe, silnikowe, elektryczne i wiatrowe (wiatraki).
Młyny współczesne.
Dziś czynne zbożowe wiatraki lub młyny wodne należą do rzadkości. Ze swoją niewielką wydajnością (z reguły poniżej 100 ton/rok) mają znaczenie lokalne, ewentualnie jako atrakcja turystyczna. Większość współczesnych młynów ma więc napęd elektryczny. Pracujące młyny można podzielić na gospodarcze, niewielkie młyny pracujące na potrzeby okolicznej ludności wiejskiej, przywożącej własne zboże i odbierającej z niego mąkę oraz młyny przemysłowe. Te ostatnie to z reguły wielkie przedsiębiorstwa dysponujące olbrzymimi zapasami zboża, suszarniami, paczkowalniami i transportem, zdolne do przerobu dużych ilości zboża.
Działy młyna przemysłowego.
Najważniejszymi działami młyna są:
Ziarno wsypywane między kamienie młyńskie ulega stopniowemu starciu: najpierw ściera się skórka (łupina nasienna), później warstwa aleuronowa (białkowa), na koniec ściera się warstwa skrobiowa. Młynarz ma do dyspozycji sita i kanały kierujące mlewo do worków lub do kolejnego zmielenia. Ziarno jest wsypywane na górze, a produkty są odbierane na dole. Do kolejnego zmielenia półprodukt jest ponownie przenoszony na górę. Transport w kanałach odbywa się za pomocą przenośników mechanicznych lub (w młynach nowoczesnych) pneumatycznie. Dzięki odpowiedniej regulacji, w zależności od liczby przemiałów, można uzyskać mąkę razową, białą różnych typów, np. 500 lub kaszę mannę.
Ważną częścią młyna jest system aspiracyjny, który ma za zadanie usuwanie pyłów oraz chłodzenie rozdrabnianego mlewa i maszyn mielących (duże zagęszczenie pyłu grozi eksplozją).

</doc>
<doc id="1480012" url="https://pl.wikipedia.org/wiki?curid=1480012" title="El Verdugo">
El Verdugo

El Verdugo (hiszp. "Kat") – opowiadanie Honoriusza Balzaka z cyklu "Komedia ludzka", stanowiące część "Studiów filozoficznych". Zostało pierwszy raz opublikowane w czasopiśmie "La Mode" w 1830. Jest to jedno ze starszych części "Komedii ludzkiej" i zarazem jeden z najsilniej zabarwionych romantyzmem dzieł Balzaka.
Treść.
Akcja opowiadania rozgrywa się w czasie wojen napoleońskich, podczas walk w Hiszpanii. Młody francuski komendant, Wiktor Marchand, otrzymuje zadanie utrzymywania porządku w hiszpańskiej wiosce Menda. Zakochuje się z wzajemnością w młodej arystokratce Klarze de Léganès, która ratuje mu życie w czasie buntu antyfrancuskiego współorganizowanego przez jej ojca. Powstanie zostaje okrutnie stłumione, a cała rodzina Léganès skazana na śmierć. Zrozpaczony Marchand uzyskuje jedynie możliwość uratowania życia najstarszego syna, Juanita, by stary ród mógł przetrwać. By jednak samemu nie zostać straconym, młodzieniec ma w czasie egzekucji swojej rodziny wystąpić w roli kata. Juanito zgadza się. W trakcie egzekucji Wiktor Marchand proponuje Klarze, tuż przed jej ścięciem, małżeństwo i tym samym uratowanie życia, dziewczyna jednak odmawia. Juanito nie jest jedynie w stanie zabić własnej matki, ta jednak, widząc jego wahanie, popełnia samobójstwo. Jedyny pozostały przy życiu de Léganès zakłada po latach własną rodzinę, by ród nie wygasł. Do końca życia znany jest pod nadanym mu tytułowym przydomkiem.

</doc>
<doc id="1480018" url="https://pl.wikipedia.org/wiki?curid=1480018" title="Olszynka (Karkonosze)">
Olszynka (Karkonosze)

Olszynka (niem. "Bärflosshübel", 616 m n.p.m.) – szczyt w Karkonoszach, w obrębie Śląskiego Grzbietu.
Olszynka położona jest w północnej, dolnej części Śląskiego Grzbietu, w bocznym ramieniu, odchodzącym ku północy od Śląskich Kamieni przez Hutniczy Grzbiet i zakończonym Olszynką. Znajduje się on na wschód od Jagniątkowa i na zachód od Przesieki.
Od zachodu opływa ją Sopot, od wschodu Ziębnik, a od północy bezimienny dopływ Ziębnika.
Zbudowana jest z granitu karkonoskiego. Zachodnia część masywu jest porośnięta lasami, szczyt odkryty.
Szlaki turystyczne.
Pod Olszynką przechodzi szlak turystyczny:

</doc>
<doc id="1480047" url="https://pl.wikipedia.org/wiki?curid=1480047" title="Jerzy Rudnicki (historyk)">
Jerzy Rudnicki (historyk)

Jerzy Rudnicki (ur. 28 września 1926 w Łomży, zm. w nocy z 15 na 16 marca 2008)
Studia medyczne ukończył w 1954 r. na Wydziale Lekarskim Akademii Medycznej w Poznaniu. Zawsze interesował się kulturą i sztuką, w szerokim tego słowa znaczeniu. W czasie studiów lekarskich uczył się u prof. Wincentego Nowakowskiego śpiewu klasycznego. Interesowały go wszystkie dziedziny sztuki: muzyka, architektura, a szczególnie malarstwo. Z innych dziedzin, poza medycyną, interesował się literaturą i historią.
W 1965 r. powrócił do Łomży, gdzie objął stanowisko ordynatora oddziału ortopedyczno-urazowego w tamtejszym szpitalu. Jednocześnie zaangażował się w pracę społeczną. Był wiceprezesem Łomżyńskiego Towarzystwa Muzycznego, członkiem Robotniczego Stowarzyszenia Twórców Kultury. Był przewodniczącym Wojewódzkiej Rady Stowarzyszenia Twórców Kultury. Zaczął czynnie uprawiać malarstwo. Brał czynny udział w wielu malarskich plenerach, wystawach zbiorowych i indywidualnych w kraju i za granicą. Swoje zamiłowanie do sztuk plastycznych połączył z zainteresowaniem historią. Dlatego zajął się opracowaniem, w ogólnym zarysie, dziejów ziemi łomżyńskiej, a szczególnie jej zabytków, aby utrwalić je w pamięci potomnych.

</doc>
<doc id="1480048" url="https://pl.wikipedia.org/wiki?curid=1480048" title="Jon Bru">
Jon Bru

Jon Bru Pascal - (ur. 18 października 1977 roku w Bera) - jest hiszpańskim kolarzem szosowym, do zawodowego peletonu należy od 2002 roku. W latach 2007 - 2008 ścigał się w barwach Euskaltel-Euskadi, gdzie zakończył karierę. Obecnie prowadzi centrum fizjoterapii i biomechaniki Bru Health Center w Mutilva, Navarra. 
Jest pomocnikiem i indywidualnie nie odnosił dużych sukcesów, choć błysnął w Volta ao Distrito de Santarém, kiedy jeździł w barwach Kaiku w 2006 roku. Wygrał dwa etapy tego wyścigu oraz klasyfikację górską i punktową. Jednak klasyfikacji generalnej nie udało mu się zwyciężyć. Wygrał Lars Boom z Holandii. Startował również w Tour de Pologne. W 2003 roku mógł nawet wygrać jeden z etapów, ale ostatecznie był drugi. Na początku swojej kariery, jeszcze w barwach L.A.-Pecol pokazał się w mistrzostwach Hiszpanii i był 7. W późniejszych latach nie udało mu się jednak nawet zbliżyć do tego osiągnięcia. 
Mierzy 168 cm wzrostu i waży 56 kg.

</doc>
<doc id="1480054" url="https://pl.wikipedia.org/wiki?curid=1480054" title="Oblężenie Kołobrzegu">
Oblężenie Kołobrzegu

Oblężenie Kołobrzegu () – czteromiesięczne oblężenie twierdzy Kołobrzeg przez wojska napoleońskie, podjęte na początku marca 1807 roku i trwające do 2 lipca 1807 roku. 
Znaczenie strategiczne.
Utrzymanie twierdzy Kołobrzeg było niezwykle istotne dla pruskich planów strategicznych. Miała tam lądować ekspedycja angielska na tyły Wielkiej Armii. Realizacja tego planu miała być punktem zwrotnym całej wojny.
Sytuacja poprzedzająca.
Po klęsce Królestwa Prus w wojnie z Francją pod Jeną i Auerstedt (14 października 1806) armia pruska została niemal zupełnie rozbita, a dwór królewski Fryderyka Wilhelma III uciekł do Królewca. Ocalałe resztki pruskich regimentów ratowały się w kilku ostatnich niezdobytych twierdzach. 1 listopada 1806 Nowa Marchia została objęta statusem okupacyjnym i podzielona na departamenty. Już 9 listopada 1806 do Kołobrzegu (departament szczeciński) udał się niewielki oddział francuskiej kawalerii dla administracyjnego przejęcia twierdzy. Pruski komendant płk Lucadou, będący w bardzo zaawansowanym wieku, stanowczo odmówił poddania twierdzy i nakazał przygotowania do działań obronnych.
Fortyfikacje.
Kołobrzeg miał bardzo dogodne położenie obronne: od północy Morze Bałtyckie, od zachodu rzeka Parsęta, a od południa mokradła, które w razie potrzeby można było dodatkowo zalać półmetrową warstwą wody przy pomocy Batardeau - nieistniejącego już dzieła fortyfikacyjnego, które dla Twierdzy Kołobrzeskiej pełniło potrójną rolę: zapory wodnej, którą zamykano koryto rzeki Parsęty, co powodowało wypełniania się fosy fortecznej, a także zalewanie okolicznych bagien; poza tym pełniło funkcję mostu, a ponadto w swej konstrukcji miało galerię strzelecką dla prowadzenia ognia wzdłuż rzeki. 
W dogodnych podejściach dostępu broniły liczne budowle obronne, poniższe zachowały się do dziś:
Początek oblężenia i szturm miasta.
Marszałek Mortier dowodzący VIII Korpusem Wielkiej Armii (zawiadującym wybrzeżem od ujścia Łaby do ujścia Parsęty) otrzymał rozkaz zorganizowania w Szczecinie grupy operacyjnej do zdobycia twierdzy Kołobrzeg. Początkowo do tego zadania przeznaczono kontyngenty badeńskie i polskiej Legii Północnej z gen. bryg. Ménardem jako dowódcą, wezwanym z twierdzy Kostrzyn. Zanim gen. Ménard zaczął wykonywać polecone zadania, został wraz ze swoją grupą skierowany pod Gdańsk, do X Korpusu Wielkiej Armii marszałka Lefebvre'a. W lutym 1807 do Kołobrzegu udała się dywizja włoska gen. Pietro Teulié, byłego (w latach 1800-04) ministra wojny Republiki Włoskiej. Włosi, choć tworzyli korpus zbyt słaby do zdobycia tak przygotowanej, uzbrojonej i zabezpieczonej twierdzy, podjęli walkę, ale zupełnie nie radzili sobie z zaistniałymi warunkami. Należy pamiętać, że na początku lutego, rozgrywała się bitwa pod Iławą Pruską, a za miesiąc miało się rozpocząć oblężenie Gdańska. Natomiast na zachód od ujścia Odry, w okolicach Stralsundu szwedzki kontyngent wiązał znaczne siły VIII Korpusu Wielkiej Armii Napoleona, tak bardzo potrzebne do zdobycia Kołobrzegu. Jeszcze w lutym na głównodowodzącego oblężenia wyznaczono gen. Loisona, jednak w ślad za nim nie przysłano żadnych wzmocnień w ludziach i uzbrojeniu ofensywnym. Nic dziwnego, że nawet tak doświadczony dowódca, bohater wielu bitew i kampanii nie zdołał choćby zagrozić obrońcom Kołobrzegu. Zniecierpliwiony Napoleon Bonaparte rozkazał samemu marszałkowi Mortierowi zająć się osobiście oblężeniem. W tym samym czasie przybył kontyngent saski i polski 1 pułk piechoty Legii Poznańskiej księcia pułkownika Antoniego Sułkowskiego. Nadal jednak brakowało odpowiedniej oblężniczej artylerii. Na domiar złego, marszałek Mortier, który opracował ciekawe, nowatorskie plany zdobycia twierdzy, został zmuszony przekazać dowództwo z powrotem generałowi Loisonowi, ponieważ na Pomorzu Szwedzkim ponownie dał o sobie znać gen. Essen. W tej sytuacji twierdzy nie zdobyto. Wkrótce też zmagania francusko-pruskie zakończył pokój w Tylży.
Propaganda.
Obrona Kołobrzegu w 1807 roku w historiografii Królestwa Prus i Niemiec, wbrew faktom była przedstawiana jako symbol męstwa narodu niemieckiego i zwycięskiej walki z okupantem.
W okresie II wojny światowej do legendy bitwy nawiązała propaganda III Rzeszy. Obrona Kołobrzegu stała się m.in. inspiracją dla stworzenia monumentalnego filmu wojennego "Kolberg". Miasto ponownie ogłoszono twierdzą i zakazano poddania się.

</doc>
<doc id="1480058" url="https://pl.wikipedia.org/wiki?curid=1480058" title="Ostroga (Karkonosze)">
Ostroga (Karkonosze)

Ostroga (1090 m n.p.m.) – szczyt w Karkonoszach, w obrębie Śląskiego Grzbietu.
Jest to mało wybitne wzniesienie w zachodniej części Śląskiego Grzbietu, poniżej Śnieżnych Kotłów, poniżej Gawr.
Zbudowane z granitu karkonoskiego. Pokryte rumowiskiem z głazów granitowych.
Porośnięte lasem świerkowym.
Leży na granicy Karkonoskiego Parku Narodowego.
Szlaki turystyczne.
Pod wierzchołkiem biegnie trawersem szlak turystyczny:

</doc>
<doc id="1480063" url="https://pl.wikipedia.org/wiki?curid=1480063" title="Ostrosz (szczyt)">
Ostrosz (szczyt)

Ostrosz (niem. "Die Schärfe", 462 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-zachodniej części Pogórza Karkonoskiego, nad Sobieszowem. Jest najdalej ku północnemu wschodowi wysuniętym wierzchołkiem grzbietu odchodzącego od Grzybowca. W grzbiecie tym występują: Trzmielak, Sobiesz i Ostrosz. Ostrosz nie jest zbyt wysoki, ale jego wąski grzbiet i stome zbocza północno-zachodnie i południowo-wschodnie czynią zeń obiekt warty przejścia.
Jak cały grzbiet, zbudowany jest z granitu karkonoskiego.
Porośnięty lasem regla dolnego.
Przez szczyt prowadzi niebieski szlak turystyczny z Sobieszowa na Grzybowiec.

</doc>
<doc id="1480069" url="https://pl.wikipedia.org/wiki?curid=1480069" title="Gwiazdy kataklizmiczne">
Gwiazdy kataklizmiczne



</doc>
<doc id="1480071" url="https://pl.wikipedia.org/wiki?curid=1480071" title="Owczarka">
Owczarka

Owczarka (niem. "Schafberg", 796 m n.p.m.) – szczyt w Karkonoszach, w obrębie Lasockiego Grzbietu.
Położony jest w południowej części Lasockiego Grzbietu, w bocznym ramieniu, odchodzącym ku północnemu wschodowi od Kopiny, na zachód od ostatnich zabudowań Opawy. Zachodnie zbocza opadają stromo do doliny Srebrnika, wschodnie opadają łagodnie w stronę Opawy. Na południowym zachodzie łączy się z Kopiną, a na północnym wschodzie z Pańską Górą.
Zbudowany ze skał metamorficznych wschodniej osłony granitu karkonoskiego – głównie z gnejsów i amfibolitów. Pomiędzy Owczarką a Pańską Górą stoją dwie skałki amfibolitowe noszące nazwę "Złota Brama", a dalej na wschód, bliżej Pańskiej Góry "Kolebki" zbudowane z dolnokarbońskich zlepieńców.
Wzniesienie w całości porośnięte lasem.

</doc>
<doc id="1480077" url="https://pl.wikipedia.org/wiki?curid=1480077" title="Pańska Góra (Karkonosze)">
Pańska Góra (Karkonosze)

Pańska Góra (niem. "Herrenberg", 756 m n.p.m.) – szczyt w Karkonoszach, w obrębie Lasockiego Grzbietu.
Pańska Góra położona jest w środkowej części Lasockiego Grzbietu, w bocznym ramieniu, odchodzącym ku północnemu wschodowi od Kopiny, na południowy zachód od Jarkowic i na północny zachód od Opawy.
Północne zbocza opadają stromo do doliny Srebrnika, południowe opadają łagodnie w stronę Opawy. Na południowym zachodzie łączy się z Owczarką, natomiast na wschodzie znajdują się najdalej na wschód wysunięte wzniesienia Lasockiego Grzbietu - Tylna Góra, Książęca Kostka i Przednia.
Zbudowana ze skał metamorficznych wschodniej osłony granitu karkonoskiego – głównie z gnejsów i amfibolitów. Na południowo-zachodnim zboczu Pańskiej Góry sterczą skałki noszące nazwę "Kolebki" zbudowane z dolnokarbońskich zlepieńców.
Północno-zachodnie zbocza porośnięte lasem, pozostałe odsłonięte.
Na południowo-zachodnim zboczu znajdują się ruiny kapliczki.

</doc>
<doc id="1480082" url="https://pl.wikipedia.org/wiki?curid=1480082" title="Polar pośredni">
Polar pośredni



</doc>
<doc id="1480083" url="https://pl.wikipedia.org/wiki?curid=1480083" title="Piechowicka Góra">
Piechowicka Góra

Piechowicka Góra (niem. "Kieferberg", 604 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-zachodniej części Pogórza Karkonoskiego. Na północ od niego leżą Piechowice a na południowy zachód Michałowice. Leży w grzbiecie, który odchodzi na północny zachód od Grzybowca i stanowi jego najważniejsze wzniesienie.
Jak cały grzbiet, zbudowany jest z granitu karkonoskiego.
Porośnięty lasem regla dolnego.
W północno-zachodnim krańcu grzbietu znajduje się tunel, którym prowadzi droga z Piechowic do Michałowic.
Na zachód od szczytu biegnie niebieski szlak turystyczny z Piechowic do Michałowic.

</doc>
<doc id="1480108" url="https://pl.wikipedia.org/wiki?curid=1480108" title="Akrylany">
Akrylany

Akrylany (lub niepoprawnie z angielskiego "akrylaty") – sole lub estry kwasu akrylowego o wzorze ogólnym CH2=CHCOOR (gdzie R – reszta organiczna lub dowolny kation). Zawierają grupę winylową (-HC=CH2), w której dwa atomy węgla połączone podwójnym wiązaniem są jednocześnie związane z grupą karboksylową. Akrylany i metakrylany (pochodne kwasu metakrylowego, (CH2=C(CH3)COOH) łatwo tworzą polimery (poliakrylany) ze względu na dużą aktywność wiązania podwójnego. 
Cyjanowe pochodne akrylanów, cyjanoakrylany (N≡C-C(=CH2)-COOR), są głównymi składnikami klejów szybkowiążących typu Super Glue. 
W naturze związki te są używane przez morski fitoplankton jako trująca ochrona przeciwko organizmom drapieżnym, jak np. protisty zwierzęce. Potencjalna korzyść z tego mechanizmu obronnego jest jednak złożona, ponieważ może zmniejszyć atrakcyjność planktonu jako pokarmu dla jednych organizmów, zwiększając ją dla innych konsumentów.

</doc>
<doc id="1480129" url="https://pl.wikipedia.org/wiki?curid=1480129" title="Akrylan">
Akrylan



</doc>
<doc id="1480142" url="https://pl.wikipedia.org/wiki?curid=1480142" title="Akrylat">
Akrylat



</doc>
<doc id="1480145" url="https://pl.wikipedia.org/wiki?curid=1480145" title="Akrylaty">
Akrylaty



</doc>
<doc id="1480159" url="https://pl.wikipedia.org/wiki?curid=1480159" title="Międzypokoleniowy Dom Bednarska">
Międzypokoleniowy Dom Bednarska



</doc>
<doc id="1480162" url="https://pl.wikipedia.org/wiki?curid=1480162" title="Płonik">
Płonik

Płonik (niem. "Exners Kiefern", 682 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Położony w centralnej części Karkonoskiego Padołu Śródgórskiego, na południe od Przesieki, na zakończeniu grzbietu schodzącego od Małego Szyszaka, przez Suchą Górę.
Zbudowany z granitu karkonoskiego.
Na południe od szczyyu pojedyncze skałki.
Szlaki turystyczne.
Północno-zachodnim zboczem biegnie niebieski szlak turystyczny z Przesieki na Przełęcz Karkonoską, natomiast północno-wschodnim żółty szlak z Przesieki przez Borowice, Starą Polanę, Pielgrzymy na Słonecznik.

</doc>
<doc id="1480166" url="https://pl.wikipedia.org/wiki?curid=1480166" title="Filip Nikolic">
Filip Nikolic

Filip Nikolic (ur. 1 września 1974 w Saint-Ouen, zm. 16 września 2009 w Paryżu) – francuski piosenkarz, kompozytor i aktor pochodzenia serbskiego, najbardziej znany jako lider francuskiego boys bandu 2Be3.
Życiorys.
Wczesne lata.
Urodził się w Saint-Ouen, w regionie Île-de-France, w departamencie Sekwana-Saint-Denis. Jego rodzice pochodzą z Jugosławii. Dorastał z siostrą Jessicę i bratem Såsą w Longjumeau, w regionie Île-de-France, w departamencie Essonne.
Jako chłopiec był mistrzem Francji w gimnastyce.
Kariera.
W latach 1996-2001 wraz z Adel'em Kachermi i Frankiem Delay tworzył francuski boys band o nazwie 2Be3. Zadebiutował na ekranie w "Simon wkracza do akcji" ("Simon Sez", 1999) u boku Dennisa Rodmana. W latach 2006-2007 występował na scenie w spektaklu "Viens chez moi, j'habite chez une copine", a w 2009 grał w sztuce "Drôle de parents". 17 kwietnia 2011 ukazał się jego album, zatytułowany "L’ange est là".
Śmierć.
16 września 2009 został znaleziony martwy w swoim domu w Paryżu. Miał 35 lat. Według jego adwokata, który poinformował o śmierci, przyczyną zgonu mógł być zawał mięśnia sercowego lub przedawkowanie leków nasennych. Pochowany został 24 września w Longjumeau.
Życie prywatne.
W 1998 związał się z Valérie Bourdin, z którą miał córkę Sashę (ur. w styczniu 2005).

</doc>
<doc id="1480175" url="https://pl.wikipedia.org/wiki?curid=1480175" title="Płoszczań">
Płoszczań

Płoszczań (niem. "Breiteberg", "Breiterberg", 747 m n.p.m.) – szczyt w Karkonoszach, w obrębie Pogórza Karkonoskiego.
Znajduje się w zachodniej części Pogórza Karkonoskiego, na południowy zachód od Michałowic i na zachód od Jagniątkowa oraz na wschód od Szklarskiej Poręby. Na południu łączy się z Łagodną i Świerczyną. Na północnym wschodzie poprzez obniżenie Michałowic graniczy z masywem Grzybowca.
Cały masyw zbudowany jest z granitu karkonoskiego.
Pod szczytem i na zboczach występują pojedyncze skałki.
Od północy opływa go Rudnik, od południowego zachodu Czarna Płóczka, dopływy Kamiennej, od wschodu Brocz wraz z dopływami, uchodzący w Jagniątkowie do Wrzosówki.
Cały masyw porośnięty jest lasem dolnoreglowym, na północno-wschodnim stoku rozciągają się polany.

</doc>
<doc id="1480181" url="https://pl.wikipedia.org/wiki?curid=1480181" title="Podgórzynka">
Podgórzynka

Podgórzynka (niem. "Hohe Hübel", 497 m n.p.m.) – szczyt w Karkonoszach, w obrębie Pogórza Karkonoskiego.
Położony w północnej części Pogórza Karkonoskiego, nad Podgórzynem. Leży na zakończeniu grzbietu biegnącego od Młynarza poprzez Wierzchnicę, Warzelnię, Bukowną, Lisiurę i Podgórzynkę.
Zbudowany z granitu karkonoskiego.
Na szczycie skałki.
Porośnięty lasem regla dolnego.

</doc>
<doc id="1480187" url="https://pl.wikipedia.org/wiki?curid=1480187" title="Mezozona">
Mezozona

Mezozona lub mezo – średnia strefa metamorfizmu występująca na głębokości ok. 10–18 km. Charakteryzuje się wysokimi temperaturami od 300 do 500 °C oraz umiarkowanym ciśnieniem litostatycznym i silnym ciśnieniem kierunkowym. Stopień przeobrażenia skał jest średni, jednak z silnym zaznaczeniem deformacji tektonicznych jak w strefie epi. W strefie tej przeważają jednak zmiany chemiczne. Do tej strefy włącza się także średniotemperaturowe odmiany metamorfizmu kontaktowego i metasomatycznego.

</doc>
<doc id="1480191" url="https://pl.wikipedia.org/wiki?curid=1480191" title="Pohulanka (Karkonosze)">
Pohulanka (Karkonosze)

Pohulanka (niem. "Die Lehne", 715 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Pohulanka położona jest we wschodniej części Karkonoskiego Padołu Śródgórskiego, w Karpaczu, pomiędzy centrum, Wilczą Porębą i Skalnym Osiedlem.
Częściowo porośnięta lasem, od północy wkracza zabudowa pensjonatowa. Na południowym zboczu znajduje oświetlony stok narciarski z wyciągiem orczykowym.

</doc>
<doc id="1480200" url="https://pl.wikipedia.org/wiki?curid=1480200" title="Przednia (Karkonosze)">
Przednia (Karkonosze)

Przednia (niem. "Hinterberg", 603 m n.p.m.) – szczyt w Karkonoszach, w obrębie Lasockiego Grzbietu.
Przednia jest najdalej na wschód położonym szczytem Lasockiego Grzbietu. Leży w bocznym ramieniu, odchodzącym ku północnemu wschodowi od Kopiny, na południe od Miszkowic. Na zachodzie łączy się z Książęcą Kostką. Na wschodzie opada do sztucznego zbiornika Bukówka.
Zbudowana ze skał metamorficznych wschodniej osłony granitu karkonoskiego – głównie z gnejsów i amfibolitów.
Masyw Przedniej jest w całości odsłonięty.

</doc>
<doc id="1480211" url="https://pl.wikipedia.org/wiki?curid=1480211" title="Przedział (Karkonosze)">
Przedział (Karkonosze)

Przedział (niem. "Scheitberg", 1068 m n.p.m.) – szczyt w Karkonoszach, w obrębie Śląskiego Grzbietu.
Wybitny, kopulasty szczyt w północno-zachodniej części Śląskiego Grzbietu, w bocznym grzbiecie odchodzącym od Mumlawskiego Wierchu ku północy. Grzbiet ten od Przedziału skręca na zachód i kończy się Babińcem.
Od wschodu opada do głębokiej doliny Kamieńczyka, od północy do doliny Kamiennej, na północnym zachodzie płyną dwa niewielkie dopływy Kamiennej: Owczy Potok i Kulik, natomiast od zachodu rozciąga się szeroka i podmokła, zatorfiona dolina górnej Kamiennej.
Zbudowany z granitu karkonoskiego. Na grzbiecie biegnącym w stronę Babińca znajduje się kilka grup skalnych, m.in. tuż za Rozdrożem pod Przedziałem zgrupowanie "Owcze Skały", na równolegóym, krótkim grzbieciku "Skalna Brama" i skupisko skałek na zboczu.
Cały masyw porośnięty lasem.
Szlaki turystyczne.
Na zachód od szczytu biegnie szlak turystyczny:

</doc>
<doc id="1480223" url="https://pl.wikipedia.org/wiki?curid=1480223" title="John Ballance">
John Ballance

John Ballance (ur. 27 marca 1839 w Glenavy, zm. 27 kwietnia 1893 w Wellington) – polityk nowozelandzki, założyciel Partii Liberalnej, pierwszego w historii tego kraju zorganizowanego ugrupowania politycznego. W latach 1891-1893 premier Nowej Zelandii.
Pochodził z dzisiejszej Irlandii Północnej, młodość spędził w Belfaście i Birmingham. W 1866 wraz z żoną postanowił wyemigrować do Nowej Zelandii, gdzie osiedlił się w Wanganui, a wkrótce potem został wydawcą lokalnej gazety. W czasie walk z Maorysami zorganizował ochotniczy oddział kawalerii. Wkrótce jednak poróżnił się z dowództwem, bowiem należące do niego pismo krytykowało sposób prowadzenia walk. W 1868 owdowiał, a dwa lata później ożenił się ponownie.
Z czasem oprócz dziennikarstwa zajął się też różnego rodzaju działalnością społeczną (m.in. zakładał miejscowy klub szachowy) i zyskał szerokie uznanie wśród mieszkańców swej okolicy. Pozwoliło mu to uzyskać w 1875 mandat parlamentarny. Dwa lata później wszedł w skład gabinetu George'a Greya, gdzie kierował resortami edukacji, ceł i finansów. Rząd Greya upadł w 1879, ale Ballance powrócił na szczyty władzy w 1884, już jako członek ekipy swego przyjaciela Roberta Stouta. Został wówczas ministrem odpowiadającym za sprawy ziemi, imigracji i ludności tubylczej. Starał się zachować równowagę między potrzebą rozwijania osadnictwa białych rolników, zwłaszcza w najsłabiej zaludnionych częściach kraju, a prawem Maorysów do zachowania zajmowanych przez nich ziem.
Po wyborach z 1887 rząd Stouta upadł, a Ballance – choć popularny wśród wyborców – musiał skupić się na ratowaniu swego podupadającego zdrowia. Powrócił do pełnej aktywności w 1889, kiedy został liderem opozycji, zaś pod koniec roku 1890 odniósł zwycięstwo w kolejnych wyborach. W styczniu 1891 sformował swój gabinet. Do jego najważniejszych osiągnięć zalicza się zwiększenie zakresu kompetencji premiera kosztem brytyjskiego gubernatora (trzeba pamiętać, że Nowa Zelandia była wówczas brytyjską kolonią) oraz stworzenie sprawnego systemu podatkowego. Doprowadził również do uzyskania przez kobiety praw wyborczych, co było pierwszym tego rodzaju przypadkiem na świecie. Udało mu się także utworzyć na bazie grupy swych zwolenników w parlamencie pierwszą nowozelandzką partię polityczną – Partię Liberalną.
Wiosną 1893 jego stan zdrowia bardzo gwałtownie się pogorszył. Premier poddał się kilku operacjom, ale nie przyniosły spodziewanego rezultatu. Zmarł 27 kwietnia, będąc u szczytu politycznej popularności i mając 54 lata. Na swojego następcę namaścił Stouta, jednak jego partyjni koledzy nie uszanowali jego woli i wybrali na swego nowego lidera, a tym samym szefa rządu, Richarda Seddona.

</doc>
<doc id="1480255" url="https://pl.wikipedia.org/wiki?curid=1480255" title="Želimir Terkeš">
Želimir Terkeš

Želimir Terkeš (ur. 8 stycznia 1981 w Čapljinie) – bośniacki piłkarz grający na pozycji napastnika. W sezonie 2007-08 pierwszej ligi chorwackiej strzelił 24 goli i został królem strzelców ligi chorwackiej.

</doc>
<doc id="1480269" url="https://pl.wikipedia.org/wiki?curid=1480269" title="Ryszard Kacynel">
Ryszard Kacynel

Ryszard Kacynel (ur. 16 czerwca 1942 w Pieślach pod Grodnem) – białoruski inżynier i działacz mniejszości polskiej, radny Grodna (1984–1992) i wiceprzewodniczący Związku Polaków na Białorusi (1990–2000). 
Życiorys.
W 1963 ukończył studia na Wydziale Budownictwa Politechniki Białoruskiej w Mińsku. Pracował kolejno jako majster, starszy wykonawca robót i główny inżynier w Zjednoczeniu Bodowlaniczych Trust nr 11 w Grodnie (1963–1967) oraz jako główny inżynier i dyrektor techniczny w Obwodowym Instytucie Projektowania Budownictwa Cywilnego w Grodnie "Grodnograżdanprojekt" (od 1967). 
Od 1984 sprawował mandat deputowanego do Grodzieńskiej Miejskiej Rady Deputowanych Ludowych, stał na czele komisji budownictwa (do 1992). 
W okresie pierestrojki zaangażował się w polskie odrodzenie narodowe na Białorusi. Był m.in. przewodniczącym Stowarzyszenia Kulturalno–Oświatowego im. Adama Mickiewicza (1988–1990), stanął na czele Komisji ds. upamiętnienia żołnierzy rozstrzelanych w Grodnie w 1939 (1992–1994) oraz Komitetu Pamięci im. Adama Mickiewicza jako wiceprzewodniczący (1990–1992) i przewodniczący (1992–1998). 
W 1989 przystąpił do tworzącego się Związku Polaków na Białorusi, pisywał do grodzieńskiego "Głosu znad Niemna". W 1990 objął stanowisko wiceprezesa ZPB ds. kultury (sprawował je do 1993) i ds. inwestycji (do 2000). 
Jako inżynier-budowniczy był wykonawcą licznych obiektów na terenie obwodu grodzieńskiego, m.in. budynków szkół polskich w Grodnie i Wołkowysku. 
Od 2005 związany jest z frakcją ZPB nieuznawaną przez rząd RP za prawowitą reprezentację mniejszości polskiej na Białorusi.

</doc>
<doc id="1480280" url="https://pl.wikipedia.org/wiki?curid=1480280" title="Katazona">
Katazona

Katazona lub kata – najgłębsza strefa metamorfizmu występująca na głębokości ok. 18–30 km. Charakteryzuje się bardzo wysokimi temperaturami od 500 do 900 °C oraz wysokim ciśnieniem hydrostatycznym przy braku lub bardzo słabym ciśnieniu kierunkowym. Stopień przeobrażenia skał jest bardzo silny. Mogą się zazębiać (zob. → anateksis) bądź ulec granityzacji. Zmiany te maja głównie charakter zmian na polu krystalograficznym i chemicznym. Wysokie ciśnienia nie sprzyjają deformacjom tektonicznym, w tym powstawaniu struktury kierunkowej. Do tej strefy włącza się także wysokotemperaturowe odmiany metamorfizmu kontaktowego i metasomatycznego. Poniżej strefy kata zachodzą zjawiska określane jako ultrametamorfizm.

</doc>
<doc id="1480298" url="https://pl.wikipedia.org/wiki?curid=1480298" title="Hans Robert Jauss">
Hans Robert Jauss

Hans Robert Jauss (ur. 21 grudnia 1921 w Göppingen, zm. 1 marca 1997 w Konstancji) – niemiecki uczony, wykładowca Uniwersytetu w Konstancji, znany z badań nad teorią recepcji dzieła literackiego.
Specjalista z zakresu średniowiecznej i modernistycznej literatury francuskiej.
Praca naukowa.
Doktorat na Uniwersytecie w Heidelbergu obronił w 1952, na podstawie pracy "Zeit und Erinnerung in Marcel Prousts «À la recherche du temps perdu»", napisanej pod kierunkiem Gerharda Hessa. Habilitował się na tym samym uniwersytecie w 1957.
Gościnnie wykładał na Uniwersytecie Zuryskim, Wolnym Uniwersytecie Berlińskim, Uniwersytecie Columbia, Uniwersytecie Yale, Sorbonie, Uniwersytecie Katolickim w Leuven, Uniwersytecie Kalifornijskim w Berkeley, Uniwersytecie w Princeton i Uniwersytecie Wisconsin w Madison.

</doc>
<doc id="1480335" url="https://pl.wikipedia.org/wiki?curid=1480335" title="Pauzjasz z Sykionu">
Pauzjasz z Sykionu

Pauzjasz z Sykionu (gr. Παυσίας, trl. Pausias) – malarz grecki z drugiej połowy IV wieku p.n.e., przedstawiciel sykiońskiej szkoły malarskiej.
Był synem Bryesa, będącego pierwszym jego nauczycielem malarstwa. Później nauki pobierał u Pamfilosa, od którego przejął technikę enkaustyczną. Jako pierwszy osiągnął mistrzostwo w tej technice oraz w ostrych skrótach perspektywicznych. Był pierwszym, który zapoczątkował zdobienie plafonów malowidłami roślinno-kwiatowymi z wdzięcznymi scenkami figuralnymi (np. tańczące Erosy).
Najczęściej malował niewielkie obrazki o lekkiej tematyce rodzajowej (np. słynna "Wijąca wieniec"), mitologicznej i alegorycznej (m.in. dwa malowidła w tolosie w Epidauros – "Eros z lirą" i "Methe" (bogini pijaństwa), przy czym ten drugi obraz stanowił nowatorskie ukazanie personifikacji pijaństwa z twarzą przeświecającą przez szklane naczynie) oraz portreciki dzieci. Umiał kunsztownie oddać odblaski i trójwymiarowość.
Często podejmowanym tematem były dzieci, który wprowadził jako rodzaj malarstwa, rozwinięty szczególnie w okresie hellenistycznym. Przedstawiał małe Erosy: "Eros tańczący", "Eros jako muzyk", "Eros wśród kwiatów", "Eros na wozie". Zapewne dość wierne ich kopie odnaleźć można w ściennych malowidłach pompejańskich.
Jednym z najsłynniejszych jego obrazów był wykonany w technice enkaustycznej obraz przedstawiający ukochaną z młodości, a zarazem mieszkankę jego rodzinnego miasta – Glykerę ozdobioną wieńcem z kwiatów, którymi handlowała.
Rzadziej malował duże obrazy, utrzymane zresztą w ciemnej tonacji, np. "Ofiarowanie wołu", gdzie choć zwierzę ukazano frontalnie, uświadomiono jego rozmiary dzięki zastosowanej grze świateł i cieni.
Po 335 p.n.e. w Tespiach restaurował malowidła ścienne Polignota.
Według Pliniusza ("Naturalis historia" XXXV 40, 137) jego uczniami byli Nikofanes, Sokrates i syn Arystolaos.
Po Pauzjaszu sykiońska szkoła malarstwa zaczęła chylić się ku upadkowi. Wiele z jego obrazów zostało sprzedanych dla pokrycia długów miasta.
Dzieła Pauzjasza były dobrze znane i cenione także w starożytnym Rzymie, w związku z tym nawet ich kopie były chętnie kupowane i eksponowane, np. "Ofiarowanie wołu" znalazło się ostatecznie w Portyku Pompejusza (portyku Teatru Pompejusza) w Rzymie, a kopię portretu Glykery zakupił w Atenach przez Lukullusa za wielką ówcześnie sumę dwóch talentów.

</doc>
<doc id="1480378" url="https://pl.wikipedia.org/wiki?curid=1480378" title="Obadiah Parker">
Obadiah Parker

Obadiah Parker to amerykański zespół grający muzykę folk i pop. 
W skład grupy wchodzą: Mat Weddle (gitara, śpiew), Jessie Young (instrumenty klawiszowe, śpiew) oraz Daniel Zehring (gitara basowa, śpiew). Zespół nagrał EP (Obadiah Parker EP, 2006) oraz płytę koncertową (Obadiah Parker Live, 2007), zawierające zapisy zarówno coverów, jak i autorskich kompozycji. Popularności grupie przysporzyło zwłaszcza nagranie zarejestrowane podczas open mike i rozpowszechniane później na platformie YouTube, na którym Mat Weddle wykonuje akustyczną wersję utworu Hey Ya!, w oryginale autorstwa zespołu Outkast.

</doc>
<doc id="1480391" url="https://pl.wikipedia.org/wiki?curid=1480391" title="Związki krzemoorganiczne">
Związki krzemoorganiczne

Związki krzemoorganiczne – związki chemiczne zawierające w cząsteczce połączone atomy krzemu i węgla. Spotyka się określenia, że takimi związkami są też połączenia krzemu ze sobą w łańcuchy lub połączenia z wodorem, tlenem, azotem lub fluorowcem.
Najważniejszymi związkami tego typu są:

</doc>
<doc id="1480415" url="https://pl.wikipedia.org/wiki?curid=1480415" title="Ryszard Łabanowski">
Ryszard Łabanowski

Ryszard Łabanowski (łot. "Rišards Labanovskis"; ur. 15 lutego 1940 w Dyneburgu, zm. 20 września 2022 w Rydze) – łotewski dziennikarz, tłumacz i polityk polskiego pochodzenia, poseł na Sejm (1998–2002).
Życiorys.
Urodził się w rodzinie represjonowanej w czasach stalinizmu. Kształcił się w szkole średniej w Siguldzie. W 1963 ukończył filologię łotewską w Łotewskim Uniwersytecie Państwowym (LVU), po czym pracował w Komitecie ds. Radia i Telewizji jako redaktor Radia Młodzieżowego (1966–1976), zastępca redaktora naczelnego Działu Informacji TV (1976–1979) i redaktor naczelny Głównej Redakcji Młodzieży i Edukacji TV (1979–1988). Stał również na czele redakcji ds. Ideologii i Ekonomiki Radia (1988–1990). W wolnej Łotwie kierował działem programów mniejszości narodowych (1993–1998).
Pod koniec lat 80. zaangażował się w działalność w Łotewskim Froncie Narodowym. W 1998 uzyskał mandat posła na Sejm z listy Łotewskiej Socjaldemokratycznej Partii Robotniczej. Pracował w komisji spraw zagranicznych oraz praw obywatelskich. W połowie kadencji założył nową organizację lewicową pod nazwą Związek Socjaldemokratów (łot. "Sociāldemokrātu Savienība"). W wyborach do Parlamentu Europejskiego w 2004 roku kandydował z ostatniego miejsca Związku. W wyborach do Sejmu IX kadencji w 2006 ubiegał się o mandat z ramienia partii TB/LNNK.
Był współautorem wydanych w 1984 rozmówek polsko-łotewskich „Latviešu–poļu sarunvārdnīca”. Odznaczony w 2009 Krzyżem Kawalerskim Orderu Zasługi Rzeczypospolitej Polskiej przez Prezydenta RP "za wybitne zasługi w rozwijaniu współpracy między Rzecząpospolitą Polską a Republiką Łotewską, za propagowanie wiedzy o wspólnym dziedzictwie historycznym narodów tworzących Rzeczpospolitą Obojga Narodów".
Był żonaty, miał syna i córkę. Syn Erwin (Ervins) był działaczem LSDSP, obecnie związany jest z ugrupowaniem „Postępowi”. Zmarł we wrześniu 2022.

</doc>
<doc id="1480418" url="https://pl.wikipedia.org/wiki?curid=1480418" title="Krunoslav Lovrek">
Krunoslav Lovrek

Krunoslav Lovrek (ur. 11 września 1979 w Varaždinie) – chorwacki piłkarzem grający na pozycji napastnika w klubie NK Tehničar 1974.
Kariera.
W sezonie 2006/07 Lovrek strzelił najwięcej goli dla swojego ówczesnego klubu NK Zagreb. Uzyskał wtedy 18 bramek. W następnym sezonie 2007/08 do czasu odniesienia kontuzji w styczniu 2008 roku zdobył 14 bramek.
Rozegrał 5 meczów i strzelił 1 gola w reprezentacji Chorwacji do lat 19, a także 7 meczów w reprezentacji Chorwacji do lat 21.

</doc>
<doc id="1480436" url="https://pl.wikipedia.org/wiki?curid=1480436" title="Light the Universe">
Light the Universe

Light the Universe – singiel zespołu Helloween wydany w roku 2006, dwudziesty szósty w działalności tego zespołu. Promuje on płytę "Gambling with the Devil" wydaną rok później. Tytułowa piosenka została wykonana przez Andiego Derisa oraz Candice Night – wokalistkę zespołu Blackmore’s Night.
Skład.
gościnnie:

</doc>
<doc id="1480495" url="https://pl.wikipedia.org/wiki?curid=1480495" title="Most Północny w Sztokholmie">
Most Północny w Sztokholmie

Most Północny (szw. "Norrbro") – most nad Norrström w centralnym Sztokholmie. 
Most ten rozciąga się od północnego frontu Pałacu Królewskiego nad Stadsholmen i łączy się z Helgeandsholmen przed szwedzkim parlamentem. Dalej biegnie ponownie nad Norrström i dochodzi do Gustaf Adolfs torg. 
Norrbro został zaprojektowany przez architekta Erika Palmstedta w neoklasycznym stylu.
Most Północny był jednym z pierwszych mostów Sztokholmu zbudowanym z kamienia. Północna część mostu, podtrzymana przez trzy łuki, została skończona w 1797, a południowa w 1806. Norrbro stanął zamiast dwóch starych drewnianych mostów - "Slaktarehusbron" i "Vedg".

</doc>
<doc id="1480498" url="https://pl.wikipedia.org/wiki?curid=1480498" title="Oblężenie Niemczy">
Oblężenie Niemczy



</doc>
<doc id="1480499" url="https://pl.wikipedia.org/wiki?curid=1480499" title="Norrbro">
Norrbro



</doc>
<doc id="1480502" url="https://pl.wikipedia.org/wiki?curid=1480502" title="Obrona Niemczy">
Obrona Niemczy

Obrona Niemczy – obrona grodu w Niemczy w sierpniu 1017, za panowania Bolesława Chrobrego podczas wojny polsko-niemieckiej (1015–1018).
W 1017 niemieckie oddziały zbrojne Henryka II wraz ze sprzymierzonymi oddziałami Czechów i Wieletów wkroczyły w granice polskie. Po doświadczeniach poprzednich wypraw, tym razem Henryk II nie chciał zostawić za plecami swojego wojska grodu z polską załogą i nie próbował przeprawy przez Odrę. Przed dalszym marszem postanowił zdobyć Niemczę.
Bitwa.
Henryk II posłał pod Niemczę 12 tysięcy wojów. Kiedy pod gród przybyły wojska polskie, te, pomimo pewnych strat, zdołały się przebić. W „trzy dni potem” pod gród przybył sam cesarz. Najprawdopodobniej Niemcza nie obroniłaby się, gdyby nie wsparcie oddziału wysłanego przez Bolesława Chrobrego z Wrocławia. Obrońcy wytrzymali wielokrotnie ponawiane ataki przeciwnika. Niemiecki kronikarz Thietmar z Merseburga napisał (księga VII, 60): Po trwającym miesiąc oblężeniu, w czasie którego Bolesław Chrobry ze swymi głównymi siłami plądrował Czechy, terytorium niemieckiego sojusznika, cesarz ustąpił spod grodu i wkrótce zgodził się podpisać pokój w Budziszynie.
Obecnie w miejscu grodu oraz dawnego podgrodzia znajduje się zabytkowa starówka z wieloma malowniczymi kamienicami.
Bitwa w kulturze.
W 1905 powstała "Powieść o udałym Walgierzu" Stefana Żeromskiego, a w 1961 powieść historyczna Karola Bunscha "Rok tysięczny", gdzie dołączono opowiadanie "Obrona Niemczy". Na ich podstawie powstał w 1978 film historyczny "Dux Polonorum – Niemcza 1017 Rok" w reżyserii Janusza Chodnikiewicza.

</doc>
<doc id="1480548" url="https://pl.wikipedia.org/wiki?curid=1480548" title="Aleh Trusau">
Aleh Trusau

Aleh Anatoljewicz Trusau (, , "Oleg Anatoljewicz Trusow"; ur. 7 sierpnia 1954 w Mścisławiu) – białoruski historyk, archeolog, polityk i działacz społeczny, jeden z założycieli Białoruskiego Frontu Ludowego „Odrodzenie” (BFL) i Białoruskiej Socjaldemokratycznej Hramady (BSdH) – organizacji i partii o charakterze narodowym i niepodległościowym; w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej BFL; kandydat nauk historycznych, historyk białoruskiej architektury; od 1999 roku przewodniczący Towarzystwa Języka Białoruskiego im. Franciszka Skaryny.
Życiorys.
Urodził się 7 sierpnia 1954 roku w Mścisławiu, w obwodzie mohylewskim Białoruskiej SRR, ZSRR. W jego rodzinie nie lubiano komunistów, nikt nie należał do partii komunistycznej. W dzieciństwie wychowywała go prababka Maryja Drazdouska, żona białoruskiego drobnego szlachcica, która często wspominała o cierpieniach, jakich rodzina doznała w 1918 roku, kiedy to komuniści odebrali jej dobytek. Miało to wpływ na późniejszy sceptyczny stosunek Aleha Trusaua do komunizmu.
Studiował na Wydziale Historii Białoruskiego Uniwersytetu Państwowego im. Lenina. Na piątym roku otrzymywał stypendium leninowskie w wysokości 100 rubli i był starostą grupy. Kiedy zaproponowano mu wstąpienie do KPZR i podjęcie aspirantury na Katedrze Komunizmu Naukowego, odmówił. W 1976 roku ukończył studia i został skierowany do pracy pracowni restauratorskich Ministerstwa Kultury Białoruskiej SRR. Tam po raz pierwszy poznał ludzi ze środowiska zorientowanego narodowo, dążących do odrodzenia białoruskiej kultury i języka, m.in. Zianona Pazniaka. Po podjęciu zaocznej aspirantury w Instytucie Historii Akademii Nauk Białoruskiej SRR poznał białoruskich historyków o podobnych poglądach, m.in. Michaiła Tkaczoua i Anatola Hryckiewicza. Nawiązał także znajomość z przedstawicielami środowisk naukowych z sąsiedniej Litwy, którzy zrobili na nim wrażenie swoim patriotyzmem i marzeniami o wyzwoleniu kraju spod radzieckiej okupacji.
Aleh Trusau zwrócił uwagę, że znaczna część z tych osób to komuniści, członkowie KPZR. Doszedł na tej podstawie do wniosku, że do białoruskiego odrodzenia narodowego droga wiedzie przez ewolucyjne zmiany w partii komunistycznej. Kiedy więc w 1978 roku po raz kolejny zaproponowano mu członkostwo w partii, po konsultacji z Zianonem Pazniakiem złożył wniosek o wstąpienie do niej.
W 1980 roku ukończył aspiranturę. W 1981 roku obronił dysertację kandydacką i uzyskał stopień kandydata nauk historycznych (odpowiednik polskiego stopnia doktora). Temat jego rozprawy brzmiał: "Zabytki monumentalnego budownictwa Białorusi XI – XVII w. Analiza architektoniczno-archeologiczna". W latach 1976–1991 (według innych źródeł 1976–1992) pracował jako pracownik naukowy, a potem kierownik Działu Kompleksowych Badań Naukowych w Białoruskim Konserwatorskim Instytucie Projektowym. W 1988 roku określony został temat jego pracy doktorskiej (odpowiednik polskiego stopnia doktora habilitowanego), której jednak nigdy nie obronił.
Początek działalności społeczno-politycznej.
W 1979 roku, już jako członek partii komunistycznej, wraz z grupą architektów i historyków na czele z Zianonem Pazniakiem brał udział w zakończonej sukcesem kampanii na rzecz zachowania historycznego centrum Mińska. Wyrażał później opinię, że było to możliwe m.in. dzięki jego możliwości dotarcia do I sekretarza Komunistycznej Partii Białorusi Piotra Maszeraua. W latach 80. stał na czele podstawowej komórki organizacyjnej KPZR w swoim miejscu pracy. Była ona pierwszą w rejonie sowieckim Mińska, która zaczęła pisać swoje sprawozdania w języku białoruskim. Wydarzenie to odbiło się echem w białoruskich mediach.
19 października 1988 roku (według jego słów – po części przypadkowo) wziął udział w konferencji założycielskiej „Martyralohu Biełarusi” w Czerwonym Kościele w Mińsku, na którym został wybrany do nowo utworzonego Komitetu Organizacyjnego Białoruskiego Frontu Ludowego „Odrodzenie” (BFL) – pierwszej antykomunistycznej i niepodległościowej organizacji na Białorusi tego okresu. Już w poniedziałek 24 października został za to publicznie potępiony na zebraniu sekretarzy partyjnych KPZR rejonu sowieckiego Mińska. Jego wystąpienie wywołało bardzo duże poruszenie wśród zebranych, z których część opuściła salę, część ostro zaatakowała, a część wzięła w obronę. Jednocześnie państwowa prasa rozpoczęła nagonkę na wszystkich działaczy BFL, określając ich mianem "piany na fali pieriestrojki". W czerwcu 1989 roku, na Zjeździe Założycielskim BFL wybrany został do pierwszego Sejmu BFL – organu zarządzającego organizacją.
W 1989 roku reprezentował komunistów o poglądach demokratycznych z rejonu sowieckiego Mińska za zjeździe Platformy Demokratycznej KPZR w Moskwie, której celem była reforma partii i przekształcenie jej w ugrupowanie o charakterze socjaldemokratycznym. Inicjatywa ta zakończyła się fiaskiem, jednak dzięki niej Aleh Trusau zawiązał znajomości z rosyjskimi demokratami w łonie partii komunistycznej – Jurijem Afanasjewem, gen. Olegiem Kaługinem, Glebem Jakuninem i innymi.
W tym samym roku został współzałożycielem Towarzystwa Języka Białoruskiego im. Franciszka Skaryny.
Działalność parlamentarna.
W 1990 roku Aleh Trusau został wystawiony przez Towarzystwo Języka Białoruskiego jako kandydat w wyborach do Rady Najwyższej Białoruskiej SRR. Zdobył mandat deputowanego ludowego z Miraszniczenkowskiego Okręgu Wyborczego Nr 33 miasta Mińska. Wszedł w skład Grupy Deputackiej BNF (od 16 lipca pod nazwą "Opozycja BNF") i na początku czerwca 1990 roku został zastępcą jej przewodniczącego, Zianona Pazniaka. Pełnił funkcję zastępcy przewodniczącego Komisji Rady Najwyższej ds. Edukacji, Kultury i Zachowania Dziedzictwa Historycznego. Wchodził też w skład Komisji Rady Najwyższej ds. Międzynarodowych i Zewnętrznych Więzi Gospodarczych.
Brał udział w opracowaniu i przyjęciu Deklaracji o Państwowej Suwerenności Białorusi, przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi. Był współautorem "Koncepcji przejścia Białoruskiej SRR na gospodarkę rynkową" (jesień 1990 roku) i szeregu projektów ustaw, w tym w dziedzinie kultury i edukacji. Był jedną z osób opracowujących oficjalny wygląd „Pogoni” i biało-czerwono-białej flagi – nowych symboli państwowych Białorusi.
W drugiej połowie 1994 roku, po dojściu do władzy prezydenta Alaksandra Łukaszenki, Aleh Trusau został jednym z jego najbardziej aktywnych krytyków, zarzucając mu próby wprowadzenia dyktatury. Uczestniczył w głodówce deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do radzieckich (obecne godło i flaga Białorusi), integracji ekonomicznej z Federacją Rosyjską i prawa prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska. W dniach 13–14 kwietnia 1995 roku uczestniczył w procesie przed Sądem Konstytucyjnym, w którym Opozycja BNF oskarżyła prezydenta Łukaszenkę o monopolizację środków masowej informacji.
W 2010 roku Zianon Pazniak opisał w swoich wspomnieniach Aleha Trusaua z początku lat 90. następująco:
Na przełomie 1995 i 1996 roku, w czasie wyborów do Rady Najwyższej XIII kadencji, ponownie kandydował na deputowanego. Trzykrotnie zdobywał poparcie wyborców, przechodząc do drugiej tury, jednak za każdym razem druga tura była zrywana przez władzę wykonawczą. Ostatecznie nie dostał się do Rady Najwyższej i, tym samym, zakończył działalność parlamentarną.
Białoruska Socjaldemokratyczna Hramada.
Latem 1990 roku Aleh Trusau ogłosił na forum Rady Najwyższej swoją rezygnację z członkostwa w KPZR, po czym razem z m.in. Michaiłem Tkaczouem zainicjował utworzenie nowej socjaldemokratycznej partii zorientowanej na białoruskie odrodzenie narodowe. Wszedł w skład Komitetu Organizacyjnego Białoruskiej Socjaldemokratycznej Hramady (BSdH). Nowa partię zarejestrowano w marcu 1991 roku. Podczas Zjazdu Założycielskiego Aleh Trusau został wybrany na stanowisko pierwszego zastępcy przewodniczącego Centralnej Rady BSdH, a w 1992 roku – na jej przewodniczącego. W Radzie Najwyższej XII kadencji BSdH była jedyną partią polityczną, która zdołała utworzyć własną frakcję parlamentarną złożoną z 15 deputowanych (frakcją był również ruch BFL, jednak była to organizacja społeczna, nie partia). W czasie wyborów prezydenckich na Białorusi w 1994 roku BSdH poparła Stanisłaua Szuszkiewicza, a Trusau stał na czele jego sztabu wyborczego.
W wyborach parlamentarnych na przełomie 1995 i 1996 roku BSdH, podobnie jak inne ugrupowania demokratyczne, poniosła porażkę. W jej wyniku doszło do wewnątrzpartyjnego kryzysu. Przedstawiciele lewicowego skrzydła partii skrytykowali przewodniczącego Aleha Trusaua o zbyt bliski, ich zdaniem, sojusz z BFL i obozem narodowo-demokratycznym. W lipcu 1995 roku odbył się nadzwyczajny zjazd partii, na którym Trusau minimalną większością głosów został odwołany ze stanowiska przewodniczącego. Nowe władze partii skierowały ją w lewo i rozpoczęły przygotowania do zjednoczenia z ugrupowaniami Sieczki, Paszkiewicza i Jarmalickiego. Aleh Trusau i jego zwolennicy byli przeciwni takiej polityce i wkrótce po zjeździe utworzyli wewnątrz BSdH frakcję dążącą do zachowania samodzielności partii. W maju 1995 roku stronnictwo Trusaua poparło inicjatywę „okrągłego stołu partii politycznych Białorusi”, mającego na celu usunięcie prezydenta Alaksandra Łukaszenki ze stanowiska. W październiku tego samego roku brała najaktywniejszy udział w przygotowaniu i przeprowadzeniu Kongresu w Obronie Konstytucji.
W 1996 roku lewicowe kierownictwo BSdH podjęło decyzję o zjednoczeniu ugrupowania z Partią Zgody Ludowej, w wyniku czego powstała Białoruska Socjaldemokratyczna Partia (Ludowa Hramada). W styczniu 1997 roku na prośbę władz partii BSdH została zlikwidowana. Zaraz potem Aleh Trusau wystąpił z inicjatywą jej odtworzenia. Wybrano Komitet Organizacyjny nowej BSdH, na czele którego stanął Stanisłau Szuszkiewicz. 15 lutego 1998 roku na Zjeździe Założycielskim odrodzonej BSdH Aleh Trusau został wybrany na stanowisko zastępcy przewodniczącego partii (przewodniczącym został Szuszkiewicz).
Inna działalność.
Aleh Trusau od 1995 roku był docentem w Białoruskim Uniwersytecie Kultury. Od 1996 roku pracował na stanowisku dziekana Wydziału Systemów Biblioteczno-Informacyjnych tej uczelni. W marcu 1998 roku opuścił je; zdaniem niektórych źródeł, został do tego zmuszony z przyczyn politycznych. W 2007 roku był docentem Katedry Historii Białorusi i Muzeoznawstwa.
Uczestniczy w wielu inicjatywach i organizacjach społecznych. W czerwcu 1997 roku został zastępcą przewodniczącego Republikańskiej Rady Towarzystwa Języka Białoruskiego im. Franciszka Skaryny, a od kwietnia 1999 roku jest jego przewodniczącym. Kieruje też Towarzystwem „Białoruś-Niemcy”, przez długi czas należał do Rady Zrzeszenia Białorusinów Świata „Baćkauszczyna”. Wchodzi też w skład kolegiów redakcyjnych gazety „Nasza Słowa” i czasopisma „Biełaruskaja Minuuszczyna”.
Poglądy.
Na przełomie lat 80. i 90. Aleh Trusau był zwolennikiem likwidacji ZSRR i niepodległości Białorusi, a także narodowego, kulturalnego i językowego odrodzenia narodu białoruskiego. Uważał, że należy dokonać tego w sposób stopniowy, poprzez ewolucyjne zmiany w łonie partii komunistycznej. Jego zdaniem działacze partii o poglądach demokratycznych byli w stanie przekształcić ją w ugrupowanie o charakterze socjaldemokratycznym, a w republikach związkowych ZSRR doprowadzić do ich niepodległości, demokratyzacji i odbudowy tożsamości narodowej. Dla poparcia tej tezy podawał litewskich komunistów z Sąjūdisu, rosyjskich polityków z Platformy Demokratycznej KPZR, część założycieli Białoruskiego Frontu Ludowego, a także białoruskie i litewskie środowiska naukowe, wśród których byli liczni członkowie partii o orientacji narodowej. Ten światopogląd określał jako nacjonalkomunizm.
Za nacjonalkomunistów marzących o niezależnej Białorusi uważał też działaczy komunistycznego aparatu państwowego Białoruskiej SRR z lat 20 i 30. XX wieku. Jego zdaniem utworzyli oni i zachowali Białoruską SRR, dwukrotnie powiększyli jej terytorium i rozpoczęli białorutenizację, za co później zostali zgładzeni w czasie wielkiego terroru.
Aleh Trusau wyrażał opinię, że jednym z największych błędów Białoruskiego Frontu Ludowego była decyzja części członków Sejmu BFL o przekształceniu organizacji w partię polityczną – Partię BNF. Jego zdaniem skuteczniejszą była koncepcja ruchu społecznego, w którym znaleźć się mogli ludzie z różnych ugrupowań politycznych oraz bezpartyjni. W wyniku tej decyzji doszło do podziałów w łonie Opozycji BNF i jej rozpadu na wiele kłócących się ze sobą ugrupowań. Najpoważniejszym następstwem był brak zgody w kwestii wspólnego kandydata na prezydenta. Białoruska Socjaldemokratyczna Hramada i Klub Demokratyczny poparły kandydaturę Stanisłaua Szuszkiewicza, podczas gdy Partia BNF wystawiła na kandydata swojego lidera, Zianona Pazniaka. Zdaniem Trusaua idealnym wspólnym kandydatem był Wasil Bykau, natomiast w wyniku braku porozumienia doszło do klęski całego obozu demokratycznego na Białorusi i dojścia do władzy Alaksandra Łukaszenki.
Choć obecnie większość mieszkańców Białorusi posługuje się językiem rosyjskim, Aleh Trusau jest optymistą w kwestii przyszłości języka białoruskiego. Argumentuje to wynikami spisu powszechnego z 1999 roku, w którym 74% mieszkańców zadeklarowało białoruski jako język ojczysty, a także częstym wyborem tego języka na egzaminach szkolnych. Spadek liczby białoruskojęzycznych szkół uzasadnia wyludnianiem się terenów wiejskich. Uważa, że "w ostatnim czasie nasz język stał się bardziej elitarny, miejski. Ale to właśnie miasto decyduje o losie kraju". Ponadto Trusau twierdzi, że "Białorusin rozmawia w języku swojego kierownictwa" i jeżeli zmieni się nastawienie prezydenta do języka białoruskiego, to w ciągu pół roku zacznie się nim posługiwać administracja państwowa, a po 2–3 latach całe społeczeństwo.
Trusau jest zwolennikiem reformy języka białoruskiego, polegającej na zastąpieniu słów pochodzenia rosyjskiego ich białoruskimi odpowiednikami. Zarazem należy przywrócić miękkie znaki, które występowały w białoruskiej pisowni przed reformą z czasów sowieckich, i w ten sposób "dodać słowom miękkości". Taka zmiana spowoduje, że "dostaniemy miło brzmiący język". Zaznacza jednak, że pożądane zmiany nastąpią nie wcześniej, niż za 20 lat. Jednocześnie Trusau odnosi się z dystansem do pisowni z początku XX wieku, tzw. „taraszkiewicy”, którą stosuje obecnie część białoruskojęzycznych środowisk. Uważa, że "w ten sposób młodzież „szpanuje”".
Życie prywatne.
Aleh Trusau jest żonaty, ma córkę.
Prace.
Aleh Trusau jest autorem ponad 150 publikacji naukowych, w tym:
Jest także autorem innych książek, m.in.:

</doc>
<doc id="1480581" url="https://pl.wikipedia.org/wiki?curid=1480581" title="Walerian Kronenberg">
Walerian Kronenberg

Walerian Kronenberg (ur. 1859 w Prawdzie, zm. 27 listopada 1934 w Warszawie, pochowany w Proboszczewicach) – ogrodnik i planista, jeden z najważniejszych twórców założeń ogrodowych w Polsce przełomu XIX i XX w.
Życiorys.
Urodził się w rodzinie Juliusza i Wiktorii (z domu Roguskiej) Kronenbergów. Po ukończeniu III Gimnazjum Męskiego w Warszawie przy ul. Krakowskie Przedmieście 3 praktykował w firmie Ch. Ulricha i Ogrodzie Pomologicznym w Warszawie, w latach 1878–79 w szkółkach Ludwiga Spätha w Neu-Britz pod Berlinem, później u Franza i Nicolausa Sismayerów w Bockenheim pod Frankfurtem nad Menem. Warsztat planistyczny szlifował u Franza Heinricha Siesmayera, a wiedzę botaniczną zdobywał od Nicolausa. Znajdował się tam pod bezpośrednim kierownictwem F. Senholtza. Pod koniec praktyk u Siesmayerów założył ogród Rotschilda we Frankfurcie nad Menem, później Ladeburga w pobliskim Mannheimie nad Renem i kilka innych. Po zakończeniu praktyki udał się na studia do Wyższej Szkoły Ogrodniczej w Wersalu. Podróżował również w tym czasie po cenionych wówczas ośrodkach ogrodniczych i planistycznych. Znany jest jego artykuł do „Ogrodnika Polskiego” opisujący wygląd ogrodu pani Borsig w Berlinie.
W 1880 r. wrócił do Warszawy, a w 1881 otworzył własne przedsiębiorstwo „Hodowla róż, drzew ozdobnych i owocowych Waleriana Kronenberga” przy ul. Okopowej 7 w Warszawie, które w jakiś czas potem zamknął i poświęcił się pracy planistycznej. W latach 1882/83 – 1886 wykładał „Teorię urządzania parków” w Szkole Ogrodniczej Prywatnej przy ul. Nowogrodzkiej 36 w Warszawie. Jego projekty zdobywały w tym czasie liczne nagrody na wystawach w Moskwie i Warszawie. W 1892 roku poślubił, w Warszawskiej parafii św. Jana, Stefanię Stanisławę Grabowską (ur. ok. 1873 wieś Ogorzelice parafia Proboszczewice). Od 1899 roku członek prezydium Komitetu Plantacyjnego miasta Warszawy. Od sierpnia 1915 r. w składzie komisji Towarzystwa Ogrodniczego Warszawskiego opiekującej się Ogrodem Pomologicznym, rządową szkołą ogrodniczą, Ogrodem Botanicznym, Belwederskim, Łazienkowskim i Towarzystwa Wyścigów Konnych na Mokotowie. W 1917 r. nadzorował ogród botaniczny przy Szkole Rzemiosł im. Karola Szlenkiera przy ul. Górczewskiej w Warszawie.
W latach 1915–22 prowadził wykłady w zakresie projektowania parków w Wyższej Szkole Ogrodniczej w Warszawie. W 1921 roku został ławnikiem miasta Warszawy i po zamknięciu Wyższej Szkoły Ogrodniczej porzucił pracę wykładowcy. Był założycielem i długoletnim prezesem Koła Planistów przy Towarzystwie Ogrodniczym Warszawskim oraz sekretarzem Komitetu Plantacyjnego Miast Polskich. Od 1931 radny miejski.
Założył ponad 300 parków i ogrodów pałacowych, dworskich i użyteczności publicznej na terenie Polski oraz południowych i zachodnich guberni cesarstwa Rosyjskiego (m.in. na Ukrainie, Białorusi, Łotwie i Krymie).
Jako pierwszy w Polsce wprowadził, naśladując francuskiego ogrodnika i planistę Jean-Pierre’a Barillet-Deschamps’a, sztuczne formowanie powierzchni terenu w łagodne falistości, tworzące złudzenie zwiększenia projektowanego obszaru.

</doc>
<doc id="1480612" url="https://pl.wikipedia.org/wiki?curid=1480612" title="Brunelleschi">
Brunelleschi

Brunelleschi:

</doc>
<doc id="1480665" url="https://pl.wikipedia.org/wiki?curid=1480665" title="Stanisław Iwan Karniński">
Stanisław Iwan Karniński

Stanisław Iwan Karniński (Karmiński) z Aleksandrowic herbu Wieniawa (ur. ok. 1510, zm. 1603) – szlachcic ziemi krakowskiej, wywodzący z rodu Karmińskich z Karmina w województwie poznańskim. Był właścicielem Aleksandrowic, Kleszczowa i Podhełmia.
Studiował w Lipsku w 1531 roku, następnie przebywał na dworze cesarza Karola V. Był wyznawcą kalwinizmu.
Aktywny działacz sejmiku województwa krakowskiego oraz wielokrotny poseł na sejm. Poseł na sejm piotrkowski 1565 roku z województwa krakowskiego. Poseł na sejm konwokacyjny 1573 roku, podpisał akt konfederacji warszawskiej. Poseł na sejm 1590 roku z województwa krakowskiego.
Jako jeden z pierwszych przedstawicieli szlachty krakowskiej opowiedział się po stronie Reformacji protestanckiej. Regularnie uczestniczył w synodach kalwińskich Małopolski, w tym także w synodzie generalnym protestantów polskich w Sandomierzu w 1570 r., którego był jednym ze świeckich dyrektorów. Był długoletnim patronem zboru krakowskiego, któremu po zburzeniu świątyni ewangelickiej w Krakowie 23 maja 1591 r. udostępnił na miejsce zgromadzeń swój dwór w Aleksandrowicach. Pełnił również obowiązki świeckiego seniora dystryktu krakowskiego. Był to, jak pisał Walerian Krasiński, historyk polskiego protestantyzmu, „"jeden z pierwszych i najgorliwszych zwolenników reformacji"”. Mimo początkowych sympatii do unitarianizmu do końca życia pozostał kalwinistą. Jego małżonką była Jadwiga Gosławska z Bembelna.

</doc>
<doc id="1480755" url="https://pl.wikipedia.org/wiki?curid=1480755" title="Bill Nieder">
Bill Nieder

Bill Nieder, właśc. William Henry Nieder (ur. 10 sierpnia 1933 w Hempstead, zm. 7 października 2022 w Angels Camp) – amerykański lekkoatleta, kulomiot. Dwukrotny medalista olimpijski.
Życiorys.
Urodził się 10 sierpnia 1933 w Hempstead, w stanie Nowy Jork.
Był czołowym kulomiotem świata drugiej połowy lat 50. XX wieku i początku następnej dekady. Jego najgroźniejszymi rywalami byli rodacy: Parry O’Brien i Dallas Long. Z pierwszym przegrał na igrzyskach olimpijskich w 1956 w Melbourne i zdobył srebro, na kolejnych igrzyskach olimpijskich w Rzymie zamienili się miejscami. Z drugim wzajemnie odbierali sobie rekord świata w latach 1960-1962, a Nieder jako pierwszy człowiek w historii przekroczył granicę 20 metrów.
Był mistrzem Stanów Zjednoczonych (AAU) w 1957 oraz akademickim mistrzem USA (NCAA) w 1955. Po zakończeniu kariery lekkoatlety próbował sił w zawodowym boksie, ale w pierwszej (i jedynej) walce został znokautowany w 1. rundzie.
Zmarł 7 października 2022 w Angels Camp, w Kalifornii.
Rekordy życiowe.
źródło:

</doc>
<doc id="1480771" url="https://pl.wikipedia.org/wiki?curid=1480771" title="Hans Jauss">
Hans Jauss



</doc>
<doc id="1480834" url="https://pl.wikipedia.org/wiki?curid=1480834" title="Dallas Long">
Dallas Long

Dallas Crutcher Long (ur. 13 czerwca 1940 w Pine Bluff) – amerykański lekkoatleta, kulomiot. Dwukrotny medalista olimpijski.
Przebieg kariery.
Long był czołowym kulomiotem świata końca lat 50. XX wieku i pierwszej połowy następnej dekady. Studiował na University of Southern California. Jego najgroźniejszymi rywalami byli rodacy: Parry O’Brien i Bill Nieder. Przegrał z nimi na igrzyskach olimpijskich w 1960 w Rzymie i zajął trzecie miejsce.
Siedmiokrotnie bił rekord świata, doprowadzając go do poziomu 20,68 m. Na igrzyskach olimpijskich w 1964 w Tokio nie miał sobie równych. Wyprzedził kolejnego znakomitego amerykańskiego kulomiota, Randy'ego Matsona.
W 1959 roku wywalczył srebrny medal igrzysk panamerykańskich.
Był mistrzem Stanów Zjednoczonych w 1961, a także akademickim mistrzem USA (NCAA) w latach 1960-1962. Z wykształcenia jest dentystą.
Rekordy życiowe.
źródło:

</doc>
<doc id="1480842" url="https://pl.wikipedia.org/wiki?curid=1480842" title="Systemic">
Systemic

Systemic – projekt internetowy obliczeń rozproszonych koordynowany przez University of California oraz California Institute of Technology, którego celem jest poszukiwanie planet pozasłonecznych.

</doc>
<doc id="1480865" url="https://pl.wikipedia.org/wiki?curid=1480865" title="Międzynarodowy Festiwal Muzyczny w Mielcu">
Międzynarodowy Festiwal Muzyczny w Mielcu

Międzynarodowy Festiwal Muzyczny (do 2000 roku Międzynarodowy Festiwal Organowy) – festiwal poświęcony muzyce poważnej organizowany w lipcu, sierpniu i wrześniu, corocznie od 1998 w Mielcu. Festiwal organizowany jest przez Samorządowe Centrum Kultury w Mielcu przy współpracy z Parafią Matki Bożej Nieustającej Pomocy w Mielcu, która dysponuje organami uznawanymi za jedne z najlepszych w kraju. Dyrektorem festiwalu jest Jacek Tejchma.
Edycje festiwalu.
V Międzynarodowy Festiwal Muzyczny (2002).
W ramach tej edycji festiwalu miejsce miały następujące koncerty:
VI Międzynarodowy Festiwal Muzyczny (2003).
W ramach tej edycji festiwalu miejsce miały następujące koncerty:
VII Międzynarodowy Festiwal Muzyczny (2004).
W ramach tej edycji festiwalu miejsce miały następujące koncerty:
VIII Międzynarodowy Festiwal Muzyczny (2005).
W ramach tej edycji festiwalu miejsce miały następujące koncerty:
IX Międzynarodowy Festiwal Muzyczny (2006).
W ramach tej edycji festiwalu miejsce miało 7 koncertów:
XI Międzynarodowy Festiwal Muzyczny (2008).
W ramach tej edycji festiwalu miejsce miały następujące koncerty:
XII Międzynarodowy Festiwal Muzyczny (2009).
W ramach tej edycji festiwalu miejsce miały następujące koncerty:

</doc>
<doc id="1480921" url="https://pl.wikipedia.org/wiki?curid=1480921" title="Randy Matson">
Randy Matson

James Randel (Randy) Matson (ur. 5 marca 1945 w Kilgore, w Teksasie) – amerykański lekkoatleta, kulomiot. Dwukrotny medalista olimpijski. 
Wychował się w mieście Pampa w Teksasie. Pierwsze sukcesy sportowe odniósł w szkole średniej, kiedy był czołowym zawodnikiem regionu w lekkiej atletyce, koszykówce i futbolu amerykańskim. 
W 1964 podjął studia na Texas A&amp;M University. W tym samym roku zakwalifikował się na igrzyska olimpijskie w Tokio, gdzie w pchnięciu kulą zdobył srebrny medal za swym rodakiem Dallasem Longiem. W 1965 wygrał uniwersjadę w Budapeszcie.
Między 1965 a 1971 wziął udział w 79 zawodach, wygrywając 73 z nich. W 1965 pobił rekord świata doprowadzając go do wyniku 21,52 m. W 1967 poprawił swój rekord świata rezultatem 21,78 m. Wynik ten został poprawiony dopiero w 1973. W 1967 Matson zdobył złoty medal na igrzyskach panamerykańskich w Winnipeg. W tym samym roku osiągnął w rzucie dyskiem wynik 65,15 m, krótszy od ówczesnego rekordu świata zaledwie o 7 cm.
Zwyciężył w pchnięciu kulą na igrzyskach olimpijskich w 1968 w Meksyku. W 1970 został wybrany Lekkoatletą Roku miesięcznika Track &amp; Field News. Nie zakwalifikował się na igrzyska olimpijskie w 1972 w Monachium (był czwarty w amerykańskich eliminacjach). Wkrótce potem zakończył karierę sportową.
Był mistrzem Stanów Zjednoczonych w pchnięciu kula w 1964, 1966, 1967, 1968, 1970 i 1972, a także akademickim mistrzem USA (NCAA) w pchnięciu kulą i rzucie dyskiem w 1966 i 1967.

</doc>
<doc id="1481065" url="https://pl.wikipedia.org/wiki?curid=1481065" title="Grób Nieznanego Żołnierza w Paryżu">
Grób Nieznanego Żołnierza w Paryżu

Grób Nieznanego Żołnierza w Paryżu (fr. "Tombe du Soldat inconnu") – grób nieznanego żołnierza pod Łukiem Triumfalnym w Paryżu, który stanowi hołd dla bezimiennych żołnierzy poległych w walkach I wojny światowej (1914–1918).
Historia powstania.
Inicjatorem powstania Grobu Nieznanego Żołnierza w Paryżu był Fryderyk Simon – działacz i prezes licznych francuskich towarzystw o charakterze patriotycznym. Simon stracił w I wojnie światowej trzech synów. Nigdy też nie odnalazł ich ciał ani nie dowiedział się, gdzie zostali pochowani. Podjął więc działania mające na celu utworzenie symbolicznego miejsca pamięci, w którym każdy będzie mógł oddać hołd żołnierzom poległym za ojczyznę.
Na jego wniosek 9 listopada 1918 francuski parlament uchwalił, że takie symboliczne miejsce powstanie. Zadecydowano, że uroczystość nastąpi w drugą rocznicę kapitulacji Niemiec. Zaplanowano, że zwłoki zostaną złożone pod paryskim Łukiem Triumfalnym.
10 listopada 1920 w cytadeli w Verdun wystawiono trumny ze zwłokami ośmiu żołnierzy. Liczba ta symbolizowała osiem odcinków frontu rozlokowanego "od morza po Wogezy".
Ceremonialnego wyboru jednej z trumien z ciałem nieznanego żołnierza dokonał najmłodszy żołnierski ochotnik – Auguste Thin. Minister wojny André Maginot wręczył Thinowi bukiet trójkolorowych goździków, które ten następnie złożył na wybranej przez siebie trumnie. Trumna ta była ustawiona jako szósta w kolejności i zwłoki spoczywającego w niej żołnierza stały się od tej chwili symbolem śmierci miliona pięciuset tysięcy żołnierzy poległych na frontach I wojny światowej. Trumna z ciałem nieznanego żołnierza została przetransportowana z Verdun do Paryża. Orszak składał się z wielotysięcznego tłumu oraz 800 chorągwi wojskowych. Trumna była wieziona na jaszczyku.
Kondukt skierował się do Panteonu – ośmiu adiutantów armii wniosło trumnę do środka. W Panteonie oddawano hołd nieznanemu żołnierzowi jeszcze przez kilka miesięcy.
Właściwe złożenie do grobowca wymurowanego pod Łukiem Triumfalnym, na placu Gwiazdy (Place de l'Étoile – obecnie plac Charles'a de Gaulle'a) nastąpiło 28 stycznia 1921. Tego dnia grobowiec został nakryty kamienną płytą z wyrytym napisem:
W języku polskim napis ten znaczy: Tu spoczywa żołnierz francuski, który poległ za ojczyznę.
W 1922 roku wódz Naczelny Józef Piłsudski nadał nieznanemu żołnierzowi francuskiemu, spoczywającemu pod Łukiem Tryumfalnym Orderu Virtuti Militari V. klasy.
Ceremonia zapalania znicza.
Pomysł stworzenia znicza przy Grobie Nieznanego Żołnierza w Paryżu zrodził się w 1923 w redakcji czasopisma "l'Intransigeant". Stworzenie znicza zaproponował dziennikarz Gabriel Boissy. Rozmawiając z dyrektorem czasopisma Leonem Bailby, stwierdził, że nad grobem brakuje światła: "płomienia, który paliłby się wiecznie, na pamiątkę".
Pomysł ten zaaprobował rząd Francji i 11 listopada 1923, o godzinie 18:00 minister wojny André Maginot rozpalił "Płomień Pamięci" (fr. – "Flamme du Souvenir")
Następnego dnia o tej samej porze gen. Henri Eugéne Gouraud – kombatant i inwalida wojenny powtórzył gest zapalenia znicza. W ten sposób zapoczątkowano rytuał, który trwa do czasów współczesnych.
Tradycja ta nie zaginęła nawet w czasie okupacji niemieckiej podczas II wojny światowej, w latach 1940–1944.
Współcześnie "Płomień Pamięci" jest rozpalany każdego dnia o godzinie 18:30 przez przedstawicieli stowarzyszeń, zgodnie z harmonogramem ustalonym przez specjalnie do tego celu powołany Komitet Płomienia.
W każdą rocznicę 11 listopada hołd Grobowi Nieznanego Żołnierza oddaje prezydent Francji, a także – przy różnych okazjach zagraniczne delegacje składają wieńce na grobie.

</doc>
<doc id="1481082" url="https://pl.wikipedia.org/wiki?curid=1481082" title="Opór środowiskowy">
Opór środowiskowy



</doc>
<doc id="1481085" url="https://pl.wikipedia.org/wiki?curid=1481085" title="Opór środowiska">
Opór środowiska

Opór środowiska – wszystkie czynniki ekologiczne działające na populacje, w sposób uniemożliwiający jej osiągnięcie nadmiernej liczebności (tzn zaburzającej równowagę biocenotyczną), poprzez zmniejszenie rozrodczości lub zwiększenie śmiertelności. Opór środowiska w przypadku zwierząt wpływa również na migracje.
Opór środowiska jest warunkowany przez pojemność środowiska.

</doc>
<doc id="1481118" url="https://pl.wikipedia.org/wiki?curid=1481118" title="Panoplia">
Panoplia

Panoplia, l.p. panoplium ("armatura", "spolia hostium", z greckiego πανοπλια) – motyw dekoracyjno-symboliczny złożony najczęściej z broni białej i uzbrojenia ochronnego (tarcz, mieczy, zbroi, hełmów, często stylizowanych na spartańskie) i ułożonych w płaszczyźnie pionowej, symetrycznie wokół tarczy z herbem właściciela. 
Nazwa pochodzi od greckiego "pan" – wszystko i "hoplon" – tarcza hoplity i oznaczała pełny rynsztunek ciężkozbrojnego wojownika. Dawniejsi wojownicy swoją broń wieszali na ślepej ścianie pomieszczenia mieszkalnego, z daleka od okna i drzwi. W razie niespodziewanej napaści można było się cofnąć, chwycić za tarczę oraz włócznię lub miecz i przystąpić do obrony.
W czasach republiki rzymskiej i późniejszego cesarstwa oręż zdobyty na wrogu, po zwycięskiej bitwie układano pod zawieszoną na krzyżu zbroją wodza pokonanej armii. Był to znak chwalebnego zwycięstwa, jednocześnie ofiara dla boga Marsa oraz symbol deifikacji zwycięskiego wodza.
W heraldyce nowożytnej panoplia umieszczano początkowo za i pod herbem dowódcy wojskowego po odniesionym przez niego znaczącym zwycięstwie. Armaturę herbową komponowano z pik, halabard, buńczuków, chorągwi, szabli i innego sprzętu wojennego. Wieszano wtedy autentyczne elementy uzbrojenia. Stopniowo broń biała wychodziła z mody, spadkobiercy rycerzy poświęcali się służbie cywilnej, natomiast uzbrojenie wiszące na ścianie coraz rzadziej było w użyciu praktycznym, a coraz częściej miało tylko przypominać rzeczywiste lub przyszywane tradycje rycerskie rodu. Coraz mniej było autentycznego uzbrojenia (niszczyło się, produkowano zupełnie inne niż kiedyś, nowe pokolenia były liczniejsze) a coraz więcej symboliki. W XVIII wieku na ściany trafiły panoplia ze stiuku, jedynie przypominające prawdziwe. Jako symbole, do „uzbrojenia panopliów” mogły teraz trafić armaty, kule armatnie oraz karabiny.
W wieku XVIII i XIX (styl barokowy oraz klasycystyczny) armaturę spotyka się nieporównanie częściej niż w czasach wcześniejszych, W polskiej heraldyce stanowiły one zwyczajowo obowiązujący element herbu (zwłaszcza na pieczęci) osoby w służbie wojskowej, niekoniecznie związany z faktycznymi osiągnięciami militarnymi.
Z upływem czasu, panoplia z ozdób podkreślających rycerskie koneksje właściciela posesji stały się symbolami tradycji wojskowej państw i ich walk o niepodległość, z budynków prywatnych przeniosły się na pomniki, budynki państwowe i symbolikę państwową. Panoplia, mniej lub bardziej rozbudowane spotyka się często w herbach krajów Ameryki Południowej i środkowej. Stosowane są również w herbach państwowych, terytorialnych i miejskich innych regionów świata. Miniatura klasycznych panopliów stanowi część dekoracji (zawieszkę) wielu rycerskich orderów – m.in. orderu Kawalerów Maltańskich, Orderu św. Łazarza, Orderu Grobu Pańskiego oraz wielu orderów świeckich.

</doc>
<doc id="1481129" url="https://pl.wikipedia.org/wiki?curid=1481129" title="Nagroda Narodowa III Rzeszy">
Nagroda Narodowa III Rzeszy

Niemiecka Nagroda Narodowa za Zasługi dla Sztuki i Nauki (niem. "Deutscher Nationalpreis für Kunst und Wissenschaft") – niemiecka nagroda pieniężna i odznaczenie przyznawane przez Adolfa Hitlera od 1937 do 1939.
Historia.
Nagroda wraz z odznaczeniem (które trudno zaklasyfikować jako order, gdyż właściwie było odznaką symbolizującą posiadanie Nagrody Narodowej) zostały ustanowione 30 stycznia 1937 przez führera i kanclerza III Rzeszy Adolfa Hitlera, w czwartą rocznicę objęcia przezeń urzędu kanclerza. Ustawa miała następującą treść: 
Bezpośrednim powodem ustanowienia nagrody było przyznanie w 1936 Pokojowej Nagrody Nobla Carlowi von Ossietzky’emu – antynazistowskiemu pacyfiście, działaczowi i pisarzowi, którego prasa nazistowska określiła jako „"jednego z najgorszych szkodników i deprawatorów narodu niemieckiego, skazanego przez Sąd Rzeszy na karę za zdradę stanu"”, a nadanie mu nagrody Nobla jako „"bezwstydny i bezczelny atak na narodowy socjalizm"”.
Insygnium.
Insygnium odznaczenia (niem. "Ehrenzeichen des deutschen Nationalpreises für Kunst und Wissenschaft"), zaprojektowane przez Müllera-Erfurta, to cyzelowana w kształcie brylantów srebrna gwiazda z czterema pękami dłuższych i czterema krótszych promieni. Pośrodku krótszych promieni znajdują się cztery złote orły heraldyczne III Rzeszy (w Polsce zwane gapami).
W medalionie środkowym awersu gwiazdy, w czerwonym polu widniał złoty profil antycznego greckiego wojownika hoplity, otoczony napisem (niem.) "FÜR KUNST UND WISSENSCHAFT" (Za Sztukę i Naukę) oraz kręgiem prawdziwych brylancików. Gwiazda (według niektórych źródeł) była początkowo noszona na szyi na wstędze w barwach narodowych Cesarstwa Niemieckiego i III Rzeszy, czerwonej z obustronnymi biało-czarnymi bordiurami, później na agrafie na lewej piersi, z szarfą typu tzw. Wielkiej Wstęgi ozdobioną rozetą i noszoną z prawego ramienia na lewy bok. Rewers gwiazdy był gładki, nieemaliowany.
Laureatami „Niemieckiej Nagrody Narodowej za Zasługi dla Sztuki i Nauki” byli: Ferdinand Porsche, Fritz Todt, Willy Messerschmitt, Wilhelm Filchner, August Bier, Ernst Heinkel, Alfred Rosenberg, Ferdinand Sauerbruch (spośród nich Sauerbruch i Filchner oraz Messerschmitt i Heinkel wspólnie) oraz Paul Ludwig Troost (zm. 1934; przed Albertem Speerem główny architekt Hitlera), który otrzymał ją pośmiertnie jako pierwszy z odznaczonych.
Do 1939 nagrodę otrzymało zaledwie dziewięć osób, co czyni ją jednym z najrzadziej przyznanych odznaczeń w III Rzeszy zaraz po Orderze Niemieckim. Po wybuchu II wojny światowej we wrześniu 1939 zaprzestano przyznawania nagrody.
Narodowa Nagroda NRD.
W ślady III Rzeszy poszła Niemiecka Republika Demokratyczna, ustanawiając w 1949 „Narodową Nagrodę NRD” (niem. "Nationalpreis der DDR"), posiadającą 3 klasy, wysoko dotowaną (w I klasie: nagroda 300 tys. marek wschodnich dla kolektywów, najwyżej 6 osób, i 60 tys. dla pojedynczych laureatów) i posiadającą medal z profilem Goethego jako oznakę. Nie jest on na ogół klasyfikowany jako order.

</doc>
<doc id="1481130" url="https://pl.wikipedia.org/wiki?curid=1481130" title="Gloire">
Gloire

Gloire (pol. "chwała") – nazwa noszona przez francuskie okręty, m.in.:

</doc>
<doc id="1481174" url="https://pl.wikipedia.org/wiki?curid=1481174" title="Alina Jaroszewicz">
Alina Jaroszewicz

Alina Jaroszewicz (ur. 30 października 1959 w Baranowiczach) – redaktor naczelny kwartalnika polskiego „Echa Polesia”, założycielka i dyrektor Polskiej Szkoły Społecznej im.I.Domeyki w Brześciu (1987 – 2016), dziennikarz i wydawca, polska działaczka kulturalna i oświatowa na Białorusi.
Życiorys.
Urodziła się 30 października 1959 r. w Baranowiczach. Ukończyła filologię na Białoruskim Uniwersytecie Państwowym w Mińsku (1983), studia podyplomowe UMCS z języka polskiego (1998) studia podyplomowe UMSC z Zarządzania Projektami Europejskimi i Prawa UE UMCS ( 2004). 
W roku 1987 założyła Klub Polski i  Polską Szkołę Społeczną , której w r.2008 nadano imię Ignacego Domeyki. Pracowała jako nauczielka języka polskiego i kultury. 4 lutego 1989 r. zorganizowała pierwsze spotkanie społeczności polskiej  Brześcia, w którym wziął także udział Jacek Fisiak, minister edukacji narodowej RP oraz minister spraw zagranicznych Białorusi Piotr Krawczenko. W 1989 r.weszła w skład 4-osobowego komitetu organizacyjnego pierwszej w obwodzie brzeskim organizacji polskiej – Stowarzyszenia Kulturalno-Oświatowego im.Romualda Traugutta, po rejesdtracji organizacji w maju 1990 r.r. w organach państwowych została wiceprezesem do  spraw oświaty. Po przekształceniu Stowarzyszenia  w marcu 1992 r. w Oddział brzeski Związku Polaków na Białorusi  pełniła funkcie wiceprezesa do spraw oświaty.  
W latach 1997 – 2003 była organizatorem i dyrektorem corocznych Festiwali muzycznych „Brzeska jesień z polską piosenką”, a także 7 toornee koncertowych laureatów w Niemczech, Francji, Włoszech (przy wsparciu Fundacji Pomocy Szkołom Polskim na Wschodziew im.T.Goniewicza). W r.1999 zorganizowała I Białorusko-Polski Festiwal Sztuki Współczesnej, który stał się zjawiskiem w życiu kulturalnym Białorusi. W maju 2001 była  dyrektorem I Międzynarodowego Festiwalu młodych wokalistów  pod patronatem prof. Marii Fołtyn, w Festiwalu wzięło udział 360 wokalistów z 6 krajów. 4-7 października  2002  r w Brześciu, w Centrum Młodzieżowej Twórczości, w którym pracowała, odbyła się Międzynarodowa Konferencja Naukowa „Ignacy Domeyko 1802-1809. W 200-lecie Urodzin”, której była współorganizatorem. W roku 2004 zorganizowała w Brześciu I Festiwal wokalny „Z piosenką do Europy”. W 2004r została wybrana na stanowisko prezesa Związku Polaków na Białorusi obwodu brzeskiego. Funkcję tę w niezależnym ZPB pod kierownictwem A.Borys  pełniła w latach 2004 -2012, 2017-2021. Za swoją działlnośc społeczną była wielokrotnie szykanowana przez władze. Otrzymała polskie nagrody państwowe: Zloty Krzyż Zasługi, Medal Komisji Edukacji Narodowej, Złoty Wawrzyn Marszałka Senatu RP, Statuetkę Fundacji Pomoc Polakom na Wschodzie.
Od r. 2004 jest redaktorem naczelnym kwartalnika polskiego „Echa Polesia”. Różnorodna tematyka materiałów publicystycznych „Ech Polesia” obejmuje zagadnienia kulturalno-oświatowe, historyczne, religijne, etnograficzne, przyrodnicze czy pamiętnikarskie. Pismo stroni od kontekstów politycznych, kieruje je na inną formę odradzania polskości na tych ziemiach, wiodącą poprzez ukazywanie polskich tradycji i ich współczesnego trwania.  
Zadaniem czasopisma „Echa Polesia” jest m .in. zapoznawanie społeczeństwa w kraju i za granicą z wkładem mieszkańców Polesia w rozwój cywilizacyjny i kulturowy Obok „Ech Polesia” Redakcja wydaje inne pozycje edytorskie. W latach 2018 i 2020 Redakcja przy wsparciu Konsulatu RP w Brześciu wydała I i II edycje Katalogu Miejsc Pamięci Narodowej Obwodu brzeskiego. W 2019  został wydany podręcznik „Regionalna historia i kultura w nauczaniu języka polskiego”, przygotowany przez nauczycieli Polskiej Szkoły Społecznej im.I.Domeyki. W roku 2022 -  Katalog „Strażnicy Pamięci na Polesiu 2010-2020” oraz album fotograficzny „Szczęśliwe Polesie międzywojenne w objektywie Mikołaja Stasiuka” Redakcja zajmuje się także opieką nad miejscmi pamięci narodowej obwodu brzeskiego, inwentaryzacją cmentarzy polskich, renowacją grobów, odsłonięciem tablic pamiątkowych i krzyży. W latach 2017-2020  realizowała  projekt „Uwolnić historię”, nagrywając filmy dokumentalne - wywiady z naocznymi swiadkami dziejów Polaków na Polesiu, reportaże, dokumentując ślady polskości, publikując  filmy na stronie www.polesie.org i na youtubie.

</doc>
<doc id="1481180" url="https://pl.wikipedia.org/wiki?curid=1481180" title="Chevauchée">
Chevauchée

Chevauchée – taktyka prowadzenia działań wojennych popularna w średniowieczu. 
Polegała na szybkich rajdach kawalerii na terytorium wroga, których celem było plądrowanie nieufortyfikowanych wiosek i miast, niszczenie upraw i domów, kradzież trzody i bydła, ogólne terroryzowanie i wprowadzenie zamieszania wśród ludności na terenach rolniczych. Podczas rajdów mieszkańcy takich terenów zwykli szukać schronienia w warownych twierdzach, które "chevauchée" omijały. Zazwyczaj w "chevauchée" uczestniczyły stosunkowo niewielkie oddziały kawalerii składające się co najwyżej z kilku tysięcy żołnierzy.
Chociaż taktyka ta stosowana była już kilka wieków wcześniej, głównie podczas rekonkwisty na Półwyspie Iberyjskim, zyskała na popularności w połowie XIV wieku, gdy była często wykorzystywana przez Anglików podczas wojny stuletniej. Znanym przykładem "chevauchée" z tego okresu jest rajd Czarnego Księcia przez Langwedocję jesienią 1355 roku. Pod koniec XIV wieku znaczenie "chevauchée" zaczęło maleć, gdy dominującą formą prowadzenia działań wojennych stały się oblężenia. 
Słowo "chevauchée" pochodzi z języka francuskiego, gdzie w zależności od kontekstu oznacza jazdę konną lub grupę jeźdźców.

</doc>
<doc id="1481256" url="https://pl.wikipedia.org/wiki?curid=1481256" title="Ojczyzna (tygodnik)">
Ojczyzna (tygodnik)

Ojczyzna – polskojęzyczny tygodnik ukazujący się w schyłkowym okresie istnienia ZSRR, wydawany w Wilnie. 
Gazeta powstała z inicjatywy deputowanego do Rady Najwyższej ZSRR Jana Ciechanowicza. Pierwszy numer ukazał się 5 lutego 1991 roku, ostatni 21 sierpnia 1991 roku. Po nieudanym puczu gen. Janajewa pismo zostało zdelegalizowane przez władze litewskie jako antypaństwowe. 
Ogółem wydano 29 numerów. Na czele redakcji „Ojczyzny” stał Feliks Mierkułow, mieszkaniec řejonu Solíecznickiego, a w jej skład wchodzili Borys Oszerow i Salomon Medajski. W piśmie swoje artykuły publikował m.in. Jan Ciechanowicz.

</doc>
<doc id="1481277" url="https://pl.wikipedia.org/wiki?curid=1481277" title="Władysław Benda">
Władysław Benda

Władysław Teodor Benda (ur. 15 stycznia 1873 w Poznaniu, zm. 30 listopada 1948 w Newark, New Jersey) – polski malarz, ilustrator i projektant.
Życiorys.
Był synem muzyka Jan Szymona Bendy, spokrewniony z polską aktorką Heleną Modrzejewską. Rysunku uczył się w Akademii Sztuk Pięknych w Krakowie oraz w Wiedniu. W roku 1899 roku wyemigrował do Stanów Zjednoczonych. W roku 1911 został obywatelem amerykańskim. Wykonał dziesiątki ilustracji dla tak znanych magazynów jak Life, Vanity Fair, Hearst's International, Cosmopolitan, Liberty, Redbook, Colliers, McCall's, Ladies Home Journal, Good Housekeeping, Theatre Magazine, The Shrine Magazine, The Saturday Evening Post oraz Vogue.
Twórczość patriotyczna.
Benda był dumny ze swoich polskich korzeni i ściśle współpracował z polonijnymi organizacjami w USA, m.in. z Fundacją Kościuszkowską. Podczas I wojny światowej był członkiem American Polish Relief Committee Marceliny Sembrich-Kochańskiej i Ignacego Jana Paderewskiego. Zaprojektował wtedy wiele plakatów propagandowych dla Stanów Zjednoczonych oraz Polski. Za patriotyczną działalność został uhonorowany przez polski rząd Orderem Odrodzenia Polski.
W swoich ilustracjach posługiwał się kombinacją ołówka, tuszu, węgla oraz pasteli. Oprócz malarstwa zajmował się także tworzeniem masek z papier mâché, wykorzystywanych w spektaklach teatralnych.

</doc>
<doc id="1481319" url="https://pl.wikipedia.org/wiki?curid=1481319" title="Włodzimierz Liksza">
Włodzimierz Liksza

Włodzimierz Liksza (ur. 9 lutego 1930 w Nowogródku, zm. 10 maja 2009 w Warszawie) – polski dziennikarz ("Express Wieczorny", "Życie Warszawy"), reżyser, pisarz, aktor.
Życiorys.
Działalność społeczna.
Przez 48 lat pracował w popołudniówce "Express Wieczorny". Był organizatorem, animatorem i społecznikiem, autorem blisko 50 akcji przeprowadzonych na łamach "Expressu Wieczornego", a dotyczących m.in. masowych wyjazdów wypoczynkowych za miasto ("Jedziemy na zieloną trawkę", "Warszawa – nasza miłość", "Niedziela z tatusiem", "Z zimą za pan brat"), zbiórki makulatury ("Papier do papierka"), corocznych imprez artystyczno-tanecznych dla najmłodszych ("Warszawski karnawał dziecięcy"), pomocy najuboższym ("Nie jesteś sam" - wspólna akcja z PKPS), konkursów na bale przedmaturalne ("Zabawa, jakiej nie było"). Podczas każdego karnawału był animatorem zabaw, w których łącznie uczestniczyło ponad 25 tys. dzieci, rodziców i opiekunów (przygotowywał program i prowadził konferansjerkę). Liksza był autorem tytułu oraz organizatorem (wraz z Cepelią) dwudniowej imprezy plenerowej w Warszawie - "Cepeliada" (w ostatnią sobotę i niedzielę maja). Organizował imprezy pt."Express dzieciom" na Stadionie Dziesięciolecia. Sfabularyzował dwie takie swoje imprezy: "Ten psotnik Karamba" i "Powrót Karamby". Stworzył postać wodza Indian "Orlego Szpona" - głównego bohatera wymyślonej przez siebie imprezy dziecięco-młodzieżowej z konkursami pod nazwą "Indiańskie rodeo". Wystąpił w przeszło 1500 tego rodzaju imprezach w domach kultury, domach małego dziecka, szpitalach dziecięcych, szkołach, przedszkolach i parkach warszawskich. Prowadził wspólnie z prof. Markiem Kwiatkowskim raz w miesiącu "Spacery z Syrenką" – imprezę turystyczno-edukacyjną przybliżającą dzieje i zabytki Warszawy oraz Mazowsza.
Liksza zainicjował i doprowadził do końca budowę składanego blejtramu z metalową ramą dla matejkowskiej "Bitwy pod Grunwaldem". Blejtram wybudowano całkowicie w czynie społecznym i przekazano Muzeum Narodowemu w Warszawie. Uczestniczył we wszystkich komitetach społecznych budowy Pomnika Powstania Warszawskiego. Na łamach gazet "walczył" piórem o udostępnienie zajmowanych przez urzędy obiektów zabytkowych na cele muzealne i ogólnodostępne. W odpowiedzi na jego postulaty przekazano m.in. Łazienkom Królewskim – pałac Myślewicki (wykorzystywany jako hotel dla gości zagranicznych ówczesnych władz). Zapoczątkował prace społeczne przy porządkowaniu Podzamcza w Warszawie. W akcji "Budujemy zieloną klamrę" warszawiacy na jego apel - przy pomocy miejskich służb ogrodniczych - uporządkowali teren od ogrodów Zamku Królewskiego do ul.Boleść. Mobilizował i zachęcał artystów i rzemieślników do udziału w odbudowie Zamku Królewskiego w Warszawie, zamieszczając nazwiska, dary i popularyzując inicjatywy społeczne, co przyczyniło się do gromadzenia zabytków ruchomych oraz podejmowania czynów społecznych w zakresie prac specjalistycznych.
Dziennikarstwo.
Jako dziennikarz zasłynął z cyklu artykułów i reportaży łączących wydarzenia historyczne ze współczesnością pod nazwą "To, co warszawskie" (II nagroda Klubu Publicystów Warszawskich). Jest autorem dwóch powieści odcinkowych drukowanych w "Expressie Wieczornym": "Kręte ścieżki" (o Polakach w Legii Cudzoziemskiej) oraz "Fatalny brylant", a także filmów dokumentalnych zrealizowanych w WFD: "Wypracowanie nie na temat" (nagroda ministra hutnictwa), "Niedźwiedź pana Podejki" oraz wyprodukowanego własnym kosztem dokumentu "Pierwsza Wileńska Juranda" (opowieści o 1 Wileńskiej Brygadzie AK, w której walczył jako 15-letni chłopiec, biorąc udział w największej partyzanckiej bitwie o Wilno pod Krawczunami-Nowosiłkami 7 lipca 1944). Napisał dwie jednoaktowe sztuki dla dzieci: "Gdzie jesteś Panie UFO?" (70 przedstawień) i "Był sobie król" (73 przedstawienia). Zagrał role epizodyczne w dwóch filmach Krzysztofa Wojciechowskiego: "Antyki" oraz "Sen o Violletcie Villas".
Nagrody.
Włodzimierz Liksza został nagrodzony odznaczeniami państwowymi oraz wojskowymi: Krzyżem Kawalerskim Orderu Odrodzenia Polski, Srebrnym i Złotym Krzyżem Zasługi, Medalem Komisji Edukacji Narodowej, Złotą i Srebrną Syrenką za zasługi dla Warszawy, Srebrną Odznaką Odbudowy Warszawy, Odznaką Zasłużonego Działacza Kultury, Krzyżem Armii Krajowej, Krzyżem Partyzanckim, Odznaką Akcji „Burza”, Honorową Odznaką 1 Wileńskiej Brygady AK oraz Odznaką Pamiątkową Żołnierza Kresowego AK. Ostatnio mianowany do stopnia porucznika WP. Wyróżniony dyplomem (wyróżnienie honorowe) w plebiscycie "Warszawiak Roku 1998".

</doc>
<doc id="1481328" url="https://pl.wikipedia.org/wiki?curid=1481328" title="Prawda Wileńska">
Prawda Wileńska

Prawda Wileńska – polskojęzyczna gazeta sowiecka ukazująca się w Wilnie w latach 1940–1948 z przerwą w latach 1941–1944.
Pierwszy numer pisma ujrzał światło dzienne w okresie drugiej (pierwsza trwała od września do października 1939 roku) okupacji radzieckiej Wilna 21 sierpnia 1940 roku, zastąpiło ono popularne dotąd polskojęzyczne gazety „Codzienną” i „Ludową”. Początkowo pismo redagowała tzw. trojka: Stefan Jędrychowski, Andrzej Nowicki i Jonas Karosas. W grudniu 1940 roku na czele redakcji stanął rosyjski Polak Władysław Sokołowski.
Przy „Gazecie Wileńskiej” działało w latach 1940–1941 koło literackie, z którym związani byli m.in. Teodor Bujnicki i Maria Żeromska. Ostatni numer pisma przed wybuchem wojny niemiecko-sowieckiej ukazał się 21 czerwca 1941 roku.
Po ponownym wkroczeniu Armii Czerwonej do Wilna wydawanie pisma wznowiono, stawiając na czele redakcji białoruskiego dziennikarza z Borysowa Antoniego Fiedorowicza. W „Prawdzie...” pracowali wówczas m.in. Eliszawa Kancedikas (Kancedikiene) i Dawid Fajnhauz.
Nakład gazety w trakcie ośmiu lat jej istnienia wahał się w granicach 6–12 tys. egzemplarzy. Po II wojnie światowej pismo ukazywało się trzy razy w tygodniu. Przez długi czas po jego likwidacji w marcu 1948 roku na Wileńszczyźnie nie wychodziła żadna polskojęzyczna gazeta.

</doc>
<doc id="1481376" url="https://pl.wikipedia.org/wiki?curid=1481376" title="Kurier Wileński (1939–1940)">
Kurier Wileński (1939–1940)

Kurier Wileński – dziennik wydawany w Wilnie w okresie okupacji miasta przez Litwę (od listopada 1939 do czerwca 1940). 
Pierwszy numer pisma, będącej kontynuacją gazety ukazującej w międzywojennym Wilnie, wyszedł 2 listopada 1939 roku za zgodą okupacyjnych władz litewskich. Na czele redakcji stanął Witold Staniewicz, choć faktycznie jej pracami kierował Józef Święcicki. Na łamach gazety publikowali m.in. Stefan Srebrny, Czesław Falkowski, Henryk Łowmiański, Konrad Górski i Jan Kazimierz Muszyński. 
Po okupacji Litwy przez Armię Czerwoną (czerwiec 1940) „Kurier...” został znacjonalizowany i ukazywał się jako „Gazeta Ludowa”. W sierpniu 1940, po aneksji Litwy przez ZSRR (w formie Litewskiej SRR) władze sowieckie dokonały jego administracyjnego połączenia z „Gazetą Codzienną” w „Prawdę Wileńską”. 

</doc>
<doc id="1481431" url="https://pl.wikipedia.org/wiki?curid=1481431" title="Uniwersytet Wisconsin-Milwaukee">
Uniwersytet Wisconsin-Milwaukee



</doc>
<doc id="1481463" url="https://pl.wikipedia.org/wiki?curid=1481463" title="Wilenskaja Prauda">
Wilenskaja Prauda

Wilenskaja Prauda () – białoruskojęzyczny dziennik ukazujący się w Wilnie we wrześniu i październiku 1939.
Historia.
Pierwszy numer gazety wyszedł kilka dni po radzieckiej agresji na Wileńszczyznę 22 września 1939. Pismo ukazywało się przez kilka tygodni, jednak po przekazaniu Wilna Litwie 28 października jego działalność zawieszono.
Gazeta była oficjalnym organem Tymczasowego Zarządu Okręgu Wileńskiego Białoruskiej SRR. Na czele redakcji stał I. Ofenheim, w jej składzie znaleźli się również Maksim Tank, Wincent Żuk-Hryszkiewicz, Makar Kraucou i Janka Bahdanowicz. Siedziba pisma znajdowała się przy ul. Biskupiej.
Gazeta miała być głównym czasopismem obwodu wileńskiego, którego nie zdołano jednak utworzyć w związku z włączeniem miasta do Litwy. Ostatni numer gazety wyszedł 25 października, po czym redakcja została przeniesiona do Wilejki. Odtąd czasopismo ukazywało się jako „Wilejskaja prauda”, a od początku 1940 „Sialanskaja hazieta” będąc oficjalnym organem obwodu wilejskiego.
Podczas II wojny światowej w dawnym budynku „Praudy” mieściły się redakcje dwóch białoruskich czasopism antykomunistycznych „Swabodnej Biełarusi” i „Za swabodnaje życcio”.

</doc>
<doc id="1481513" url="https://pl.wikipedia.org/wiki?curid=1481513" title="Czerwony Sztandar (Wilno)">
Czerwony Sztandar (Wilno)

Czerwony Sztandar – dziennik wydawany w języku polskim w Wilnie, ukazujący się w latach 1953–1990. Najważniejszy polskojęzyczny tytuł prasowy w Litewskiej Socjalistycznej Republice Radzieckiej. Organ Komitetu Centralnego Komunistycznej Partii Litwy.
Charakterystyka.
Pierwszy numer gazety ukazał się 1 lipca 1953 roku jako kontynuacja wcześniejszej „Czerwonej Gwiazdy”. Na czele redakcji stanął były redaktor „Prawdy Wileńskiej” Antoni Fiedorowicz (1953–1962), później kierowali nią, z pochodzenia Rosjanin, Leonid Romanowicz (1962–1984), Stanisław Jakutis (1984–1988) i Zbigniew Balcewicz (1988–1990). Siedziba pisma mieściła się przy ul. Tilto 14, a pod koniec lat 80. przy al. Kosmonautów 60 (obecnie Laisvės prospektas) w tak zwanym „Domu Prasy”. Z nakazu władz Litewskiej SRR w gazecie musiano stosować zlituanizowane nazwy miejscowości z terenu Wileńszczyzny. Zamiast Wilno pisano „Wilnius”, zamiast Soleczniki pisano „Szalczinikaj”. Dotyczyło to także nazw rejonów, czyli pisano „wilniuski” zamiast wileński i podobnie w innych wypadkach. Dopiero po 1988 roku, na fali przemian w republice, gazeta zaczęła łamać ten nakaz i zaczęto stosować polskie nazwy. Cena pisma w ostatnim okresie jego wydawania wynosiła 3 kopiejki, a ukazywało się codziennie oprócz poniedziałków (rocznie 300 numerów). Można było je nabyć także w Polsce w salonach Klubu Międzynarodowej Prasy i Książki. Gazeta była odznaczona radzieckim Orderem Przyjaźni Narodów.
9 lutego 1990 pismo przekształciło się w "Kurier Wileński", nawiązując do nazwy przedwojennego czasopisma polskiego. „Kurier...” był wówczas oficjalnym organem Rady Najwyższej Litewskiej SRR. W 1989 roku gazeta drukowana była w 52 tys. egzemplarzy. Była to pierwsza gazeta na Litwie, która w czasach przełomu zmieniła swój dawny, komunistyczny tytuł na bardziej neutralny, bez komunistycznych akcentów. Po roku 1989 gazeta pośrednio, poprzez swoich dziennikarzy, przyczyniła się do powstania nowych polskich tytułów prasowych na Litwie, takich jak; „Znad Wilii”, „Magazyn Wileński”, „Nasza Gazeta”. Redakcja „Czerwonego Sztandaru” była także miejscem gdzie odbywały się pierwsze zebrania Stowarzyszenia Społeczno-Kulturalnego Polaków na Litwie (SSKPL), a jego dziennikarze byli pierwszymi działaczami tego stowarzyszenia, które później przekształciło się w Związek Polaków na Litwie. W dwunastoosobowej grupie inicjatywnej powołującej SSKPL, siedem osób było, aktualnymi lub byłymi, dziennikarzami „Czerwonego Sztandaru”: Krystyna Marczyk, Henryk Mażul, Wojciech Piotrowicz, Romuald Mieczkowski, Władysław Strumiło, Jerzy Surwiło i Jan Sienkiewicz (później pierwszy prezes Związku Polaków na Litwie)
Dzięki wsparciu redakcji „Czerwonego Sztandaru” w 1985 roku, pod redakcją Stanisława Jakutisa, ukazała się pierwsza polska książka o charakterze literackim wydana po wojnie na Litwie. Była to antologia wierszy autorstwa między innymi: Romualda Mieczkowskiego, Wojciecha Piotrowicza, Henryka Mażula, czy Sławomira Worotyńskiego, autorów w różny sposób związanych z „Czerwonym Sztandarem”. W redakcji pracowali także inni znani dzisiaj polscy poeci z Wilna, jak na przykład Józef Szostakowski.
Przez lata, dzięki temu, że dziennik był organem KC KPL, dziennikarze „Czerwonego Sztandaru” mogli interweniować w sprawach ważnych dla polskiej społeczności na Litwie. Wykorzystywano do tego między innymi listy do redakcji nadsyłane przez czytelników. Mechanizm polegał na sprzężeniu – zatroskany obywatel zgłasza problem, gazeta partyjna interweniuje. W systemie funkcjonującym w ZSRR dawało to ogromne możliwości, pod warunkiem inteligentnego posługiwania się nadesłanymi tekstami przez dziennikarzy. W ten sposób w końcu lat 80. XX w. redakcja doprowadziła między innymi do wzrostu liczby polskich dzieci posyłanych do szkół z polskim językiem wykładowym. Cykl tekstów poświęconych budowie obwodnicy miejskiej przebiegającej obok cmentarza Rossa uratował przed zlikwidowaniem polski cmentarzyk wojskowy z 1922 roku na tak zwanej Nowej Rossie (Chodzi tu o drugą część cmentarza, a nie tą gdzie znajduje się Mauzoleum z sercem Józefa Piłsudskiego).
„Czerwony Sztandar” miał także znaczący wpływ na utrzymanie wśród Polaków na Wileńszczyźnie nie tylko języka ojczystego jako takiego, ale także jego zgodności z ideałami poprawności gramatycznej. Dbali o to wykładowcy polonistyki z Wileńskiego Instytutu Pedagogicznego, publikując systematycznie na łamach gazety porady językowe. 
Z okazji 50-lecia działalności, w 2003 roku, została wydana antologia tekstów, w której zamieszczono teksty dziennikarzy gazety ilustrujące jej rozwój i przekształcenie w „Kurier Wileński”.

</doc>
<doc id="1481703" url="https://pl.wikipedia.org/wiki?curid=1481703" title="Aroid">
Aroid



</doc>
<doc id="1481822" url="https://pl.wikipedia.org/wiki?curid=1481822" title="BOINC">
BOINC



</doc>
<doc id="1481841" url="https://pl.wikipedia.org/wiki?curid=1481841" title="SLAC">
SLAC



</doc>
<doc id="1481855" url="https://pl.wikipedia.org/wiki?curid=1481855" title="Instytut Oceanografii imienia Scripps">
Instytut Oceanografii imienia Scripps



</doc>
<doc id="1481989" url="https://pl.wikipedia.org/wiki?curid=1481989" title="Uniwersytet Wesleyan">
Uniwersytet Wesleyan



</doc>
<doc id="1482093" url="https://pl.wikipedia.org/wiki?curid=1482093" title="Australijska Giełda Papierów Wartościowych">
Australijska Giełda Papierów Wartościowych



</doc>
<doc id="1482097" url="https://pl.wikipedia.org/wiki?curid=1482097" title="Giełda Papierów Wartościowych w Bendigo">
Giełda Papierów Wartościowych w Bendigo



</doc>
<doc id="1482100" url="https://pl.wikipedia.org/wiki?curid=1482100" title="Giełda Papierów Wartościowych w Newcastle">
Giełda Papierów Wartościowych w Newcastle



</doc>
<doc id="1482103" url="https://pl.wikipedia.org/wiki?curid=1482103" title="Giełda Papierów Wartościowych w Wellington">
Giełda Papierów Wartościowych w Wellington



</doc>
<doc id="1482115" url="https://pl.wikipedia.org/wiki?curid=1482115" title="Giełda Papierów Wartościowych Południowego Pacyfiku">
Giełda Papierów Wartościowych Południowego Pacyfiku



</doc>
<doc id="1482127" url="https://pl.wikipedia.org/wiki?curid=1482127" title="Port lotniczy Adelajda">
Port lotniczy Adelajda



</doc>
<doc id="1482154" url="https://pl.wikipedia.org/wiki?curid=1482154" title="Port lotniczy Sydney-Kingsford Smith">
Port lotniczy Sydney-Kingsford Smith



</doc>
<doc id="1482199" url="https://pl.wikipedia.org/wiki?curid=1482199" title="Grób Nieznanych Żołnierzy na Narodowym Cmentarzu w Arlington">
Grób Nieznanych Żołnierzy na Narodowym Cmentarzu w Arlington

Grób Nieznanych Żołnierzy na Narodowym Cmentarzu w Arlington (ang. "The Tomb of the Unknowns") – grób w Arlington w Wirginii niedaleko Waszyngtonu zbudowany w wyrazie hołdu dla nieznanych z imion i nazwisk żołnierzy amerykańskich poległych podczas wojen prowadzonych przez Stany Zjednoczone. Jest on jednym z głównych obiektów Narodowego Cmentarza w Arlington.
Żołnierze pochowani w grobie odznaczeni są Medalem Honoru, najwyższym odznaczeniem wojskowym Stanów Zjednoczonych, Krzyżem Wiktorii, najwyższym odznaczeniem wojskowym Imperium Brytyjskiego, jak również najwyższymi odznaczeniami wojskowymi wszystkich krajów alianckich.
11 listopada 1921 roku Naczelnik Państwa i Naczelny Wódz marszałek Polski Józef Piłsudski nadał "„nieznanemu żołnierzowi amerykańskiemu, którego zwłoki spoczywają na cmentarzu w Arlington”" Krzyż Srebrny Orderu Virtuti Militari nr 262.
Historia.
Kiedy w krajach europejskich po I wojnie światowej idea grobów nieznanego żołnierza zaczęła zyskiwać na popularności, Kongres Stanów Zjednoczonych uchwałą z 4 marca 1921 roku zezwolił na ustanowienie takiego grobu na Narodowym Cmentarzu w Arlington. W 1921 roku ekshumowano szczątki czterech żołnierzy amerykańskich pochowanych na czterech różnych cmentarzach we Francji i umieszczono je w jednakowych trumnach.
Sierżant Edward F. Younger, uhonorowany weteran armii amerykańskiej, ranny podczas pierwszej wojny światowej, 24 października wybrał jedną z trumien, umieszczając na niej białą różę. Podczas gdy ciała w pozostałych trzech trumnach zostały pochowane na cmentarzu Meuse-Argonne we Francji, zwłoki w czwartej trumnie zostały przetransportowane do Stanów Zjednoczonych i pochowane 11 listopada 1921 roku podczas uroczystości, której przewodniczył prezydent Warren G. Harding. 
Prezydent Dwight Eisenhower 3 sierpnia 1956 roku podpisał ustawę, na mocy której obok nieznanego żołnierza z pierwszej wojny światowej można było pogrzebać również żołnierzy o nieustalonej tożsamości z drugiej wojny światowej oraz z wojny koreańskiej.
Spośród dziewiętnastu ciał żołnierzy drugiej wojny światowej, których tożsamości nie ustalono, ekshumowanych z cmentarzy Europy, Hawajów i Filipin wybrano dwa i umieszczono w identycznych trumnach na pokładzie USS "Canberra". Jedno z nich pochodziło z Europy, a drugie z Pacyfiku. Następnie William R. Carrette, wówczas jedyny marynarz w czynnej służbie Marynarki Wojennej Stanów Zjednoczonych odznaczony Medalem Honoru, wybrał jedną z nich. Drugą trumnę ze zwłokami pochowano na morzu.
Aby wybrać ciało nieznanego żołnierza z wojny koreańskiej, ekshumowano cztery ciała z cmentarza na Hawajach. Ostatecznego wyboru jednego z nich dokonał sierżant Ned Lyle.
Dwie trumny z ciałami nieznanych żołnierzy z drugiej wojny światowej i wojny koreańskiej zostały przetransportowane do Waszyngtonu tego samego dnia, 28 maja 1958 roku. Trzy dni później prezydent Eisenhower odznaczył obu żołnierzy Medalem Honoru i zostali oni pochowani obok żołnierza z pierwszej wojny światowej.
Ze względu na postęp technologiczny przy identyfikowaniu zwłok ciała większości żołnierzy poległych podczas wojny wietnamskiej zostały zidentyfikowane. Mimo tego 28 maja 1984 roku prezydent Ronald Reagan przewodniczył uroczystości pochowania nieznanego żołnierza poległego podczas wojny wietnamskiej.
Szczątki nieznanego żołnierza z Wietnamu zostały ekshumowane 14 maja 1998 i na podstawie badań mitochondrialnego DNA ustalono jego tożsamość. Okazał się nim Michael Joseph Blassie, pilot zestrzelony nad Wietnamem w 1972. W tych okolicznościach zwłoki pilota zostały przetransportowane i przeniesione do grobu na cmentarzu w rodzinnym Saint Louis w Missouri. Ze względu na postęp przy identyfikacji ciał ustalono, że jest mało prawdopodobne, aby kiedykolwiek znaleziono ciało weterana z Wietnamu, którego nie można by zidentyfikować i podjęto decyzję, aby kryptę przeznaczoną dla nieznanych żołnierzy, poległych w wojnie wietnamskiej pozostawić na zawsze pustą.
Wygląd.
Początkowo grób nieznanego żołnierza nie był okazały, jednak pod koniec lat 20. zdecydowano się zbudować nowy sarkofag z białego marmuru. Został on zaprojektowany przez Lorimera Richa i wyrzeźbiony przez Thomasa H. Jonesa. Jego budowa kosztowała 48 tysięcy dolarów i trwała ponad rok. Sarkofag został odsłonięty 19 kwietnia 1931.
Zbudowany jest z siedmiu części i waży 79 ton. Na północnej i południowej ścianie grobowca wyrzeźbionych jest sześć odwróconych wieńców, po trzy z każdej strony. Symbolizują one główne bitwy pierwszej wojny światowej, w których uczestniczyły siły amerykańskie. Były to bitwy: o Ardeny, Belleau Wood, pod Château-Thierry, pod Meuse-Argonne, pod Oisiu-Eiseu i nad Sommą. Odwrócone wieńce symbolizują żałobę. 
Na wschodniej ścianie sarkofagu, która jest niewidoczna dla zwiedzających, wyrzeźbione są trzy postacie symbolizujące Pokój, Zwycięstwo i Honor. Pokój, w lewej ręce trzyma gołębia, zaś prawą ręką trzyma za rękę Zwycięstwo. Stojący po prawej stronie Honor w dłoni trzyma złamany miecz i stoi twarzą w twarz ze Zwycięstwem. Znajdujące się pośrodku Zwycięstwo trzyma z rękę Pokój i wyciąga gałązkę oliwną w kierunku Honoru.
Na zachodniej ścianie sarkofagu, która zwrócona jest przodem do publiczności, wyryto słowa:
które można przetłumaczyć jako: "Tutaj spoczywa w uhonorowanej chwale amerykański żołnierz znany jedynie Bogu".
Przed sarkofagiem znajdują się trzy krypty z białego marmuru. Każda z nich waży trzy tony. Po lewej stronie jest krypta ze zwłokami żołnierza z drugiej wojny światowej, a po prawej krypta z ciałem żołnierza z wojny koreańskiej. Środkowa krypta zawierała w przeszłości ciało żołnierza z wojny wietnamskiej, jednak obecnie jest pusta.
Sarkofag ulega stopniowemu zniszczeniu. Wokół grobowca na wysokości około jednego metra nad ziemią powstało wyraźne pęknięcie. Odpadła również część liścia z jednego z sześciu wieńców. Rozważa się różne możliwości naprawy lub wymiany części pomnika.
Warty.
Od 2 lipca 1937 roku przy Grobie Nieznanego Żołnierza czuwa nieustająca warta żołnierska. Wcześniej, od 1926 roku, cywilna warta miała miejsce tylko w godzinach otwarcia cmentarza. Od 1948 roku pełnią ją żołnierze ze specjalnego reprezentacyjnego plutonu 3. Pułku Piechoty Armii Stanów Zjednoczonych. Wartownicy zmieniają się podczas uroczystych ceremonii, które mają miejsce co trzydzieści minut latem i co godzinę zimą. W czasie, gdy cmentarz jest zamknięty, zmiana warty następuje co 2 godziny.
Żołnierze pełniący wartę strzegą grobu niezależnie od pogody i pory roku. Pełnią wartę przez 24 godziny, następnie mają 24 godziny odpoczynku; taki cykl powtarza się trzykrotnie, przy czym trzecia zmiana kończy się 96-godzinnym czasem wolnym. W czasie wolnym przed każdą zmianą wartownicy przygotowują swój mundur do służby następnego dnia, co zajmuje przeciętnie 8 godzin, oraz strzygą włosy. W czasie wolnym odbywają również zajęcia fizyczne i treningi.
Podczas warty każdy z żołnierzy stoi przez 21 sekund zwrócony twarzą w kierunku grobu, a następnie wykonuje 21 kroków w ściśle określonym kierunku, potem znowu przyjmuje postawę zasadniczą na 21 sekund i wraca na pierwotną pozycję. Tak postępuje przez cały czas trwania warty. Liczba 21 symbolizuje najwyższy honor wojskowy, jakim jest salwa honorowa składająca się z 21 strzałów.
Broń wartownika zawsze jest po stronie dalszej od grobu, co symbolizuje gotowość jej użycia w każdej chwili.

</doc>
<doc id="1482203" url="https://pl.wikipedia.org/wiki?curid=1482203" title="Andrew Tarnowski">
Andrew Tarnowski

Andrew Tarnowski, Andrzej Zygmunt Tarnowski (ur. 18 września 1940 w Genewie) – brytyjski pisarz i reporter polskiego pochodzenia.
Ukończył Ampleforth College oraz Uniwersytet Oksfordzki, przez krótki okres pracował jako księgowy, następnie, przez ponad 30 lat, był reporterem Reuters News Agency w Polsce, Hiszpanii, Włoszech, Argentynie, Indiach i Libanie.
W 2006 opublikował książkę "Last Mazurka: A Family's Tale of War, Passion, and Loss" (wydanie polskie pt. "Ostatni mazur") opisującą losy swojej rodziny od strony ojca. Za treści zawarte w tej książce został wykluczony ze Związku Rodu Tarnowskich.

</doc>
<doc id="1482204" url="https://pl.wikipedia.org/wiki?curid=1482204" title="Stefan Knapik">
Stefan Knapik

Stefan Knapik (ur. 18 sierpnia 1879 w Wyrach, zm. 4 lipca 1947 w Mikołowie) – powstaniec śląski, działacz robotniczy.
Rys biograficzny.
Stefan Knapik urodził się 18 sierpnia 1879 roku w domu swoich rodziców Andrzeja Knapika, który był mistrzem kamieniarskim, oraz Marianny z domu Kopel. Po ukończeniu szkoły podstawowej w 1894 wyuczył się zawodu kowala i jako kowal pracował w „Königshütte”, czyli Królewskiej Hucie, po wojnie Huta „Kościuszko” w Chorzowie, oraz Laurahütte, Hucie „Laura” (po wojnie Huta „Jedność” w Siemianowicach Śląskich).
18 czerwca 1904 roku poślubił Józefę Katarzynę Madeja. Ślub odbył się w Hohenlinde (Łagiewniki koło Bytomia). 20 czerwca odbył się ślub kościelny także w Łagiewnikach. W 1910 osiadł w Mikołowie. Tu prowadził początkowo skład węgla, a w latach dwudziestych otworzył restaurację „Casino Knapik”. W czasie okupacji Niemcy ją nazywali pogardliwie "wylęgarnią polactwa".
Okres międzywojenny.
Po wybuchu rewolucji listopadowej w Niemczech został członkiem Rady Robotniczej i Żołnierskiej w Mikołowie, oraz Centralnej Rady Robotniczej i Żołnierskiej w Katowicach. Na Zjeździe Rad Robotniczych i Żołnierskich we Wrocławiu w styczniu 1919 w swoim wystąpieniu protestował przeciwko uchwale domagającej się pozostawienia Śląska w granicach Niemiec. Wywołało to ostrą reakcję delegatów niemieckich domagających się wręcz aresztowania Stefana Knapika. Tego chronił jednak immunitet delegata.
W kwietniu 1919 wstąpił do POW (Polskiej Organizacji Wojskowej Górnego Śląska). Jesienią 1919 w wyborach komunalnych został wybrany z polskiej listy do Rady Miejskiej w Mikołowie.
Brał udział we wszystkich trzech powstaniach śląskich. W czasie III powstania organizował aprowizację dla ludności powiatu pszczyńskiego.
Po upadku III powstania śląskiego pełnił funkcję zastępcy burmistrza miasta Mikołowa, jednocześnie będąc członkiem Rady Ludowej Górnego Śląska – miejskiej w Mikołowie oraz powiatowej w Pszczynie. W Radzie Miasta Mikołowa zasiadał aż do 1927. W tym roku wycofał się z życia publicznego, nie akceptując polityki sanacyjnej.
W okresie międzywojennym był aktywnym działaczem rozmaitych organizacji o charakterze narodowym i społecznym: Związku Powstańców Śląskich, Związku Obrony Kresów Zachodnich (późniejszy Polski Związek Zachodni), Związku Inwalidów Wojennych Rzeczypospolitej Polskiej, Towarzystwa „Sokół”, Kurkowego Bractwa Strzeleckiego, Związku Peowiaków oraz Związku Restauratorów.
II wojna światowa.
Po wybuchu II wojny światowej wraz z synami Arturem i Stefanem oraz córką Eriką schronił się u swojego zięcia, męża Eriki, Marcina Szeligiewicza w Starym Sączu. Tam ukrywał się pod pseudonimem Stanisław Dobrzański. W Starym Sączu brał udział w kolportażu prasy podziemnej oraz pomagał miejscowej ludności w redagowaniu pism do urzędów niemieckich. Pisma redagowane w charakterystycznym stylu, poprawną niemiecczyzną zwróciły uwagę niemieckich służb bezpieczeństwa.
10 października 1942 został aresztowany w czasie kolportażu tajnej prasy i osadzony w więzieniu w Nowym Sączu, następnie Tarnowie i Krakowie. 23 stycznia 1943 transportem z Krakowa został przywieziony do obozu koncentracyjnego w Auschwitz i osadzony tam jako więzień polityczny, otrzymując znak P i numer więźnia 93190. Między 14 lutego a 13 czerwca 1943 został przeniesiony do obozu koncentracyjnego we Flossenbürgu.
19 kwietnia 1945 pod pretekstem wybuchu epidemii tyfusu rozpoczęto ewakuację KL Flossenbürg do odległego o ok. 300 km Dachau. Marsz śmierci trwał 3 dni i noce. Wielu więźniów padło w drodze z wycieńczenia. Czwartej nocy około godziny 5 rano służby wartownicze uciekły pozostawiając więźniów. Wkrótce później pozostali przy życiu więźniowie zostali wyzwoleni przez amerykańskie oddziały pancerne.
1945–1947.
Stefan Knapik powrócił po wojnie do Mikołowa. Do życia politycznego nie włączył się. Nie akceptował nowych komunistycznych rządów. Odrzucił propozycję wstąpienia do PPR (Polskiej Partii Robotniczej), czym naraził się ówczesnym władzom. Przed słynnym referendum ludowym „Trzy razy tak” 30 czerwca 1946 został prewencyjnie zatrzymywany i osadzany na 48 godzin w więzieniu w Pszczynie.
Za zasługi w okresie Powstań Śląskich i Plebiscytu został odznaczony Srebrnym Krzyżem Zasługi (1946) i Śląskim Krzyżem Powstańczym (1947).
Zmarł z powodu udaru mózgowego 4 lipca 1947 w Mikołowie i został pochowany na tamtejszym cmentarzu parafialnym Św. Wojciecha.

</doc>
<doc id="1482205" url="https://pl.wikipedia.org/wiki?curid=1482205" title="Gustnado">
Gustnado

Gustnado, tornado szkwałowe – płytka i słaba trąba powietrzna powstająca na linii szkwałowej. 
Tornada szkwałowe najczęściej powstają przez prąd zstępujący w burzy, tworzący front szybko poruszającego się zimnego powietrza, które powoduje gwałtowne wynoszenie ciepłego powietrza przed frontem i tworzenie się wirującego powietrza. Zazwyczaj tornada szkwałowe widoczne są dzięki pyłom i okruchom zawieszonym w powietrzu. Słownik Amerykańskiego Towarzystwa Meteorologicznego klasyfikuje tornada powstające na linii szkwałów jako rodzaj tornada, mimo że nie są związane z mezocyklonem w superkomórkach burzowych.

</doc>
<doc id="1482207" url="https://pl.wikipedia.org/wiki?curid=1482207" title="Leptictidium">
Leptictidium

Leptictidium – wymarły rodzaj owadożernego ssaka z rodziny Pseudorhyncocyonidae, żyjącego w eocenie na terenie dzisiejszych Niemiec.
Wśród zwierząt doskonale zachowanych w Messel w Niemczech są trzy gatunki "Leptictidium". Na ich skamieniałościach doskonale zachował się kompletny zarys ciała i futra, ponieważ bakterie, które były na futrze zwierzęcia, kiedy uległ fosylizacji na dnie jeziora same zostały fosylizowane, i są ciemniejsze niż okoliczne skały.
Niektóre z tych skamieniałości zawierają również zawartość żołądka ze względu na dobry ich stan, dzięki temu wiemy, że zwierzę jadło owady, małe ssaki i jaszczurki.
Etymologia.
"Leptictidium": rodzaj "Leptictis" ; gr. przyrostek zdrabniający -ιδιον "-idion".
Gatunki.
Do rodzaju należały następujące gatunki:

</doc>
<doc id="1482208" url="https://pl.wikipedia.org/wiki?curid=1482208" title="Propaleoterium">
Propaleoterium

†Propaleoterium ("Propalaeotherium") – wymarły rodzaj ssaków z rodziny Palaeotheriidae.
Propaleoterium jest przodkiem paleoterium i bliskim krewnym "Hyracotherium", nie jest jednak przodkiem współczesnych koniowatych – jego linia wygasła bezpotomnie około 45 mln lat temu. W eoceńskich osadach na terenie współczesnych Niemiec odkryto wiele znakomicie zachowanych skamieniałości. Wiadomo, że kończyny propaleoteriów nie były zakończone kopytami, jak u współczesnych koni, lecz palcami – na przednich miały cztery palce, a na tylnych trzy. Stopy podścielone były miękkimi poduszkami. Propaleoterium osiągało wysokość 30–60 cm w kłębie.
Na podstawie skamieniałej zawartości żołądka wiadomo, że propaleoteria żywiły się owocami, które zbierały z leśnej ściółki.

</doc>
<doc id="1482209" url="https://pl.wikipedia.org/wiki?curid=1482209" title="Godinotia">
Godinotia

Godinotia – wymarły rodzaj małpiatki z rodziny Adapidae żyjący w eocenie, około 49 milionów lat temu. Jest to jedna z najwcześniejszych znanych małpiatek.
Nazwa.
Nazwa rodzajowa pochodzi od badacza naczelnych Marca Godinota.
Wielkość i morfologia.
Mierzyła około 30 cm długości, posiadając długi ogon. Przypominała wyglądem dzisiejsze lemury. Jej wielkie oczy prawdopodobnie stanowiły wyraz przystosowania do nocnego trybu życia. Z kolei odnalezione kości kończyn sugerują, że większą część życia spędzała na drzewach.
Pożywienie.
Prawdopodobnie zwierzę to spożywało owoce i drobne bezkręgowce.. Świadczą o tym odnalezione zęby. Niektóre źródła podają, że owoce jadła okazjonalnie, a insekty stanowiły główny element jej diety.
Występowanie.
Prawdopodobnie zamieszkiwała lasy tropikalne na terenie dzisiejszych Niemiec.
Odkrycie.
Pozostałości tego zwierzęcia odnaleziono na terenie Messel Shales (dzisiejsze Niemcy). Jej bliscy krewni znani są z wielu miejsc w Europie.

</doc>
<doc id="1482212" url="https://pl.wikipedia.org/wiki?curid=1482212" title="Kajakarz">
Kajakarz



</doc>
<doc id="1482213" url="https://pl.wikipedia.org/wiki?curid=1482213" title="Emiel Van Cauter">
Emiel Van Cauter

Emiel Van Cauter (ur. 2 grudnia 1931 w Wolvertem, zm. 26 października 1975 w Bangkoku) – belgijski kolarz szosowy, złoty medalista mistrzostw świata
Kariera.
Największy sukces w karierze Emiel Van Cauter osiągnął w 1954 roku, kiedy zdobył złoty medal w wyścigu ze startu wspólnego amatorów podczas mistrzostw świata w Solingen. W zawodach tych wyprzedził bezpośrednio Duńczyka Hansa Andresena oraz Holendra Martina van den Borgha. Był to jednak jedyny medal wywalczony przez Van Cautera na międzynarodowej imprezie tej rangi. Na rozgrywanych rok wcześniej mistrzostwach świata w Lugano zajął w tej samej konkurencji ósme miejsce. Ponadto w tym samym roku wygrał między innymi belgijski wyścig Kattekoers oraz zajął drugie miejsce w klasyfikacji generalnej Tour d'Egypte. W 1955 roku został mistrzem Belgii w wyścigu ze startu wspólnego zawodowców. Dwa lata później zajął 37. miejsce w klasyfikacji generalnej Vuelta a España. Nigdy nie wystąpił na igrzyskach olimpijskich. Jako zawodowiec startował w 1955-1959.

</doc>
<doc id="1482214" url="https://pl.wikipedia.org/wiki?curid=1482214" title="Riccardo Filippi">
Riccardo Filippi

Riccardo Filippi (ur. 25 stycznia 1931 w Ivrei, zm. 21 kwietnia 2015 w Lessolo) – włoski kolarz szosowy, złoty medalista mistrzostw świata.
Kariera.
Największy sukces w karierze Riccardo Filippi osiągnął w 1953 roku, kiedy zdobył złoty medal w wyścigu ze startu wspólnego amatorów podczas mistrzostw świata w Lugano. W zawodach tych wyprzedził bezpośrednio swego rodaka Gastone Nenciniego oraz Belga Rika Van Looya. Był to jednak jedyny medal wywalczony przez Filippiego na międzynarodowej imprezie tej rangi. Ponadto wygrywał włoski wyścig Trofeo Baracchi w latach 1953-1955, a w 1957 roku był drugi w Mistrzostwach Zurychu. Dwukrotnie startował w Giro d'Italia, najlepszy wynik osiągając w 1956 roku, kiedy zajął 25. miejsce w klasyfikacji generalnej. Nigdy nie wystąpił na igrzyskach olimpijskich. Jako zawodowiec startował w 1953-1960.

</doc>
<doc id="1482216" url="https://pl.wikipedia.org/wiki?curid=1482216" title="Luciano Ciancola">
Luciano Ciancola

Luciano Ciancola (ur. 22 października 1929 w Rzymie, zm. 25 lipca 2011 w Ardei) – włoski kolarz szosowy, złoty medalista mistrzostw świata.
Kariera.
Największy sukces w karierze Luciano Ciancola osiągnął w 1952 roku, kiedy zdobył złoty medal w wyścigu ze startu wspólnego amatorów podczas mistrzostw świata w Luksemburgu. W zawodach wyprzedził bezpośrednio Belga André Noyelle oraz reprezentanta gospodarzy - Rogera Ludwiga. Był to jednak jedyny medal wywalczony przez Ciancolę na międzynarodowej imprezie tej rangi. W tym samym roku wygrał włoski Gran Premio Città di Camaiore, w 1950 wygrał Giro di Campania, a w 1955 roku był najlepszy w Circuito delle Case Bruciate. Trzykrotnie startował w Giro d'Italia, najlepszy wynik osiągając w 1964 roku zajął 61. miejsce w klasyfikacji generalnej. Nigdy nie wystąpił na igrzyskach olimpijskich. Jako zawodowiec startował w 1952-1960.

</doc>
<doc id="1482218" url="https://pl.wikipedia.org/wiki?curid=1482218" title="Galaktyka podwójna">
Galaktyka podwójna

Galaktyka podwójna – układ dwóch galaktyk obserwowanych w niewielkiej odległości.
W przypadku układu związanego fizycznie jest to układ dwóch galaktyk krążących wokół wspólnego środka masy. Gdy są to galaktyki tego samego typu (np. obie są eliptyczne) lub o podobnej masie, określane są terminem . Dublety optyczne są natomiast daleko rozdzielonymi parami, które wydają się bliskie z powodu przypadkowego położenia obserwatora w pobliżu łączącej je prostej.

</doc>
<doc id="1482221" url="https://pl.wikipedia.org/wiki?curid=1482221" title="Gianni Ghidini">
Gianni Ghidini

Gianni Ghidini (ur. 21 maja 1930 w Parmie – zm. 20 czerwca 1995 tamże) – włoski kolarz szosowy, mistrz świata oraz wicemistrz olimpijski.
Kariera.
Największy sukces w karierze Gianni Ghidini osiągnął w 1951 roku, kiedy zdobył złoty medal w wyścigu ze startu wspólnego amatorów na szosowych mistrzostwach świata w Varese. Na rozgrywanych rok później igrzyskach olimpijskich w Helsinkach wspólnie z Dino Brunim i Vincenzo Zucconellim zdobył srebrny medal w drużynie. na tych samych igrzyskach Włoch został sklasyfikowany na siódmej pozycji w rywalizacji indywidualnej. Poza tym zajął trzecie miejsce w Giro dell’Appennino w 1953 roku. W zawodowym peletonie startował w latach 1953–1955.

</doc>
<doc id="1482222" url="https://pl.wikipedia.org/wiki?curid=1482222" title="Jack Hoobin">
Jack Hoobin

John Patrick „Jack” Hoobin (ur. 23 czerwca 1927 w Dagenham, Wielka Brytania, zm. 10 czerwca 2000 w Sydney) – australijski kolarz szosowy i torowy pochodzenia brytyjskiego, złoty medalista szosowych mistrzostw świata.
Kariera.
Największy sukces w karierze Jack Hoobin osiągnął w 1950 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Moorslede. W zawodach tych wyprzedził bezpośrednio Francuza Roberta Vernajo oraz Włocha Adolfo Ferrariego. Był to jednak jedyny medal wywalczony przez Hoobina na międzynarodowej imprezie tej rangi. Wystąpił także na rozgrywanych dwa lata wcześniej igrzyskach olimpijskich w Londynie, gdzie był siódmy w wyścigu ze startu wspólnego, a w wyścigu drużynowym Australijczycy nie byli klasyfikowani. Na tych samych igrzyskach zajął piąte miejsce w drużynowym wyścigu na dochodzenie na torze. Jako zawodowiec startował w 1951 roku, w belgijskiej grupie Terrot-Wolber.

</doc>
<doc id="1482223" url="https://pl.wikipedia.org/wiki?curid=1482223" title="BINAC">
BINAC

BINAC () – komputer skonstruowany w 1949 roku przez amerykańskich naukowców Johna W. Mauchly'ego i Johna P. Eckerta dla firmy Northrop Grumman.
Do konstrukcji BINAC-a użyto około 700 lamp próżniowych. Pamięć komputera typu rtęciowego wynosiła 512 słów, podzielona była na 16 „kanałów” po 32 słowa, każde składające się z 31 bitów.
Pierwszy program został uruchomiony w marcu 1949 r. Składał się on z 23 instrukcji, lecz przetestowano na nim także inne programy:
Firma Northrop odebrała komputer we wrześniu 1949, po przewiezieniu na miejsce przeznaczenia nie udało się go już nigdy poprawnie uruchomić – działał prawidłowo w przypadku małych i krótkich programów, ale nie na tyle dobrze, aby mógł być używany do bardziej poważnych zadań do jakich był przeznaczony, powodem była podobno nieprawidłowa procedura transportu BINAC-a.

</doc>
<doc id="1482224" url="https://pl.wikipedia.org/wiki?curid=1482224" title="IBM 701">
IBM 701

IBM 701 – pierwszy komputer firmy IBM przeznaczony do zadań naukowych, wszedł do sprzedaży 29 kwietnia 1952. Produkowano także „biznesowe” odmiany tego komputera: IBM 702 i IBM 650. Pamięć komputera zbudowana była z 72 lamp elektronowych pamięciowych tzw. „Williams tubes” o pojemności 1024 bitów każda, dając łączną pojemność 2048 36-bitowych słów. Każda z nich miała ekran średnicy trzech cali (ok. 7,5 cm), istniała możliwość rozszerzenia pamięci do 4096 36-bitowych słów. Sprzedano 19 komputerów tego typu.

</doc>
<doc id="1482226" url="https://pl.wikipedia.org/wiki?curid=1482226" title="Cerkiew św. Mikołaja w Szczecinie">
Cerkiew św. Mikołaja w Szczecinie

Cerkiew pod wezwaniem św. Mikołaja – prawosławna cerkiew konkatedralna i parafialna w Szczecinie. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia mieści się przy ulicy Zygmunta Starego 1.
Historia.
Cerkiew służąca szczecińskiej parafii prawosławnej do 2011 była zlokalizowana w wybudowanym w latach sześćdziesiątych XIX w. budynku przy ulicy ks. Piotra Wawrzyniaka 7, który służył w przeszłości jako przyszpitalna kaplica zespołu opiekuńczo-szpitalnego "Betania", należącego do Kościoła Ewangelicko-Augsburskiego. Budynek został przyznany parafii prawosławnej w 1962 dzięki staraniom proboszcza szczecińskiej parafii ks. Aleksego Baranowa. Niezwłocznie przystąpiono do kapitalnego remontu budynku, w którym pomocne były władze miasta oraz Urząd do spraw Wyznań w Warszawie, który przeznaczył na ten cel sumę 43 650 złotych. Ówczesny proboszcz parafii oraz wierni wykazywali się ogromną troską o swoją świątynię. W krótkim czasie budynek przystosowano do potrzeb parafii. Uroczystej konsekracji nowej świątyni dokonał w 1965 ordynariusz diecezji wrocławsko-szczecińskiej Bazyli. Cerkiew (podobnie jak obecna) pełniła funkcję drugiej katedry biskupiej diecezji wrocławsko-szczecińskiej Polskiego Autokefalicznego Kościoła Prawosławnego. 
Z wyposażenia świątyni na uwagę zasługiwały usytuowane w głównym ikonostasie neobarokowe królewskie wrota z cerkwi w Gródku pod Hrubieszowem oraz ikony z cerkwi w Zdyni w Beskidzie Niskim. Wyposażenie to przywieźli ze sobą przesiedleńcy i repatrianci wyznania prawosławnego przybywający do Szczecina po II wojnie światowej z kresów wschodnich.
Obecnie prawa część budynku służy szczecińskiemu zborowi zielonoświątkowemu "Betania", natomiast lewa, w której mieściła się cerkiew, mieści studio fotograficzne.
Nowa cerkiew.
W 2004 parafia rozpoczęła budowę nowej cerkwi na placu przy skrzyżowaniu ulic Teofila Starzyńskiego i Zygmunta Starego (przed II wojną światową na tej samej lokalizacji znajdowało się kino publiczne „Urania”). Nowa świątynia, zbudowana w stylu bizantyjskim na planie krzyża greckiego, nosi to samo wezwanie co poprzednia. Budowę ukończono w 2011. Cerkiew została konsekrowana 17 września tegoż roku przez metropolitę warszawskiego i całej Polski Sawę w asyście licznych biskupów z Polski i zagranicy.

</doc>
<doc id="1482227" url="https://pl.wikipedia.org/wiki?curid=1482227" title="IBM 3740">
IBM 3740

IBM 3740 – komputer, "data entry system", firmy IBM wprowadzony do sprzedaży 22 lutego 1973. Wraz z IBM 3740 zadebiutowało nowy nośnik danych – dyskietka. Był to też pierwszy komputer IBM zbudowany na technologii FET. System został wycofany ze sprzedaży 20 grudnia 1983.

</doc>
<doc id="1482228" url="https://pl.wikipedia.org/wiki?curid=1482228" title="Henk Faanhof">
Henk Faanhof

Hendrikus Jacobus "Henk" Faanhof (ur. 29 sierpnia 1922 w Amsterdamie, zm. 27 stycznia 2015 tamże) – holenderski kolarz szosowy, złoty medalista mistrzostw świata.
Kariera.
Największy sukces w karierze Henk Faanhof osiągnął w 1949 roku, kiedy zdobył złoty medal w wyścigu ze startu wspólnego amatorów podczas mistrzostw świata w Kopenhadze. W zawodach tych wyprzedził bezpośrednio Luksemburczyka Henriego Kassa oraz swego rodaka Huba Vinkena. Był to jedyny medal wywalczony przez Faanhofa na międzynarodowej imprezie tej rangi. W tym samym roku wygrał także duński Rudersdalløbet i holenderski Acht van Chaam, a w 1951 roku francuski Grand Prix de Marmignolles. Rok wcześniej wystartował na igrzyskach olimpijskich w Londynie, gdzie nie ukończył wyścigu ze startu wspólnego i nie był klasyfikowany w wyścigu drużynowym. Na tych samych igrzyskach wystartował także na torze - w drużynowym wyścigu na dochodzenie, jednak Holendrzy dopadli w eliminacjach. W 1954 roku wystartował w Tour de France, wygrywając jeden z etapów. W klasyfikacji generalnej zajął 47. miejsce. Wygrał też łącznie pięć etapów w Ronde van Nederland między 1950 a 1952 rokiem. Jako zawodowiec startował w latach 1950-1955.

</doc>
<doc id="1482229" url="https://pl.wikipedia.org/wiki?curid=1482229" title="Aberfeldy">
Aberfeldy

Aberfeldy (gael.: Obar Pheallaidh) – miasto (pierwotnie burgh, czyli autonomiczna jednostka występująca tylko w Szkocji, niekoniecznie miasto) w hrabstwie Perth and Kinross w Szkocji, nad rzeką Tay. W 1725 roku założony został tutaj Black Watch, szkocki batalion piechoty. 
W mieście znajduje się wytwórnia whisky Aberfeldy.

</doc>
<doc id="1482231" url="https://pl.wikipedia.org/wiki?curid=1482231" title="Stany graniczne (wojna secesyjna)">
Stany graniczne (wojna secesyjna)

W kontekście wojny secesyjnej termin stany graniczne (ang. "border states") odnosi się do pięciu niewolniczych stanów: Delaware, Kentucky, Marylandu, Missouri i Wirginii Zachodniej, które graniczyły z wolnymi stanami i należały do Unii. Wszystkie poza Delaware graniczyły ze stanami, które wstąpiły do Konfederacji. W Kentucky i Missouri istniały obok siebie prounijne i prokonfederackie rządy. Wirginia Zachodnia powstała w roku 1863 z północno-zachodnich hrabstw Wirginii, które oderwały się od macierzystego stanu, nim ten jeszcze zgłosił akces do Konfederacji. Wprawdzie z każdego stanu niewolniczego (oprócz Karoliny Południowej) po stronie Unii walczyły jakieś wojska, najbardziej dramatycznie przedstawiała się sytuacja w stanach granicznych, gdzie częstokroć członkowie tej samej rodziny walczyli po przeciwnych stronach.
Dwa terytoria niebędące jeszcze stanami: Terytorium Indiańskie (dzisiejszy stan Oklahoma) i Terytorium Nowego Meksyku (dzisiejsze Arizona i Nowy Meksyk) również zezwalały na niewolnictwo, chociaż – mimo jego legalności – niewolników było tam bardzo niewielu. W czasie wojny większość plemion indiańskich w Oklahomie zawarła sojusz z konfederatami i walczyła po ich stronie. Mieszkańcy Terytorium Nowego Meksyku byli podzieleni, przy czym linia podziału na zwolenników Unii i Konfederacji przebiegała wzdłuż 34. równoleżnika.
Ze swą geograficzną, społeczną, polityczną i gospodarczą przynależnością zarówno do Północy, jak i Południa, stany graniczne przyczyniały się do zacierania kulturowej granicy pomiędzy obiema częściami kraju. Po rekonstrukcji większość stanów granicznych przyjęła Prawa Jima Crow, ale w następnych latach część z nich (przede wszystkim Delaware i Maryland) zaczęła przyjmować „północny” sposób życia, podczas gdy inne (szczególnie Kentucky i Wirginia Zachodnia) ciążyły ku Południu.
Proklamacja Emancypacji Lincolna z 1863 roku odnosiła się wyłącznie do terytoriów nieznajdujących się pod kontrolą Unii, a więc nie mogła mieć odniesienia do stanów granicznych. Lincoln uważał, że – zgodnie z Konstytucją – likwidacja niewolnictwa w stanach niebędących w otwartym konflikcie z Unią winna następować w wyniku działań legislacyjnych, a więc w wyniku poprawek do konstytucji stanowych. Maryland, Missouri, i Wirginia Zachodnia zmieniły swoje konstytucje stanowe, by zdelegalizować niewolnictwo. Niewolnictwo w Kentucky i Delaware (jak również jego szczątki w Wirginii Zachodniej i New Jersey) nie zakończyło się przed ratyfikacją 13. poprawki do Konstytucji w roku 1865.
Delaware.
Mniej niż 2 procent populacji Delaware było niewolnikami, a ponad 90 procent jego czarnej populacji była wolna. W styczniu 1861 r. Zgromadzenie Generalne Delaware odrzuciło secesję z dużą przewagą głosów, Izba Reprezentantów jednogłośnie. Nieliczni właściciele niewolników i sympatycy Konfederacji mieszkali głównie w południowych hrabstwach, przy granicy z wschodnim wybrzeżem Marylandu. 
Maryland.
W związku z tym, że Wirginia przyłączyła się do Konfederacji, wojska Unii chcące dostać się do stolicy musiały maszerować przez Maryland. Gdyby Maryland również opowiedział się za secesją, Waszyngton zostałby całkowicie okrążony. Marylandzka Legislatura odrzuciła secesję w roku 1861, ale gubernator Hicks sprzeciwił się temu. W rezultacie na teren stanu wkroczyły wojska Unii. Po zawieszeniu działania na terenie stanu prawa habeas corpus przez Lincolna, kilku lokalnych ustawodawców, jak również burmistrz i szef policji miasta Baltimore, którzy byli zwolennikami secesji, zostało aresztowanych i uwięzionych przez władze Unii. Podczas wojny żołnierze z Marylandu walczyli po obu stronach: w armii Unii 60 tys., w konfederackiej 25 tys.
Maryland nie został objęty w roku 1863 Proklamacją Emancypacji. Stan w roku 1864 przyjął nową konstytucję i wyzwolił wszystkich niewolników.
Kentucky.
Stan Kentucky miał strategiczne znaczenie dla zwycięstwa Unii w wojnie. Lincoln miał kiedyś powiedzieć: "Myślę, że utrata Kentucky to tyle samo, co przegranie całej gry. Jeśli Kentucky przepadnie, nie utrzymamy ani Missouri, ani Marylandu. Wszystko jest przeciw nam, a praca do wykonania zdecydowanie nas przerasta" (ang. "I think to lose Kentucky is nearly the same as to lose the whole game. Kentucky gone, we cannot hold Missouri, nor Maryland. These all against us, and the job on our hands is too large for us").
Gubernator Beriah Magoffin zaproponował, by stany niewolnicze, jak Kentucky, potwierdzały wierność Konstytucji i pozostały w Unii. Gdy jednak Lincoln zażądał, by 75 tys. mężczyzn zgłosiło się do armii, Magoffin – zwolennik Południa – odparł, że Kentucky nie może "dostarczyć wojska dla dokonania sprawy tak niegodziwej, jak podbój siostrzanych stanów Południa."
Kentucky próbowało pozostać neutralne, wydając 20 maja 1861 roku proklamację, w której prosiło obie strony konfliktu o trzymanie się z daleka. Neutralność została złamana przez konfederackiego generała Polka, który latem tegoż roku zajął Columbus, chociaż przedtem Unia prowadziła tam zupełnie otwarcie zaciągi do wojska. W odpowiedzi legislatura Kentucky wydała rezolucję nakazującą gubernatorowi zażądać wycofania konfederackich wojsk z terenu stanu. Magoffin zawetował proklamację, ale legislatura weto to obaliła. Następnie legislatura zdecydowała się wspierać unijnego generała Granta i jego wojska stacjonujące w Paducah, argumentując to tym, że konfederaci złamali obietnicę i wkroczyli na teren stanu jako pierwsi. W roku 1862 legislatura przegłosowała ustawę odbierającą obywatelstwo stanu tym wszystkim, którzy zaciągnęli się do konfederackiej armii. Tak oto neutralne Kentucky stało się otwartym zwolennikiem Unii.
Jednak gdy konfederacki generał Albert Sidney Johnston zajął Bowling Green (Kentucky) latem 1861 roku, odłam polityczny, występujący jako „Russellville Convention”, utworzył „Skonfederowany Rząd Kentucky”, który został uznany przez CSA jako stan członkowski. Kentucky miała przedstawiać gwiazda centralnie umieszczona na bojowym sztandarze Southern Cross. Konwencja miała miejsce w hrabstwie Logan 18 listopada 1861 roku, stu szesnastu delegatów z sześćdziesięciu ośmiu hrabstw „obaliło” istniejące władze i stworzyło „rząd tymczasowy” podlegający nowemu konfederackiemu gubernatorowi George’owi Johnsonowi. 10 grudnia 1861 Kentucky stało się trzynastym stanem przyjętym do konfederacji. Kentucky, podobnie jak Missouri, było stanem mającym reprezentację w obu kongresach i liczne oddziały wojskowe w walczących ze sobą armiach.
Magoffin, wciąż egzystujący jako oficjalny gubernator z siedzibą w Frankfort, nie mógł uznać postanowień lokalnych konfederatów, a tym bardziej prób utworzenia drugiego rządu w jego stanie. W dalszym ciągu deklarował neutralność Kentucky w wojnie, mimo że legislatura otwarcie popierała Unię. W końcu, wobec rozłamu w jego własnej partii, pozbawiony poparcia w społeczeństwie i w legislaturze, zrezygnował w roku 1862.
Bowling Green było okupowane przez konfederatów do lutego 1862, kiedy to generał Grant ruszył z Missouri przez Kentucky wzdłuż granicy tego stanu z Tennessee. Konfederacki gubernator Johnson uciekł z Bowling Green na południe i dołączył do sił konfederackich w Tennessee. Po jego śmierci w bitwie pod Shiloh nowym konfederackim gubernatorem mianowany został Richard Hawes. Jednak wobec tego, że wojska Unii okupowały prawie cały stan, konfederacki rząd Kentucky istniał tylko na papierze, a jego obecność w Kongresie była śladowa. Został rozwiązany wraz z końcem wojny wiosną 1865 roku.
Missouri.
Po secesji stanów południowych nowo wybrany gubernator Missouri wezwał legislaturę do zwołania stanowej konwencji konstytucyjnej dla wypowiedzenia się za lub przeciw secesji. Konwencja ta opowiedziała się za pozostaniem stanu w Unii, ale odmówiła poparcia dla zdławienia rebelii stanów południowych przez Stany Zjednoczone. Prokonfederacki gubernator Claiborne F. Jackson nie był zadowolony z wyniku głosowania. Zwołał milicję stanową na doroczne ćwiczenia pod Saint Louis. Jackson miał plany odnośnie do arsenału w St. Louis i w tajemnicy utrzymywał kontakty z prezydentem CSA Jeffersonem Davisem; jego zamiarem było uzbrojenie milicji z St. Louis w karabiny oraz działa z arsenału w Baton Rouge. Powiadomiony o tych zamiarach kpt Nathaniel Lyon, komendant arsenału uderzył pierwszy, otoczył swymi żołnierzami obóz milicjantów i zmusił ich do poddania się. Gdy prowadził jeńców do arsenału przez centrum miasta, wybuchły krwawe zamieszki znane jako Camp Jackson Affair.
Te wydarzenia przyczyniły się do wzrostu poparcia dla konfederatów. Prokonfederacka legislatura poparła w głosowaniu gubernatorski projekt powołania "Gwardii Stanowej Missouri". Gubernator Jackson mianował Sterlinga Price’a, który przewodniczył konwencji, generałem-majorem tej unowocześnionej i rozbudowanej milicji. Price i unijny dowódca dystryktu Harney doszli do porozumienia, co zmniejszyło napięcia na obszarze stanu na kilka tygodni. Gdy Harney został odwołany, a jego miejsce zajął Lyon, doszło do ponownego spotkania w St. Louis pomiędzy Lyonem, jego politycznym sprzymierzeńcem Francisem P. Blairem, Price’em i Jacksonem. Negocjacje zakończyły się niczym; po kilku bezowocnych godzinach Lyon wypowiedział swe słynne słowa: "to znaczy wojna!" (ang. "this means war!"). Price i Jackson natychmiast wyjechali z miasta.
Jackson, Price oraz legislatura stanowa zostali zmuszeni 14 czerwca do ucieczki ze stolicy stanu Jefferson City w obliczu gwałtownej ofensywy Lyona mianowanego właśnie generałem milicji. Wobec nieobecności gubernatora, Konwencja Konstytucjonalna stanu Missouri (1861–1863) zebrała się ponownie pod koniec lipca. 30 dnia tego miesiąca uznała, że stanowiska rządowe w stanie zostały zwolnione i wybrała nowego (tymczasowego) gubernatora. Został nim Hamilton Gamble. Administracja prezydenta Lincolna natychmiast zatwierdziła ten wybór, bowiem Gamble zapewniał powstanie prounijnej milicji i zaciągi do armii Północy.
Teraz wybuchły gwałtowne walki pomiędzy siłami Unii a armią składającą się z Gwardii Stanu Missouri gen. Price’a i wojsk Konfederacji z Arkansasu i Teksasu pod dowództwem Bena McCullocha. Po zwycięstwie w bitwie nad Wilson’s Creek i oblężeniu Lexington secesjoniści musieli wycofać się do południowo-zachodniego Missouri, bowiem z północy nadciągały znaczne posiłki unionistów. 30 października 1861 w miejscowości Neosho, Jackson zwołał legislaturę stanową na wychodźstwie, podczas której przegłosowana została secesja stanu Missouri. Zostało to natychmiast zaaprobowane przez konfederacki Kongres i 28 listopada Missouri została przyjęta do Konfederacji.
Wkrótce potem ciało to – wobec napływu nowych wojsk Unii – musiało uchodzić do Arkansas. Wprawdzie oddziały regularnej armii konfederatów przeprowadziły kilka rajdów w głąb Missouri, walki na terenie stanu w ciągu następnych trzech lat sprowadzały się do działań partyzanckich. Gerylasami byli głównie partyzanci z Południa: William Quantrill, Frank James i Jesse James. Taka taktyka, zapoczątkowana przez tzw. "Missouri Partisan Rangers", była dość powszechna na terenach konfederackich okupowanych przez wojska Unii. Powojenna przestępcza działalność braci Jamesów była postrzegana jako kontynuacja walki partyzanckiej.
Gubernator Thomas C. Fletcher zlikwidował niewolnictwo w Missouri 11 stycznia 1865 proklamacją o mocy dekretu.
Wirginia Zachodnia.
Poważne różnice pomiędzy wschodnią i zachodnią częścią Wirginii nie wystąpiły bynajmniej dopiero zimą 1860/61. Historyk Wirginii Zachodniej C.H. Ambler pisze, że „w okresie 1830–1850 było zaledwie kilka lat, kiedy nie istniała obawa rozbicia wspólnoty”. Zachodnia część stanu w tamtym okresie „była postępowa i otwarta”, podczas gdy wschodnia „pogrążała się w gnuśnym konserwatyzmie”. Niezadowolenie zachodu wywoływała nieproporcjonalna (w stosunku do populacji) liczba przedstawicieli wschodu w legislaturze oraz nierówny podział dóbr stanowych. Wschód uzasadniał swoją dominację gospodarką opartą na niewolnictwie, bowiem „posiadanie niewolników mogło być zagwarantowane i zabezpieczone jedynie poprzez danie ich panom głosu we władzach, by mogli bronić swoich interesów”. W roku 1851 tzw. „Virginia Reform Convention” doprowadziła do uznania, że na zachodzie mieszka więcej białych niż na wschodzie, co doprowadziło do znaczących zmian. Wszyscy biali zostali zrównani w prawach, a wyboru gubernatora miano odtąd dokonywać w bezpośrednich głosowaniu wszystkich uprawnionych. W niższej izbie legislatury fotele miał być obsadzane proporcjonalnie do liczby ludności, aczkolwiek w izbie wyższej nadal obowiązywała mieszana zasada ludnościowo-majątkowa.
W roku 1859 doszło do kolejnych napięć, z tym że teraz miały one miejsce w części zachodniej, podzielonej na północ i południe; ta druga była bardziej zadowolona ze zmian roku 1851. Historyk Daniel W. Crofts pisze „Ci z północnego zachodu narzekali, że stali się wasalami wschodniej Wirginii bezlitośnie okładanymi rosnącymi podatkami dla jej wygody”. Oczekiwane na zachodzie zmiany, jak np. kanał pomiędzy rzekami James i Kanawha czy linie kolejowe łączące wschód z zachodem, obiecano zbudować, ale nie zbudowano. Na zachodzie mieszkało o 135 tysięcy więcej białych niż na wschodzie, ale to wschód rządził w stanowym senacie. W Izbie Reprezentantów Kongresu, z powodu przyjęcia ustawy , jedynie pięciu spośród trzynastu przedstawicieli Wirginii pochodziło z zachodniej części stanu. Wybory gubernatora w roku 1859 rozczarowały obie partie na zachodzie. W rezultacie przeciwnicy niewolnictwa z Partii Wigów zaczęli skłaniać się do przejścia do Partii Republikańskiej; w wyborach prezydenckich roku 1860 Abraham Lincoln otrzymał 2000 głosów zachodnich Wirgińczyków.
Rozpad Wirginii.
W grudniu 1860 roku w Wirginii publicznie rozprawiano o podziale stanu. Czołowe dzienniki wschodniej części stanu, jak „Richmond Inquirer”, „Richmond Examiner” czy „Norfolk Argus” otwarcie wzywały do stanowej secesji. Podobnie było na zachodzie. 12 kwietnia 1861 roku John S. Carlisle zorganizował spotkanie 1200 mieszkańców hrabstwa Harrison. Zgromadzeni przyjęli rezolucję nawołującą do utworzenia nowego stanu oddzielonego granicą od Wirginii. Rezolucja została szeroko rozpropagowana. Każde hrabstwo miało wyznaczyć „pięciu najmądrzejszych, najlepszych i najbardziej znanych” ludzi jako delegatów na przygotowywany zjazd. Historyk Allan Nevins napisał: „Ten spontaniczny ruch rozprzestrzeniał się z szybkością wiatru. We wszystkich społecznościach odbywały się zebrania mieszkańców”.
Unioniści z Wirginii zebrali się w Wheeling w dniach 13–15 maja, oczekując na wyniki stanowego referendum na temat secesji. Zebrało się tam ponad czterystu delegatów z 27 hrabstw. Większość członków delegacji została wytypowana podczas zgromadzeń ludowych, a niektórzy przybyli z własnej woli. Wydawca gazety „Wheeling Western Star” nazwał to „masowym zgromadzeniem, a nie spotkaniem wybranych przedstawicieli”.
Carlisle, stojąc na tle transparentu z napisem „New Virginia, now or never”, wzywał do natychmiastowego utworzenia nowego stanu składającego się z trzydziestu dwóch hrabstw. W czasie swego przemówienia powiedział: „Zacznijmy działać; rozwiedźmy się z tym potwornym uzurpatorem; pokażmy swoją przynależność do Wirginii i do Unii. Bez sensu jest wołać o pokój, gdy tego pokoju nie ma; dajcie mi wolność albo śmierć”.
W ogólnostanowym głosowaniu za secesją opowiedziało się 132 201 uprawnionych, przeciw było 37 451.
Późną wiosną roku 1861 wojska Unii z Ohio wkroczyły do zachodniej Wirginii z zamiarem ochrony linii kolejowej B&amp;O. Generał George B. McClellan 3 czerwca w Philippi, 11 lipca w Rich Mountain i 11 września w Carnifex Ferry „kompletnie zniszczył konfederackie umocnienia w zachodniej Wirginii”. Jednak po tych zwycięstwach większość wojsk Unii została wycofana ze stanu, by wspierać działania McClellana gdzie indziej, co spowodowało, że gubernator Boreman napisał z Parkersburga „Cały kraj na południe i wschód od nas jest otwarty dla konfederatów”. W środkowej, południowej i wschodniej części Wirginii Zachodniej walki partyzanckie trwały do roku 1865. Najazdy i pobory urządzane przez konfederatów trwały przez całą wojnę. Trudno ocenić, jak wielu żołnierzy z Wirginii Zachodniej służyło w armiach Unii i Konfederacji, ale ostatnie badania podają niemal identyczną liczbę 22–25 tysięcy po każdej ze stron.
Nowa konstytucja została wprowadzona wiosną roku 1862 i została przyjęta przez nowo powstałe władze w maju tegoż roku. Aprobata Kongresu i podpisanie przez Lincolna nastąpiło 31 grudnia 1862 roku.

</doc>
<doc id="1482233" url="https://pl.wikipedia.org/wiki?curid=1482233" title="Slavonic metal">
Slavonic metal



</doc>
<doc id="1482234" url="https://pl.wikipedia.org/wiki?curid=1482234" title="Kintyre">
Kintyre

Kintyre (gael.: Cinn Tìre lub Ceann Tìre) to półwysep na zachodnim wybrzeżu Szkocji, na południowym zachodzie hrabstwa Argyll and Bute. Region rozciąga się na ok. 48 km, od Mull of Kintyre (znanej dzięki piosence McCartneya pod tym samym tytułem) na południu, do East Loch Tarbert na północy. Północna część półwyspu znana jest jako Knapdale.

</doc>
<doc id="1482235" url="https://pl.wikipedia.org/wiki?curid=1482235" title="Prepaid">
Prepaid



</doc>
<doc id="1482236" url="https://pl.wikipedia.org/wiki?curid=1482236" title="Harry Snell (kolarz)">
Harry Snell (kolarz)

Harry Astric Snell (ur. 7 października 1916 w Borås, zm. 8 maja 1985 tamże) – szwedzki kolarz szosowy, złoty medalista mistrzostw świata.
Kariera.
Największy sukces w karierze Harry Snell osiągnął w 1948 roku, kiedy zdobył złoty medal w wyścigu ze startu wspólnego amatorów podczas mistrzostw świata w Valkenburgu. W zawodach tych wyprzedził bezpośrednio Belga Liévina Lerno oraz swego rodaka – Olle Wänlunda. Był to jednak jedyny medal wywalczony przez Snella na międzynarodowej imprezie tej rangi. Ponadto wygrał szwedzki Mälaren Runt w latach 1944, 1945 i 1948 oraz trzynastokrotnie zdobywał mistrzostwo Szwecji. Trzykrotnie zdobywał też złote medale na mistrzostwach krajów nordyckich. W 1948 roku wziął udział w igrzyskach olimpijskich w Londynie, gdzie był osiemnasty w wyścigu ze startu wspólnego, a w wyścigu drużynowym Szwedzi zajęli piąte miejsce. Nigdy nie podpisał zawodowego kontraktu.

</doc>
<doc id="1482238" url="https://pl.wikipedia.org/wiki?curid=1482238" title="Northrop">
Northrop



</doc>
<doc id="1482244" url="https://pl.wikipedia.org/wiki?curid=1482244" title="Powiat Kamieniec">
Powiat Kamieniec



</doc>
<doc id="1482251" url="https://pl.wikipedia.org/wiki?curid=1482251" title="11 Syberyjska Dywizja Strzelecka">
11 Syberyjska Dywizja Strzelecka

11 Syberyjska Dywizja Strzelców (ros. "11-я Сибирская стрелковая дивизия") – wielka jednostka piechoty Armii Imperium Rosyjskiego, następnie podczas wojny domowej w Rosji - Armii gen. Kołczaka.
Dywizja sformowana została w 1899, w składzie trzech pułków strzelców i pułku artylerii:
W następnym roku dywizja podporządkowana została dowódcy nowo powstałego IV Syberyjskiego Korpusu Strzelców. Od marca 1913 dywizją dowodził gen. lejt. Jan Zarako-Zarakowski.
Na pocz. marca 1919 r. w zajętym przez białych Omsku na Syberii została sformowana 1 Kadrowa Dywizja Omskiego Okręgu Wojskowego. Na jej czele stanął gen. mjr Seweryn I. Liaszczik. Pod koniec marca tego roku rozkazem adm. Aleksandra W. Kołczaka przemianowano ją na 11 Syberyjską Dywizję Strzelecką. Składała się z 41, 42, 43 i 44 Syberyjskich Pułków Strzeleckich oraz batalionu jegrów, dywizjonu inżynierskiego i dywizjonu artylerii. Zmobilizowani chłopi nie chcieli już jednak walczyć, starych żołnierzy nie było zaś zbyt wielu. W związku z tym morale i wartość bojowa dywizji były niskie. Część oficerów dowództwa adm. A. W. Kołczaka wysyłała sygnały, że dywizja nie jest jeszcze gotowa do walki, ale zostały one zlekceważone. W rezultacie na początku lipca 1919 r. trafiła ona na front, walcząc z wojskami bolszewickimi w rejonie Wierchnieuralska. Następnie przeszła w okolice Kustanaja w północnej części Kazachstanu. Już 17 sierpnia z powodu niezdolności do dalszej walki rozkazem szefa sztabu głównodowodzącego wojskami białych na Syberii i ministra wojny gen. Michaiła K. Dichterichsa dywizja została rozformowana. Poszczególne jej oddziały włączono w skład IV, V i XI Korpusów Armijnych Armii Południowej gen. G.A. Biełowa.

</doc>
<doc id="1482257" url="https://pl.wikipedia.org/wiki?curid=1482257" title="Fort de France">
Fort de France



</doc>
<doc id="1482258" url="https://pl.wikipedia.org/wiki?curid=1482258" title="Pieśń o Waltariuszu">
Pieśń o Waltariuszu

Pieśń o Waltariuszu lub Epos o Walterze (łac.: "Waltharius", niem.: "Waltharilied") – zachodnioeuropejski cykl powieści burgundzko-huńskich o Walterze znany z kilku nawarstwiających się relacji.
Wersje opowieści.
Najstarszą wersją opowieści jest pochodzący z IX wieku poemat łaciński napisany heksametrem "Waltharius". Z tego samego czasu pochodzą fragmenty powstałego na Wyspach Brytyjskich poematu "Waldere". Niektórzy badacze domyślają się u podstaw obydwu tych poematów, zaginionej, pochodzącej z VIII wieku wersji staroniemieckiej utworu. Cytaty z poematu o Walthariusie pojawiają się w XI wieku w kronice klasztoru w Novalese, przy okazji opowieści o innym Walthariusie, mnichu tego klasztoru. W XII wieku wątki związane z Walterem przejęły francuskie pieśni o Rolandzie, obdarzając go przydomkiem "Hun".
Upowszechnienie eposu o Walterze przypada na drugą połowę XII stulecia i wiek XIII. Pojawił się on wówczas w formie poetyckiej w Pieśni o Nibelungach i romanzach o Helgundzie i Walterze, a także w islandzkiej sadze o Dytryku z Bern, w dolnoniemieckiej opowieści zatytułowanej "Biterolf" i w "Kronice wielkopolskiej" pod postacią legendy o Walgierzu Udałym i Helgundzie.
Waltharius.
Podstawową wersję opowieści przynosi pochodzący z IX wieku, napisany heksametrem, poemat łaciński, zatytułowany "Waltharius". Jego autorem jest nieznany bliżej Gerald, który dzieło swe dedykował biskupowi Erchanbaldowi.
Treść poematu przedstawia się następująco. Gibicho król Franków zostaje pobity przez Attylę wodza Hunów i zmuszony do zapłacenia trybutu i wysłania zakładnika o imieniu Hagano. Król burgundzki Hereryk oddaje na dwór Attyli w Panonii córkę Helgundę, a król akwitański Alfere swego syna Waltera. Po śmierci Gibicha, nowy król frankoński Gunter odmówił płacenia trybutu. Na wieść o tym Hagano uciekł z dworu huńskiego. Również Walter nakłania Helgundę do ucieczki. Zabierają broń i skarby Attyli i podążają na zachód. W czterdziestym dniu ucieczki zbiegowie przybyli nad brzegi Renu w okolicy Wormacji, będącej stolicą królestwa Franków. Przez rzekę przewiózł ich przewoźnik. Otrzymaną w podzięce rybę zaniósł nazajutrz na dwór królewski. W opisanym rycerzu Hagano rozpoznał swego przyjaciela Waltera. Król, uznawszy, że skarby Attyli pochodzą również z jego łupów, wyruszył na czele 12 rycerzy, wraz z Haganem, w pościg za zbiegami.
Walter i Helgunda odpoczywają tymczasem w skalistym wąwozie waskońskim, tak wąskim, że może przez niego przejść tylko jedna osoba. W wąwozie dochodzi do walki, bo Walter odmawia wydania skarbów. Z ręki Waltera giną wszyscy drużynnicy Guntera. Wówczas król zwrócił się do Hagana, który pamiętny na przysięgę wierności złożoną w niewoli przyjacielowi trzymał się dotąd z daleka od walki. Hagano zmuszony do wyboru między wiernością do przyjaciela i króla, poradził Gunterowi, by zaatakować Waltera na otwartym polu, gdy opuści już wąwóz. W bezpośrednim starciu Walter odciął królowi nogę. Gdy gotował się do zadania mu śmiertelnego ciosu, Hagano podstawił swoją głowę. Na hełmie Hagana pękł miecz Waltera. Wtedy Hagano odciął mu prawą rękę, a Walter z kolei wybił Haganowi zęby krótkim mieczykiem trzymanym w lewej ręce. Walka zakończyła się pojednaniem. Rycerze zawiązują sobie nawzajem swoje rany, po czym zasiadają do wspólnej uczty. Gunter z Haganem powrócili do Wormacji, a Walter z Helgundą dotarł do Akwitanii, gdzie następnie rządził przez trzydzieści lat.
Waldere.
Z anglosaskiego poematu "Waldere" zachowały się tylko dwa fragmenty opisujące dwie sceny z końcowego pojedynku. Jeden fragment został włożony w usta Helgundy (Hildegyth), drugi prawdopodobnie w usta Hagana. W obu fragmentach jest mowa o mieczach, pierwszy Waltera był dziełem znakomitego kowala Wielanda. Walter jest nazywany przez Helgundę "wodzem wojsk Attyli" ("Aetlan orðwyga"), co wskazuje na mniejszy rozdźwięk pomiędzy Walterem a Hunami niż we współczesnym poemacie niemiecko-łacińskim, choć i w "Walthariusie" Walter występuje jako dowódca wojsk huńskich.
Pieśń o Nibelungach i romanze o Walterze.
W literaturze XIII wieku epos o Walterze i Helgundzie pojawia się już jako motyw od dawna ukształtowany. Jest przejmowany jako element poboczny, wzbogacający opowieść główną.
W Pieśni o Nibelungach znajduje się incydentalna wzmianka o Hagenie i Walterze z "Hiszpanii", a także o miejscu pojedynku zlokalizowanym w Wasgenstein koło Obersteinbach na granicy Palatynatu i Alzacji. Nazwa Wasgenstein została wyprowadzona od ziemi gaskońskiej (Uascono lant).
Bardziej samodzielny charakter ma środkowo-wysoko-niemiecka romanza o Walterze i Helgundzie znana z fragmentów z Grazu i Wiednia. Zajmuje się ona głównie dalszymi losami głównych bohaterów: uroczystościami weselnymi, które odbywają się w Langres, gdzie znajduje się główna siedziba Alpkera (Alfera). Na uroczystości zostaje zaproszony Attyla z żoną Helchą. Postacią nową jest wróg nowożeńców, Ortwin, ostatni władca Metzu.
Saga o Dytryku z Bern.
W sadze o Dytryku z Bern dwór króla Hunów przesuwa się na zachód z Panonii do Soeset w Saksonii. Głównym przeciwnikiem Attyli nie są już Frankowie i Burgundowie, lecz Hermaneryk, panujący w Apulii (Puille). Na mocy wzajemnych układów Attyla wysyła Hermanerykowi 12 zakładników, a ten posyła Attyli 12 swoich zakładników. Na ich czele stoi Walter z Wasgensteinu, siostrzeniec króla Gotów. Dwa lata później na dwór huński przybywa Hildegunda, córka władcy Greków Iliasa. Po jakimś czasie Walter i Hildegunda uciekają. W pościg za nimi wyrusza Högni (dawny Hagen, Hagano), syn króla Aldriana, na czele 11 rycerzy. Wszyscy oni giną z ręki Waltera. Högni ucieka do lasu, skąd próbuje zaatakować ucztującą parę. Uderzony kością z nogi dzika, traci oko.
Biterlof.
W II połowie XIII wieku wątek Waltera pojawia się również w niemieckim poemacie "Biterlof". Walter "z Hiszpanii" i Helgunda "z Aragonii" przebywają na dworze króla Etzela (Attyli) w Hunalandzie. Przyjaźnią się tam z Rydygierem, kasztelanem granicznego grodu Bechelaren nad Dunajem i jego żoną Gotelintą. Kiedy uciekną, Attyla wysyła Rydygiera w ślad za uciekinierami. Po bitwie w lesie waskońskim z Gunterem i Hagenem zbiegowie docierają do Paryża, który jest siedzibą Waltera. Historię tą opowiada Walter Biterlofowi, który przybywa do Paryża z Hiszpanii, ściera się z nim najpierw w pojedynku, po rozpłataniu mu hełmu poznaje w nim jednak swego krewnego i zostaje zaproszony na ucztę. W ślad za Biterlofem przybywa do Paryża jego syn Ditleip. Jego droga prowadzi dalej przez las waskoński. Przekracza Ren pod Oppenheim, chcąc uniknąć władającego w Wormacji Guntera. Mimo to Gunter z Hagenem stają na jego drodze. Zostają pokonani w walce, a Hagen wspomina analogiczne spotkanie z Walterem. Opowieść kończy się wojną Attyli z Gunterem, w której Walter bierze udział po stronie Guntera.
Dalsze przekształcenia.
W II połowie XIII wieku Walter pojawia się przygodnie w poemacie "Rosengärten" i w "Księdze z Bern". W "Rosengärten" jest on nazywany Walterem z Wasgenstein, natomiast w "Księdze z Bern" Walterem z Lengres i pojawia się u boku Dytryka z Bern, walczącego z Hermanerykiem z Apulii o swoją ojcowiznę. Jednocześnie w obozie Hermaneryka pojawia się inny Walter "z Kerlingen". Pierwotna opowieść o Walterze, wskutek kolejnych przekształceń, zaprzecza tu już swoim początkom.
Polskim pokłosiem tej popularnej na zachodzie Europy epopei jest zawarte w Kronice Wielkopolskiej podanie o Walgierzu Wdałym (Mocnym) z Tyńca, Wisławie Pięknym z Wiślicy i Helgundzie.
Fikcyjną i romantyczną genezę powstania tego dzieła, jak też i swobodny przekład na język ojczysty, przedstawił niemiecki pisarz i poeta Joseph Victor von Scheffel w powieści "Ekkehard".
Waltariusz jest formą zlatynizowaną imienia Walter.

</doc>
<doc id="1482259" url="https://pl.wikipedia.org/wiki?curid=1482259" title="Sanktuarium bł. Bolesławy Lament w Białymstoku">
Sanktuarium bł. Bolesławy Lament w Białymstoku

Sanktuarium pw. bł. Bolesławy Lament w Białymstoku – świątynia w Białymstoku jest jednym z dziewięciu sanktuariów należących do Archidiecezji białostockiej. Sanktuarium zostało erygowane w dniu 11 maja 1991 r. przez ks. bp Edwarda Kisiela.
Historia.
Sanktuarium bł. Bolesławy Lament.
Dom zakonny powstał na skutek darowizny Aleksandry Puchłowskiej, która wstąpiła do Zgromadzenia Sióstr Misjonarek Świętej Rodziny i ofiarowała posesję przy ul. Stołecznej 5 zabudowaną dwoma drewnianymi domkami. Jeden budynek został kanonicznie erygowany w roku 1936 przez bp Romualda Jałbrzykowskiego, który został przebudowany w 1937 r. na kaplicę pod wezwaniem Najświętszego Serca Jezusowego. W drugim domu zamieszkała Bolesława Lament, która stąd kierowała pracami sióstr w Białymstoku, a latach 1946–1948 mieścił się tu też nowicjat zgromadzenia.
Pisma kierowane do Kurii Arcybiskupiej w Białymstoku, o pozwolenie na wybudowanie nowego domu zakonnego przy ul. Stołecznej ze względu na to, że tu spędziła ostatnie lata życia i zmarła Założycielka Zgromadzenia matka przełożona Bolesława Lament przyniosły pozytywny skutek. Idea budowy domu w Białymstoku została zrealizowana w latach 1982–1991.
W 50-lecie założenia zgromadzenia przez Bolesławę Lament, 25 sierpnia 1987 r. nastąpiło otwarcie domu Matki Założycielki jako pomnika wdzięczności ku jej czci. Uroczystego poświęcenia kaplicy i domu zakonnego dokonał ks. bp Edward Kisiel Administrator apostolski w Białymstoku. Erygował też Drogę krzyżową i odprawił pierwszą Ofiarę Eucharystyczną w nowo pobudowanej kaplicy. W roku 1990 przebudowano kaplicę, powiększając ją na przyszłe sanktuarium. 11 maja 1991 r. ks. bp Edward Kisiel dokonał poświęcenia ołtarza w nowym sanktuarium. W czasie pielgrzymki do Polski Ojciec święty Jan Paweł II dnia 5 czerwca 1991 r. beatyfikował Bolesławę Lament.
W październiku 1991 r. relikwie bł. Bolesławy zostały uroczyście przeniesione z Ratowa do Białegostoku. Dnia 14 listopada 1991 roku miało miejsce przeniesienie relikwii bł. Bolesławy z Katedry białostockiej do nowo wybudowanego sanktuarium jej imienia przy ul. Stołecznej w uroczystej procesji, której przewodniczył abp Metropolita mińsko-mohylewski przewodniczący Konferencji Episkopatu Rzymskokatolickiego Białorusi Kazimierz Świątek.
Dzisiaj w Polsce siostry służą Kościołowi na 25 placówkach, głównie jako nauczycielki-katechetki, organistki, kancelistki, zakrystianki, przedszkolanki, opiekunki w świetlicach, pielęgniarki w szpitalach i hospicjum, opiekunki parafialne, w posłudze bezdomnym i samotnym. Zgromadzenie liczy 347 sióstr pracujących w Polsce, we Włoszech, w Zambii, w Kenii, w Stanach Zjednoczonych, na Białorusi, na Litwie i w Rosji.
Historia kultu.
Proces beatyfikacyjny matki Bolesławy został przeprowadzony w latach 1973–1991. W dniu 5 czerwca 1991 Jan Paweł II dokonał w Białymstoku beatyfikacji Bolesławy Lament, w czasie swojej IV Pielgrzymki do Ojczyzny.
Następnego dnia po beatyfikacji, (6 czerwca 1991 r.), w kaplicy bł. Bolesławy Lament, została koncelebrowana Mszę świętą, którą odprawili: abp Tadeusz Kondrusiewicz, administrator apostolski Moskwy i bp. Aleksander Kaszkiewicz ordynariusz Grodna wraz z 20 kapłanami duszpasterzującymi na terenach Rosji i Białorusi.
Po Mszy św. i oddaniu czci relikwiom, wyruszyła z relikwiami piesza pielgrzymka do Grodna. W ciągu następnych dwóch tygodni dziewięcioosobowa grupa sióstr, mikrobusem seminaryjnym z Grodna, pokonała trasę 3 tysięcy kilometrów nawiedzając wspólnoty parafialne katolików żyjących w rozproszeniu na Białorusi. Były to między innymi parafie: Baranowicze, Bobrujsk, Głębokie, Holszany, Homel, Lida, Mińsk, Mohylew, Mozyr, Nowogródek, Orsza, Oszmiana, Pińsk, Połock, Słonim, Witebsk na Białorusi oraz Wilno i Ejszyszki na Litwie.
Kult bl. Bolesławy Lament jest bardziej znany poza granicami Polski niż w samej Polsce.

</doc>
<doc id="1482262" url="https://pl.wikipedia.org/wiki?curid=1482262" title="Piotr Lisiewicz">
Piotr Lisiewicz

Piotr Lisiewicz (ur. 1972 w Poznaniu) – polski publicysta, aktywista Akcji Alternatywnej „Naszość” i Komitetu Wolny Kaukaz.
Życiorys.
Absolwent VII Liceum Ogólnokształcącego im. Dąbrówki w Poznaniu z 1991. W trakcie nauki w szkole był jednym z twórców „Naszości”. W młodości związany ze środowiskiem kibolskim.
Rozgłos przyniosły mu organizowane przez „Naszość” happeningi oraz powiązane z nimi rozprawy sądowe, np. proces w 2002 pod zarzutem, iż 7 listopada 2001 w Poznaniu "...umyślnie wprowadził w błąd funkcjonariusza policji co do tożsamości własnej, podając iż nazywa się Włodzimierz Ilicz Lenin, a faktycznie nazywa się Piotr Lisiewicz". Został też działaczem Komitetu Wolny Kaukaz
Od czasów licealnych związany z tygodnikiem „Gazeta Polska”. W tym czasopiśmie został szefem działu krajowego. Na łamach „GP” publikuje m.in. całostronicowe felietony o charakterze satyry politycznej oraz rubrykę „Okiem Lenina”, w której zamieszcza cytaty z pism przywódcy bolszewików bądź inne cytaty związane z tą postacią. Do 2009 współpracował z miesięcznikiem „Niezależna Gazeta Polska”, a od 2009 publikuje w jego kontynuatorze „Niezależna Gazeta Polska – Nowe Państwo”, a ponadto z serwisem informacyjnym Niezalezna.pl.
Od 2013 na antenie stacji Telewizja Republika prowadzi audycję "Kulisy manipulacji" wspólnie z Katarzyną Gójską-Hejke.
Jest bratem Pawła, szefa Gabinetu Prezydenta RP za czasów prezydentury Bronisława Komorowskiego w latach 2010–2015. Żonaty z Sylwią. Ma syna Władysława.

</doc>
<doc id="1482267" url="https://pl.wikipedia.org/wiki?curid=1482267" title="Mull of Kintyre">
Mull of Kintyre

Mull of Kintyre – południowo-zachodnia część długiego półwyspu Kintyre na zachodnim wybrzeżu Szkocji, około 10 mil od miasta Campbeltown. Nazwa to anglicyzacja goidelskiego Maol Chinn Tìre. Sam termin "mull" pochodzi z gaelickiego i oznacza: łysy, nagi, goły.Miejsce to znane jest z historycznej latarni morskej oraz z wydanego w 1977 utworu zespołu Wings, którego lider, Paul McCartney, jest rezydentem Kintyre.
W okolicy Mull of Kintyre doszło do wielu wypadków lotniczych, z których najbardziej tragiczny wydarzył się 2 czerwca 1994 roku. Na zboczach góry Beinn na Lice rozbił się śmigłowiec wojskowy Chinook HC.2 (ZD576), w którym zginęło 4 członków załogi i 25 pasażerów (w większości oficerów wywiadu).

</doc>
<doc id="1482268" url="https://pl.wikipedia.org/wiki?curid=1482268" title="Kolegiata św. Serwacego w Kwedlinburgu">
Kolegiata św. Serwacego w Kwedlinburgu



</doc>
<doc id="1482272" url="https://pl.wikipedia.org/wiki?curid=1482272" title="Komturzy malborscy">
Komturzy malborscy

Jest to chronologiczna lista komturów zakonu krzyżackiego sprawujących władzę w regionie Malborka od powstania komturstwa do momentu umiejscowienia w Malborku stolicy państwa zakonu krzyżackiego:
Komturzy malborscy:

</doc>
<doc id="1482278" url="https://pl.wikipedia.org/wiki?curid=1482278" title="Kwerfurt">
Kwerfurt



</doc>
<doc id="1482280" url="https://pl.wikipedia.org/wiki?curid=1482280" title="Sowietolog">
Sowietolog



</doc>
<doc id="1482283" url="https://pl.wikipedia.org/wiki?curid=1482283" title="Campbeltown">
Campbeltown

Campbeltown (gael.: "Ceann Loch Chille Chiarain") – miasto i były royal burgh (oryg. burgh, czyli autonomiczna jednostka występująca tylko w Szkocji, niekoniecznie miasto) w hrabstwie Argyll and Bute w południowo-zachodniej części Szkocji, blisko jeziora Campbeltown Loch na półwyspie Kintyre. Pierwotnie znane jako Kinlochkilkerran – forma po dziś dzień używana w języku Gaelic. Zostało przemianowane w XVII wieku i stało się ważnym centrum okrętownictwa i szkockiej whisky oraz portem rybackim.

</doc>
<doc id="1482286" url="https://pl.wikipedia.org/wiki?curid=1482286" title="Ożota zwyczajna">
Ożota zwyczajna

Ożota zwyczajna ("Galatella linosyris" (L.) Rchb.f.) – gatunek rośliny należący do rodziny astrowatych. Występuje w Europie, zachodniej Azji i północnej Afryce. W Polsce roślina rzadka. Występuje na Kujawach, Pomorzu Zachodnim, w Wielkopolsce, na Wyżynie Małopolskiej i Lubelskiej (tutaj jest dość częsta), a także w okolicach Przemyśla.
Nazewnictwo.
Zaliczana była do rodzaju ożota ("Linosyris") jako "Linosyris vulgaris" DC. Według nowszych ujęć taksonomicznych prawidłowa nazwa tego taksonu to obecnie "Galatella linosyris" (L.) Rchb.f. Nowej polskiej nazwy nie utworzono.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na polskiej czerwonej liście w kategorii VU (narażony).
Niektóre jej stanowiska są zagrożone wskutek zarastania przez drzewa i krzewy w wyniku naturalnej sukcesji ekologicznej, a także wskutek działalności człowieka – zalesiania lub zaorywania terenów, na których występuje.

</doc>
<doc id="1482290" url="https://pl.wikipedia.org/wiki?curid=1482290" title="Jaroslav Špaček">
Jaroslav Špaček

Jaroslav Špaček (ur. 11 lutego 1974 w Rokycanach) – czeski hokeista, reprezentant Czech trzykrotny olimpijczyk. Trener hokejowy.
Kariera zawodnicza.
Wychowanek HC Rokycany. W NHL grał od 1998, kiedy to został wybrany przez Florida Panthers w 5 rundzie draftu z numerem 117. Wcześniej występował w klubach z ligi czeskiej i szwedzkiej. W drużynie Florida Panthers już w swoim pierwszym sezonie w NHL znalazł miejsce w składzie i regularnie grał w meczach. W trakcie sezonu 2000/2001 przeniósł się do Chicago Blackhawks. Pod koniec sezonu 2001/2002 Jaroslav Špaček znów zmienił barwy klubowe i został zawodnikiem innej dużyny z NHL, Columbus Blue Jackets. W tym klubie Špaček występował do 2004. W czasie lokautu w NHL w sezonie 2004/2005 wrócił do kraju i występował w czeskich klubach Plzen HC i Slavia Praga. Gdy NHL ponownie ruszyła w sezonie 2005/2006 Jaroslav Špaček powrócił do swojej dawnej drużyny Chicago Blackhawks, jednak już trakcie sezonu przeszedł do Edmonton Oilers, z którą był bliski zdobycia Pucharu Stanleya, ale ekipa z Edmonton przegrała w finale z Carolina Hurricanes. W 2006 przeszedł do drużyny Buffalo Sabres. Po zakończeniu sezonu 2008/2009 został zawodnikiem Montréal Canadiens. We wrześniu 2011 przeszedł do Carolina Hurricanes. W listopadzie 2012 roku postanowił zakończyć karierę zawodniczą. 17 kwietnia 2013 roku powrócił do gry w barwach drużyny HC Pilzno w trakcie finałów ekstraligi czeskiej 2012/2013 (piąty, szósty i siódmy mecz).
Uczestniczył w turniejach zimowych igrzysk olimpijskich 1998, 2002, 2006, mistrzostw świata w 1999, 2001, 2002, 2003, 2004, 2005 oraz Pucharu Świata 2004.
Kariera trenerska.
Od 2012 roku asystent trenera w klubie macierzystym HC Pilzno 1929. Od 2014 asystent trenera kadry Czech.

</doc>
<doc id="1482299" url="https://pl.wikipedia.org/wiki?curid=1482299" title="Ożota">
Ożota

Ożota ("Linosyris") – rodzaj roślin wyróżniany w niektórych ujęciach systematycznych w obrębie rodziny astrowatych. Współcześnie klasyfikowany do rodzaju "Galatella" ("Galatella" sect. "Linosyris" ), rzadziej do rodzaju aster "Aster" mającego w takim ujęciu szeroki i polifiletyczny charakter. 
Systematyka.
Według aktualnych ujęć taksonomicznych rodzaj ten nie jest wyróżniany, lecz uznawany jest za sekcję w obrębie rodzaju "Galatella" ("Galatella" sect. "Linosyris" (Rchb. f.) Tzvelev). 
W krytycznej liście roślin naczyniowych Polski rodzaj "Linosyris" jest wyodrębniany i reprezentowany w polskiej florze przez gatunek

</doc>
<doc id="1482300" url="https://pl.wikipedia.org/wiki?curid=1482300" title="Linosyris">
Linosyris



</doc>
<doc id="1482302" url="https://pl.wikipedia.org/wiki?curid=1482302" title="Linosyris vulgaris">
Linosyris vulgaris



</doc>
<doc id="1482303" url="https://pl.wikipedia.org/wiki?curid=1482303" title="Ber Szewa">
Ber Szewa



</doc>
<doc id="1482307" url="https://pl.wikipedia.org/wiki?curid=1482307" title="Instytut Badawczy Leśnictwa">
Instytut Badawczy Leśnictwa

Instytut Badawczy Leśnictwa (IBL) — utworzona w 1930 r. instytucja zajmująca się prowadzeniem prac naukowych i rozwojowych na rzecz leśnictwa. 
Charakterystyka.
Placówkę powołano w 1930 roku pod nazwą Zakład Doświadczalny Lasów Państwowych. Pierwsza siedziba, do 1939 r. i w latach 1946-1955 mieściła się w Warszawie, przy ul. M. Reja. Jej pierwszym dyrektorem został inż. Jan Hausbrandt.
Nadzór merytoryczny nad IBL-em prowadzi Minister właściwy do spraw leśnictwa. Podstawę prawną działania instytutu stanowią: ustawa z dnia 25 lipca 1985 r. o jednostkach badawczo-rozwojowych (, z późn. zm.) oraz statut. IBL jest członkiem Międzynarodowej Unii Leśnych Organizacji Badawczych - IUFRO (International Union of Forest Research Organizations) oraz Europejskiego Instytutu Leśnego - EFI (The European Forest Institute).
Składa się z następujących komórek naukowych:

</doc>
<doc id="1482310" url="https://pl.wikipedia.org/wiki?curid=1482310" title="Edradour">
Edradour

Edradour – destylarnia Highland single malt whisky, działająca w miejscowości Pitlochry w hrabstwie Perthshire, w Szkocji. Gorzelnia jest najmniejszą destylarnią w Szkocji.
Produkcja.
Założona w 1825, destylarnia od zawsze prowadzona była przez trzech ludzi. Produkowane jest tylko dwanaście beczek na tydzień. Rocznie w Edradour produkowane jest 1600 skrzynek whisky, każda po 9 litrów. Zakład udostępniony jest do zwiedzania.
Alembiki są najmniejszymi używanymi do destylacji whisky w całej Szkocji. Jeśli byłyby mniejsze, zostałyby zakwestionowane przez brytyjski urząd skarbowy i uznane za przenośne czyli umożliwiające ukrytą, nielegalną produkcję.
Destylarnia proponuje szeroką gamę whisky. Większość jest filtrowana na zimno w procesie, w którym usuwane są odbarwienia, co daje alkoholowi czystszą barwę. Dzięki temu popularna whisky-on-the-rock nie mętnieje. Dostępne są również "non-chill-filtered" 12-yo, które to są wykorzystywane do marek "House of Lords" i "Clan Campbell" z kategorii blended whisky.

</doc>
<doc id="1482312" url="https://pl.wikipedia.org/wiki?curid=1482312" title="Jan Paszkiewicz (rolnik)">
Jan Paszkiewicz (rolnik)

Jan Paszkiewicz, może: Iwan Paszkiewicz? (ur. 1892, zm. po 1941) – polski rolnik z Wileńszczyzny, poseł na Sejm Ludowy Litwy w 1940, deputowany do Rady Najwyższej Litewskiej SRR.
Życiorys.
Był jednym z czterech polskich posłów wybranych do Sejmu Litwy w 1940 roku z Wileńszczyzny. 21 lipca 1940 roku głosował za włączeniem Litwy w skład Związku Radzieckiego. W 1941 roku kandydował do Rady Najwyższej Litewskiej SRR, wchodząc później w skład jej Prezydium (kolegialnej głowy państwa).

</doc>
<doc id="1482316" url="https://pl.wikipedia.org/wiki?curid=1482316" title="Jan Kielman i Syn">
Jan Kielman i Syn

Pracownia Obuwnicza Jan Kielman i Syn – zakład szewski znajdujący się przy ul. Chmielnej 6 w Warszawie. Jedno z najstarszych, działających bez przerwy do dzisiaj przedsiębiorstw warszawskich.
Opis.
Zakład został utworzony w 1883 roku przez Jana Kielmana przy ulicy Chmielnej. W 1927 roku do ojca Jana dołączył syn Wacław. 
Buty u Kielmana zamawiali m.in. Mieczysława Ćwiklińska, Adolf Dymsza, Jan Kiepura i Charles de Gaulle. 
Po wojnie przedsiębiorstwo wznowiło działalność, jednak na mniejszą skalę. Od 1982 roku było prowadzone przez Jana Kielmana juniora – wnuka założyciela (od 1993 wspólnie z synem Maciejem). W październiku 2008 roku, w związku ze śmiercią Jana Kielmana jr., zarządzanie nim przejął Maciej Kielman. 
Przedsiębiorstwo jest uważane za najstarszy działający i najbardziej prestiżowy zakład szewski w Polsce. Przez angielski almanach Europe's Elite 1000 firma została zaliczona do 1000 najbardziej ekskluzywnych i elitarnych marek w Europie. 

</doc>
<doc id="1482321" url="https://pl.wikipedia.org/wiki?curid=1482321" title="Droga krajowa B69 (Austria)">
Droga krajowa B69 (Austria)

Droga krajowa B69 (Südsteirische Grenz Straße) - droga krajowa w Austrii. Arteria zaczyna się na skrzyżowaniu z Lavamünder Straße w pobliżu dawnego przejścia granicznego ze Słowenią. Następnie trasa kieruje się na wschód - prowadząc cały czas równolegle do granicy austriacko-słoweńskiej. Na południe od Leibnitz w bezkolizyjnym węźle krzyżuje się na autostradą A9. B69 kończy się na dawnym przejściu granicznym ze Słowenią w pobliżu słoweńskiego miasta Murska Sobota

</doc>
<doc id="1482326" url="https://pl.wikipedia.org/wiki?curid=1482326" title="Strathisla">
Strathisla

Strathisla – szkocka whisky typu single malt, destylowana i butelkowana w Strathisla Distillery, w miejscowości Keith w Szkocji. Założona w 1789 pierwotnie nazywała się Milltown Distillery i jest najstarszą, nieprzerwanie pracującą szkocką gorzelnią. Założona została przez George'a Taylora jako alternatywa dla zanikającego wówczas w mieście przetwórstwa lnu. Wydzierżawił on wówczas ziemię pod zakład od hrabiego z Seafield. 
Od 1830 destylarnia była własnością Williama Longmore, następnie William Longmore Ltd. W 1879 gorzelnia ucierpiała od pożaru, szybko jednak została odbudowana. Kupiona w 1940 przez Jaya Pomeroya, finansistę-oszusta, dwa lata później odkupiona została przez Jamesa Barclaya z Chivas Bros. Destylarnię można zwiedzać, jako że posiada ona własny Visitors centre.
Charakter.
Strathisla to whisky dość drapieżna, o aromacie świeżego dębu i owoców, doskonale harmonijnym słodko-wytrawnym smaku z akcentami sherry, o łagodnym, długim posmaku z nutami wanilii i czekoladowej słodyczy. Ze względu na niską torfowość wody wykorzystywanej do produkcji i ograniczone wykorzystanie torfu w produkcji Strathisla, w jej smaku daje się wyczuć tylko nieznaczne akcenty torfu
Butelkowanie.
Najczęściej spotykanym produktem gorzelni jest wersja dwunastoletnia. W ofercie jest również 21 yo oraz różne wersje rocznikowe zależne od dystrybutorów.

</doc>
<doc id="1482327" url="https://pl.wikipedia.org/wiki?curid=1482327" title="Sad Janka Kráľa">
Sad Janka Kráľa

Sad Janka Kráľa (dawniej w latach 1921 – 1932 "Petržalské sady"; 1932 – 1945 "Tyršove sady", niem. "Städtischer Aupark", węg. "Városi díszliget") – jeden z najstarszych publicznych parków Europy Środkowej. Znajduje się w bratysławskiej dzielnicy Petržalka, pomiędzy Starym a Nowym Mostem, nad brzegiem Dunaju. Zajmuje powierzchnię 42 hektarów. Po 1945 współczesnym patronem parku jest Janko Kráľ, poeta romantyczny i słowacki działacz narodowy.
Park powstał w latach 1774-1776 w stylu barokowego klasycyzmu. Dzisiejszy wygląd parku pochodzi z około 1839, w latach 70. XX wieku przeszedł wielką rekonstrukcję. Kolejna rewitalizacja miała miejsce w 2006, kiedy m.in. wycięto ponad 200 chorych drzew.
Obok parku znajduje się stadion klubu FC Artmedia Bratislava oraz Teatr Arena, najstarszy w stolicy Słowacji. Jedną z największych atrakcji turystycznych są ruiny gotyckiej wieży, dawniej będącej częścią kościoła franciszkanów, a w 1897 przeniesionej do parku i służącej jako altana.
W 1987 teren parku, jako pierwszy w Europie Środkowej, został uznany za obszar chroniony. W ostatnich latach ochrona przyrody została zagrożona - w pobliżu powstała m.in. 96-metrowa Aupark Tower oraz hotel przy stadionie.

</doc>
<doc id="1482329" url="https://pl.wikipedia.org/wiki?curid=1482329" title="HMS Trusty">
HMS Trusty

HMS „Trusty” – XIX-wieczny okręt Royal Navy, pierwszy okręt posiadający uzbrojenie umieszczone w wieży artyleryjskiej.
„Trusty” został zbudowany jako jedna z ośmiu „pływających baterii” ("floating battery") w czasie wojny krymskiej. Kadłub był konstrukcji drewnianej, obłożony 4-calowym, kutym pancerzem. Okręt napędzany był maszyną parową o mocy 150 koni mechanicznych i pojedynczą śrubą. Jego maksymalna prędkość wynosiła jedynie 4 węzły i musiał być holowany podróżując na dłuższe dystansy. Początkowo był uzbrojony w 14 armat 68-funtowych.
Koniec XIX wieku był okresem bardzo szybkiego rozwoju myśli technicznej związanej z technologią okrętową, powstało wówczas szereg rewolucyjnych konstrukcji i rozwiązań jak francuski okręt „La Gloire” czy angielski HMS „Warrior”. Kolejnym przełomowym rozwiązaniem był zaproponowany przez kapitana Royal Navy Cowpera Phippsa Colesa pomysł opancerzonej wieży artyleryjskiej.
Pierwszy projekt okrętu wyposażonego w wieże artyleryjskie powstał w 1859 i pomimo że odrzucono projekt samego okrętu, już we wrześniu lub październiku tego roku brytyjska Admiralicja zleciła konstrukcję jednej wieży.
Prototyp powstał dopiero w 1861 i został zamontowany na pokładzie HMS „Trusty”. Wieża mierzyła 15 stóp przy podstawie, miała pochylone pod kątem 45° ściany z grubego na 4,5 cala żelaza, uzbrojona została w 40-funtową armatę Armstronga. Próby wykazały bardzo wysoką sprawność strzelania oraz wytrzymałość wieży – bez szwanku przetrwała 35 trafień: 31 z armaty 100-funtowej oraz 4 z armaty 68-funtowej.

</doc>
<doc id="1482336" url="https://pl.wikipedia.org/wiki?curid=1482336" title="Toti dal Monte">
Toti dal Monte

Toti dal Monte, właśc. Antonietta Meneghel (ur. 27 czerwca 1893 w Mogliano Veneto, zm. 26 stycznia 1975 w Pieve di Soligo) – włoska śpiewaczka operowa (sopran), uwielbiana zwłaszcza przez dyrygenta Arturo Toscaniniego.
Życie osobiste.
Dal Monte była żoną tenora Enzo de Muro Lomanto. Ceremonia ślubu, która odbyła się w 1928 w Sydney, była szeroko komentowana w ówczesnej prasie światowej. Stało się to za sprawą faszystowskiego gestu, jaki wznieśli zebrani weselnicy na schodach Katedry Najświętszej Maryi Panny.

</doc>
<doc id="1482348" url="https://pl.wikipedia.org/wiki?curid=1482348" title="Harald zur Hausen">
Harald zur Hausen

Harald zur Hausen (ur. 11 marca 1936 w Gelsenkirchen) – niemiecki lekarz, laureat Nagrody Nobla.
Studiował medycynę na Uniwersytecie w Bonn, Uniwersytecie w Hamburgu i Uniwersytecie w Düsseldorfie. Na tym ostatnim uzyskał w 1960 roku tytuł doktora nauk medycznych. Po studiach pracował przez kilka lat na uniwersytecie w Düsseldorfie. Kolejnym etapem jego kariery naukowej był pobyt na Uniwersytecie Pensylwanii w USA. W roku 1969 zur Hausen habilitował się na uniwersytecie w Würzburgu, gdzie prowadził badania w Instytucie Wirusologii. W roku 1972 objął nowo utworzoną katedrę wirusologii klinicznej na uniwersytecie Erlangen-Norymberga, a w 1977 katedrę wirusologii i higieny na uniwersytecie we Fryburgu Bryzgowijskim. W latach 1983–2003 pełnił funkcję prezesa kuratorium Niemieckiego Centrum Badań nad Rakiem w Heidelbergu. Od 1991 jest członkiem zagranicznym Polskiej Akademii Nauk.
Jego badania dotyczyły etiologii raka szyjki macicy. Zur Hausen wykazał, że wywołuje go wirus brodawczaka ludzkiego. Dzięki temu możliwe stało się opracowanie szczepionki obniżającej ryzyko zachorowania na ten nowotwór, jeden z najczęstszych nowotworów złośliwych u kobiet. Za to odkrycie w 2008 roku uhonorowano go Nagrodą Nobla w dziedzinie fizjologii i medycyny.
Nagrody i wyróżnienia.
Od 1991 r. członek zagraniczny Wydziału VI Nauk Medycznych Polskiej Akademii Nauk.
W 1994 nadano mu tytuł doktora honoris causa Uniwersytetu Karola w Pradze.

</doc>
<doc id="1482349" url="https://pl.wikipedia.org/wiki?curid=1482349" title="Chorągiew kozacka">
Chorągiew kozacka



</doc>
<doc id="1482351" url="https://pl.wikipedia.org/wiki?curid=1482351" title="Bartosz Rakoczy">
Bartosz Rakoczy

Bartosz Franciszek Rakoczy (ur. 25 stycznia 1973 w Mogilnie) – polski prawnik, radca prawny, profesor nauk prawnych, specjalizujący się w prawie cywilnym, prawie kanonicznym i wyznaniowym, prawie konstytucyjnym oraz prawie ochrony środowiska.
Życiorys.
W 1992 ukończył I Liceum Ogólnokształcące im. Jana Kasprowicza w Inowrocławiu i podjął studia na Wydziale Prawa i Administracji Uniwersytetu Mikołaja Kopernika w Toruniu. Ukończył je w 1997, pod opieką prof. Władysława Bojarskiego i kontynuował edukację w studium doktoranckim. Stopień doktora nauk prawnych uzyskał w 2001 na podstawie rozprawy pt. "Problem uprawnień i obowiązków majątkowych zakonnika w prawie kanonicznym i polskim prawie cywilnym" napisanej pod kierunkiem o. prof. Bronisława Zuberta. Stopień doktora habilitowanego nauk prawnych uzyskał w 2006 na podstawie dorobku naukowego oraz rozprawy pt. "Ograniczenie praw i wolności jednostki ze względu na ochronę środowiska w Konstytucji Rzeczypospolitej Polskie". 16 stycznia 2012 został nominowany przez prezydenta RP Bronisława Komorowskiego profesorem nauk prawnych.
Od 2001 pracuje na Wydziale Prawa i Administracji UMK, początkowo w Katedrze Prawa Rolnego, potem w Katedrze Prawa Ochrony Środowiska, której od 2007 roku jest kierownikiem (od 2019 wskutek ograniczania liczby katedr na WPIA UMK, pozostaje kierownikiem Katedry Prawa Ochrony Środowiska i Publicznego Prawa Gospodarczego). Pracuje także na Wydziale Administracji i Nauk Społecznych Uniwersytetu Kazimierza Wielkiego, gdzie prowadzi m.in. przedmioty: prawo zobowiązań, prawo wyznaniowe i gospodarka nieruchomościami. Jako adwokat pracuje również w Gnieźnieńskim Trybunale Metropolitarnym.
Jest członkiem Polskiego Towarzystwo Prawa Wyznaniowego oraz kolegium redakcyjnego czasopisma "Przegląd Prawa Wyznaniowego". W 2009 został powołany przez Ministra Środowiska w skład Państwowej Rady Ochrony Przyrody.

</doc>
<doc id="1482353" url="https://pl.wikipedia.org/wiki?curid=1482353" title="Françoise Barré-Sinoussi">
Françoise Barré-Sinoussi

Françoise Barré-Sinoussi (ur. 30 lipca 1947 w Paryżu) – francuska lekarka, wirusolog.
Na początku lat 70. XX wieku rozpoczęła pracę w Instytucie Pasteura, gdzie prowadziła badania nad retrowirusami. W 1983, pracując wspólnie z Lukiem Montagnierem, wyizolowała ludzkiego wirusa niedoboru odporności (HIV). W 1984 wirus ten został niezależnie wyizolowany przez Amerykanina Roberta Gallo.
W latach 80. XX wieku aktywnie współpracowała z organizacjami zajmującymi się zwalczaniem epidemii AIDS w krajach rozwijających się. Była konsultantem ds. AIDS Światowej Organizacji Zdrowia oraz programu Organizacji Narodów Zjednoczonych UNAIDS. Od 1998 roku kieruje grupą zajmującą się biologią retrowirusów w Instytucie Pasteura.
W 2008 została wraz z Lukiem Montagnierem uhonorowana Nagrodą Nobla w dziedzinie fizjologii i medycyny za ich wspólne odkrycie ludzkiego wirusa niedoboru odporności. Drugą połowę nagrody otrzymał Niemiec Harald zur Hausen.

</doc>
<doc id="1482354" url="https://pl.wikipedia.org/wiki?curid=1482354" title="Francoise Barre-Sinoussi">
Francoise Barre-Sinoussi



</doc>
<doc id="1482356" url="https://pl.wikipedia.org/wiki?curid=1482356" title="Traktat w Dawidyszkach">
Traktat w Dawidyszkach

Traktat w Dawidyszkach ("traktat w lasach dawidyskich") (lit. "Dovydiškių sutartis") – tajny traktat podpisany 31 maja 1380 roku pomiędzy Jagiełłą, wielkim księciem litewskim i późniejszym królem Polski a Winrychem von Kniprode, wielkim mistrzem zakonu krzyżackiego. Traktat był skierowany przeciwko stryjowi Jagiełły, Kiejstutowi i w efekcie doprowadził do wybuchu pierwszej litewskiej wojny domowej w latach 1381-1384.
Traktat został podpisany wkrótce po śmierci wielkiego księcia litewskiego Olgierda w 1377 roku. Olgierd wskazał Jagiełłę jako swego następcę, a nie Kiejstuta, swego brata i współrządcę. Kiejstut i Witold uznali tytuł Jagiełły i utrzymywali z nim przyjacielskie stosunki. Dlatego tajny traktat wywołał alarm i był niespodziewanym wydarzeniem. By ukryć fakt zawarcia traktatu, Krzyżacy zorganizowali pięciodniowe polowanie. Witold również brał udział w polowaniu, co później skomplikowało wyjaśnienie traktatu.
Warunki traktatu były zawiłe i nie do końca jednoznaczne. Na podstawie warunków porozumienia Jagiełło zgadzał się nie interweniować podczas ataków zakonu przeciwko Kiejstutowi lub jego dzieciom. Jednakże jeśli pomoc Kiejstutowi byłaby konieczna by uniknąć podejrzeń, nie byłoby to pogwałceniem warunków traktatu. Pierwotnym, zasadniczym powodem traktatu było zagwarantowanie neutralności Krzyżaków podczas walki o władzę pomiędzy Jagiełłą a jego przyrodnimi braćmi: Andrzejem Olgierdowicem, księciem Połocka i Pskowa, synem Olgierda z pierwszego małżeństwa z Anną, Dymitrem Starszym Olgierdowicem i Dymitrem Dońskim, Wielkim Księciem Moskiewskim.
Na początku 1381 roku Krzyżacy poinformowali Kiejstuta o tajnym pakcie z Jagiełłą. Kiejstut wahał się i spytał o radę swego syna Witolda. Witold odparł, że żaden taki traktat nie został zawarty. W końcu 1381 Kiejstut zdecydował się walczyć z Jagiełłą. Zdobył Wilno i ogłosił się wielkim księciem. Wybuchła wojna domowa, która zakończyła się śmiercią Kiejstuta w Krewie i pogodzeniem się Witolda z Jagiełłą w 1384 roku.
Miejsce podpisania traktatu nie jest znane. Nazwa Dawidyszki wystąpiła w kronice Wiganda z Marburga jako "Dowidisken". Sam traktat wspomina o "Daudiske". Takiej miejscowości nie ma jednak ani na Litwie, ani w Prusach. Przyjmuje się, że podpisany został gdzieś pomiędzy Kownem a Insterburgiem (obecnie Czerniachowsk) lub we wsi o nazwie "Šiaudiniškė (Szaudiniszki)".

</doc>
<doc id="1482361" url="https://pl.wikipedia.org/wiki?curid=1482361" title="Jan Krajczyński">
Jan Krajczyński

Jan Krajczyński (ur. 1963) – polski prawnik, specjalista prawa kanonicznego i prawa wyznaniowego, duchowny rzymskokatolicki, profesor nadzwyczajny Uniwersytetu Kardynała Stefana Wyszyńskiego (UKSW).
Wykształcenie i kariera naukowa.
W 1999 na podstawie napisanej pod kierunkiem Wojciecha Góralskiego rozprawy pt. "Wykluczenie nierozerwalności małżeństwa w świetle orzecznictwa Roty Rzymskiej w latach 1983-1994" uzyskał w 1999 na Wydziale Prawa Kanonicznego Akademii Teologii Katolickiej w Warszawie stopień naukowy doktora nauk prawnych w zakresie prawa kanonicznego. Otrzymał stopień doktora habilitowanego w 2008. Objął stanowisko kierownika Katedry Prawa o Posłudze Nauczania na Wydziale Prawa Kanonicznego UKSW.
Od 2012 pełni funkcję redaktora naczelnego czasopisma "Przegląd Prawa Wyznaniowego" i sekretarzem redakcji czasopisma "Ius Matrimoniale".
Posługa kościelna.
Posiada godność prałata, jest dziekanem Kapituły Kolegiackiej św. Michała w Płocku, sekretarzem 43. Synodu Diecezji Płockiej i cenzorem kościelnym. Pełni także funkcję wiceoficjała Sądu Biskupiego w Płocku.
Członkostwo w towarzystwach naukowych.
Członek Polskiego Towarzystwo Prawa Wyznaniowego.

</doc>
<doc id="1482369" url="https://pl.wikipedia.org/wiki?curid=1482369" title="Giełda transportowa">
Giełda transportowa

Giełda transportowa – platforma wymiany informacji pomiędzy przewoźnikami a przedsiębiorstwami spedycyjnymi oraz klientami indywidualnymi, mająca na celu ułatwienie komunikacji i przyspieszenie zawierania transakcji w branży transportowej.
Giełdy transportowe jako narzędzie wykorzystują sieć Internet (serwis aukcji transportowych), gdzie w czasie rzeczywistym można wyszukać czy zamieścić ładunek lub pojazd, skontaktować się z kontrahentem i zawrzeć umowy na usługę. Cała operacja może przypominać licytacje przetargowe. Przewoźnicy proponują ceny, a zleceniodawca wybiera najlepszą dla siebie ofertę.
Część giełd wymaga zainstalowania specjalnego oprogramowania i opłacenia stosownego abonamentu. Inne udostępnione są za darmo poprzez przeglądarkę www lub przez aplikację mobilną. W takiej sytuacji giełda może pobierać prowizję zależną od wartości zlecenia pozyskanego dzięki serwisowi.
Wykorzystanie giełdy transportowej pozwala przedsiębiorstwom przewozowym na redukcję pustych przewozów, czyli przejazdów realizowanych bez żadnego ładunku. Giełda transportowa ułatwia także optymalne wykorzystanie przestrzeni ładunkowej oraz pozyskiwanie dodatkowych zleceń transportowych, a co za tym idzie zmniejszenie kosztów świadczenia usług oraz dodatkowy zarobek. Giełda pomaga też w znalezieniu w czasie rzeczywistym doładunków na trasie, którą porusza się kierowca pojazdu dostawczego czy ciężarowego.
Przykładowe giełdy transportowe działające na rynku polskim to: Timocom, Trans.eu, Clicktrans, Teleroute, Cargo.pl, Wtransnet, LKW Walter, 123cargo.

</doc>
<doc id="1482370" url="https://pl.wikipedia.org/wiki?curid=1482370" title="Dartmoor (Australia)">
Dartmoor (Australia)

Dartmoor – miejscowość w Australii, w stanie Wiktoria.

</doc>
<doc id="1482371" url="https://pl.wikipedia.org/wiki?curid=1482371" title="Park Narodowy Dartmoor">
Park Narodowy Dartmoor

Dartmoor, a od 1951 roku Park Narodowy Dartmoor – granitowe kopulaste wzniesienia z okresu karbonu położone na Półwyspie Kornwalijskim w Anglii (Wielka Brytania), na północ od Plymouth w hrabstwie Devon. Największym wzniesieniem jest (High Willhays) o wysokości 621 m n.p.m. 
Historia.
Ze względu na oryginalny krajobraz, faunę oraz liczne obiekty zabytkowe, od prehistorycznych aż po współczesne kamieniołomy granitu w 1951 roku utworzono na terenie Półwyspu Kornwalijskiego park narodowy o powierzchni 953 km². W parku dominuje roślinność w formie wrzosowisk i torfowisk. Siedziba zarządu parku od 1979 roku mieści się niedaleko Bovey Tracey w posiadłości Parke. W 1994 roku zmieniono granice parku włączając Lee Moor i wyrobiska glinki porcelanowej w południowo-zachodnim Dartmoor. Poza granicami parku znalazła się wioska Sticklepath.
Fauna parku.
Park Narodowy Dartmoor słynie ze swojego bogactwa ptaków.
Z płazów występują tu żaby i ropuchy, zaś z gadów zaskroniec zwyczajny, żmija zygzakowata, padalec zwyczajny i jaszczurka żyworodna. Ssaki są reprezentowane przez pochodzące z tego regionu kuce Dartmoor, a także lisy, króliki, borsuki, szare wiewiórki, łasice, zające, sarny, jelenie i gronostaje.

</doc>
<doc id="1482376" url="https://pl.wikipedia.org/wiki?curid=1482376" title="Léo Delibes">
Léo Delibes

Clément Philibert Léo Delibes (wym. ; ur. 21 lutego 1836 w Saint-Germain-du-Val, obecnie część La Flèche (w departamencie Sarthe) we Francji, zm. 16 stycznia 1891 w Paryżu) – francuski kompozytor baletu, opery oraz innych dzieł scenicznych.
Życiorys.
Jego ojciec był listonoszem, matka zaś utalentowanym amatorskim muzykiem, a dziadek śpiewakiem operowym. Z powodu szybkiej śmierci ojca wychowany był przez matkę oraz wuja. W roku 1871, w wieku 35 lat ożenił się z Léontine Estelle Denain. Delibes zmarł 20 lat później w 1891, pochowany został na cmentarzu Montmartre w Paryżu.
Od 1847 studiował w Konserwatorium Paryskim harmonię i kompozycję, grę na fortepianie i organach oraz solfeż, był studentem Adolfa Adama. Również dzięki jego poparciu otrzymał posadę organisty w kościele św. Piotra w Chaillot. W roku 1863 został akompaniatorem, a w 1865 drugim kierownikiem chóru przy Operze paryskiej. W roku 1870 w Operze paryskiej z wielkim sukcesem wystawiono jego balet "Coppélia" (na podst. E.T.A. Hoffmanna, "Piaskun"). W 1880 roku objął profesurę kompozycji w Konserwatorium Paryskim. 14 kwietnia 1883 roku w Opéra-Comique odbyła się prapremiera jego opery "Lakmé", która w późniejszym okresie podbiła wiele scen i oper na całym świecie. W 1884 został członkiem Académie des Beaux-Arts, w tym samym roku objął również wyższy kurs kompozycji. Najsilniejszym akcentem polskim w twórczości Delibes'a miała być umiejscowiona na Pokuciu opera "Kassya" („Kasia”), niestety, pracę nad nią przerwała śmierć kompozytora, zaś dzieło dokończył Jules Massenet.

</doc>
<doc id="1482377" url="https://pl.wikipedia.org/wiki?curid=1482377" title="Park Narodowy Guadelupe Mountains">
Park Narodowy Guadelupe Mountains



</doc>
<doc id="1482379" url="https://pl.wikipedia.org/wiki?curid=1482379" title="Park Narodowy Guadalupe Mountains">
Park Narodowy Guadalupe Mountains

Park Narodowy Guadalupe Mountains (ang. "Guadalupe Mountains National Park") – park narodowy w Stanach Zjednoczonych, w Teksasie. Pomysł założenia parku narodowego pojawił się już w 1923 roku, jednak do jego powstania nie doszłoby gdyby nie działalność Wallace'a Pratt'a. Był on uznanym geologiem, jednym z badaczy i odkrywców gór Guadalupe. Wykupił ziemie w , wybudował dwa domy (żeby dzieci miały gdzie spędzać wakacje) a resztę odstąpił powstającemu parkowi. Pozostałe tereny dokupił rząd i po pełnej legislacji, w 1972 roku park został oficjalnie otwarty w obecnych granicach.
Powstanie gór i lokalizacja parku.
Góry Guadalupe piętrzą się między spękanymi nizinami południowego Nowego Meksyku a rozległą pustynią Chiuhuahua (na granicy Nowego Meksyku z Teksasem). 270 milionów lat temu, w permie, teren ten i południowo-zachodnie tereny USA znajdowały się w strefie klimatów równikowych i były pokryte płytkim morzem. Na jego dnie szkielety gąbek, muszli i niektórych glonów tworzyły barierę organogeniczną w kształcie gigantycznej podkowy. Zmiany klimatyczne, procesy geologiczne i czynniki atmosferyczne wypiętrzyły i odsłoniły owe wielkie wapienie. Dzisiaj wyniesione wysoko nad poziom morza zachwycają pięknymi widokami i głównie dlatego na ich terenie został stworzony park narodowy. Obejmuje on 316 kilometrów kwadratowych. Najwyższa góra parku - Guadalupe Peak - jest jednocześnie najwyższym szczytem Teksasu, wznosi się na wysokość 2667 m n.p.m.
Środowisko naturalne, zwierzęta i rośliny.
Otoczone pustynią góry mimo niegościnnych warunków dały możliwość schronienia się i rozwoju licznym gatunkom. Żyje tu 60 gatunków ssaków, 289 gatunków ptaków i 55 gadów. Przystosowały się one do trudnych warunków: suchego klimatu, wysokiej temperatury, nadmiernego parowania funkcjonując najczęściej dopiero po zapadnięciu zmierzchu. Rysie, kojoty, lisy, borsuki, pumy, gekony i nietoperze prowadzą aktywny tryb życia od zmierzchu do rana. W ciągu dnia widoczne są jedynie najróżniejsze jaszczurki, insekty i pajęczaki. W wyższych partiach gór sosnowe lasy zamieszkują sarny, skunksy a w rzekach żyją rzadko w stanach spotykane pstrągi tęczowe.
Historia i kultura.
Liczne plemiona zamieszkiwały góry Guadalupe już co najmniej 12 tysięcy lat temu. Znacznie później osiedlili się tutaj Apacze. Ich plemię niepodzielnie panowało nad całym terenem, aż do połowy XIX wieku (1850), wtedy Apacze Mescalero ustąpili licznie nadpływającym białym.

</doc>
<doc id="1482383" url="https://pl.wikipedia.org/wiki?curid=1482383" title="Armia Południowa (Rosja)">
Armia Południowa (Rosja)

Armia Południowa (ros. Южная Армия, "Jużnaja Armija") – związek operacyjny białych podczas wojny domowej w Rosji.
Formowanie Armii Południowej rozpoczęło się w lipcu 1918 r. w Kijowie z inicjatywy niemieckich władz okupacyjnych Ukrainy. Tworzyła się ona na bazie monarchistycznej organizacji "Наша Родина", stąd jej charakter też był zdecydowanie monarchistyczny. Pomysł sformowania Armii Południowej aktywnie wspierał też proniemiecki hetman Pawło Skoropadski, kierując w jej szeregi kadry ukraińskiej 4, 19 i 20 Dywizji Piechoty. W Kijowie powstało biuro werbunkowe (sztab) kierowane przez płk. Czesnakowa i płk. Wiliamowskiego. Na czele armii stanął gubernator woroneski gen. W. W. Siemionow, pełniący jednocześnie funkcję dowódcy 1 Dywizji Piechoty. Szefem sztabu armii został gen. mjr Konstantin K. Szildbach-Litowcew. 
W ciągu 3 miesięcy otwarto 25 biur werbunkowych na obszarze całej Ukrainy. W sierpniu w miejscowości Millerowo rozpoczęto formować sztab armii i 2 Dywizję Piechoty pod dowództwem gen. lejt. Herberta G. Dżonsona. Pod koniec sierpnia został utworzony szwadron 1 pułku konnego płk. Jakobsona we wsi Czetrkowo i batalion piechoty w Boguczarze. W zupełnym zaczątku były próby sformowania Korpusu Woroneskiego i Korpusu Saratowskiego. Formowanie Armii Południowej zakończyło się ostatecznie porażką, gdyż jej liczebność doszła jedynie do ok. 9 tys. ludzi (w tym część niezdolnych do walki), zgrupowanych w rejonie Czertkowo-Kantemirowka. Ochotnicy woleli wstępować do Armii Ochotniczej, niż otwarcie proniemieckiej Armii Południowej. 
W rezultacie Niemcy wycofali dla niej swoje wsparcie. W takiej sytuacji utworzone oddziały Armii Południowej w październiku 1918 r. przejął ataman Wojska Dońskiego gen. Piotr N. Krasnow, tworząc z nich Korpus Woroneski Armii Dońskiej. Na przełomie października i listopada jego dowódcą został gen. lejt. Nikołaj I. Iwanow. Generał P. N. Krasnow zamierzał uczynić z niej sprzymierzoną z Armią Dońską rosyjską formację zbrojną przeciwstawną wobec Armii Ochotniczej. Dowództwo Armii Południowej otrzymało prawo stacjonowania, działania i administrowania na zajętych przez Kozaków dońskich obszarach Rosji. 7 listopada 1 Dywizja Piechoty gen. W. W. Siemionowa trafiła na front w rejonie Woroneża, ponosząc bardzo duże straty pod stanicą Wieszenskaja. Zimą 1918/1919 r. korpus został rozformowany.

</doc>
<doc id="1482386" url="https://pl.wikipedia.org/wiki?curid=1482386" title="Josef Gočár">
Josef Gočár

Josef Gočár (ur. 13 marca 1880 w Seminie, zm. 10 września 1945 w Jičínie) – czeski architekt i urbanista.
Jego najważniejsze dzieła związane były z czeskim kubizmem i modernizmem. Miał ogromny wpływ na przebudowę wielu czeskich miast (np. Hradec Králové).
Życiorys.
Urodził się w rodzinie piwowarskiego słodownika. W 1891 rodzina przeprowadziła się do Lázně Bohdaneč. Od roku 1892 studiował w Pardubicach, a od 1903 w Wyższej Szkole Rzemiosła Artystycznego w Pradze, w atelier Jana Kotěry.
Wczesne realizacje.
Od 1905 zaczął projektować pierwsze dzieła, m.in. domy ze sgraffitami w Hradcu Králové. Po ukończeniu studiów usamodzielnił się. W latach 1909–1910 zrealizował pierwsze większe projekty: schody kościoła Panny Marii w Hradcu Králové (beton), dom towarowy Wenke w Jaromierzu i żelbetonową wieżę wodną w miejscowości Lázně Bohdaneč. W latach 1909–1910 powstała także znacząca budowla w Pardubicach – zespół młynów automatycznych Winternitza, w malowniczym miejscu, na prawym brzegu rzeki Chrudimki. Ten zespół architektoniczny istnieje do dziś i stanowi ważną dominantę w panoramie miasta.
Kubizm.
W następnych latach artysta stworzył najwybitniejsze dzieła swojego okresu kubistycznego – Dom Pod Czarną Matką Bożą w Pradze oraz Dom Zdrojowy – Gočárův Pavilon w Lázně Bohdaneč. W latach 1916–1919 służył w armii. W latach 20. XX wieku zaczął się czas rondokubizmu (czechosłowackiej odmiany modernizmu). W latach 1921–1923 była realizowana na tych zasadach budowa Legiobanku w Pradze (Na Poříčí).
Urbanistyka – Hradec Králové.
Na początku lat 20. XX w. architekt podjął intensywne działania na terenie Hradca Králové – tutaj Gočár opracował ogólny plan miasta, uregulował nabrzeża, postawił gmachy szkolne Gimnazjum J.K. Tyla i przemodelował centrum miasta (dziś Ulrichovo náměstí). Plany zakładały także budowę wewnętrznego ringu komunikacyjnego z promienistymi ulicami, rozchodzącymi się z centrum oraz klinami zieleni (podobne rozwiązanie zastosowano w międzywojennym Poznaniu pod kierownictwem prof. Adama Wodziczki). W roku 1924 został mianowany profesorem na Akademii Wzornictwa Przemysłowego w Pradze. Do 1932 był rektorem tej uczelni.
Funkcjonalizm.
W latach 1927–1928 przebiegały prace przy kościele św. Wacława w Pradze (Vršovice – plac Svatopluka Čecha) – jednej z najważniejszych budowli czeskiego funkcjonalizmu. Potem nadszedł okres konstruktywizmu. Gočár nadal pracował nad przebudową Hradca Králové. W latach 1927–1932 był realizowany budynek Zarządu Kolei Państwowych – potężna żelbetowa konstrukcja. Prace w mieście zostały uwieńczone budową Powiatowego Urzędu Skarbowego w latach 1931–1936. Do tego okresu twórczości należy też budowa Grandhotelu – Domu Powiatowego w Pardubicach (1927–1931). Wielofunkcyjny, 4-piętrowy, funkcjonalistyczny pałac, zajmujący większą część zachodniej strony obecnego pl. Republiki, miał dużą liczbę sal, kawiarni, barów, pokoi hotelowych, biur, a także kino. W końcu XX w. obiekt został przebudowany na Dom Handlowy.

</doc>
<doc id="1482389" url="https://pl.wikipedia.org/wiki?curid=1482389" title="Babylon A.D. (film)">
Babylon A.D. (film)

Babylon A.D – francuski film fantastycznonaukowy z 2008 roku w reżyserii Mathieu Kassovitza, na podstawie powieści "Babylon Babies" .
Opis fabuły.
Film akcji przedstawiający wizję świata pełnego chaosu, zbliżającego się do apokalipsy. Thoorop (Vin Diesel) nie zna innego świata niż wojna. Jego zadaniem jest bezpieczne przetransportowanie młodej dziewczyny o imieniu Aurora, z Rosji do lekarza mieszkającego w Nowym Jorku. Na wykonanie tego zadania ma 6 dni.

</doc>
<doc id="1482391" url="https://pl.wikipedia.org/wiki?curid=1482391" title="Stały Komitet Ogólnochińskiego Zgromadzenia Przedstawicieli Ludowych">
Stały Komitet Ogólnochińskiego Zgromadzenia Przedstawicieli Ludowych

Stały Komitet Ogólnochińskiego Zgromadzenia Przedstawicieli Ludowych () – organ OZPL, który pomiędzy sesjami parlamentu (czyli przez większą część roku) sprawuje najwyższą władzę ustawodawczą i kontrolną w Chińskiej Republice Ludowej.
Stały Komitet OZPL w obecnej kadencji liczy 175 członków, w tym przewodniczącego i 14 wiceprzewodniczących. Zgodnie z konstytucją, muszą znajdować się w nim reprezentanci mniejszości etnicznych. Członkowie Stałego Komitetu wybierani są przez OZPL i mogą być przez nie odwoływani. Obowiązuje zakaz sprawowania przez członków Stałego Komitetu jakichkolwiek stanowisk w organach administracyjnych, sądowych i prokuraturze.
Kadencja Stałego Komitetu upływa wraz z kadencją OZPL.
Sesje Stałego Komitetu odbywają się średnio co 2 miesiące. W ramach Komitetu Stałego funkcjonuje szereg organów, jak np. Biuro Administracyjne, Komisja Robocza Systemu Prawnego i Komisja Robocza do spraw Budżetu. Stały Komitet ma obowiązek składania sprawozdań podczas corocznego posiedzenia OZPL.
Zgodnie z konstytucją ChRL, Stały Komitet OZPL pełni również rolę trybunału konstytucyjnego. Stały Komitet zatwierdza lub uchyla akty prawne wydawane przez legislatywy Hongkongu i Makau.Ponadto posiada szereg różnych uprawnień, jak:

</doc>
<doc id="1482393" url="https://pl.wikipedia.org/wiki?curid=1482393" title="Jaskinia nad Huczawą">
Jaskinia nad Huczawą

Jaskinia nad Huczawą, Jaskinia Huczawa (słow. "Hučavá diera", "Hučivá diera", "Pivnica nad Hučavou", niem. "Rauschkeller", węg. "Zúgó-pince") – niewielka jaskinia w Tatrach Bielskich, w stokach Kobylego Wierchu, kilkadziesiąt metrów powyżej dna Doliny Huczawy Bielskiej. Obszerny otwór usytuowany jest na wysokości 937 m n.p.m. tuż obok ścieżki na Kobylą Przełęcz (do 1978 r. Magistrala Tatrzańska). Jaskinia składa się z pojedynczego, łagodnie opadającego korytarza o długości 13 metrów.
W 2019 w jaskini znaleziono kilkadziesiąt kamiennych ostrzy zachowanych całkowicie lub we fragmentach. Pochodzą one sprzed ok. 15-14 tys. lat temu. Najnowsze doniesienia z 2022 r. mówią o kilkuset kamiennych ostrzach do broni miotanej (oszczepów), kościanych igłach i fragmencie kamiennej lampki. Wraz z wieloma kościami upolowanych zwierząt zalegały one w resztkach dużego ogniska. Pozostawiła je grupa myśliwych wyspecjalizowanych w polowaniach na koziorożce alpejskie, gatunek dziś w Tatrach niewystępujący. Społeczność tę zaliczono do kultury magdaleńskiej, znanej najlepiej z terenu Francji i Hiszpanii.
Jaskinia nad Huczawą jest pierwszą tatrzańską jaskinią, w której odkryto tak stare artefakty. Poza tym zespół archeologów znalazł w jaskini także fragmenty glinianych naczyń z XV i XVI w. oraz monety z czasów II wojny światowej.
Szeroki projekt poszukiwania śladów po pobycie pradziejowego człowieka w tatrzańskich jaskiniach realizowany jest przez Instytut Archeologii Uniwersytetu Jagiellońskiego we współpracy z Instytutem Archeologii Słowackiej Akademii Nauk. Ze strony polskiej biorą w nim udział paleozoolodzy, geolodzy, sedymentolodzy, archeobotanicy i paleogenetycy z Uniwersytetu Jagiellońskiego oraz członkowie Koła Naukowego Studentów Archeologii tej uczelni pod kierunkiem prof. Pawła Valde-Nowaka.

</doc>
<doc id="1482398" url="https://pl.wikipedia.org/wiki?curid=1482398" title="Samodzielny Czołgowy Batalion Uderzeniowy (Armia Północno-Zachodnia)">
Samodzielny Czołgowy Batalion Uderzeniowy (Armia Północno-Zachodnia)



</doc>
<doc id="1482399" url="https://pl.wikipedia.org/wiki?curid=1482399" title="Pawieł Karielin">
Pawieł Karielin

Pawieł Władimirowicz Karielin, ros. Павел Владимирович Карелин (ur. 27 kwietnia 1990 w Gorkim, zm. 9 października 2011 w obwodzie niżnonowogrodzkim) – rosyjski skoczek narciarski.
W Pucharze Kontynentalnym zadebiutował 13 grudnia 2003 w Lillehammer. W Pucharze Świata zadebiutował w konkursie drużynowym w Ruce, rozegranym 30 listopada 2007. Zajął w nim wraz z reprezentacją ósme miejsce. W swoim debiutanckim sezonie PŚ w skokach zajął 32. miejsce z dorobkiem 129 punktów. W sezonie 2010/2011 po raz pierwszy w karierze stanął na podium konkursu Pucharu Świata, zajmując drugie miejsce w konkursie w Garmisch-Partenkirchen.
19 marca 2011 skoczył w Planicy 208 m, co było jego rekordem życiowym. 9 października tego samego roku zginął w wypadku samochodowym. Podczas wypadku nie zadziałały poduszki powietrzne w jego samochodzie. Sekcja zwłok wykazała, iż Karielin prowadził samochód pod wpływem alkoholu.

</doc>
<doc id="1482402" url="https://pl.wikipedia.org/wiki?curid=1482402" title="Toots and The Maytals">
Toots and The Maytals

Toots and The Maytals – jamajska grupa muzyczna wykonująca ska, rocksteady i reggae (praktycznie brali udział we wszystkich etapach rozwoju muzyki jamajskiej), działająca od roku 1962 do dzisiaj. Sławomir Gołaszewski w swojej książce "Reggae – Rastafari" stwierdza, że pod względem popularności i znaczenia dla rozwoju muzyki reggae ustępują tylko grupie The Wailers.
Historia.
Historia zespołu zaczyna się w 1962 roku, kiedy to Frederick „Toots” Hibbert przenosi się do Kingston i wraz z Releighem Gordonem i Jerrym Mathiasem zakłada grupę wokalną o nazwie The Vikings (występowali także jako The Flames). Pierwszego singla, zatytułowanego "Hallelujah", nagrali dla wytwórni Studio One Clementa Dodda. Po dwóch latach przeszli w ręce Prince'a Bustera, dla którego nagrali singiel "Dog War".
W roku 1966 grupa zmieniła nazwę na The Maytals, przechodząc jednocześnie do Byrona Lee. Nagrali dla niego singla "Bam-bam" i pierwszego LP pod tytułem "The Sensational Maytals". Pod koniec roku Toots został aresztowany za posiadanie marihuany i spędził 2 lata w więzieniu.
Gdy odzyskał wolność w 1968 roku grupa została zaproszona do studia przez Lesliego Konga. Nagrali wtedy wielki przebój zatytułowany "54-46 That's my number" (54-46 to mój numer), który opowiada o czasie spędzonym w więzieniu. Dla wytwórni "Beverly's" Konga nagrali także utwór "Do the reggay" (jest to pierwsza piosenka, w której użyto słowa „reggae” i według niektórych teorii przypisuje się autorstwo tego słowa właśnie Tootsowi Hibbertowi). Dla "Beverly's" nagrali także albumy "Sweet And Dandy", "From The Roots" i "Monkey Man".
W 1971 roku Leslie Kong umarł, zaś grupa powróciła do Byrona Lee, u którego wydali album "Funky Kingston" (1973). Rok 1975 rozpoczął współpracę grupy z wytwórnią Island. W roku 1976 odbyli tournée po Wielkiej Brytanii i USA, występując m.in. przed grupą The Who. W tym samym roku wydali także płytę "Reggae Got Soul" (w nagraniach uczestniczyli także trębacz Rico Rodriguez i saksofonista Tommy McCook).
We wrześniu 1980 w Hammersmith Palais odbył się ich koncert, który został nagrany i wydany w ciągu 24 godzin. W ten sposób pobili rekord Guinnessa i zdobyli pierwszą nominację do Grammy.
Pomimo rozwiązania zespołu w 1981 roku, Toots Hibbert nadal występował pod szyldem Toots and The Maytals, ale skład towarzyszący mu nie miał nic wspólnego z dawnym zespołem. Lata 80. nie zaowocowały wielkim komercyjnym sukcesem Tootsa (nie licząc drugiego nominowanego do Grammy krążka "Toots in Memphis").
Na początku lat 90. Hibbert zreorganizował swój zespół i zaczął działalność koncertową. W 1997 wydano płytę "Recoup", zaś w 1998 kolejną nominowaną do Grammy – "Skafather".
W 2004 roku ukazała się płyta "True Love", zawierająca klasyczne hity grupy nagrane wspólnie z takimi gwiazdami jak Shaggy, The Skatalites czy No Doubt. Płyta ta została nagrodzona nagrodą Grammy w kategorii "Best Reggae Album".
12 lipca 2008 roku Toots and The Maytals wystąpili w Płocku na festiwalu Reggaeland.

</doc>
<doc id="1482404" url="https://pl.wikipedia.org/wiki?curid=1482404" title="Pawlak">
Pawlak

Pawlak (forma żeńska: Pawlak/Pawlakowa/Pawlakówna, liczba mnoga: Pawlakowie, Pawlaki) – nazwisko polskie. Według bazy PESEL 17.01.2015 r. nosiło je 28 957 Polek i 29 063 Polaków.

</doc>
<doc id="1482405" url="https://pl.wikipedia.org/wiki?curid=1482405" title="Wiktor Dmuchowski">
Wiktor Dmuchowski

Wiktor Dmuchowski (ur. 17 sierpnia 1962 w Porozowie) – polski dyrygent, działacz społeczny mniejszości polskiej na Białorusi, były wiceprzewodniczący Związku Polaków na Białorusi.
Edukacja.
W 1981 r. ukończył Liceum Muzyczne w Grodnie w klasie akordeonu guzikowego prof. Fiodora Martyniuka. Studiował w Białoruskiej Akademii Muzycznej w Mińsku, na wydziałach akordeonu guzikowego u prof. dr hab. Walentego Czabana oraz dyrygentury u prof. Hienadzia Jermoczenki i prof. Anatolia Łysienki. Dyrygowaniem zajmował się już na studiach, współpracując z orkiestrami uczelnianymi. Startował wówczas w kilku konkursach dyrygenckich. W latach 1986–1987 odbywał powszechną służbę wojskową w Armii Radzieckiej w m. Pieczora Republice Komi. Po powrocie na Białoruś pracował jako wykładowca w Wyższej Szkole Pedagogicznej w Mińsku i kierował orkiestrą Politechniki Białoruskiej.
W latach 1990–1993 w ramach stypendium Rządu Polskiego odbył podyplomowy staż artystyczny w Akademii Muzycznej w Katowicach w klasie dyrygentury prof. Karola Stryi.
Kariera zawodowa.
Podczas odbywania stażu artystycznego w Akademii Muzycznej w Katowicach brał udział w światowych konkursach dyrygenckich, m.in. im. Grzegorza Fitelberga (w Katowicach w 1991), im. Sergiusza Prokofiewa (w Petersburgu w 1993, Dyplom), im. Dimitri Mitropoulosa (w Atenach w 1996, finalista). Uczestniczył w Tokio International Competition (w Wiener Konzerthaus w 1994) oraz w Telewizyjnym Węgierskim VIII Międzynarodowym Konkursie Dyrygentów w Budapeszcie w 1995. W kolejnych latach dyrygował orkiestrami Polsce, w Sankt-Petersburgu, Mińsku, w Wiedniu, Orchestra of Colours w Atenach oraz węgierską Szombathely Symphony Orchestra; prowadził też koncerty Jubileuszowego Międzynarodowego Festiwalu Moniuszkowskiego w Mińsku .
Działalność polonijna.
W 1988 zaangażował się w działalność polonijną, tworząc od podstaw środowisko polonijne w Mińsku oraz Mińskim Obwodzie i stając na czele Kulturalno-Oświatowego Stowarzyszenia „Polonia”. W 1990 roku wchodził w skład Rady Głównej Związku Polaków na Białorusi oraz prezesem Oddziału Obwodowego ZPB w Mińsku.
Twórczość edukacyjna.
Przetłumaczył i opracował książkę Kiriła Kondraszyna „O dyrygenckim odczytywaniu symfonii Piotra Czajkowskiego”.

</doc>
<doc id="1482408" url="https://pl.wikipedia.org/wiki?curid=1482408" title="HMS Monarch">
HMS Monarch

Okręty Royal Navy o nazwie HMS "Monarch":

</doc>
<doc id="1482410" url="https://pl.wikipedia.org/wiki?curid=1482410" title="Toots &amp; The Maytals">
Toots &amp; The Maytals



</doc>
<doc id="1482411" url="https://pl.wikipedia.org/wiki?curid=1482411" title="Pięciokąt foremny">
Pięciokąt foremny



</doc>
<doc id="1482413" url="https://pl.wikipedia.org/wiki?curid=1482413" title="Pięciokąt">
Pięciokąt

Pięciokąt (pięciobok) – wielokąt o pięciu bokach. Każdy pięciokąt ma pięć przekątnych. Szczególnym przypadkiem pięciokąta jest pięciokąt foremny. 
Pięciokąt foremny.
Pięciokąt foremny – wielokąt foremny o pięciu bokach. Pięciokąty foremne są ścianami takich wielościanów jak m.in. dwunastościan foremny i dwudziestościan ścięty.
Własności.
Pięciokąt foremny o boku długości formula_1 ma następujące własności:
Konstruowalność.
Możliwość skonstruowania przy użyciu cyrkla i linijki pięciokąta foremnego wynika z twierdzenia Gaussa-Wantzela (liczba 5 jest liczbą pierwszą Fermata). Poniżej przedstawiono cztery przykładowe algorytmy; opierają się głównie na własności, że bok pięciokąta foremnego jest złotą częścią jego przekątnej.
Konstrukcja 1..
Poniższą konstrukcję przedstawił H. W. Richmond w 1893 roku.
Konstrukcja 2..
Ptolemeusz w swoim dziele "Almagest" opisuje sposób znalezienia długości boku pięciokąta wpisanego w zadany okrąg.
Konstrukcja 3..
Metodę Ptolemeusza można rozbudować, uzyskując algorytm znalezienia wszystkich pięciu wierzchołków na okręgu.
Konstrukcja 4..
W poniższej konstrukcji wykorzystano okrąg Carlyle’a.

</doc>
<doc id="1482414" url="https://pl.wikipedia.org/wiki?curid=1482414" title="The Maytals">
The Maytals



</doc>
<doc id="1482416" url="https://pl.wikipedia.org/wiki?curid=1482416" title="Plan terenu">
Plan terenu



</doc>
<doc id="1482419" url="https://pl.wikipedia.org/wiki?curid=1482419" title="Plan (kartografia)">
Plan (kartografia)

Plan – obraz niewielkiego obszaru powierzchni Ziemi przedstawiony na płaszczyźnie za pomocą symboli kartograficznych w dużej skali (najczęściej 1:2 000 lub 1:10 000), a co za tym idzie bardzo szczegółowy.
Różnica między planem a mapą polega na tym, że plan przedstawia tak mały fragment powierzchni, iż można uznać ją za powierzchnię płaską. W związku z tym nie trzeba uwzględniać podczas jego przygotowywania deformacji obrazu wynikających z kulistości Ziemi, z tego też powodu na planie brak układu współrzędnych geograficznych. W większości przypadków plany nie mają siatki kartograficznej, lecz specjalną siatkę kwadratów, opisaną podobnie jak pola szachowe. Pionowe kolumny są oznaczone literami, a poziome wiersze- cyframi. Taki opis ułatwia lokalizację ulic, których nazwy są wymienione zazwyczaj na odwrocie planu. W legendzie planu znajdują się objaśnienia sygnatur punktowych i liniowych.

</doc>
<doc id="1482420" url="https://pl.wikipedia.org/wiki?curid=1482420" title="Wybory parlamentarne na Litwie w 1940 roku">
Wybory parlamentarne na Litwie w 1940 roku

Wybory parlamentarne na Litwie w 1940 roku – wybory parlamentarne przeprowadzone w dniach 14–15 lipca 1940 do tzw. Sejmu Ludowego Litwy. 
Historia.
Dla zastraszenia ludności, głosowania poprzedziły aresztowania znanych polityków różnych opcji politycznych i narodowości, w tym wielu Polaków. W wyborach wystawiono jedną listę - Związku Ludu Pracującego. Z list ZLP kandydowały w większości osoby bezpartyjne, w tym wiele znanych osób publicznych, w mniejszości znaleźli się członkowie Komunistycznej Partii Litwy. Wielu kandydatów nie pytano w ogóle o zgodę na kandydowanie, a o umieszczeniu ich nazwisk na listach wyborczych dowiadywali się oni z prasy lub z afiszów. 
Wyniki.
W wyborach obsadzano 79 mandatów. Oficjalnie w głosowaniu wzięło udział 95,1% uprawnionych, a na listę Związku Ludu Pracującego głosy oddało 99,2% obywateli. Spośród wybranych posłów było kilku przedstawicieli narodów nielitewskich, w tym Polaków.

</doc>
<doc id="1482426" url="https://pl.wikipedia.org/wiki?curid=1482426" title="Potażarnia">
Potażarnia



</doc>
<doc id="1482427" url="https://pl.wikipedia.org/wiki?curid=1482427" title="Potaż">
Potaż

Potaż (historyczna, regionalna pisownia również "potasz" od niderl. "Pottasche", "garnek + popiół") – zanieczyszczona postać węglanu potasu K2CO3, rozpuszczalna w wodzie część popiołu pochodzącego ze spalania węgla drzewnego, zawierająca również zmienne ilości innych związków potasu. Nazwa „potaż” bywa używana na określenie dowolnego minerału zawierającego potas, zwłaszcza w krajach anglojęzycznych ("potash").
Etymologia.
Określenie pochodzi od średniowiecznego niderlandzkiego słowa "Pottasche", nawiązującego do sposobu otrzymywania substancji w żelaznych naczyniach. Nazwa przyjęła się szeroko w językach europejskich, np. niem. "Pottasche", ang. "potash", franc. "potasse", hiszp. "potasa", szwed. "pottaska", fin. "potaska", ros. "поташ" (potasz), czes. "potaš", lit. "potašas", łot. "potašs".
Historia.
Zastosowanie popiołu uzyskanego z roślin jako nawozu jest znane od czasów antycznych. Polska była dość długo eksporterem potażu. Szczyt produkcji potażu w Polsce osiągnięto w XVII i XVIII w. Polscy specjaliści od wytwarzania potażu byli tak cenieni, że z inicjatywy kapitana Johna Smitha zostali sprowadzeni przez kolonistów angielskich do Ameryki. 1 października 1608 roku grupa polskich rzemieślników, specjalistów produkcji mydła, potażu oraz szkła przybyła do pierwszej osady kolonistów angielskich w Ameryce Północnej o nazwie Jamestown na brytyjskim statku „Mary and Margaret” i założyła pierwsze na amerykańskim kontynencie manufaktury produkcyjne. Rzemieślnicy wytwarzający potaż byli więc protoplastami obecnej amerykańskiej Polonii. Istotne znaczenie produkcji potażu dla gospodarki Rzeczypospolitej poeta Ignacy Krasicki tak ujął nawet w jednej ze swoich fraszek:
„Gdyby nie było potażu
Nie byłoby ekwipażu;
Skarb to nie dość wielbiony
Z popiołów mamy galony.” –
Ignacy Krasicki (1735 – 1801)
Manufakturowy zakład wyrobu potażu to "potasznia", "potażnia" lub "potażarnia". W Polsce istnieje wiele nazw geograficznych, których etymologia najpewniej związana jest z wytwórstwem potażu (potaszu): Potasznia, Potaszniki, Potasze, Potażnia, Potażniki.
Wytwarzaniem potażu zajmowali się także budnicy.
Sposób produkcji.
Potaż produkowano z popiołu pochodzącego ze spalania drewna i węgla drzewnego, a także przez wypalanie skał o znacznym stężeniu soli potasu. Potaż był od starożytności powszechnie stosowany przy produkcji mydła, szkła, wyrobów ceramicznych, bielenia tkanin oraz jako nawóz.
Z potażu, w procesie kaustyfikacji, wytwarzany był "potaż kaustyczny" ("potaż żrący"), zawierający głównie wodorotlenek potasu.

</doc>
<doc id="1482433" url="https://pl.wikipedia.org/wiki?curid=1482433" title="Yossi i Jagger">
Yossi i Jagger



</doc>
<doc id="1482435" url="https://pl.wikipedia.org/wiki?curid=1482435" title="Połączenie zwierające">
Połączenie zwierające



</doc>
<doc id="1482436" url="https://pl.wikipedia.org/wiki?curid=1482436" title="Deutsche Aktuarvereinigung">
Deutsche Aktuarvereinigung

Deutsche Aktuarvereinigung (Niemieckie Stowarzyszenie Aktuarialne), jest przedstawicielstwem matematyków finansowych i ubezpieczeniowych pracujących na terenie Republiki Federalnej Niemiec. Siedziba stowarzyszenia znajduje się w Kolonii.

</doc>
<doc id="1482438" url="https://pl.wikipedia.org/wiki?curid=1482438" title="Sergiusz Lach">
Sergiusz Lach

Sergiusz Lach (ur. 1961 w Warszawie, zm. 8 listopada 2015) – polski aktor dziecięcy. W 1973 zagrał w popularnym serialu młodzieżowym "Stawiam na Tolka Banana" rolę Filipka Dulaka.
Życiorys.
Debiutował w 1972 rolą Pawła, syna głównego bohatera filmu "Zniszczyć pirata", dramatu wyreżyserowanego przez Huberta Drapellę. Do roli w "Stawiam na Tolka Banana" został wybrany przez reżysera serialu, Stanisława Jędrykę, który z uznaniem wypowiadał się na jego temat: "Testowałem przed kamerą setki dzieci, ale tylko w jednym wypadku, gdy zrobiłem próbę, nie miałem cienia wątpliwości. Było tak z Sergiuszem Lachem, Filipkiem". Serial wyemitowany po raz pierwszy w 1973 stał się bardzo popularny – zyskał też uznanie i kilka nagród. Zdobył miano kultowego, a rola 11-letniego Sergiusza okazała się bardzo charakterystyczna. Grany przez niego bohater to łobuziak, najmłodszy z bohaterów filmu znany był ze stałych powiedzeń „muka” i „piramidalnie zajęty”, robienia interesów ze wszystkimi i sprzedaży zdechłego kota jako „najlepszego sposobu na alkoholika”. W 1975 zagrał Władka Czarneckiego - główną rolę w filmie krótkometrażowym "Oczekiwanie" z cyklu filmowego "Nim powstanie rodzina ..."
Dorosły Sergiusz Lach nie zajmował się aktorstwem. Parał się fotografią reporterską i był działaczem pierwszej „Solidarności”, m.in. dokumentując wydarzenia opozycyjne. W połowie lat 80. wyemigrował do Szwecji, uzyskał obywatelstwo tego kraju i osiedlił się w Sztokholmie, gdzie założył rodzinę.
W 1995 Stanisław Jędryka nakręcił film "Tolek Banan i inni" z udziałem Sergiusza Lacha i innych aktorów dziecięcych występujących w serialu "Stawiam na Tolka Banana". Film dokumentuje udział w filmie i życiorysy odtwórców głównych ról. Dla Henryka Gołębiewskiego, serialowego Cegiełki, film ten stał się okazją na powrót po latach do pracy aktorskiej. Sergiusz Lach nie stanął przed kamerą w żadnym późniejszym filmie. O popularności młodego aktora może świadczyć to, że w 2009, w trzydzieści sześć lat po premierze serialu, w dziennikarskim rankingu polskich dziecięcych aktorów czasopisma „Fakt”, Sergiusz Lach zajął dziesiąte miejsce.

</doc>
<doc id="1482442" url="https://pl.wikipedia.org/wiki?curid=1482442" title="Połączenia komórek zwierzęcych">
Połączenia komórek zwierzęcych



</doc>
<doc id="1482444" url="https://pl.wikipedia.org/wiki?curid=1482444" title="Połączenia międzykomórkowe">
Połączenia międzykomórkowe

Połączenia międzykomórkowe – połączenia występujące między komórkami, powstające przy udziale błony komórkowej oraz białkowych struktur cytoplazmatycznych. Zapewniają właściwe funkcjonowanie oraz integralność tkanek. Posiadają różną budowę w zależności od stopnia rozwoju tkanki, pełnionych funkcji i miejsca usytuowania w organizmie. Stąd rozróżnia się kilka odmiennych typów:

</doc>
<doc id="1482445" url="https://pl.wikipedia.org/wiki?curid=1482445" title="Wybory parlamentarne na Litwie w 1936 roku">
Wybory parlamentarne na Litwie w 1936 roku

Wybory parlamentarne na Litwie w 1936 roku odbyły się 9 i 10 czerwca 1936. Miały na celu wybór posłów do Sejmu IV kadencji. 
Historia.
Decyzja o rozpisaniu wyborów zapadła na wiosnę 1936. Odpowiednią ustawę podpisaną przez prezydenta Smetonę ogłoszono 9 maja 1936 w kowieńskich "Wiadomościach Urzędowych". Czynne i bierne prawo przysługiwało tym samym osobom co w wyborach z 1926 roku, jednak zmienił się system wyłaniania kandydatów: nominowały ich zdominowane przez tautininków rady powiatowe. Głosowanie było obowiązkowe, jednak wg oficjalnych danych wzięło w nim udział ok. 68% obywateli. 
29 maja upłynął termin zgłaszania kandydatur. Ostatecznie samorządy wytypowały 147 reprezentantów, którzy wystartowali w 28 okręgach wyborczych. Po raz pierwszy posłów wybierano metodą większościową. 
Wśród 49 posłów znalazło się 46 Litwinów i 3 Niemców reprezentujących Okręg Kłajpedy (Niemcy zasiadali w Sejmie do 22 marca 1939). W parlamencie nie były reprezentowane kobiety. 42 posłów należało do Związku Litewskich Narodowców. 7 posłow było związanych z ugrupowaniem Młoda Litwa. 
Pierwsze posiedzenie Sejmu odbyło się 1 września 1936. Wybrano wówczas jego prezydium: marszałka Konstantinasa Šakenisa, dwóch wicemarszałków (Juliusa Indrišiūnasa i Alfonsasa Gilvydisa) oraz dwóch sekretarzy sejmu. Za kandydaturą Šakenisa na przewodniczącego sejmu głosowało 33 posłów, 15 obecnych na sali oddało puste kartki, co odczytywano jako wyraz nieufności do rządzącego Litwą ZLN. 
Sejm IV kadencji uchwalił 11 lutego 1938 nową konstytucję, która cementowała autorytarny system w państwie litewskim.

</doc>
<doc id="1482451" url="https://pl.wikipedia.org/wiki?curid=1482451" title="Anett Pötzsch">
Anett Pötzsch

Anett Pötzsch (ur. 3 września 1960 w Karl-Marx-Stadt) – niemiecka łyżwiarka figurowa startująca w konkurencji solistek. Mistrzyni olimpijska z Lake Placid (1980) i uczestniczka igrzysk olimpijskich (1976), dwukrotna mistrzyni świata (1978, 1980), 4-krotna mistrzyni Europy (1977–1980) oraz 5-krotna mistrzyni NRD (1976–1980). Po zakończeniu kariery amatorskiej w 1981 roku została trenerką łyżwiarstwa w Chemnitz, a następnie w 2004 roku specjalistą technicznym ISU.
Jej pierwszym mężem był Axel Witt (brat Katariny Witt) z którym ma córkę Claudię Rauschenbach (ur. 1984). Drugim mężem Pötzsch był łyżwiarz figurowy Axel Rauschenbach z którym ma córkę Cindy. Jej córka Claudia, która przyjęła nazwisko ojczyma, jest mistrzynią Niemiec 2001 w parach sportowych z Robinem Szolkowym.

</doc>
<doc id="1482453" url="https://pl.wikipedia.org/wiki?curid=1482453" title="Medal Marii Skłodowskiej-Curie">
Medal Marii Skłodowskiej-Curie

Medal Marii Skłodowskiej-Curie – medal przyznawany przez Polskie Towarzystwo Chemiczne (PTChem) chemikom pracującym na stałe poza granicami Polski, za wybitne osiągnięcia naukowe oraz za zasługi dla PTChem.
Na awersie medalu wykonanego jako odlew z brązu znajduje się podobizna Marii Skłodowskiej-Curie, a na rewersie tekst "Quo Magis Veritas Propagatur" (łac: "by prawda wyraźniej się ujawniała"), logo PTChem, rok i nazwisko osoby, której medal przyznano.

</doc>
<doc id="1482455" url="https://pl.wikipedia.org/wiki?curid=1482455" title="Wojska Kosmiczne Rosji">
Wojska Kosmiczne Rosji



</doc>
<doc id="1482468" url="https://pl.wikipedia.org/wiki?curid=1482468" title="Robert Kwaśniak">
Robert Kwaśniak

Robert Kwaśniak (ur. 11 maja 1966 w Warszawie) – polski prawnik, urzędnik, menedżer, były wiceminister finansów.
Życiorys.
W 1992 ukończył studia na Wydziale Prawa i Administracji Uniwersytetu Warszawskiego. W czasie pracy w Ministerstwie Finansów w latach 1997–2003 zajmował stanowiska zastępcy dyrektora oraz dyrektora departamentu, a także zastępcy dyrektora generalnego. Ukończył aplikację sądową i radcowską, uzyskał uprawnienia doradcy podatkowego.
W latach 2002 do 2004 w Ministerstwie Finansów pełnił funkcję przewodniczącego komitetu sterującego w ramach projektów infrastrukturalnych i szkoleniowych finansowanych ze środków unijnych (Phare). W latach 2003–2004 zajmował stanowisko podsekretarza stanu i szefa służby celnej.
Był przewodniczącym Państwowej Komisji Egzaminacyjnej ds. kwalifikacji zawodowych w obrocie towarowym z zagranicą oraz członkiem Państwowej Komisji Egzaminacyjnej ds. doradztwa podatkowego Ministra Finansów. W latach 2004–2008 pełnił funkcję przewodniczącego Krajowej Komisji Rewizyjnej Krajowej Izby Doradców Podatkowych.
W latach 2007–2011 zajmował stanowisko dyrektora zarządzającego Centrum Rozwoju Zasobów Ludzkich, instytucji finansowej powołanej w ramach systemu zarządzania Programu Operacyjnego Kapitał Ludzki.
W latach 2011–2013 członek rady nadzorczej Węglokoksu, następnie objął stanowisko wiceprezesa do spraw finansowych w ramach zarządu tej grupy kapitałowej. W 2016 był natomiast członkiem zarządu Polskiej Grupy Górniczej.
W 1997 odznaczony Brązowym Krzyżem Zasługi.

</doc>
<doc id="1482473" url="https://pl.wikipedia.org/wiki?curid=1482473" title="Stanisław Bogdanowicz">
Stanisław Bogdanowicz

Stanisław Bogdanowicz (ur. 6 listopada 1939 w Żwiryni, zm. 20 października 2017 w Gdańsku) – polski duchowny rzymskokatolicki, infułat archidiecezji gdańskiej, kanonik gremialny gdańskiej kapituły metropolitalnej, sędzia Trybunału Metropolitalnego, diecezjalny duszpasterz rzemieślników i kombatantów, konsultor diecezjalny i egzaminator synodalny oraz w latach 2008–2016 wikariusz generalny archidiecezji gdańskiej.
Życiorys.
Pochodził z Żwiryni na Wileńszczyźnie. W 1957 zdał maturę. We wrześniu 1957 wstąpił do Gdańskiego Seminarium Duchownego i należał do historycznego, pierwszego rocznika, który rozpoczął w założonym w tymże roku seminarium formację. 29 czerwca 1962 przyjął święcenia kapłańskie z rąk biskupa Edmunda Nowickiego. Studiował w Biskupim Seminarium Duchownym i na KULu. W latach 1963–1964 był wikariuszem w Pruszczu Gdańskim, następnie referentem w kurii biskupiej, a od 1969 rektorem kościoła św. Andrzeja Boboli w Sopocie. W 1966 był aresztowany za „rozpowszechnianie fałszywych wiadomości” po zarekwirowaniu przez władze kopii obrazu Matki Boskiej Częstochowskiej, a następnie skazany na 10 miesięcy więzienia w zawieszeniu na 2 lata. W latach 1975–1979 był proboszczem parafii Niepokalanego Poczęcia Najświętszej Maryi Panny w Gdańsku, a następnie w latach 1979 - 2014 proboszczem kościoła Mariackiego w Gdańsku, gdzie w czasach PRL był oparciem dla prześladowanych ludzi „Solidarności”. Przygotowywał ucieczkę Andrzeja Michałowskiego i Antoniego Grabarczyka z Sądu Marynarki Wojennej, pomagał w ukrywaniu się w czasie stanu wojennego Jerzemu Romanowi, Krzysztofowi Dowgialle i Bogdanowi Borusewiczowi, organizował pomoc dla rodzin uwięzionych i internowanych. W czasie strajków odprawiał msze w Gdańskiej Stoczni Remontowej. Jako proboszcz bazyliki Mariackiej ubiegał się o zwrot rozproszonych po wojnie dzieł sztuki w celu przywrócenia świątyni historycznego wystroju. Ukoronowaniem dotychczasowego wysiłku i zasług ks. prałata Stanisława Bogdanowicza było przyznanie mu w 1996 tytułu infułata. W 2008 został przez metropolitę gdańskiego arcybiskupa Sławoja Leszka Głódzia mianowany wikariuszem generalnym archidiecezji gdańskiej i członkiem Komisji ds. Sztuki i Budownictwa Sakralnego Archidiecezji Gdańskiej. W 2014 roku po 35 latach gorliwej proboszczowskiej pracy duszpasterskiej i dbania o piękno bazyliki Mariackiej, po osiągnięciu stosownego wieku przeszedł na emeryturę, pozostając nadal do 2016 członkiem Rady Kapłańskiej i wikariuszem generalnym.
Zmarł 20 października 2017 w Gdańsku. Pochowany został w krypcie Kapłanów Gdańskich w bazylice Mariackiej 29 października 2017.
Był autorem 53 książek oraz ponad 320 artykułów dotyczących historii oraz architektury i dziejów gdańskich kościołów, m.in. „Dzieła sztuki sakralnej w Bazylice Mariackiej w Gdańsku”, „Lech Kaczmarek. Biskup Gdański”, „Karol Maria Splett. Biskup Gdański czasu wojny, więzień specjalny PRL”, „Kościół Gdański pod rządami komunizmu 1945–1984”. Był autorem wstępu do książki „Katedry Polskie”. Pod pseudonimem Stan Bogdan pisał bajki dla dzieci, m.in. „O małym Kostku i herbie Ferberów” czy „Baśnie gdańskie”.
W latach 1997–2001 był członkiem Kapituł Medalu św. Wojciecha i Medalu Księcia Mściwoja II, nadawanych przez Radę Miasta Gdańska. W 1998 otrzymał niemiecki Order Zasługi Republiki Federalnej Niemiec I klasy. W 2001 Kapituła odznaczyła ks. infułata Medalem św. Wojciecha za całokształt dokonań związanych z popularyzacją dziejów Gdańska, szczególnie gdańskiego Kościoła i podejmowanych działań na rzecz ocalenia gdańskich zabytków. W 2004 uhonorowany został tytułem Honorowego Obywatela Miasta Gdańska. W 2005 otrzymał srebrny Medal „Zasłużony Kulturze "Gloria Artis"”. Postanowieniem prezydenta RP Lecha Kaczyńskiego z 28 kwietnia 2008 został odznaczony Krzyżem Komandorskim z Gwiazdą Orderu Odrodzenia Polski "za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej". W 2017 pośmiertnie został odznaczony przez prezydenta RP Andrzeja Dudę "za wybitne zasługi w działalności na rzecz Kościoła katolickiego w Polsce oraz zachowania dziedzictwa narodowego, za pracę duszpasterską i społeczną wśród środowisk kombatanckich" Krzyżem Wielkim Orderu Odrodzenia Polski, który został przekazany rodzinie zmarłego podczas uroczystości pogrzebowych.

</doc>
<doc id="1482481" url="https://pl.wikipedia.org/wiki?curid=1482481" title="Juana Barraza">
Juana Barraza



</doc>
<doc id="1482487" url="https://pl.wikipedia.org/wiki?curid=1482487" title="Wspaniała rzecz (ścieżka dźwiękowa)">
Wspaniała rzecz (ścieżka dźwiękowa)

Soundtrack do filmu Wspaniała rzecz (ang. "Beautiful Thing") – muzyka do tego filmu jest przypomnieniem przebojów popularnej w latach 60. XX w. amerykańskiej grupy Mamas &amp; Papas oraz ich wokalistki Mamy Cass zaadaptowanych do scenariusza przez Johna Altmana. Przez fabułę przeplata się 16 utworów wraz z wykorzystanym w finałowej scenie evergreenem "Dream a Little Dream of Me".
Ostatnim utworem płyty jest oryginalna instrumentalna kompozycja Johna Altmana do filmu będąca tłem do kilku scen ("Miętowy balsam", "Wspaniała rzecz", "W "The Glucester"", "Nie płaczcie"). Album wydała wytwórnia MCA na CD pod numerem MCAD-11552.
Okładka.
Obwoluta płyty przedstawia sylwetki głównych bohaterów filmu w finałowej scenie tańca. Powyżej fioletowy tytuł powielony niżej w tle postaci.

</doc>
<doc id="1482490" url="https://pl.wikipedia.org/wiki?curid=1482490" title="Nitowanie">
Nitowanie



</doc>
<doc id="1482491" url="https://pl.wikipedia.org/wiki?curid=1482491" title="Połączenie nitowe">
Połączenie nitowe

Połączenie nitowe – nierozłączne, pośrednie, połączenie mechaniczne elementów za pomocą nitów zwykle w postaci trzpieni walcowych z łbami. Nitowanie przez długi czas było najważniejszą metodą łączenia metalowych elementów konstrukcyjnych. W większości sytuacji, z uwagi na prostszą technologię wykonywania, współcześnie połączenia nitowe zostały wyparte przez połączenie spawane i zgrzewane. Historycznie używane w okrętownictwie.
Nitowanie stosuje się do łączenia ze sobą blach, taśmowników oraz kształtowników stalowych, dźwigarów, wsporników, wiązarów, a także do nierozłącznych połączeń różnych części maszyn i przedmiotów. Przy nitowaniu zakładkowym (gdy arkusze blachy zawinięte są na krawędziach) i przy dużej gęstości nitów, można uzyskać wysoką szczelność połączenia. Pozwala to na stosowanie nitów przy budowie różnego rodzaju zbiorników, także ciśnieniowych.
Rodzaje połączeń nitowych.
Nitowanie dzielimy na:
Nit i stosowanie.
Nit w swej wyjściowej formie składa się z główki (1) i trzonu (szyjki) (2). Umieszczony w otworze w łączonych elementach zostaje zakuty (zamknięty) przez spęczanie trzpienia, tworząc zakuwkę (3). Zamykanie nitu przeprowadza nitowacz (robotnik) ręcznie, za pomocą młotka ręcznego lub pneumatycznego, ręcznej nitownicy (kształtującej zakuwkę) lub nitownicy maszynowej. Do nitowania ręcznego stosujemy: młotek ślusarski, wspornik do łba nitu, dociskacz do uszczelnienia nitowania oraz zakuwnik do uformowania zakuwki.
Nity niewielkich rozmiarów można zakuwać na zimno. Większe i w bardziej odpowiedzialnych konstrukcjach zakuwa się na gorąco.
Długość trzpienia nitowanego powinna być równa sumie grubości obu łączonych elementów, powiększonej o długość trzpienia, przeznaczoną do uformowania zakuwki.
Otwory do nitów są albo wiercone, albo przebijane na specjalnych tłoczarkach; otwory wiercone mają kształt walcowy, a przebijane stożkowy. Powierzchnie otworów zarówno wierconych, jak i przebijanych wyrównuje się rozwiertakiem-zdzierakiem. Zewnętrzne brzegi otworów nawierca się tak, aby umożliwić tworzenie się szyjek pod łbami nitów. 
Właściwości połączenia nitowego.
Wprawdzie połączenie nitowe jest przynajmniej częściowo połączeniem ciernym, obliczenia wytrzymałościowe połączeń nitowych dokonuje się zakładając, że to nit lub ich grupa przenosi całe obciążenie. Nity najczęściej pracują na rozciąganie lub ścinanie i te warunki konstruktor musi uwzględnić projektując połączenie nitowe.

</doc>
<doc id="1482494" url="https://pl.wikipedia.org/wiki?curid=1482494" title="Medal Wiktora Kemuli">
Medal Wiktora Kemuli

Medal Wiktora Kemuli – medal przyznawany wspólnie przez Polskie Towarzystwo Chemiczne (PTChem) i Komitet Chemii Analitycznej PAN za wybitne osiągnięcia w zakresie chemii analitycznej. Medal jest przyznawany razem z dyplomem okolicznościowym.
Medal jest wykonany z brązu. Awers zawiera portret Wiktora Kemuli z datami jego urodzin i śmierci, natomiast rewers przedstawia grafikę kojarzącą się z krzywą miareczkowania (jako tło), napis "Polskie Towarzystwo Chemiczne" oraz rok i nazwisko osoby, której medal został przyznany.
Oprócz medalu PTChem przyznaje też Nagrodę im. Kemuli za osiągnięcia w zakresie chemii analitycznej, która jest przyznawana młodszym pracownikom naukowym.

</doc>
<doc id="1482500" url="https://pl.wikipedia.org/wiki?curid=1482500" title="Cammin">
Cammin

Lokalizacje.
Polska.
Dawna nazwa miejscowości:

</doc>
<doc id="1482501" url="https://pl.wikipedia.org/wiki?curid=1482501" title="Dieter Schenk">
Dieter Schenk

Dieter Schenk (ur. 14 marca 1937 we Frankfurcie nad Menem) – niemiecki kryminolog, literat i niezależny publicysta. Autor książek o zbrodniach Niemiec nazistowskich głównie w Polsce.
Życiorys.
W latach 1963-1971 był pracownikiem Krajowego Urzędu Kryminalnego (policji kryminalnej) w Wiesbaden, w latach 1971-1972 studiował w akademii dowództwa policji, a następnie do roku 1979 był komendantem policji kryminalnej w Gießen. W kolejnych latach (1980-1980) dyrektor ds. kryminalnych w komórce Interpolu przy Federalnej Policji Kryminalnej Niemiec w Wiesbaden. Był członkiem grupy "Krytyczni Policjanci". W 1989 r. odszedł ze służby w Federalnej Policji Kryminalnej ze względu na współpracę BKA z reżimami stosującymi tortury, na którą Schenk się nie godził. W roku 1991 był jednym ze współzałożycieli organizacji Business Crime Control. Od 1993 prowadzi badania nad zbrodniami hitlerowskimi, zwłaszcza w Polsce. Od 1998 jest profesorem wizytującym Uniwersytetu Łódzkiego i prowadzi wykłady o historii narodowego socjalizmu. Działa w Amnesty International.
Oprócz książek o zbrodniach hitlerowskich pisze powieści, słuchowiska, sztuki teatralne oraz książki dla młodzieży.
Wyróżnienia.
Od rządu Republiki Federalnej Niemiec otrzymał Order Zasługi Republiki Federalnej Niemiec na Wstędze. W uznaniu zasług otrzymał w 1997 gdański medal św. Wojciecha, w 1998 medal 1000-lecia Gdańska i w 2003 honorowe obywatelstwo miasta Gdańska. W 2000 został odznaczony Krzyżem Oficerskim Orderu Zasługi Rzeczypospolitej Polskiej, a w roku 2017 został doktorem honoris causa Uniwersytetu Łódzkiego. W 2012 otrzymał nagrodę Kustosz Pamięci Narodowej.
W 2012 jego książka pt. "Noc morderców. Kaźń polskich profesorów we Lwowie i holokaust w Galicji Wschodniej" została wyróżniona w kategorii „Najlepsza książka naukowa poświęcona dziejom Polski i Polaków w XX wieku” nagrodą jury w Konkursie Książka Historyczna Roku.
Życie prywatne.
Mieszka w Lampertsfeld koło Schenklengsfeld w Hesji oraz w Berlinie. Ma cztery córki i pięcioro wnuków.

</doc>
<doc id="1482503" url="https://pl.wikipedia.org/wiki?curid=1482503" title="41 Syberyjski Pułk Strzelecki">
41 Syberyjski Pułk Strzelecki

41 Syberyjski Pułk Strzelecki (ros. 41-й Сибирский стрелковый полк) – jednostka wojskowa białych podczas wojny domowej w Rosji
25 maja 1918 r. biali przy wsparciu oddziałów Korpusu Czechosłowackiego przejęli władzę w Nowonikołajewsku na Syberii. Dużą rolę w przewrocie odegrali b. oficerowie i żołnierze 41 Syberyjskiego Pułku Strzeleckiego armii rosyjskiej. Następnie sformowali oni 1 Nowo-Nikołajewski Kadrowy Pułk pod dowództwem ppłk. W. Serebrennikowa. Na jego bazie utworzono 41 Syberyjski Pułk Strzelecki, liczący ponad 3,1 tys. żołnierzy. Na jego czele stanął płk Batezat. Rozkazem adm. Aleksandra W. Kołczaka z 23 marca 1919 r. w Omsku rozpoczęto formowanie 11 Syberyjskiej Dywizji Strzeleckiej, w skład której wszedł 41 Syberyjski Pułk Strzelecki. W lipcu trafiła ona na front w rejonie Wierchnieuralska. Jednakże z powodu niezdolności do dalszej walki rozkazem z 17 sierpnia gen. Michaiła K. Dichterichsa została rozformowana. Po utracie przez białych Ufy i Czelabińska 41 Syberyjski Pułk Strzelecki wszedł w skład Armii Południowej gen. Biełowa, ochraniającej linię kolejową do Aktiubińska. W wyniku ofensywy bolszewickich wojsk Frontu Turkiestańskiego w okolicy stanicy Czelkar okrążone oddziały Armii Południowej, w tym 41 Syberyjski Pułk Strzelecki, zostały rozbite.
Linki zewnętrzne.
Historia 41 Syberyjskiego Pułku Strzeleckiego (jęz. rosyjski)
Bibliografia.
Siergiej W. Wołkow, Белое движение. Энциклопедия гражданской войны, 2003

</doc>
<doc id="1482506" url="https://pl.wikipedia.org/wiki?curid=1482506" title="Jarosław Szyszko">
Jarosław Szyszko

Jarosław Szyszko (ur. 4 kwietnia 1963 w Warszawie) – polski animator. Zdobywca nagrody Emmy w 2006 roku (Primetime Emmy Awards for Outstanding Individual Achievement in Animation) za animację filmu "Classical Baby 2. The Hippo Dance".
Filmografia.
Wybrane filmy polskie, przy których pracował Jarek Szyszko:
Wybrane filmy zagraniczne, przy których pracował Jarek Szyszko:

</doc>
<doc id="1482508" url="https://pl.wikipedia.org/wiki?curid=1482508" title="EU43 (E412)">
EU43 (E412)



</doc>
<doc id="1482512" url="https://pl.wikipedia.org/wiki?curid=1482512" title="Medal Stanisława Kostaneckiego">
Medal Stanisława Kostaneckiego

Medal Stanisława Kostaneckiego – medal przyznawany członkom Polskiego Towarzystwa Chemicznego za wybitne osiągnięcia w zakresie chemii organicznej. 
Brązowy medal w kształcie kwadratu z zaokrąglonymi rogami zawiera na awersie podobiznę Stanisława Kostaneckiego z datami jego urodzin i śmierci, a na rewersie napis "Polskie Towarzystwo Chemiczne", rok i nazwisko osoby, której przyznano medal.

</doc>
<doc id="1482513" url="https://pl.wikipedia.org/wiki?curid=1482513" title="EU11">
EU11



</doc>
<doc id="1482521" url="https://pl.wikipedia.org/wiki?curid=1482521" title="Fritzi Burger">
Fritzi Burger

Friederike „Fritzi” Burger (ur. 6 czerwca 1910 w Wiedniu, zm. 16 lutego 1999 w Portland) – austriacka łyżwiarka figurowa, startująca w konkurencji solistek. Dwukrotna wicemistrzyni olimpijska z St. Moritz (1928) i Lake Placid (1932), medalistka mistrzostw świata, mistrzyni Europy (1930) oraz czterokrotna mistrzyni Austrii (1928–1931).
Biografia.
Kariera amatorska.
Burger była następczynią Hermy Szabo na zawodach krajowych zdobywając cztery tytuły mistrzyni Austrii w latach 1928–1931. Na pierwszych mistrzostwach Europy na których rozgrywano zawody w konkurencji solistek, Burger zdobyła tytuł mistrzyni Europy 1930 podczas nieobecności w zawodach Norweżki Sonji Henie. Fritzi nigdy nie wygrała z Henie w swojej karierze. Podobnie było na Zimowych Igrzyskach Olimpijskich 1928 w Sankt Moritz oraz Zimowych Igrzyskach Olimpijskich 1932 w Lake Placid, gdzie dwukrotnie Burger została wicemistrzynią olimpijską.
Fritzi Burger zakończyła karierę amatorską w 1934 roku. 
Życie prywatne.
Po zakończeniu kariery amatorskiej Burger poślubiła Shinkichi Nishikawę, wnuka magnata pereł Kōkichi Mikimoto. W 1937 roku w Tokio na świat przyszedł ich syn. W czasie II wojny światowej mieszkali właśnie w Tokio, gdzie Burger występowała w pokazach łyżwiarskich. Fritzi Burger była Żydówką, a większość jej rodziny zostało zamordowanych przez nazistów. W latach 90. XX wieku przeniosła się do Stanów Zjednoczonych. Miała drugiego męża o nazwisku Russell.
Zmarła w wieku 89 lat w Portland.

</doc>
<doc id="1482523" url="https://pl.wikipedia.org/wiki?curid=1482523" title="Mick Foley">
Mick Foley

Michael Francis „Mick” Foley Sr (ur. 7 czerwca 1965 w Bloomington) – amerykański wrestler, pisarz i komik, znany też pod swoimi pseudonimami ringowymi jako Cactus Jack, Dude Love i Mankind.
Zasłynął głównie z wypromowania hardcore’owej odmiany w głównym nurcie wrestlingu, szczególnie dzięki swojej znamiennej walce z The Undertakerem w 1998. Swoją postać wrestlingu budował przede wszystkim na zdolności do przetrwania niebezpiecznych akcji i znoszenia bólu. Przez kilkanaście lat odgrywał tylko postać nieprzewidywalnego ekscentryka o imieniu Cactus Jack. Po dołączeniu do WWF w 1996 zamiennie wcielał się też w niezrównoważonego psychicznie Mankinda i romantycznego hipisa Dude Love’a. Trzy razy zdobył główne mistrzostwo WWF w 1999, a w 2009 zdobył główne mistrzostwo TNA. W 2013 został wprowadzony do galerii sławy WWE Hall of Fame.
Jest autorem kilku autobiografii (napisanych bez pomocy autora widmo), powieści i książek dla dzieci. Niektóre z jego książek były bestsellerami.
Wczesne życie i edukacja.
Urodził się 7 czerwca 1965 w Bloomington w stanie Indiana jako Michael Francis Foley. Gdy był jeszcze młody przeprowadził się do Setauket na wyspie Long Island w stanie Nowy Jork.
Jego ojciec, John Foley, był dyrektorem sportowym w lokalnym okręgu szkolnym, a matka, Beverly Foley, była nauczycielką Wychowania Fizycznego. Foley twierdzi, że ojcu zawdzięcza zamiłowanie do sportu, a matce do pisarstwa.
W liceum zaczął trenować lacrosse i zapasy. Ukończył studia na stanowym uniwersytecie State University of New York College at Cortland w Cortland w stanie Nowy Jork, na wydziale komunikacji społecznej. Posiada tytuł naukowy communications degree.
Kariera wrestlerska.
Był trenerem Daltona Bragga.
Przed debiutem w WWF (1983–1995).
Trenował wrestling w szkole wrestlingu Dominica DeNucciego. Jego największą inspiracją i ulubionym wrestlerem był Jimmy Snuka. Jeszcze w czasie swojego treningu występował jako jobber w WWF pod pseudonimem ringowym Jack Foley. Przegrywał z takimi zawodnikami jak The British Bulldog, The Killer Bees, Kamala i Hercules Hernandez. Jego pierwszy występ miał miejsce 26 czerwca 1983. Po zakończeniu treningu występował pod pseudonimem Cactus Jack na scenach niezależnych w Alabamie, Teksasie, Tennessee, Japonii i Afryce. W tym czasie zdobył różne mistrzostwa w organizacjach Continental Wrestling Association, World Class Wrestling Association, United States Wrestling Association i National Wrestling League. W 1989 debiutował w World Championship Wrestling (WCW). W 1991 występował w Global Wrestling Federation. Po przejęciu WCW przez Teda Turnera Cactus Jack powrócił do tej organizacji i występował w niej od 1991 do 1994. Następnie od 1994 do 1996 występował w Extreme Championship Wrestling. W 1994 walcząc z Big Van Vaderem w Monachium w Niemczech utknął między linami ringu, które ściskały jego szyję. Udało mu się uwolnić, ale w szarpaninie stracił dużą część prawego ucha. W 1995 w Japonii wygrał turniej King Of The Death Matches, pokonując w kolejnych rundach Terry’ego Gordy’ego, Shojiego Nakamakiego i Terry’ego Funka.
World Wrestling Federation / Entertainment (1996–2008).
W 1996 dołączył do organizacji World Wrestling Federation (WWF), gdzie debiutował pod pseudonimem Mankind i zasłynął z promowania odmiany wrestlingu znanej jak hardcore wrestling. Często brał udział w niebezpiecznych, widowiskowych i bolesnych akcjach. Przed 2002 organizacja WWF deklarowała, że Foley przeżył 8 wstrząśnień mózgu oraz ma złamany nos i szczękę, zwichniętą prawą i złamaną lewą obręcz kończyny górnej i 27 szwów w lewym ramieniu, a także sześć razy złamał sobie żebro. Stracił też trzy zęby w wypadku samochodowym, ale zdecydował się nie nosić protez stomatologicznych, ponieważ uznał, że szpary między zębami pasują do jego postaci w wrestlingu.
W WWF odgrywał postać o trzech różnych osobowościach. Każdej z tych osobowości odpowiadały unikatowe gimmicki, w które Foley wcielał się zamiennie. Były to: znany z nieprzewidywalności Cactus Jack, obłąkany hipis Dude Love i pacjent zakładu psychiatrycznego Mankind (z ang. "Ludzkość") noszący koszulę, krawat i maskę podobną do tej, którą nosił Hannibal Lecter w filmie "Milczenie Owiec". Jego atrybutem była pałka owinięta drutem kolczastym. W późniejszym okresie swojej kariery znacznie rzadziej brał udział w niebezpiecznych akcjach i w większym stopniu kreował osobowość komiczną. Jego nowym atrybutem stała się pacynka o imieniu Mr. Socko, zrobiona ze skarpetki.
Debiut i rywalizacja z The Undertakerem (1996).
Mankind debiutował 1 kwietnia 1996, w pierwszym odcinku "Raw" po gali WrestleMania XII. Został zapowiedziany przez Vince McMahona i wszedł na ring w brązowym stroju oraz brązowej skórzanej masce. W tle grała muzyka na melodię "Adagio for Strings" Samuela Barbera. Komentator Jerry Lawler skomentował jego wygląd słowami ""Podobno gdy chciał wystąpić w konkursie brzydoty powiedzieli mu „Przykro nam, to nie dla profesjonalistów”". Tej nocy Mankind pokonał Boba Holly wkładając mu środkowy palec do ust i zmuszając go do poddania się. Ostatnią walką w tym odcinku był pojedynek The Undertakera z Justinem Hawkiem Bradshawem. Ta walka została przerwana, ponieważ Mankind zaatakował Undertakera, powalił go i zaczął torturować przez włożenie środkowego palca do ust. Tak zaczęła się ich rywalizacja. 18 sierpnia na gali SummerSlam Mankind pokonał Undertakera w pierwszej walce typu Boiler Room Brawl. Z czasem ten rodzaj pojedynków stał się szczególnie charakterystyczny dla Mankinda. Do jego wygranej przyczynił się manager Undertakera, Paul Bearer, który zwrócił się przeciwko swojemu klientowi odmawiając mu pomocy i atakując go fizycznie. Bearer szybko został nowym managerem Mankinda. 17 listopada na gali Survivor Series rywale ponownie się ze sobą zmierzyli. Tym razem była to standardowa walka, z którą związany był zakład – Paul Bearer został zamknięty w klatce i zawieszony nad ringiem, a zwycięzca mógł zrobić z nim co zechce. Walkę wygrał The Undertaker, ale zanim zdążył zrobić krzywdę Bearerowi, został zaatakowany przez The Executionera, co umożliwiło managerowi ucieczkę.
Początki Dude Love’a i Cactus Jacka w WWF (1997–1998).
14 lipca 1997 mistrzostwo WWF World Tag Team Championship zostało tymczasowo zawieszone z powodu poważnej kontuzji Shawna Michaelsa. Tego dnia miała się odbyć walka o mistrzostwo między dotychczasowymi głównymi pretendentami, czyli British Bulldogiem i Owenem Hartem, a dotychczasowym mistrzem Stone Cold Steve’em Austinem i jego nowym partnerem. Austin jednak nikogo nie wyznaczył i początkowo sam walczył przeciwko dwóm zawodnikom. Gdy jego przeciwnicy zdobyli wyraźną przewagę, na TitanTronie pojawił się Mick Foley w swoim nowym wcieleniu. Teraz był uwielbianym przez kobiety hipisem o imieniu Dude Love. Nowa postać Foleya była oparta na bohaterze amatorskich filmów, które Foley kręcił w młodości. Dude Love zaoferował Austinowi pomoc i wkrótce dołączył do niego w ringu. Komentator Vince McMahon zwrócił uwagę na to, że rzekomo nowy zawodnik do niedawna był Mankindem. Austin początkowo okazywał zażenowanie zachowaniem Dude Love’a, ale ostatecznie pozwolił sobie pomóc i obaj wspólnie wygrali walkę. Gdy sędzia wręczył zwycięzcom pasy mistrzowskie, Dude Love podał swój Austinowi, nie chcąc się narzucać jako jego nowy współposiadacz tytułu. Austin jednak nie wziął pasa i zgodził się aby Dude Love został jego nowym partnerem oraz drugim mistrzem. Ich panowanie zakończyło się 7 września, kiedy zwakowali swoje tytuły z powodu kontuzji szyi Austina. 22 września Dude Love miał się zmierzyć z Hunterem Hearstem Helmsley w walce typu Street Fight. Gdy Helmsley zajął pozycję, Dude Love pojawił się na TitanTronie i oświadczył, że taki typ walki nie jest w jego stylu i zamiast niego pojedynek stoczy ktoś inny. Do Dude Love’a dołączył Mankind. Obaj rozmawiali o innej osobie, która jeszcze lepiej od Mankinda nadałaby się do Street Fightu. Wreszcie ogłosili, że Cactus Jack powrócił i Mick Foley wszedł na arenę jako Cactus Jack. Publiczność w trakcie walki skandowała "ECW". Starcie miało miejsce w ringu, przy ringu, a także na zapleczu. W walce zostały wykorzystane między innymi metalowe kosze na śmieci, drewniany stół, barierka ringu i szufla. Helmsleyowi w walce pomagała Chyna. Pojedynek wygrał Cactus Jack.
18 stycznia 1998 Mick Foley wziął udział w głównej bitwie na gali Royal Rumble. Wszedł pierwszy jako Cactus Jack i został wyeliminowany przez Chainsawa Charlie. Później wszedł jeszcze raz, jako szesnasty i jako Mankind. Został wyeliminowany przez Goldusta. Potem wszedł jeszcze raz, jako dwudziesty ósmy i jako Dude Love. Tym razem został wyeliminowany przez Faarooqa. Mick Foley jest jedynym wrestlerem, który został wylosowany do jednej bitwy Royal Rumble więcej, niż raz. 30 marca na gali Wrestlemania 14 Cactus Jack i Terry Funk przejęli mistrzostwo drużynowe World Tag Team Championship, pokonując dotychczasowych mistrzów, New Age Outlaws. Następnego dnia stracili tytuły w walce rewanżowej.
Walka The Undertakera z Mankindem.
W 1998 Dude Love zaczął rywalizować ze Stone Cold Steve’em Austinem i współpracować z Kane’em. Mick Foley i Kane wspólnie rywalizowali ze Steve’em Austinem i The Undertakerem. Na potrzeby rywalizacji z Undertakerem Foley powrócił do odgrywania roli Mankinda. 28 czerwca na gali King of The Ring Mankind zmierzył się z The Undertakerem w walce typu Hell in a Cell. Pojedynek ten wyróżniły wyczyny, które dotąd nie miały miejsca w WWE. W pewnym momencie The Undertaker zrzucił Mankinda z dachu stalowej konstrukcji na stół hiszpańskich komentatorów. W innym momencie zaatakował Mankinda na dachu konstrukcji manewrem chokeslam tak, że Mankind przebił dach i uderzył plecami o ring. W rzeczywistości drugi upadek Mankinda był wypadkiem. Dach nie miał się otworzyć. The Undertaker myślał, że niechcący zabił Micka Foleya. Mankind jednak przeżył i dokończył walkę. Kamery zarejestrowały twarz Mankinda uśmiechniętą przez zakrwawione usta i wargi oraz z jednym zębem zagnieżdżonym w nosie. Pod koniec walki Mankind rozsypał pinezki na ringu, ale to Undertakerowi udało się rzucić na nie swojego przeciwnika, a następnie przypiąć go i wygrać. W swojej autobiografii Mick Foley stwierdził, że nie pamięta pełnego przebiegu pojedynku. Walka ta została okrzyknięta Walką roku przez magazyn "Pro Wrestling Illustrated". Obaj zawodnicy interweniowali w kolejnej walce tego wieczoru – Kane pokonał Steve’a Austina i wygrał główne mistrzostwo WWF.
Tag team z Kane’em i zdobycie Hardcore Championship (1998).
13 lipca 1998 Mankind i Kane pokonali tag team New Age Outlaws w walce o mistrzostwo drużynowe World Tag Team Championship. 26 lipca na gali Fully Loaded zostali pokonani przez The Undertaker i Steve’a Austina i musieli oddać zwycięzcom swoje tytuły. 10 sierpnia w odcinku "Raw Is War" Kane i Mankind ponownie zdobyli pasy mistrzowskie, tym razem wygrywając walkę typu Fatal 4-way Tag Team match przeciwko The New Age Outlaws, Rockowi i Owenowi Hartowi oraz Austinowi i Undertakerowi. 30 sierpnia Kane i Mankind mieli bronić tytułów na gali SummerSlam, jednak Kane postanowił zdradzić partnera i nie pojawił się. Mankind walczył sam i przegrał przeciwko The New Age Outlaws. Po tej zdradzie Kane stworzył tag team The Brothers of Destruction z Undertakerem. 2 listopada Vince McMahon wręczył Mankindowi nowo utworzony pas WWF Hardcore Championship za jego zasługi w promowaniu Hardcore wrestlingu. Mankind przegrał tytuł w walce przeciwko The Big Bossmanowi 30 listopada w odcinku "Raw Is War".
Trzy panowania jako mistrz WWF (1999).
4 stycznia 1999 Mankind pokonał Rocka w walce typu No Disqualification o mistrzostwo WWF. Rock odzyskał tytuł w walce rewanżowej typu „I Quit” match 24 stycznia na gali Royal Rumble. W tej walce Mick Foley jako Mankind miał za zadanie pomóc The Rockowi w jego przemianie w heela. W tym celu Rock miał brutalnie poniżyć Mankinda. W rzeczywistości wcześniej obaj umówili się aby Rock uderzył Mankinda pięć razy metalowym krzesłem. Wbrew ustaleniom Rock uderzył Mankinda krzesłem jedenaście razy. Foley przyznał w jednym z wywiadów, że przez długi czas trzymał urazę, a incydent "zdewastował" jego żonę i dzieci, którzy byli obecni na widowni. Później jednak on i The Rock pogodzili się i odnowili swoją przyjaźń. Mankind nie poddał się w tej walce, ale The Rock oszukał sędziego odtwarzając zmontowane nagranie dźwiękowe, na którym jego przeciwnik mówi "I quit". 1 lutego Mankind odzyskał mistrzostwo pokonując Rocka w odcinku "Raw". Rock ponownie przejął tytuł pokonując Mankinda w walce typu Ladder match, dzięki interwencji Paula Wighta. Po raz ostatni Mankind wygrał główne mistrzostwo 22 sierpnia na gali SummerSlam, pokonując mistrza Stone Cold Steve’a Austina i drugiego pretendenta, Triple H-a, w walce typu Triple Threat. Stracił pas następnego dnia, przegrywając z Triple H-em walkę sędziowaną przez Shane’a McMahona.
Mistrz drużynowy z The Rockiem i Alem Snowem (1999).
The Rock i Mankind, pomimo dawnej rywalizacji, połączyli siły przeciwko wspólnym wrogom, The Undertakerowi i Big Showowi, którzy w 1999 byli mistrzami drużynowymi WWF. Rock i Mankind utworzyli tag team o nazwie The Rock 'n' Sock Connection i 30 sierpnia pokonali swoich rywali w walce o tytuł. 9 września w odcinku "SmackDown" miał miejsce pojedynek rewanżowy i była to walka typu Buried Alive match. Walkę zakłócił Triple H, który unieszkodliwił Rocka, a potem znokautował Big Showa młotem kowalskim i dokończył zakopywanie Mankinda, w związku z czym Undertaker i Big Show wygrali pojedynek i odzyskali mistrzostwo. Kolejny rewanż miał miejsce 20 września. The Undertaker namówił przeciwników aby walka odbyła się na jego zasadach. On sam nie wziął udziału w pojedynku. Zastąpili go Mideon i Viscera. The Rock przypiął Mideona i odzyskał mistrzostwo dla swojej drużyny. 23 września, po przerwie spowodowanej kontuzjami, drużyna New Age Outlaws powróciła, przerwała przemówienie The Rock ‘n’ Sock Connection i wyzwała The Rocka oraz Mankinda na pojedynek o mistrzostwo tego samego dnia. Mistrzowie przegrali, ponieważ Mankind niechcący wpadł z rozpędu na Rocka, a wtedy Billy Gunn uderzył Mankinda ciosem Fameasser, przypiął go i wygrał pasy dla swojej drużyny. 14 października miała miejsce walka rewanżowa. W jej trakcie Hardcore i Crash Holly znokautowali Billy’ego Gunna jednym z pasów, czego sędzia nie zauważył. Następnie Mankind przypiął Gunna i ponownie odzyskał mistrzostwo dla swojej drużyny. Hardcore i Crash Holly otrzymali szansę na walkę o tytuł 18 października. Do tego czasu Mankind pokłócił się z The Rockiem i choć przyszedł na pojedynek, nie walczył. Mimo to Rock skutecznie bronił się i atakował. Drużynie przeciwnej pomógł Triple H, który wtargnął na ring i zaatakował Rocka ciosem Pedigree. Dzięki temu Hardcore i Crash Holly wygrali, przejęli tytuły, a zespół Rock N’ Sock Connection przestał istnieć.
W listopadzie 1999 Mankind utworzył tag team z Alem Snowem. 4 listopada w odcinku "SmackDown!" razem pokonali Hardcore’a i Crasha Holly w walce o mistrzostwo drużynowe WWF. Dziesięć dni później na gali Survivor Series przegrali tytuły pokonani przez tag team New Age Outlaws.
Zakończenie kariery zawodnika w WWF (2000).
27 lutego 2000 na gali No Way Out Mick Foley jako Cactus Jack zmierzył się z Triple H-em w walce typu Hell in a Cell. Zgodnie z zakładem towarzyszącym walce, Cactus Jack przejąłby pas mistrzowski WWF Championship gdyby wygrał. W razie wygranej Triple H-a, Foley musiałby przejść na emeryturę. Początkowo Cactus Jack próbował parę razy wydostać się z klatki, ale drzwi były zamknięte przy pomocy kłódek i łańcuchów. Triple H rzucał przeciwnikiem o ściany klatki i atakował go stalowymi schodkami (będącymi częścią ringu) oraz metalowym krzesłem. Mimo to Cactus Jack pięć razy uciekł z przypięcia i udało mu się przejść do ofensywy oraz doprowadzić Triple H-a do obfitego krwawienia. Wreszcie przy pomocy schodów Foley zniszczył ścianę klatki, a następnie wyrzucił z niej Triple H-a i cisnął przeciwnikiem o stół komentatorów, po czym zaatakował go drewnianą pałką owiniętą drutem kolczastym. Triple H uciekł przed przeciwnikiem na dach klatki i gdy się na nim znalazł, złapał ścigającego go przeciwnika, zaatakował go jego drewnianą pałką doprowadzając do krwawienia i zrzucił rywala z dachu na stół hiszpańskich komentatorów. Cactus Jack wyraźnie osłabł i bezskutecznie próbował rzucić metalowe krzesło na dach. W końcu zdecydował się ponownie wejść na klatkę, gdzie ponownie był atakowany przez Triple H-a pałką. Gdy zawodnicy walczyli ze sobą, dach się pod nimi powoli niszczył, aż w końcu Triple H cisnął Cactus Jacka tak mocno, że ten przebił dach i opadłszy zrobił dziurę w ringu. Triple H dokończył walkę wykonując na przeciwniku Pedigree, przypinając go skutecznie i wygrywając. Cactus Jack opuszczał arenę żegnany przez wiwatującą publiczność, która skandowała jego imię.
Emerytura w WWF (po 2000–2008).
Dotrzymując warunków zakładu, po przegranej walce przeciwko Triple H-owi Mick Foley przeszedł na emeryturę. Nadal jednak występował w WWF między innymi jako komisarz i komentator. Rzadko brał udział w walkach jako zawodnik. W 2004 rywalizował z Randym Ortonem, a w 2006 z Edge’em i Rikiem Flairem. W międzyczasie występował też w takich organizacjach jak Ring of Honor, czy japońska Hustle. W 2008 zdecydował się opuścić organizację i dołączyć do Total Nonstop Action.
Total Nonstop Action (2008–2011).
Mick Foley zapowiedział swój debiut w Total Nonstop Action (TNA) na jednej z nieemitowanych w telewizji gal tej organizacji w Wielkiej Brytanii. Debiutował w TNA 18 września 2008. Został przedstawiony widzom przez założyciela TNA, Jeffa Jarretta. 12 października na gali TNA Bound For Glory pełnił rolę enforcera w walce Jarretta z Kurtem Angle. 16 października Foley ogłosił, że odchodzi i pożegnał się z widownią. Po przemowie, Jarret poprosił go o poświęcenie dziesięciu minut aby pomówić o interesach. 23 października Foley ogłosił, że został "Udziałowcem wykonawczym" TNA. Jego pierwszym poleceniem było "zdyscyplinowanie" również pełniącego funkcje zarządcze Kurta Angle.
W 2009 Jeff Jarrett i Mick Foley rywalizowali z Kurtem Angle i Stingiem tworzącymi drużynę The Main Event Mafia. Przyczyną był spór o wpływy w TNA. 16 kwietnia Mick Foley przeprowadził w ringu i przed publicznością wywiad z samym sobą. Odgrywał jednocześnie siebie i swoje alter ego, Cactus Jacka. Występ został przerwany przez Stinga, który go wyśmiał. Foley odpowiedział, że wcale nie udawał i zaatakował Stinga, a następnie dobił go drewnianą pałką owiniętą drutem kolczastym. 19 kwietnia Foley pokonał Stinga na gali TNA Lockdown w walce typu Six Sides of Steel match i przejął główne mistrzostwo organizacji, TNA World Heavyweight Championship. Posiadał je do 21 czerwca, kiedy na gali Slammiversary Kurt Angle zwyciężył bitwę typu King of the Mountain match o główne mistrzostwo przeciwko Foleyowi, Jeffowi Jarrettowi, AJ Stylesowi i Samoa Joe. Niespodziewane było to, że Joe zdecydował się pomóc Kurtowi Angle w tej bitwie. 30 lipca Foley i Bobby Lashley pokonali Kurta Angle i posiadacza pasa TNA Legends Championship, Kevina Nasha. Grupa The Main Event Mafia zaatakowała Foleya i Lashleya na zapleczu przed walką, osłabiając ich i powodując opóźnione przybycie Lashleya. Pod koniec walki uwagę Mafii odwrócił Sting. Tę okazję wykorzystał Foley, który przypiął Nasha i przejął jego pas. 16 sierpnia Nash odzyskał mistrzostwo w krwawej walce rewanżowej i chciał po walce poniżyć przeciwnika przy użyciu pałki owiniętej drutem kolczastym, ale Foleya ocalił Abyss.
W 2010 Mick Foley zdradził w ponad dwugodzinnym wywiadzie dla GeekWeek.com, że "nie widzi siebie w TNA" po wygaśnięciu kontraktu. Stwierdził, że czuje się jak w World Championship Wrestling, gdzie nie wiadomo było kto dowodzi. Był zawiedziony tym, że TNA nie chciało wyemitować nagrania Foleya z wiecu Jona Stewarta w Waszyngtonie. Czuł też, że nie da rady dłużej występować jako wrestler, a nie uważa siebie za tak dobrego mówcę jak Hulk Hogan i między innymi dlatego nie dostrzega dla siebie perspektyw. Mick Foley odszedł z TNA w 2011.
Powrót do WWE (po 2011).
Od 14 listopada 2011 Mick Foley sporadycznie występował w World Wrestling Entertainment. 6 kwietnia 2013 został wprowadzony do galerii sławy WWE Hall of Fame przez Terry’ego Funka. 14 marca 2016 przekazał swoją charakterystyczną pałkę owiniętą drutem kolczastym Deanowi Ambrose’owi. 18 lipca 2016, po drugim podziale WWE na brandy, Stephanie McMahon mianowała go managerem generalnym Raw. Został zwolniony 20 marca 2017, dwa tygodnie przed WrestleManią 33, za odmowę zwolnienia pracownika "Raw".
Twórczość literacka.
Foley jest autorem kilku autobiografii, powieści i książek dla dzieci. Swoją karierę pisarską zaczął w 1999, kiedy po zapoznaniu się z treścią autobiografii pisanej przez jego autora widmo stwierdził, że sam jest w stanie napisać ją lepiej i jeszcze w tym samym roku opublikował ją pod tytułem "Have a Nice Day!". Jego książka znalazła się na pierwszym miejscu listy bestsellerów publikowanej przez "The New York Times". Jego druga autobiografia, "Foley Is Good: And the Real World Is Faker Than Wrestling" z 2001 zajęła pierwsze miejsce na liście bestsellerów "The New York Times" już w pierwszym tygodniu od publikacji, wyprzedzając takie książki jak "Napalm i żelki" George’a Carlina, "Niepokonany Seabiscuit" Laury Hillenbrand i "Album of Memories" Toma Brokawa. Również jego pierwsza powieść dla dzieci, "Christmas Chaos", była bestsellerem.
Jak sam przyznaje, nie korzysta z autora widmo w swojej twórczości, ale zatrudnia redaktora w celu poprawy interpunkcji.
Bibliografia.
Książki autorstwa Micka Foley.
Autobiografie
Książki dla dzieci
Powieści
Inne media.
Mick Foley zajmował się też komedią. Pięciokrotnie wystąpił w programie "The Daily Show". Pojawił się w jednym ze skeczy CollegeHumor. Od 2009 uprawia Stand-up. W 2012 krytycy w większości pozytywnie ocenili jego występy na jednych z największych festiwali komediowych na świecie – "Just for Laughs" w Montrealu i "Fringe Fest" w Edynburgu.
Gry komputerowe.
Przedstawiająca go postać pojawiła się w grze "Fire Pro Wrestling" (2001, GB, GBA) oraz w dwudziestu jeden grach WWF i WWE: "WWE Day Of Reckoning 2" (2005, GC), "WWE SmackDown! vs. RAW" (2004, PS2), "WWE SmackDown! vs. RAW 2006" (2005, PS2, PSP), "WWE SmackDown! vs. RAW 2007" (2006, Xbox, Xbox360, PS2, PSP), "WWE SmackDown! vs. RAW 2008" (2007, Wii, DS, Xbox360, PS2, PS3, PSP), "WWE Wrestlemania 21" (2005, Xbox), "WWF Attitude" (1999, N64, GB, PS, DC), "WWF No Mercy" (2000, N64), "WWF Royal Rumble" (2000, DC), "WWF SmackDown!" (2000, PS), "" (2000, PS), "WWF SmackDown! Just Bring It" (2001, PS2), "WWF War Zone" (1998, N64, PS), "WWF WrestleMania 2000" (1999, N64), "WWF Wrestlemania 2000" (1999, GB, GBC), "Fire Pro Wrestling" (2001, GB, GBA), "WWE '12" (2011, Wii, Xbox360, PS3), "WWE '13" (2012, Wii, Xbox360, PS3), "WWE 2K14" (2013, Xbox360, PS3), "WWE 2K16" (2015, Xbox360, XboxOne, PS3, PS4, PC), "WWE 2K17" (2016, Xbox360, XboxOne, PS3, PS4, PC) i "WWE 2K18" (2017, XboxOne, PS4, PC).
Życie prywatne.
W 1992 poślubił byłą modelkę, Colette z domu Christie. Razem mają córkę Noelle i trzech synów o imionach Dewey, Hewey i Michael Jr.
W 2001 "The New York Times" doniósł, że jego prywatny dom ma pięć sypialni, a także pokój "bożonarodzeniowy", w którym ozdoby świąteczne wiszą przez cały rok. W innym pokoju znajduje się kilka kawii domowych, które mogą poruszać się swobodnie po całym pomieszczeniu.

</doc>
<doc id="1482528" url="https://pl.wikipedia.org/wiki?curid=1482528" title="Turnin Me On">
Turnin Me On

"Turnin Me On" to piosenka hip-hopowa stworzona przez Keri Hilson, Jamala Jonesa i Dwayne'a Cartera na debiutancki album studyjny Hilson, "In a Perfect World..." (2009). Wyprodukowany przez Polow da Dona, utwór wydany został jako trzeci singel promujący krążek dnia 25 listopada 2008 w Stanach Zjednoczonych. Kompozycja nagrana została z gościnnym udziałem Lil Wayne'a. Raper wykorzystuje również w piosence auto-tune.
Teledysk.
Teledysk do singla reżyserowany był przez Erika White'a i nagrywany głównie na białym tle. W klipie Hilson wciela się w kobietę otoczoną przez atrakcyjnych mężczyzn, którzy podniecają bądź nie zyskują zainteresowania wokalistki. Podczas trwania videoclipu ukazane są ujęcia przedstawiające artystkę siedzącą na dużych głośnikach, tańczącą z dwoma tancerzami towarzyszącymi, spożywającą napoje oraz bawiącą się z przyjaciółmi, podczas gdy mężczyźni starają się zaimponować jej. Następne kadry przedstawiają rapującego Lil Wayne'a na czarnym tle, by w następnym momencie klipu ujrzeć Hilson na czerwonej sofie i w końcu pozbywającej się denerwującego ją chłopaka. W teledysku gościnnie występują Polow da Don, raper Rich Boy, uczestnik amerykańskiej edycji programu "Idol" Leah LaBelle oraz siostra wokalistki.
Klip miał premierę dnia 20 listopada 2008 na antenach kilku stacji muzycznych.
Remiks.
Oficjalny remiks utworu zawiera wokal Busta Rhymesa zamiast Lil Wayne'a. W nieoficjalnym remiksie oprócz głosu Lil Wayne'a można usłyszeć także rapera – Hona.

</doc>
<doc id="1482534" url="https://pl.wikipedia.org/wiki?curid=1482534" title="Tumult cmentarny">
Tumult cmentarny

Tumult cmentarny – wydarzenia w Krakowie w 1575 r. wywołane przez katolików, głównie studentów Akademii Krakowskiej oraz plebs krakowski, wymierzone w ludność ewangelicką.
Geneza.
Po odbudowaniu zdewastowanej w dniach 10–12 października 1574 r. ewangelickiej świątyni w Krakowie w następnym roku studenci oraz plebs miejski planowali kolejną napaść. Do próby tumultu antydysydenckiego doszło w Krakowie 12 maja 1575 r., została ona jednakże zażegnana. Przez cztery następne tygodnie wokół odnowionego już kościoła ewangelickiego stała straż zamkowa uniemożliwiając napaść.
Przebieg.
W dniu 24 czerwca 1575 r. doszło do próby kolejnego napadu na kościół i szkołę ewangelicką w Krakowie na ulicy św. Jana. Został on odparty, ale sfanatyzowany tłum skierował się na położony na przedmieściu Wesoła cmentarz protestancki. Uczestnicy zajść, jak podaje kronikarz:
Napastnicy nie tylko porozwalali groby, ale również zniszczyli ogrodzenie cmentarza. Relację z zajść przekazują: list Krzysztofa Trecego do Jozjasza Simlera z 15 lipca 1575 r. oraz siedemnastowieczne przekazy Andrzeja Węgierskiego i Wojciecha Węgierskiego (te ostatnie mylnie podają datę wydarzenia 16 czerwca). Tumult cmentarny w 1575 r. stanowił pierwszy z całego szeregu napadów młodzieży katolickiej i plebsu Krakowa na cmentarze i kondukty pogrzebowe ewangelików, połączone nierzadko z profanacją zwłok. Był wyrazem nietolerancji religijnej w epoce kontrreformacji.

</doc>
<doc id="1482535" url="https://pl.wikipedia.org/wiki?curid=1482535" title="Port morski Dźwirzyno">
Port morski Dźwirzyno

Port morski Dźwirzyno – rybacki port morski nad Morzem Bałtyckim, położony w woj. zachodniopomorskim, w powiecie kołobrzeskim, w miejscowości Dźwirzyno, na Wybrzeżu Trzebiatowskim, na ujściowym odcinku rzeki Błotnicy.
Portem administruje Urząd Morski w Słupsku, przy pomocy Bosmanatu Portu Dźwirzyno.
Położenie.
Port jest usytuowany nad Zatoką Pomorską, ok. 6 mil morskich (11 km) na zachód od portu morskiego Kołobrzeg i ok. 4 NM (7 km) na wschód od portu morskiego Mrzeżyno. Pomiędzy latarnią w Niechorzu (ok. 11 NM), a latarnią w Kołobrzegu.
Port jest zbudowany na ujściowym odcinku rzeki Błotnicy (zwanym potocznie Kanałem Resko), który bierze swój początek od jeziora Resko Przymorskie. Nad kanałem portowym poprowadzony jest stalowy most drogowy, będący częścią drogi powiatowej Kołobrzeg–Mrzeżyno o długości 63,6 m.
Powierzchnia terenu portu wynosi 3 ha. Granica między śródlądowymi wodami powierzchniowymi a wodami morskimi wyznacza linia prostopadła do osi kanału łączącego jezioro Resko Przymorskie z morzem, w miejscu jego połączenia z jeziorem.
Magazyny rybackie znajdują się przy południowo-wschodniej części portu, za mostem drogowym.
Granice portu morskiego określa zarządzenie Ministra Handlu Zagranicznego i Gospodarki Morskiej z 1975 roku.
Warunki nawigacyjne.
Dodatkowe przepisy portowe dla portu morskiego Dźwirzyno określają, że wielkość jednostek wchodzących do portu nie może przekraczać 12 m długości całkowitej, 5 m szerokości i 0,85 m zanurzenia dla wody słodkiej przy średnim stanie wody. Bosman portu może w uzasadnionych przypadkach uzależnionych od warunków hydronawigacyjnych zezwolić na wejście do portu jednostki przekraczającej określoną długość i zanurzenie. Maksymalne parametry dla jednostek wchodzących nie mogą jednak przekraczać 15 m długości całkowitej i 1,2 m zanurzenia dla wody słodkiej przy średnim stanie wody. Wejście do portu jest możliwe przy sile wiatru do 5ºB i stanie morza 3.
Z wyłączeniem jednostek stale bazujących w porcie, żegluga może odbywać się od wschodu do zachodu słońca
W rejonie portu przeważają wiatry północne i zachodnie. Silne wiatry z kierunków zachodnich przez północne do północno-wschodnich podnoszą poziom wody o ok. 0,5 m powyżej średniego. Port otaczają lasy, które ograniczają wpływ wiatru. Prądy wodne płyną na północny wschód lub północny zachód. Przy wietrze w skali od 3–4°B warunki postoju na kanale portowym są bardzo niekorzystne, dlatego ochronę jednostek zapewnia Basen Postojowy. Jednostki cumują burtą do nabrzeża.
Infrastruktura.
Port podlega zamuleniu z powodu silnych północnych wiatrów.
Szerokość między główkami falochronów wynosi 19 metrów, szerokość kanału portowego – 10 m. Głębokość toru wodnego jest na poziomie 1,5 m, a głębokość w porcie ok. 1,2 m. 
Redę portu stanowi akwen ograniczony linią kołową o promieniu 0,5 NM wyprowadzoną z pozycji stawy światła głowicowego (czerwonego) falochronu wschodniego. 
W czerwcu 1997 zbudowano we wschodniej części portu nowy Basen Postojowy, który ma pojemność 20 gościnnych miejsc postojowych, a w kanale może cumować do 15 jednostek.
Kanał portowy od głowicy falochronu wschodniego do południowej granicy portu obejmuje powierzchnię 10 351 m², a Basen Postojowy ma powierzchnię 3 tys. m². Po południowo-wschodnia stronie portu znajduje się slip o długości 68,5 mb. 
Rybactwo w wodach portowych.
W ujściu kanału łączącego jezioro Resko Przymorskie z morzem, w półkolu zakreślonym promieniem długości 500 m w kierunku morza z punktu leżącego na środku linii łączącej oba brzegi ujścia ustanowiono stały obwód ochronny, gdzie obowiązuje zakaz połowu organizmów morskich.
Na morskich wodach wewnętrznych w granicach portu morskiego Dźwirzyno został ustanowiony okresowy obwód ochronny dla troci wędrownej i łososia, który obowiązuje od 15 września do 31 grudnia każdego roku. Wprowadzono ograniczenie w sportowym połowie ryb, polegające na zakazie połowu metodą spinningową na wodach portowych.

</doc>
<doc id="1482540" url="https://pl.wikipedia.org/wiki?curid=1482540" title="Cecilia Colledge">
Cecilia Colledge

Magdalena Cecilia Colledge (ur. 28 listopada 1920 w Londynie, zm. 12 kwietnia 2008 w Cambridge) – brytyjska łyżwiarka figurowa, startująca w konkurencji solistek. Wicemistrzyni olimpijska z Garmisch-Partenkirchen (1936) i uczestniczka igrzysk olimpijskich (1932), mistrzyni (1937) i dwukrotna wicemistrzyni świata (1935, 1938), trzykrotna mistrzyni Europy (1937, 1938, 1939) oraz 6-krotna mistrzyni Wielkiej Brytanii (1935–1939, 1946). 
W 1936 roku została pierwszą kobietą, która wykonała na zawodach międzynarodowych (mistrzostwa Europy 1936) podwójny skok łyżwiarski, wykonując podwójnego salchowa. Jej nazwiskiem, jako "Colledge" nazywany jest "one-foot axel", czyli skok z 1,5 obrotu, z wejściem jak do klasycznego axla lądowany na wewnętrznej krawędzi stopy startowej do tyłu - lewa stopa dla skoku w lewo. 
Colledge jest również wymieniana jako wynalazczyni piruetu waga z trzymaniem nogi (ang. "Catch-foot camel spin") znany też jako half-Biellmann. Piruet został nazwany nazwiskiem Denise Biellmann, ale to Colledge była pierwszą łyżwiarką, która wykonywała piruet odchylany (ang. "Layback spin", kiedyś znany jako "Backbend") z przejściem do pozycji half-Biellmann (trzymanie jedną ręką płozy łyżwy nad głową uniesionej do góry nogi).
Biografia.
Magdalena Cecilia Colledge urodziła się w rodzinie Margaret, córki admirała J.W. Brackenburga, i Lionela Colledge, chirurga Royal Navy, który zdobył sławę na całym świecie dzięki pracy nad rakiem krtani. Mieszkali na Upper Wimpole Street w centrum Londynu.
Colledge pozostaje najmłodszą uczestniczką igrzysk olimpijskich, gdy startując na Zimowych Igrzysk Olimpijskich 1932 w Lake Placid miała jedynie 11 lat i 73 dni. Zajęła 8. miejsce wśród solistek, a cztery lata później w Berlinie przegrała tylko z Norweżką Sonją Henie.
Podczas II wojny światowej Colledge była kierowcą ambulansu w Londynie. Miała starszego brata o imieniu Maule, który był pilotem wojskowym i dołączył do Royal Air Force Volunteer Reserve tuż przed wojną. Służył w eskadrze 139 „Jamajka” do 14 września 1943 roku kiedy to jego nieuzbrojony samolot Mosquito nie powrócił z misji nad Berlinem. Jego imię zostało uhonorowane w "Runnymede Memorial". 
Colledge wróciła do treningów w 1945 roku i po zdobyciu szóstego tytułu mistrzyni Wielkiej Brytanii w 1946 roku rozpoczęła karierę profesjonalną. Występowała w "Ice Revues" w Nowym Jorku i Londynie, a także była mistrzynią British Open w 1947 i 1948 roku. Na początku lat 50. osiadła w Bostonie i była trenerką łyżwiarstwa w Skating Club of Boston w latach 1952–1995. Jednym z jej najbardziej znanych uczniów był Ron Ludington, który w 1960 roku wygrał brązowy medal olimpijski w parach sportowych z żoną Nancy Ludington. 
Nigdy nie wyszła za mąż, ale często nosiła broszkę ze skrzydłami RAF otrzymaną od kolegi jej brata, który tak jak on stracił życie podczas wojny. Resztę życia spędziła w Stanach Zjednoczonych, ale jej ostatnim życzeniem było umieszczenie jej prochów w rodzinnym grobowcu w Wielkiej Brytanii.

</doc>
<doc id="1482542" url="https://pl.wikipedia.org/wiki?curid=1482542" title="Medal Jana Zawidzkiego">
Medal Jana Zawidzkiego

Medal Jana Zawidzkiego – medal przyznawany członkom Polskiego Towarzystwa Chemicznego (PTChem) za wybitne osiągnięcia z zakresu chemii fizycznej i nieorganicznej.
Medal wykonany z brązu w kształcie kwadratu z zaokrąglonymi rogami zawiera na awersie portret Jana Zawidzkiego z datami jego urodzin i śmierci, a na rewersie napis "Polskie Towarzystwo Chemiczne" oraz rok i nazwisko osoby, której został przyznany.

</doc>
<doc id="1482543" url="https://pl.wikipedia.org/wiki?curid=1482543" title="Kolyrydianie">
Kolyrydianie

Kolyrydianie, kollyrydianie – zwolennicy egipskiego lub trakijsko-scytyjskiego heterodoksalnego kultu maryjnego, uprawiający go na sposób pogański, w ofierze składając Matce Bożej "kollyris" – bułeczki. Według doktryny kolyrydian Maria była równa pod względem boskości Trójcy Świętej. Wiadomości o herezji pochodzą z 377 roku z dzieł pisarza Epifaniusza z Salaminy, według którego raz do roku wyznawczynie kultu – arabskie kobiety – podczas uroczystości oddawały Maryi cześć boską. Ciastko "kollyre" po złożeniu go w ofierze było wspólnie konsumowane.

</doc>
<doc id="1482549" url="https://pl.wikipedia.org/wiki?curid=1482549" title="Św. Magnus">
Św. Magnus



</doc>
<doc id="1482550" url="https://pl.wikipedia.org/wiki?curid=1482550" title="Marko Brkić">
Marko Brkić

Marko Brkić (cyr. Марко Бркић; ur. 25 lipca 1982 w Belgradzie) – serbski koszykarz, występujący na pozycji skrzydłowego.
Występował m.in. w: Anwilu Włocławek, Polpaku Świecie i PGE Turowa Zgorzelec.

</doc>
<doc id="1482551" url="https://pl.wikipedia.org/wiki?curid=1482551" title="Stolemy">
Stolemy

Stolemy () – w kaszubskich legendach olbrzymy, które przed wiekami zamieszkiwały tereny Kaszub. Pozostałością po ich obecności są jakoby liczne wielkie głazy, które stolemowie porozrzucali podczas walk lub zawodów siłowych. Takie kamienie, określane jako „stolemowe”, znajdują się m.in. w Tychowie, Grabówku, Świecinie, koło Tolkmicka czy w Lubichowie.
Stolemowie odznaczali się rzekomo nadzwyczajnym wzrostem i siłą, byli także okrutni i prześladowali ludzi. Lubili się popisywać swoją siłą wobec siebie i ludzi. Miewali normalne rodziny, były więc i stolemki, i stolemiątka.
Przypisuje się im uformowanie obecnego krajobrazu Kaszub. Tworzyli wzgórza, mierzeje na jeziorach czy mielizny na morzu. Według jednego z podań przytoczonych przez Józefa Ceynowę za swoją niegodziwość zostali ukarani przez bogów i zamienieni w kamienne kręgi. Z kolei w zbiorze legend kaszubskich "Dobro zwycięża" Ceynowa przedstawił inne opowiadanie, wedle którego stolemowie mieli być dobrymi istotami, pomagającymi ludziom.
Inni pisarze kaszubscy, z Aleksandrem Majkowskim na czele, wielokrotnie wykorzystywali motyw stolema, widząc w nim chętnie symbol dawnej potęgi kaszubskiego Pomorza.
Stolemami nazywają Kaszubi również ludzi silnych duchem i wiarą, niezłomnych, jak Antoni Abraham. Do tej symboliki silnych duchem twórczych ludzi nawiązał Klub Pomorania, ustanawiając wyróżnienie Medal Stolema.
Izabella Trojanowska opisała powstanie gryfa pomorskiego – pół-lwa, pół-orła: Jeden ze stolemów trafił przed oblicze Boga. Na pytanie, co sądzi o dziele stworzenia a zwłaszcza o ludziach – nie wyraził zachwytu. Rzekł, że nie poradzą sobie, bo nie mają siły lwa, ani skrzydeł. Bóg w gniewie zamienił stolema w pół-lwa, pół-orła, a żeby jeszcze bardziej mu dokuczyć, przyprawił mu ośle uszy by nikt nie miał wątpliwości co do miernych możliwości intelektualnych nieszczęśnika. Kaszubscy graficy jednak uznali, że kara była zbyt surowa i w ciągu lat wyretuszowali ośle uszy.
Dzięki pewnemu stolemowi powstały na przykład Łebskie Błota.
Gdziekolwiek zobaczymy wąski półwysep wrzynający się w jezioro – pełno zaś takich – to na pewno dzieło olbrzymów. Przykładem tego mogą być Jezioro Osowskie, Sudomie albo Jezioro Wdzydzkie. Tu stolemka chciała małemu stolemkowi usypać drogę przez jezioro. Nabrała więc piachu w fartuch i do roboty. Ale usypała zaledwie jedną trzecią drogi i fartuch jej się urwał. Tak powstał długi, wąski i piaszczysty cypel na części jeziora zwanej Gołubiem.
Kamienne kręgi, które według kaszubskich legend były dziełem stolemów, są w rzeczywistości pozostałością po Gotach, którzy między I a III wiekiem przebywali na Pomorzu Wschodnim.
W Gdańsku w dzielnicy Jasień znajduje się ulica, której patronem jest Stolem.

</doc>
<doc id="1482554" url="https://pl.wikipedia.org/wiki?curid=1482554" title="Return the Favor">
Return the Favor

„Return the Favor” – piosenka R&amp;B stworzona przez The Clutch i Timothey Mosleya na debiutancki album studyjny Keri Hilson, "In a Perfect World..." (2009). Wyprodukowany przez Timbalanda, utwór wydany został jako drugi singel promujący krążek dnia 7 października 2008 w Stanach Zjednoczonych. W Wielkiej Brytanii piosenka wydana została jako pierwszy singel prezentujący album dnia 27 kwietnia 2009. Kompozycja zarejestrowana została z gościnnym udziałem producenta.
Informacje o singlu.
„Return the Favor” wydany został jako drugi singel z krążka dnia 7 października 2008, jednak początkowo zamiast utworu drugą kompozycją prezentującą longplay miał być utwór „Henny and Apple Juice”. Ponieważ główny singel promujący album, piosenka „Energy” nie zyskała sukcesu w rodzimym kraju wokalistki producenci oraz władze wytwórni płytowej artystki zdecydowały się wydać kolejne dwa single z krążka niemalże w tym samym czasie i przesunąć premierę albumu na luty 2009.
Wydany na początku października 2008 singel nie zyskał na popularności i nie znalazł się na oficjalnych listach sprzedaży w USA.
Teledysk.
Wyreżyserowany przez Melinę, teledysk do singla miał premierę dnia 23 października 2008 za pośrednictwem witryny internetowej YouTube. Klip rozpoczyna się ujęciem ukazującym Timbalanda wchodzącego do studia i oglądającego klip do kompozycji „The Way I Are”. Następnie wyłącza on piosenkę, uruchamiając w ten sposób piosenkę i teledysk do singla. W czasie trwania klipu widać kadry prezentujące Hilson śpiewającą w białym pomieszczeniu pełnym kamer, na czarnym tle, w różowym kostiumie wśród luster oraz tańczącą wraz z kilkoma tancerzami w wodzie. W czasie, gdy akcja teledysku skupiona jest na wokalistce w kilku momentach można zobaczyć producenta utworu przyglądającego się artystce ze studia oraz widzącego obraz z kamer.

</doc>
<doc id="1482559" url="https://pl.wikipedia.org/wiki?curid=1482559" title="Kościół św. Ducha w Wilnie">
Kościół św. Ducha w Wilnie



</doc>
<doc id="1482562" url="https://pl.wikipedia.org/wiki?curid=1482562" title="Megan Taylor">
Megan Taylor

Megan Olwen Devenish Taylor, po mężu Mandeville, następnie Ellis (ur. 25 października 1920 w Rochdale, zm. 23 lipca 1993 na Jamajce) – brytyjska łyżwiarka figurowa, startująca w konkurencji solistek. Uczestniczka igrzysk olimpijskich w Lake Placid (1932), dwukrotna mistrzyni świata (1938, 1939), trzykrotna wicemistrzyni Europy (1937–1939) oraz trzykrotna mistrzyni Wielkiej Brytanii (1932–1934).
Jej matka pochodząca z Sankt Moritz była profesjonalną łyżwiarką figurową, zaś jej ojciec Phil był łyżwiarzem szybkim i to on nauczył córkę jazdy na łyżwach. Pierwszym występem Megan był pokaz na lodowisku Richmond Ice Rink na miesiąc przed jej dziewiątymi urodzinami. Jej ojciec był jej trenerem podczas Zimowych Igrzysk Olimpijskich 1932 w Lake Placid. Megan miała zaledwie 11 lat i zajęła 7. miejsce, co było najlepszą lokatą brytyjskiej łyżwiarki na igrzyskach w tamtym czasie.
Megan Taylor rozpoczęła karierę profesjonalną w 1939 roku występując w rewiach łyżwiarskich z ojcem w Australii, Kanadzie i Stanach Zjednoczonych m.in. w słynnym "Ice Capades" i "Ice Follies".

</doc>
<doc id="1482564" url="https://pl.wikipedia.org/wiki?curid=1482564" title="PTChem">
PTChem



</doc>
<doc id="1482584" url="https://pl.wikipedia.org/wiki?curid=1482584" title="Prekaria">
Prekaria



</doc>
<doc id="1482588" url="https://pl.wikipedia.org/wiki?curid=1482588" title="Prekarium">
Prekarium

Prekarium, l.m. prekaria (łac. "precarium" od "prex" dpn. "preces" 'prośba') – rodzaj umowy, w wyniku której następowało przekazanie drugiej osobie ziemi, jakiejś rzeczy lub prawa w użytkowanie, z zastrzeżeniem zwrotu na każde wezwanie, ponieważ przekazanie takie następowało najczęściej na prośbę przyjmującego, stąd nazwa instytucji. Potocznie to także teren uzyskany na mocy tej umowy.
Prekaria wywodzą się z prawa rzymskiego. Był to rodzaj bezpłatnego użyczenia rzeczy materialnej, którą pożyczający musiał zwrócić bezzwłocznie na żądanie użyczającego. Takie użyczenie nie podlegało ochronie prawnej i łączyło się z pewnym ryzykiem dla obu stron.
W nowej formie prekaria odrodziły się w państwie Franków i rozprzestrzeniły w całej feudalnej Europie. Początkowo nie spisywano żadnej umowy, a zakres gwarancji i obowiązków był różny. Stopniowo dopracowano pewne standardy umów i zakres wzajemnych relacji. Pomijając szczegóły, wyróżnia się trzy rodzaje prekarii:

</doc>
<doc id="1482622" url="https://pl.wikipedia.org/wiki?curid=1482622" title="4chan">
4chan

4chan – anglojęzyczny imageboard, wzorowany na japońskim Futaba Channel. Uruchomiony w październiku 2003 roku przez nastolatka Christophera Poole’a, ps. "moot". Pierwotnie o tematyce mangi oraz anime. Użytkownicy z reguły piszą oraz zamieszczają obrazy anonimowo. Dziennik „The Guardian” nazwał 4chan „błyskotliwym, śmiesznym i niepokojącym”. Został sprzedany 21 września 2015 r. twórcy 2channel, Hiroyukiemu Nishimurze.
Najpopularniejszy dział to dział /b/, znany jako „dowolny” ("random"), na którym zakazane jest jedynie zamieszczanie dziecięcej pornografii. Portal Gawker.com stwierdził, że „czytanie /b/ rozpuści ci mózg”.
Serwis zwraca uwagę mediów, a jego użytkownicy spopularyzowali utwory i zjawiska internetowe, takie jak piosenka "Chocolate Rain", obrazy „lolcat” czy rickroll. Media zwracają także uwagę na ataki użytkowników na inne serwisy i internautów, jak również na treści rasistowskie, nazistowskie czy seksistowskie.
Manipulacja rankingu tygodnika Time.
Ranking 100 najbardziej wpływowych osób świata magazynu Time został w 2009 r. zmanipulowany przez użytkowników 4chana. Ranking ułożony był na podstawie głosów internautów. Mimo zabezpieczenia reCAPTCHA, użytkownikom udało się wynieść na pierwsze miejsce założyciela 4chana i ułożyć z inicjałów osób w rankingu akrostych „mARBLE CAKE ALSO THE GAME”.

</doc>
<doc id="1482631" url="https://pl.wikipedia.org/wiki?curid=1482631" title="Maryla Hopfinger">
Maryla Hopfinger

Maryla Hopfinger (ur. 1 lutego 1942 w Borysławiu) – profesor nauk humanistycznych, pracownik Instytutu Badań Literackich PAN.
Wykłada komunikacje społeczną oraz media i komunikację masową w Warszawskiej Wyższej Szkole Humanistycznej im. Bolesława Prusa. Prowadzi też seminaria w Szkole Nauk Społecznych i w Instytucie Kultury Polskiej UW oraz Collegium Civitas.
W grudniu 1975 roku była sygnatariuszką protestu przeciwko zmianom w Konstytucji Polskiej Rzeczypospolitej Ludowej (List 59). 20 sierpnia 1980 roku podpisała apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Żona profesora Stefana Amsterdamskiego. Syn Jacek (ur. 1978) jest szefem działu nowych mediów w Onet.pl.

</doc>
<doc id="1482639" url="https://pl.wikipedia.org/wiki?curid=1482639" title="4chan.org">
4chan.org



</doc>
<doc id="1482671" url="https://pl.wikipedia.org/wiki?curid=1482671" title="Emilianów (stacja kolejowa)">
Emilianów (stacja kolejowa)

Emilianów – stacja kolejowa w Woli Rasztowskiej, w województwie mazowieckim, w Polsce.

</doc>
<doc id="1482714" url="https://pl.wikipedia.org/wiki?curid=1482714" title="Nowa Niepodległość">
Nowa Niepodległość

Nowa Niepodległość (far. "Nýtt Sjálvstýri", dawniej "Sjálvstýrisflokkurin") – partia polityczna działająca na Wyspach Owczych. Reprezentuje poglądy socjalliberalne i regionalistyczne. Przed 1994 rokiem reprezentowała poglądy autonomistyczne, lecz obecnie jest partią separatystyczną. Partia posługuje się obecnie logiem przypominającym żagiel, a jej barwy to fioletowa i niebieska.
Historia.
Partia jeszcze nie zarejestrowana wzięła udział w wyborach parlamentarnych w 1906 roku, kiedy, jako przeciwieństwo Sambandsflokkurin, zdobyła 8 miejsc w Løgting. Oficjalnie partię utworzono w 1906 roku z połączenia środowisk niepodległościowych, które ujawniły się na Wyspach Owczych w czasie Spotkania Bożonarodzeniowego (1888). Jej pierwszym prezesem został Jóannes Patursson. 
Do drugiej wojny światowej partia odniosła dwa zwycięstwa w wyborach (1918, 1928), dwa razy otrzymała tyle samo miejsc co Sambandsflokkurin (1920, 1936), a pozostałe osiem razy pozostawała w mniejszości. Ostatnie wybory przed wojną były także końcem kadencji Jóannesa Paturssona jako lidera partii, który postanowił założyć Fólkaflokkurin, gdzie później został głową ugrupowania aż do swej śmierci. Patursson zabrał ze sobą wielu wyborców, co poskutkowało nagłym spadkiem poparcia dla Sjálvstýrisflokkurin z ośmiu miejsc w 1936, przez cztery miejsca w 1940 aż do żadnego w 1943 i 1945.
Po wojnie pozycja partii zaczęła się stosunkowo umacniać, nigdy jednak nie udało jej się odbudować dawnego prestiżu jakim cieszyła się przed odejściem pierwszego lidera. Na miejscu głównej partii separatystycznej zastąpiła ją w 1948 Tjóðveldi. Największą liczbę punktów procentowych udało się jej uzyskać w roku 1990, było to 8,8%, co przeliczono jako trzy miejsca w parlamencie. Jej liderem od 1971 do 1994 był Hilmar Kass, a następnie do 2001 Helena Dam á Neystabø, która ostatecznie przeniosła się do Javnaðarflokkurin. Później nastąpił okres częstych zmian na stanowisku prezesa, które od 2003 roku do 2015 sprawował niemal nieprzerwanie Kári Højgaard.
Wybory w roku 2004 dały Partii Niepodległościowej jedno miejsce w parlamencie, a kolejne dwa miejsca. W wyborach w 2011 roku partia uzyskała 1 290 głosów (4,2%) i jeden mandat. Partia od roku 2011 do 2013 weszła w skład koalicji rządzącej, a Kári Højgaard został Ministrem Spraw Zagranicznych.
9 kwietnia 2015 roku na stanowisku prezesa partii Káriego Højgaarda zastąpił burmistrz miasta Klaksvík Jógvan Skorheim. Højgaarda mianowano wiceprzewodniczącym Partii Niepodległościowej. W czerwcu 2015 Skorheim ogłosił zmianę nazwy partii z "Sjálvstýrisflokkurin" na "Nýtt Sjálvstýri". Była to próba poprawy wizerunku partii po ujawnieniu kontrowersji wokół budowy Eysturoyartunnilin, w które miał być zamieszany Højgaard. Wszystko to nie wpłynęło jednak na znacząco na wyniki wyborów parlamentarnych, w których partia zdobyła 1 305 głosów (4,1%) i uzyskała dwa mandaty w parlamencie. Jógvan Skorheim uzyskał mandat, jednak Rada Miasta Klaksvík nie przyjęła możliwości piastowania dwóch urzędów, dlatego Skorheim zdecydował się pozostać burmistrzem, a mandat przez niego wygrany przeszedł 14 września na Bárðura Kassa Nielsena.
Partia wielokrotnie startowała w wyborach do Folketingu, jednak nigdy nie uzyskała ani jednego reprezentanta.
Organizacja Nýtt Sjálvstýri.
Przewodniczący:
Wiceprzewodniczący:
Przewodniczący regionów:
Przewodniczący Nýtt Sjálvstýri.
Następujące osoby sprawowały funkcję przewodniczącego Nowej Niepodległości:
Obecni parlamentarzyści Nýtt Sjálvstýri.
Ostatnie wybory odbyły się na Wyspach Owczych 1 września 2015 roku. Nowa Niepodległość uzyskała w nich 4,1% głosów, co dało jej dwa mandaty w Løgtingu, czyli o jeden więcej względem poprzednich wyborów. Lista posłów obecnie sprawujących urząd z ramienia Nowej Niepodległości przedstawia się następująco:
Poparcie w wyborach.
Wybory parlamentarne.
Wyniki Nowej Niepodległości w wyborach parlamentarnych przedstawiały się następująco:
Wybory samorządowe.
Wyniki Republiki w wyborach samorządowych przedstawiały się następująco:

</doc>
<doc id="1482722" url="https://pl.wikipedia.org/wiki?curid=1482722" title="Liselotte Landbeck">
Liselotte Landbeck

Liselotte Landbeck, a właśc. Elisabeth Charlotte Valerie Maria Luise Margarete Landbeck, po mężu Verdun, po mężu Eykens (ur. 13 stycznia 1916 w Wiedniu, zm. 15 lutego 2013 w Quintal) – austriacka łyżwiarka figurowa i szybka reprezentująca Austrię, a od 1936 roku Belgię, brązowa medalistka mistrzostw świata, dwukrotna wicemistrzyni Europy w łyżwiarstwie figurowym.
Biografia.
Łyżwiarstwo szybkie.
Pierwszy sukces w karierze Liselotte Landbeck osiągnęła w 1933 roku, zdobywając złoty medal podczas nieoficjalnych mistrzostw świata w wieloboju w Oslo. W zawodach tych wyprzedziła bezpośrednio Synnøve Lie z Norwegii oraz Amerykankę Helen Binę. Austriaczka wygrała tam wszystkie biegi (na 500 m, 1000 m i 1500 m) triumfując w wieloboju z wyraźną przewagą. Nigdy więcej nie stanęła na podium międzynarodowej imprezy w łyżwiarstwie szybkim.
Łyżwiarstwo figurowe.
Swoje największe sukcesy odniosła w łyżwiarstwie figurowym. Na mistrzostwach Europy 1934 zdobyła srebrny medal, przegrywając tylko z Norweżką, Sonją Henie. W tym samym roku była także trzecia podczas mistrzostw świata w Oslo, plasując się za Sonją Henie i Megan Taylor z Wielkiej Brytanii. Ostatni medal w karierze zdobyła na mistrzostwach Europy 1935 w Sankt Moritz, gdzie po raz kolejny zajęła drugie miejsce. Rozdzieliła tam na podium Sonję Henie i Brytyjkę, Cecilię Colledge.
W 1935 roku poślubiła belgijskiego łyżwiarza figurowego Roberta Verdun i na rozgrywanych rok później Zimowych Igrzyskach Olimpijskich 1936 w Garmisch-Partenkirchen reprezentowała Belgię. Zajęła tam czwartą pozycję, przegrywając walkę o brązowy medal z Vivi-Anne Hultén ze Szwecji.
W lutym 2011 roku ujawniono, iż w latach 1939–1940 Landbeck miała romans z królem Belgii Leopoldem III, w wyniku którego na świat przyszła ich córka, Ingeborg nosząca nazwisko pierwszego męża jej matki – Verdun.

</doc>
<doc id="1482729" url="https://pl.wikipedia.org/wiki?curid=1482729" title="Sjálvstýrisflokkurin">
Sjálvstýrisflokkurin



</doc>
<doc id="1482732" url="https://pl.wikipedia.org/wiki?curid=1482732" title="Sjalvstyrisflokkurin">
Sjalvstyrisflokkurin



</doc>
<doc id="1482741" url="https://pl.wikipedia.org/wiki?curid=1482741" title="Port lotniczy Canberra">
Port lotniczy Canberra

Port lotniczy Canberra (IATA: CBR, ICAO: YSCB) – międzynarodowy port lotniczy położony 5 km na wschód od Canberry, w Australii.

</doc>
<doc id="1482767" url="https://pl.wikipedia.org/wiki?curid=1482767" title="Powstanie łódzkie">
Powstanie łódzkie

Powstanie łódzkie, znane również jako powstanie czerwcowe – powstanie zbrojne robotników w Łodzi przeciwko Imperium Rosyjskiemu między 21 a 25 czerwca 1905. Wydarzenie to było jednym z największych zamieszek w kontrolowanej przez Rosjan Kongresówce podczas rewolucji 1905. Polska była głównym ośrodkiem walk rewolucyjnych w Imperium Rosyjskim w latach 1905-1907, a powstanie łódzkie było kluczowym wydarzeniem tamtych wydarzeń.
Od miesięcy robotnicy w Łodzi byli w stanie niepokoju, doszło do kilku poważnych strajków, które zostały siłą stłumione przez rosyjską policję i wojsko. Powstanie rozpoczęło się spontanicznie, bez poparcia żadnej zorganizowanej grupy. Polskie ugrupowania rewolucyjne zostały zaskoczone i nie odegrały większej roli w późniejszych wydarzeniach. Około 21-22 czerwca, po starciach z władzami w poprzednich dniach, rozwścieczeni robotnicy zaczęli budować barykady i atakować patrole policyjne oraz wojskowe. Władze wezwały dodatkowe wojska, które ogłosiły stan wojenny. 23 czerwca w mieście nie działały żadne firmy, ponieważ policja i wojsko zaatakowały dziesiątki barykad robotniczych. Ostatecznie do 25 czerwca powstanie zostało stłumione. Liczbę zabitych i rannych szacuje się na kilkaset. Powstanie było relacjonowane w prasie międzynarodowej i szeroko dyskutowane przez działaczy socjalistycznych i komunistycznych na całym świecie. Niepokoje w Łodzi trwały przez następne wiele miesięcy, choć bez protestów na tak dużą skalę jak w czerwcu 1905.
Tło.
Na początku XX wieku pogarszające się warunki ekonomiczne przyczyniły się do narastania napięć w Rosji i Polsce: wojna rosyjsko-japońska zniszczyła gospodarkę Królestwa Polskiego, a pod koniec 1904 pracę straciło ponad 100 tys. polskich robotników. Pod koniec XIX i na początku XX wieku Łódź była głównym polskim ośrodkiem przemysłowym, silnie zurbanizowanym i uprzemysłowionym, a jej liczna klasa robotnicza uczyniła z niej ważną ostoję polskiego ruchu socjalistycznego. Wiadomości o rewolucji rosyjskiej 1905, wraz z jego rewolucyjnym duchem, szybko rozprzestrzenił się w kontrolowanej przez Rosję Polsce z Petersburga, gdzie demonstranci zostali zmasakrowani 22 stycznia. Polska była głównym ośrodkiem walk rewolucyjnych w Imperium Rosyjskim w latach 1905-1907, a powstanie łódzkie było kluczowym wydarzeniem tamtych wydarzeń. Robotnicy w Łodzi zaczęli strajkować już przed 22 stycznia, a 31 stycznia carska policja donosiła o demonstrantach niosących transparenty z hasłami „Precz z autokracją! Precz z wojną!”. Wykorzystały to frakcje w Rosji i Polsce, które chciały mniej lub bardziej radykalnych zmian. Wkrótce ponad 400 tys. robotników wzięło udział w strajkach na terenie Polski. 
Wierne Józefowi Piłsudskiemu skrzydło Polskiej Partii Socjalistycznej (PPS) uważało, że Polacy powinni wykazać się determinacją w odzyskaniu niepodległości poprzez aktywne, gwałtowne protesty przeciwko Rosjanom. Poglądu tego nie podzielała Narodowa Demokracja (ND) Romana Dmowskiego, ani bardziej lewicowe (lub „młode”) skrzydło PPS (tj. Polska Partia Socjalistyczna – Lewica). Narodowi Demokraci opowiadali się za współpracą z władzami rosyjskimi, podczas gdy PPS-Lewica chciała współpracować z rosyjskimi rewolucjonistami w celu obalenia caratu i postrzegała walkę klasową jako ważniejszą aniżeli wyłącznie uzyskanie niepodległości.
Wojna rosyjsko-japońska spowodowała wzrost niezgody w całym Imperium Rosyjskim, w tym w jego polskich prowincjach. 26 stycznia 1905 w Łodzi odbył się strajk, w których wzięło udział ok. 6 tys. robotników. Następnego dnia ogłoszono strajk generalny, a następnego dnia strajkowało już 70 000 robotników. Żądali 8-godzinnego dnia pracy i wsparcia dla chorych. Do demonstracji robotniczych przyłączyli się studenci, którzy domagali się zakończenia polityki rusyfikacji. Kolejny duży strajk miał miejsce podczas Święta Pracy 1 maja. Dotknęło to blisko połowy przemysłu miasta. 3 maja, w rocznicę Konstytucji Majowej odbyła się kolejna manifestacja o wydźwięku patriotycznym. 30 maja łódzcy przemysłowcy zwrócili się o pomoc do rosyjskiego gubernatora generalnego. 
Zamordowanie robotnika Jerzego Grabczyńskiego z fabryki Grohmana przez rosyjską jazdę kozacką wymieniane jest jako jedna z iskier powstania. 18 czerwca 1905 rosyjska policja otworzyła ogień do jednej z wielu demonstracji robotniczych w Łodzi, zabijając około dziesięciu robotników. W ich pogrzebie brało udział ponad 50–70 tys. osób, co w praktyce przerodziło się w wielką demonstracje 20 i 21 czerwca. Na pogrzeb 21 czerwca ponownie pojawiła się kawaleria kozacka; tłum rzucał kamieniami, a rosyjska kawaleria odpowiedziała ogniem, zabijając tym razem 25 osób i raniąc setki. Socjaldemokracja Królestwa Polskiego i Litwy (SDKPiL) wezwała do strajku generalnego 23 czerwca. 
PPS Piłsudskiego, nie planując wówczas wielkiego powstania, prowadziła politykę popierania protestu i nękania sił rosyjskich. Zarówno PPS, jak i inne organizacje socjalistyczne, m.in. żydowski Bund i SDKPiL, były tak samo zaskoczone skalą spontanicznego buntu, jak władze rosyjskie; Siły PPS w Łodzi składały się z 10 regularnych i uzbrojonych członków oraz kilkudziesięciu robotników. Większa grupa wysłana z Warszawy pod dowództwem Walerego Sławka nigdy nie zdążyła przejąć kontroli lub wpłynąć na powstanie; ostatecznie był to niezorganizowany brutalny protest przeciwko rosyjskiej władzy. 
Przebieg.
Napięcie narastało dalej, natomiast wieczorem 21 lub 22 czerwca rozgniewani robotnicy zaczęli budować barykady i atakować patrole policyjne oraz wojskowe, zabijając tych, którzy się nie poddali. W ciągu kilku następnych dni zbudowano około stu barykad. 
W rejonie ul. Wschodniej robotnicy otworzyli ogień do kompanii żołnierzy i kawalerii, a na ul. Południowej (obecnie ul. Rewolucji 1905 r.) okrążono oddział żandarmów. W mieście wybuchło kilka pożarów, ponieważ robotnicy podpalili sklepy monopolowe, a siły rządowe zaatakowały pierwsze barykady, początkowo bez większego sukcesu. Przedstawiciele carscy wezwali posiłki, które przyjeżdżały z Częstochowy, Warszawy i letnich obozów treningowych. Do miasta wkroczyło kilka pułków piechoty. Ostatecznie siły rosyjskie wysłane do stłumienia robotników liczyły sześć pułków piechoty i kilka pułków kawalerii. Mimo to sytuacja się zaogniała, aż do pełnego powstania. 23 czerwca wszystkie fabryki, warsztaty, sklepy i biura zostały zamknięte, ze względu na regularne starcia wojsk oraz policji z robotnikami. 
Do najcięższych walk doszło u zbiegu ulic Wschodniej i Południowej (gdzie znajdowały się cztery barykady), w pobliżu fabryki Scheiblera w parku Źródliska i przy ul. Rokociny (obecnie al. Marszałka Józefa Piłsudskiego). Na tej ostatniej barykady obsadzone były przez trzytysięczną milicję robotniczą, która ostatecznie została zmuszona do wycofania się do parku Źródliska. Powstańcy nie mieli zorganizowanej agendy i powszechnie walczyli pod czerwonymi sztandarami; wspólnymi postulatami była poprawa warunków życia robotników i większe prawa dla ludności polskiej. 23 czerwca (lub dopiero 26 czerwca – źródła różnią się) car podpisał w mieście dekret o stanie wojennym. 
Wspierane przez PPS frakcje robotnicze stanęły w obliczu nie tylko rosyjskiej policji i regularnych oddziałów, ale także endeckich bojówek"." Doszło do starć zbrojnych między robotnikami lojalnymi wobec PPS Piłsudskiego i lojalnymi wobec Dmowskiego. W ciągu „dni czerwcowych”, jak w Polsce rozsławiło się powstanie łódzkie, między PPS Piłsudskiego a endekami Dmowskiego toczyła się miniaturowa wojna domowa.
Powstańcy byli słabo uzbrojeni i ostatecznie zostali przytłoczeni przez carskie wojsko regularne. Większość barykad padła do 24 czerwca; ostatnia z barykad (w parku Źródliska i ul. Wschodniej) zostały zdobyte przez wojska rosyjskie do końca 24 czerwca lub do południa 25 czerwca (źródła różnią się), ale niepokoje – w tym sporadyczne strzały w policję lub patrole wojskowe – trwały jeszcze kilka dni później.
Następstwa.
Powstanie zostało ostatecznie stłumione przez władze rosyjskie. Oficjalne raporty wskazują na śmierć 151 cywilów (55 Polaków, 79 Żydów i 17 Niemców) oraz 150 rannych; nieoficjalne raporty mówią o ponad 200 ofiarach śmiertelnych i od 800 do aż 2000 rannych. 
Powstanie łódzkie nie było ani pierwszym, ani ostatnim zakłóceniem tego, co w polskiej historiografii określa się mianem Rewolucji 1905 roku w Królestwie Polskim. Różne protesty i strajki miały miejsce w przeciągu następnego roku w największych polskich zaboru rosyjskiego, jednak wydarzenia w Łodzi należały do najbardziej dramatycznych. We wrześniu 1905 dwóch działaczy PPS zamordowało Juliusza Kunitzera, właściciela fabryki Heinzel &amp; Kunitzer, znanego ze złego traktowania robotników. Strajki w Łodzi trwały do połowy 1906, kiedy to liczna rosyjska obecność wojskowa i masowe zwolnienia strajkujących robotników z fabryk ostatecznie spacyfikowały miasto. Nawet później Łódź nie była spokojnym miastem; w latach 1910–1914 była siedzibą radykalnej, anarchistycznej Grupy Rewolucjonistów Mścicieli, określanej mianem „najbardziej ekstremalnej, terrorystycznej grupy w historii Polski”. 
Powstanie było relacjonowane w prasie międzynarodowej i zauważone przez działaczy socjalistycznych i komunistycznych na całym świecie. Lenin uznał je za pierwsze zbrojne wystąpienie robotników w Imperium Rosyjskim.

</doc>
<doc id="1482783" url="https://pl.wikipedia.org/wiki?curid=1482783" title="Stany graniczne">
Stany graniczne



</doc>
<doc id="1482791" url="https://pl.wikipedia.org/wiki?curid=1482791" title="Best Air">
Best Air

Best Air – bangladeskie linia lotnicza z siedzibą w Dhace. Głównym węzłem był port lotniczy Dhaka.

</doc>
<doc id="1482799" url="https://pl.wikipedia.org/wiki?curid=1482799" title="Carl Wunderlich">
Carl Wunderlich



</doc>
<doc id="1482827" url="https://pl.wikipedia.org/wiki?curid=1482827" title="Roquetes">
Roquetes

Roquetes – stacja metra w Barcelonie, na linii 3. Stacja została otwarta w 2008.

</doc>
<doc id="1482843" url="https://pl.wikipedia.org/wiki?curid=1482843" title="Kazimierz Józef Hess">
Kazimierz Józef Hess

Kazimierz Józef Hess (ur. 2 grudnia 1912 w Tomaszowie Mazowieckim, zm. 9 grudnia 1992 w Nowym Jorku) – komandor podporucznik Polskiej Marynarki Wojennej, uczestnik II wojny światowej.
Życiorys.
Był najmłodszym z trojga dzieci Edmunda i Cecylii Marianny z Siwców. Ojciec, majster tkacki zmarł w 1918 r. Uczył się w Gimnazjum Koedukacyjnym Magistratu Miasta w Tomaszowie, gdzie w 1930 uzyskał świadectwo dojrzałości. 
W lipcu tego roku rozpoczął naukę w Szkole Podchorążych Marynarki Wojennej w Toruniu i ukończył ją w sierpniu 1933 w stopniu podporucznika marynarki. W dniu 1 stycznia 1936 awansował na porucznika marynarki. W październiku tego roku ukończył w Gdyni Kurs Oficerów Artylerii Morskiej i został skierowany na Hel, gdzie do czerwca 1938 był zastępcą dowódcy baterii. Od 6 sierpnia 1939 służył na ORP Błyskawica jako l oficer artylerii, a od 2 października jako p.o. zastępcy dowódcy. Uczestniczył w przejściu okrętu do Anglii, a później w pierwszym ataku na niemiecki okręt podwodny „U-boot”. 27 marca 1940 roku został skierowany na ORP Grom. Za zasługi w operacji pod Narwikiem i wzorowe zachowanie podczas zatopienia okrętu (4 maja 1940) został dwukrotnie odznaczony Krzyżem Walecznych. W czerwcu 1940 wysłany był przez dowódcę ORP Gdynia do Falmouth w związku z ewakuacją polskich żołnierzy z Francji do Wielkiej Brytanii. Od lipca do września 1940 był I oficerem artylerii na kontrtorpedowcu OF Ouragan. 24 października 1940 objął służbę na ORP Piorun. Jako oficer artylerii uczestniczył m.in. w konwojach, w pościgach i walce artyleryjskiej z niemieckim pancernikiem Bismarck. 4 lipca 1942 roku otrzymał obowiązki zastępcy dowódcy okrętu i kierownika działu pokładowego ORP Piorun. 3 maja 1945 roku został mianowany komandorem podporucznikiem ze starszeństwem z 3 maja 1945 roku i 5. lokatą w korpusie oficerów morskich. Od 5 maja do 22 grudnia 1945 był dowódcą ORP Garland. Od 1946 roku pracował w Kwaterze Głównej Marynarki Wojennej RP w Londynie. 
Opuścił Wielką Brytanię w 1947 i emigrował do Stanów Zjednoczonych. Przez około półtora roku pływał pod banderą panamską. Później pływał w Amerykańskiej Marynarce Wojennej, a następnie na okręcie hydrograficznym. Był długoletnim członkiem Stowarzyszenia Marynarki Wojennej. Zmarł w Nowym Jorku prawdopodobnie na początku grudnia. Został pochowany na cmentarzu przy Narodowym Sanktuarium Matki Bożej Częstochowskiej w Doylestown 9 grudnia 1992.
Symboliczną tabliczkę poświęconą Hessowi rodzina umieściła na grobie jego matki (kwatera 14), na cmentarzu rzymskokatolickim w Tomaszowie Mazowieckim przy ul. Smutnej. Z krótkotrwałego małżeństwa (zawartego w Anglii) ze Stanisławą Mejerówną H. dzieci nie miał.

</doc>
<doc id="1482859" url="https://pl.wikipedia.org/wiki?curid=1482859" title="William Molesworth">
William Molesworth

Sir William Molesworth, 8. baronet (ur. 23 maja 1810 w Londynie, zm. 22 października 1855) – brytyjski polityk, członek stronnictwa wigów, minister w rządach lorda Aberdeena i lorda Palmerstona.
Był synem sir Arscotta Moleswortha, 7. baroneta. Po śmierci ojca w 1823 r. został 8. baronetem. Studiował na Uniwersytecie Edynburskim (1824–1827) oraz w St John’s College i Trinity College na Uniwersytecie Cambridge (1827–1828). Po tym jak pojedynkował się ze swoim nauczycielem matematyki wyjechał do Niemiec. W 1832 r. został wybrany do Izby Gmin jako reprezentant okręgu East Cornwall. Od 1837 r. reprezentował okręg wyborczy Leeds.
Molesworth przegrał wybory parlamentarne 1841 r. Do Izby Gmin powrócił w 1845 r., reprezentując okręg wyborczy Southwark. W 1852 r. został pierwszym komisarzem ds. prac publicznych. W okresie jego urzędowania rozpoczęto budowę nowego Mostu Westminsterskiego. Molesworth otworzył także Kew Gardens dla zwiedzających. W lipcu 1855 r. został przeniesiony na stanowisko ministra kolonii. Zmarł podczas sprawowania urzędu w październiku 1855 r. i został pochowany na cmentarzu Kensal Green Cemetery w Londynie.

</doc>
<doc id="1482863" url="https://pl.wikipedia.org/wiki?curid=1482863" title="Gitta Sereny">
Gitta Sereny

Gitta Sereny (ur. 13 marca 1921 w Wiedniu, zm. 14 czerwca 2012 w Cambridge) – brytyjska dziennikarka, historyczka i biografka pochodzenia węgierskiego, autorka książek o Holokauście i nazizmie.
Życiorys.
Jej ojciec był węgierskim protestantem, matka Żydówką. W wieku 13 lat zupełnie przypadkiem (spóźnienie pociągu, który wiózł ją do szkoły z internatem w Wielkiej Brytanii) była obecna na zjeździe NSDAP w Norymberdze. W 1938 roku przeniosła się do Francji, potem uciekła do USA. Po II wojnie światowej zajmowała się z ramienia ONZ dziećmi-uchodźcami w Niemczech, między innymi uwolnionymi z Dachau i uprowadzonymi, by wychować je na „Aryjczyków”.
Dwie najbardziej znane jej książki to "Albert Speer: His Battle with Truth" (1995), oparta na osobistych rozmowach z architektem-nazistą, i "The German Trauma: Experiences and Reflections 1938–2000" (2000), autobiografia przeplatana wspomnieniami osób, na których życiu okres III Rzeszy odcisnął piętno.
W 1972 roku opublikowała książkę "The Case of Mary Bell", o zamordowaniu przez dziewczynkę dwóch chłopców. Oparła się na wywiadach z rodziną, kolegami, uczestnikami procesu. Honorarium z drugiej pozycji na ten temat, "Cries Unheard", podzieliła się z Bell, za co zaatakowały ją tabloidy.
Kandydatka do literackiej Nagrody Nobla.
Najważniejsze książki.
Drugie wydanie "The Case of Mary Bell" zawiera dołączony rozdział na temat morderstwa Jamesa Bulgera.

</doc>
<doc id="1482877" url="https://pl.wikipedia.org/wiki?curid=1482877" title="Trinitat Nova">
Trinitat Nova

Trinitat Nova – stacja metra w Barcelonie, na linii 3, 4 i 11. Stacja została otwarta w 1999.

</doc>
<doc id="1482883" url="https://pl.wikipedia.org/wiki?curid=1482883" title="Akt Kansas-Nebraska">
Akt Kansas-Nebraska



</doc>
<doc id="1482888" url="https://pl.wikipedia.org/wiki?curid=1482888" title="Krowiak olszowy">
Krowiak olszowy

Krowiak olszowy ("Paxillus rubicundulus" P.D. Orton) – gatunek grzybów z rodziny krowiakowatych. 
Systematyka i nazewnictwo.
Pozycja w klasyfikacji według Index Fungorum: "Paxillus, Paxillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podał Władysław Wojewoda w 1999 r.
Morfologia.
Średnicy od 5–10 cm, u młodych okazów płaski i niemal rozpostarty, u starszych lejkowato wklęsły. Brzegi równe, początkowo podwinięte i pilśniowe, później wyprostowują się. Skórka jasnobrązowa, promieniście poszarpana i pokryta ciemniejszymi, szarobrązowymi lub oliwkowobrązowymi lub czarnymi łuska silnie zrośniętymi ze skórką.
Wąskie i gęste, zbiegające na trzon. Początkowo są żółtawe, potem ciemnieją i mają rdzawy kolor. Po ugnieceniu plamią się czerwonobrązowo.
Wysokość 3–7 cm, grubość 0,8–1,5 cm, dołem cylindryczny, rozszerzający się ku górze. Kolor początkowo żółtawy, później czerwonobrązowy.
Rdzawobrązowy. Zarodniki o średnicy 6–8 × 4–5 µm&lt;.
Występowanie i siedlisko.
Notowany tylko w Europie i w Australii. 
Rośnie na ziemi od lipca do września, często w dużych grupach lub czarcich kręgach, tylko pod olchami, przeważnie w wilgotnych miejscach. Niezbyt częsty. Tworzy mikoryzy z olszą czarną.
Znaczenie.
Grzyb trujący: spożywanie niewskazane, przypuszcza się, że skutki mogą być podobne jak po zjedzeniu krowiaka podwiniętego – może wywołać nawet śmiertelną reakcję immunologiczną. Jest to jednak tylko przypuszczenie – jak dotąd grzyba tego nie sprawdzono pod względem wartości spożywczych i nie są znane przypadki zatrucia tym gatunkiem.
Gatunki podobne.
Krowiak olszowy przypomina zabarwieniem i pokrojem trującego krowiaka podwiniętego ("Paxillus involutus"), jest jednak mniejszy i nieco asymetrycznie osadzony, bardziej lejkowaty, powyginany i ma wyraźnie cieńszy kapelusz i trzon.

</doc>
<doc id="1482899" url="https://pl.wikipedia.org/wiki?curid=1482899" title="Okręg wyborczy East Cornwall">
Okręg wyborczy East Cornwall

Okręg wyborczy East Cornwall powstał w 1832 r. i wysyłał do brytyjskiej Izby Gmin dwóch deputowanych. Okręg obejmował wschodnią Kornwalię. Został zlikwidowany w 1885 r.

</doc>
<doc id="1482923" url="https://pl.wikipedia.org/wiki?curid=1482923" title="Wat na metr kwadratowy-kelwin">
Wat na metr kwadratowy-kelwin



</doc>
<doc id="1482930" url="https://pl.wikipedia.org/wiki?curid=1482930" title="Rzeczpospolita Polska 1945-1952">
Rzeczpospolita Polska 1945-1952



</doc>
<doc id="1482961" url="https://pl.wikipedia.org/wiki?curid=1482961" title="Claiborne F. Jackson">
Claiborne F. Jackson



</doc>
<doc id="1482979" url="https://pl.wikipedia.org/wiki?curid=1482979" title="Radogoszcz (osiedle)">
Radogoszcz (osiedle)

Radogoszcz – osiedle administracyjne w Łodzi, na dawnej dzielnicy Bałuty, zamieszkiwane przez 31 715 osób.
Radogoszcz – dawna wieś pomiędzy Łodzią a Zgierzem, inkorporowana do Łodzi po II wojnie światowej. Siedziba gminy o tej samej nazwie.
Radegast – dzielnica utworzona w czasie okupacji niemieckiej podczas II wojny światowej, jedna z tzw. „dzielnic zewnętrznych”, obejmowała Radogoszcz i m.in. część Żabieńca, Teofilowa i Helenowa.
Historia wsi Radogoszcz.
Pierwsze wzmianki o Radogoszczu pochodzą z roku 1242, z dokumentu, w którym wieś jest wymieniona jako miejsce zjazdu książąt piastowskich, w którym miał uczestniczyć książę mazowiecki Konrad I. Wieś była siedzibą gminy o tej samej nazwie. W okresie Rzeczypospolitej Obojga Narodów wieś była wielokrotnie wymieniana w historycznych dokumentach podatkowych. Wieś znajdowała się w parafii Zgierz. Po rozbiorach Radogoszcz trafił do zaboru rosyjskiego. Już wówczas wieś była "de facto" przedmieściem rozwijającej się Łodzi. W 1888 znajdowało się w niej 33 domy, w których mieszkało 344 mieszkańców. Kolonia natomiast miała 121 domów oraz 991 mieszkańców. We wsi znajdował się urząd gminny oraz zakłady przemysłowe: fabryka mydła oraz cegielnia.
Po zakończeniu II wojny światowej wieś została włączona do Łodzi razem z okolicznymi terenami w ramach tzw. projektu Wielkiej Łodzi. Zamieszkiwało ją wówczas około 26 000 ludzi.
Nazwa.
Według językoznawcy dr Jana Grzeni z Uniwersytetu Śląskiego nazwa „Radogoszcz” jest rzeczownikiem rodzaju męskiego i wzorcowa forma miejscownika dla tej nazwy powinna brzmieć "na Radogoszczu", a nie "na Radogoszczy". Błąd polegający na odmienianiu tej nazwy jakby była rodzaju żeńskiego, wynika najprawdopodobniej z odmiany nazwy miasta Bydgoszcz. W okolicy Tarnowa znajduje się miejscowość również o nazwie "Radogoszcz", jednak rodzaju żeńskiego i mieszkańcy tamtej miejscowości powinni stosować formę "na Radogoszczy".
Dzielnica "Radegast".
Po włączeniu wsi Radogoszcz do III Rzeszy z dniem 1 stycznia 1940 wcielono ją do okupowanej Łodzi – Litzmannstadt. W późniejszym okresie (w czerwcu 1940) wieś uzyskała status jednej z "dzielnic zewnętrznych", jako "Radegast", obejmującą poza wsią Radogoszcz z przyległościami także fragmenty wsi Żabieniec, Teofilów czy Helenów.
Podczas okupacji na dzielnicy "Radegast" funkcjonował areszt przejściowy, z którego więźniowie trafiali do obozów koncentracyjnych – męskie Rozszerzone Więzienie Policyjne. Więźniowie przebywali w bardzo ciężkich warunkach i zaostrzonym rygorze. Kilkanaście godzin przed wejściem Armii Czerwonej do miasta Niemcy podjęli decyzję o podpaleniu więzienia. Nastąpiło to w nocy z 17 na 18 stycznia. W wyniku masakry zginęło blisko 1500 więźniów narodowości polskiej. Ocalało jedynie 30 więźniów.
Mimo że więzienie znajdowało się na osiedlu Julianów to z powodu niemieckiego nazewnictwa przyjęła się również Polska nazwa "więzienie Radogoszcz".
Współcześnie w budynku dawnego więzienia funkcjonuje oddział Muzeum Tradycji Niepodległościowych w Łodzi – Oddział Martyrologii Radogoszcz. Budynek więzienia został odrestaurowany w 2018 roku i otwarto w nim nowoczesną ekspozycję opisującą m.in. historię masakry. Obok muzeum powstał Plac Pamięci Narodowej, na którym ustawiony został Pomnik Ofiar Hitleryzmu w formie 30-metrowej iglicy upamiętniająca ofiary III Rzeszy w Polsce.
Położenie i granice osiedla.
Osiedle administracyjne Radogoszcz położone jest w północnej części dawnej łódzkiej dzielnicy Bałuty, przy granicy ze Zgierzem. Północną granicę osiedla stanowi granica Łodzi ze Zgierzem na skraju lasu. Zachodnią granicę stanowi linia kolejowa nr 15 relacji Łódź Kaliska – Zgierz, zaś wschodnią linia kolejowa nr 16 w relacji Łódź Widzew – Zgierz. Południowa granica przebiega korytem Sokołówki do alei Włókniarzy, którą kieruje się na południe do ulicy Świętej Teresy od Dzieciątka Jezus, gdzie skręca na wschód. Następnie ulicami Zgierską, Bema, Sikorskiego i Łagiewnicką do torów kolejowych.
Charakter osiedla.
Główną część osiedla Radogoszcz stanowią dwa duże blokowiska powstałe w latach 80. XX wieku oddzielone ulicą Zgierską:
Na północ od dwóch wielkich blokowisk znajduje się Helenówek – niewielkie osiedle składające się w dużej mierze z domków jednorodzinnych.
Blokowiska są oddzielone od południowej części osiedla pasmem nieużytków oraz rzeką Brzozą, wypływającą z rejonu ulicy Bema. W południowej części osiedla, na południe od Alei Sikorskiego znajduje się osiedle domów jednorodzinnych Liściasta wzdłuż ulicy Liściastej. Jego dalszy ciąg znajduje się na wschód Alei Włókniarzy, gdzie dominuje zabudowa szeregowa.
Handel.
Na terenie osiedla Radogoszcz Wschód funkcjonuje niewielka galeria handlowa "Vis a Vis" oraz market budowlany Castorama. Ponadto w centralnej części osiedla znajduje się Plac Słoneczny, wokół którego rozwinęło się skupisko sklepów na wzór rynku. Ponadto na terenie całego osiedla działa wiele mniejszych sklepików i marketów, m.in. sieci Biedronka i Netto.
Oświata.
Na osiedlach Radogoszcz Wschód i Radogoszcz Zachód funkcjonują przedszkola, zarówno prywatne jak i publiczne, a także trzy szkoły podstawowe:
Ponadto na terenie osiedla funkcjonuje Zespół Szkół Ogólnokształcących nr 4 z XLII Liceum Ogólnokształcącym im. Ireny Sendlerowej.
Parki i przyroda.
Na osiedlu Radogoszcz znajduje się jeden park: Park nad Sokołówką położony nad rzeką Sokołówką z dwoma stawami na tej rzece oraz Psim parkiem na osiedlu Liściasta; oraz jeden duży skwer – tzw. "Skwer Pstrąga" na osiedlu Radogoszcz Wschód.
Przez osiedle przepływa rzeka Sokołówka oraz jej dopływ – Brzoza. W dolinach tych rzek utworzono trzy użytki ekologiczne chroniące nadrzeczne lasy łęgowe i olsy: "Mokradła Brzozy", "Międzyrzecze Sokołówki i Brzozy" oraz "Olsy na Żabieńcu".
Religia.
Na terenie osiedla znajdują się cztery kościoły parafialne:
Komunikacja.
W południowej części osiedla znajduje się jeden z najważniejszych węzłów komunikacyjnych w Łodzi – rondo mjr Alfreda Michała Biłyka. Krzyżują się tam drogi krajowe nr 91 i nr 72 wraz z najważniejszą ulicą o osi północ-południe w centrum Bałut – ulicą Zgierską, która jest jednocześnie główną drogą wylotową z Łodzi na Zgierz oraz dalej na węzły "Emilia" i "Zgierz" na Autostradzie A1.
Na osiedlu Radogoszcz Zachód przy ulicy 11 Listopada znajduje się przystanek kolejowy Łódź Radogoszcz Zachód na linii nr 15, pomiędzy stacją Łódź Żabieniec i stacją Zgierz. Zatrzymują się tam m.in. pociągi Łódzkiej Kolei Aglomeracyjnej. Ponadto w roku 2019 rozpoczęła się budowa przystanku Łódź Radogoszcz Wschód po przeciwnej stronie osiedla na linii nr 16 na wysokości ulicy Kreciej pomiędzy przystankiem Łódź Arturówek i stacją Zgierz.
Wzdłuż ulicy Zgierskiej znajduje się torowisko tramwajowe, będące częścią Łódzkiego Tramwaju Regionalnego. Przed zamknięciem torowiska w Zgierzu na odcinku Zgierz – Ozorków kursowały tędy podmiejskie linie tramwajowe do Zgierza i do Ozorkowa. Obecnie trasa kończy się na pętli Helenówek tuż przy dawnej zajezdni tramwajowej o tej samej nazwie. Kursuje tędy linia tramwajowa 11 (warianty A i B)
Komunikację autobusową na osiedlu obsługują linie MPK: 59, 65 (warianty A i B), 73, 89, 99 oraz linie nocne: N2 i N5 (warianty A i B).

</doc>
<doc id="1483000" url="https://pl.wikipedia.org/wiki?curid=1483000" title="Radogoszcz (osiedle administracyjne w Łodzi)">
Radogoszcz (osiedle administracyjne w Łodzi)



</doc>
<doc id="1483014" url="https://pl.wikipedia.org/wiki?curid=1483014" title="Ustawa Kansas-Nebraska">
Ustawa Kansas-Nebraska



</doc>
<doc id="1483034" url="https://pl.wikipedia.org/wiki?curid=1483034" title="Adam Galis">
Adam Galis

Adam Galis ps. "Lucjan Kaszyński" (ur. 14 marca 1906 w Warszawie, zm. 6 października 1988 tamże) – polski poeta, eseista oraz tłumacz literatury radzieckiej.
Życiorys.
Studiował na Wydziale Humanistycznym i Wydziale Prawa Uniwersytetu Warszawskiego. Debiutował w 1925 r. na łamach dziennika „Ziemia Lubelska” jako publicysta. W latach 1927–1939 był dziennikarzem warszawskiej prasy. W 1933 r. ogłosił tom poezji "Bryły". W latach 1939–1947 przebywał w ZSRR. Do Warszawy powrócił w 1947 r. Należał do PPR, a od 1948 roku – do PZPR. Był wieloletnim redaktorem Polskiego Radia. Odznaczony Krzyżem Kawalerskim Orderu Odrodzenia Polski, Złotym Krzyżem Zasługi i Medalem 10-lecia Polski Ludowej. 
Pochowany na cmentarzu Bródnowskim w Warszawie (kwatera 26B-5-1).

</doc>
<doc id="1483035" url="https://pl.wikipedia.org/wiki?curid=1483035" title="Juraj Nikolac">
Juraj Nikolac

Juraj Nikolac (ur. 22 kwietnia 1932 w Metkoviciu) – chorwacki szachista, arcymistrz od 1979 roku.
Kariera szachowa.
Pierwszy sukces odniósł w 1953 r. w Zagrzebiu, zajmując VII m. w finale indywidualnych mistrzostw Jugosławii. W finałowych turniejach startował jeszcze kilkukrotnie, w 1978 r. dzieląc III-VI, a w 1979 – IV-VIII miejsce.
Najlepszym okresem w jego karierze była druga połowa lat 70. XX wieku. Odniósł wówczas kilka sukcesów na arenie międzynarodowej, m.in.: dz. II m. w Rovinju i Zagrzebiu (1975, za Gyula Saxem, wspólnie z Vlatko Kovaceviciem i Witalijem Cieszkowskim), dz. I m. w Wijk aan Zee (1976, turniej "Hoogovens"-B, wspólnie z Robertem Bellinem), I m. w Amsterdamie (1977, turniej "IBM"-B), dz. I m. w Vrnjackiej Banji (1978, wspólnie z Adrianem Michalczyszynem), I m. w Eerbeek (1978) oraz II m. w Dortmundzie (1979, turniej "Dortmunder Schachtage", za Tamazem Giorgadze).
W 1982 r. podzielił I-II m. w Oberwart, natomiast w 1987 r. odniósł kolejny sukces, zwyciężając w rozegranym w Mariborze memoriale Vasji Pirca. W 1992 r. zajął IV m. (za Jefimem Gellerem, Anatolijem Lejnem i Pálem Benkő) w drugich mistrzostwach świata seniorów (zawodników powyżej 60. roku życia), rozegranych w Bad Wörishofen, w 1997 r. zwyciężył w otwartym turnieju w Zagrzebiu, a w 2001 podzielił II m. w turnieju "open" w Puli (za Drazenem Sermkiem, wspólnie z Ognjenem Cvitanem, Gyula Saxem, Mladenem Palacem, Nenadem Sulavą i Davorem Rogiciem).
Najwyższy ranking w karierze osiągnął 1 stycznia 1988 r., z wynikiem 2500 punktów dzielił wówczas 138. miejsce na światowej liście FIDE, zajmując jednocześnie 15. miejsce wśród jugosłowiańskich szachistów.

</doc>
<doc id="1483064" url="https://pl.wikipedia.org/wiki?curid=1483064" title="Fox Maule-Ramsay">
Fox Maule-Ramsay

Fox Maule-Ramsay, 11. hrabia Dalhousie KT, GCB (ur. 22 kwietnia 1801, zm. 6 lipca 1874) – brytyjski arystokrata i polityk, członek stronnictwa wigów, minister w rządach lorda Johna Russella i lorda Palmerstona.
Był najstarszym synem Williama Maule’a, 1. barona Panmure, i Patricii Gordon, córki Gilberta Gordona. Imię otrzymał na cześć wigowskiego polityka, Charlesa Jamesa Foksa. Służył w armii, a w 1835 r. został wybrany do Izby Gmin jako reprezentant Perthshire. Miejsce parlamencie utracił w 1837 r., ale odzyskał je w 1838 r. jako reprezentant okręgu okręg wyborczy Elgin Burghs. Od 1841 r. reprezentował okręg wyborczy Perth. Po śmierci ojca w 1852 r. odziedziczył tytuł 2. barona Panmure i zasiadł w Izbie Lordów.
W latach 1835–1841 był podsekretarzem stanu w Ministerstwie Spraw Wewnętrznych. W 1841 r. przez krótki czas był wiceprzewodniczącym Zarządu Handlu. W 1846 r. został sekretarzem ds. wojny. Od 1851 r. był członkiem gabinetu. W 1852 r. na krótko został przewodniczącym Rady Kontroli. Do gabinetu powrócił w 1855 r., kiedy to został ministrem wojny. Okres jego urzędowania przypadł na koniec wojny krymskiej. Panmure sprawował ten urząd do 1858 r. Od 1853 r. był lordem strażnikiem Tajnej Pieczęci Szkocji.
Od 1849 r. był lordem namiestnikiem Angus. W latach 1842–1844 był rektorem Uniwersytetu Glasgow. W latach 1867–1870 był wielkim mistrzem Wielkiej Loży Szkocji.
Po śmierci swojego kuzyna w 1860 r. odziedziczył tytuł 11. hrabiego Dalhousie. Zmienił wówczas nazwisko na „Maule-Ramsay”. Zmarł bezpotomnie w 1874 r. Wraz z jego śmiercią wygasł tytuł barona. Tytuł hrabiego odziedziczył jego krewny, George.

</doc>
<doc id="1483073" url="https://pl.wikipedia.org/wiki?curid=1483073" title="Baron Panmure">
Baron Panmure

Baronowie Panmure 1. kreacji (parostwo Zjednoczonego Królestwa)

</doc>
<doc id="1483106" url="https://pl.wikipedia.org/wiki?curid=1483106" title="Jerzy Gałuszka">
Jerzy Gałuszka

Jerzy Gałuszka (ur. 23 września 1922 r. w Jaśle, zm. 12 lipca 1982 r. w Bieszczadach) – polski prozaik, publicysta, działacz kulturalny.
Ukończył kursy Ośrodka Szkolenia Dziennikarzy (Warszawa). W 1947 r. debiutował na łamach prasy jako publicysta. W latach 1951–1956 pracował w redakcji dziennika „Trybuna Opolska”. W latach 1964–1981 mieszkał w Katowicach, gdzie był kierownikiem działu literackiego telewizji.

</doc>
<doc id="1483114" url="https://pl.wikipedia.org/wiki?curid=1483114" title="Przenikanie ciepła">
Przenikanie ciepła



</doc>
<doc id="1483196" url="https://pl.wikipedia.org/wiki?curid=1483196" title="Henryk Gaworski">
Henryk Gaworski

Henryk Gaworski (ur. 13 stycznia 1928 w miejscowości Zawadów koło Bełchatowa, zm. 7 sierpnia 2002 w Warszawie) – polski poeta, prozaik i działacz kulturalny.
Życiorys.
Podczas okupacji uczestniczył w tajnym nauczaniu, a następnie został żołnierzem Armii Krajowej. Uczestniczył w powstaniu warszawskim, a po jego upadku został wywieziony na roboty przymusowe do Niemiec, gdzie był więziony w obozach pracy w Altengrabow, Pirmasens, Wetzlar i Giessen. W 1945 powrócił do Warszawy. Debiutował w 1950 na łamach prasy jako poeta. W 1952 ukończył filologię polską na Uniwersytecie Warszawskim. W latach 1968-1984 był redaktorem naczelnym tygodnika „Barwy”. Pracował też m.in. w redakcji „Życia Warszawy” oraz w Polskim Radiu.
Był członkiem POP i egzekutywy PZPR w Związku Literatów Polskich. Według zasobów archiwalnych Instytutu Pamięci Narodowej był kontaktem operacyjnym służb specjalnych PRL ps. "Grześ".
W latach 90. współpracował z Andrzejem Lepperem i partią Przymierze Samoobrona. W wyborach parlamentarnych w 1993 bez powodzenia kandydował do Sejmu z płockiej listy utworzonego przez to ugrupowanie komitetu Samoobrona – Leppera.
Został pochowany na cmentarzu Północnym na Wólce Węglowej w Warszawie (kw. S-II-7, rząd 8, grób 7).
Krytyka.
Książka "Jelenie jedzą klejnoty" doczekała się recenzji pióra Stanisława Barańczaka opublikowanej najpierw w prasie podziemnej, a potem w tomie "Książki najgorsze". Według tej recenzji, proza Henryka Gaworskiego jest „smakowita jak sztuczny miód i pożywna jak masło "Śniadaniowe"”.

</doc>
<doc id="1483210" url="https://pl.wikipedia.org/wiki?curid=1483210" title="Okręg wyborczy Perth">
Okręg wyborczy Perth

Okręg wyborczy Perth powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Perth. Został zlikwidowany w 1950 r., ale przywrócono go ponownie w 1997 r. Ostatecznie zlikwidowano go w 2005 r.

</doc>
<doc id="1483229" url="https://pl.wikipedia.org/wiki?curid=1483229" title="Live Vengeance ’82">
Live Vengeance ’82

Live Vengeance '82 – koncert zapisany na oficjalnym DVD przez brytyjski zespół heavymetalowy Judas Priest i wydany w 2006 roku w Polsce przez Sony BMG.
Jest to zbiór 17 utworów nagranych podczas koncertu w grudniu 1982 roku w Memphis podczas trasy World Vengeance. Koncert promował płytę Screaming for Vengeance (1982). Zespół wystąpił w składzie: wokal – Rob Halford, gitary – K.K. Downing i Glenn Tipton, bas – Ian Hill, perkusja – Dave Holland.

</doc>
<doc id="1483260" url="https://pl.wikipedia.org/wiki?curid=1483260" title="Bitwa morska pod Panormos">
Bitwa morska pod Panormos

Bitwa morska pod Panhormos – starcie zbrojne, które miało miejsce w roku 190 p.n.e. w trakcie wojny Rzymu z Seleucydami. 
W roku 190 p.n.e. Rzymianie skierowali na Hellespont flotę pod wodzą Lucjusza Korneliusza Scypiona liczące 37 jednostek. Tymczasem sprzymierzone z Rzymianami siły rodyjskie pod wodzą Pauzystratosa liczyły 36 penter. Wkrótce też z Efezu wyruszyła flota Seleucydów pod wodzą Poliksenidasa licząca 70 okrętów. Seleucydzi skierowali się do Panhormos, gdzie stacjonowała flota rodyjska. Po wysadzeniu desantu siły Seleucydów podeszły pod Panhormos od strony lądu. Flota natomiast zagrodziła rodyjczykom wyjście z portu. Wśród Rodyjczyków doszło do wybuchu paniki. Pauzystratos postanowił jednak przedrzeć się przez linie wroga na czele kilku jednostek. W trakcie wypływania z portu Poliksenidas okrążył flotę rodyjską, zatapiając wszystkie okręty. Poległ m.in. Pauzystratos. Pozostałe okręty wkrótce padły łupem Seleucydów. Zaledwie 5 jednostkom rodyjskim udało się uciec, głównie na skutek zastosowania przez nie ognia greckiego. Na wieść o klęsce rodyjczyków stacjonujący w okolicy Hellespontu Liwiusz z częścią rzymskiej floty wycofał się do Jonii.

</doc>
<doc id="1483262" url="https://pl.wikipedia.org/wiki?curid=1483262" title="54. Turniej Czterech Skoczni">
54. Turniej Czterech Skoczni

54. Turniej Czterech Skoczni (niem. "54. Vierschanzentournee") – edycja Turnieju Czterech Skoczni, przeprowadzona w sezonie 2005/2006 na skoczniach w Niemczech i Austrii, w ramach Pucharu Świata w skokach narciarskich. Rozgrywany był od 29 grudnia 2005 do 6 stycznia 2006.
Był to pierwszy przypadek, że Turniej zakończył się zwycięstwem dwóch skoczków. Wygrali ex aequo Janne Ahonen i Jakub Janda. Dla Ahonena był to czwarty triumf w klasyfikacji łącznej Turnieju Czterech Skoczni.
Q – zwycięzca pary kwalifikacyjnej"LL" - „szczęśliwy przegrany” (zawodnik przegrał w bezpośredniej rywalizacji, ale awansował do II tury)
Oberstdorf.
Data: 29 grudnia 2005
Godzina: 16.30 
Państwo: Niemcy
Skocznia: Schattenbergschanze
Punkt konstrukcyjny: 120 m
Rozmiar skoczni (HS): 137 m
Rekord skoczni: Sigurd Pettersen (29 grudnia 2003) – 143,5 m
Garmisch-Partenkirchen.
Data: 1 stycznia 2006
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rozmiar skoczni (HS): 125 m
Rekord skoczni: Adam Małysz (1 stycznia 2001) – 129,5 m
Innsbruck.
Data: 4 stycznia 2006
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rozmiar skoczni (HS): 130 m
Rekord skoczni: Adam Małysz (11 września 2004) – 136 m
Bischofshofen.
Data: 6 stycznia 2006
Godzina: 16.30 
Państwo: Austria
Skocznia: Paul-Ausserleitner-Schanze
Punkt konstrukcyjny: 125 m
Rozmiar skoczni (HS): 140 m
Rekord skoczni: Daiki Itō (6 stycznia 2005) – 143 m

</doc>
<doc id="1483311" url="https://pl.wikipedia.org/wiki?curid=1483311" title="Okręg wyborczy Perthshire">
Okręg wyborczy Perthshire

Okręg wyborczy Perthshire powstał w 1708 r. i wysyłał do brytyjskiej Izby Gmin jednego deputowanego. Okręg obejmował hrabstwo Perthshire w Szkocji. Został zlikwidowany w 1885 roku.

</doc>
<doc id="1483371" url="https://pl.wikipedia.org/wiki?curid=1483371" title="Radogoszcz (Łódź)">
Radogoszcz (Łódź)



</doc>
<doc id="1483375" url="https://pl.wikipedia.org/wiki?curid=1483375" title="François Flameng">
François Flameng

François Flameng (ur. 1856, zm. 1923) – francuski malarz akademicki, ilustrator i dekorator budynków publicznych.
Był uczniem Alexandre Cabanela (1823-1889) i Jean-Paul Laurensa (1838-1931). Początkowo zajmował się tematyką historyczną i portretem. Wykonał malowidła ścienne do wielu paryskich budynków publicznych (Sorbona, Opera Komiczna), projektował banknoty. Był uznanym i cenionym twórcą, otrzymał najwyższe francuskie cywilne odznaczenie, Legię Honorową. Przyjaźnił się z Johnem Singerem Sargentem i Jeanem Leonem Géromé. Pracował w Académie des Beaux-Arts jako nauczyciel.
Flameng zdobył szczególną popularność w okresie I wojny światowej, gdy był akredytowanym dokumentalistą Ministerstwa Wojny. Malował w tym okresie realistyczne akwarele, przedstawiające sceny walk i życie w okopach na froncie zachodnim. Jego prace posiadają dużą wartość dokumentalną i historyczną, były prezentowane w Dôme des Invalides i publikowane w prasie m.in. w L’Illustration.

</doc>
<doc id="1483376" url="https://pl.wikipedia.org/wiki?curid=1483376" title="Okręg wyborczy Elgin Burghs">
Okręg wyborczy Elgin Burghs

Okręg wyborczy Elgin Burghs powstał w 1708 r. i wysyłał do brytyjskiej Izby Gmin jednego deputowanego. Okręg obejmował miasto Elgin. Został zlikwidowany w 1918 r.

</doc>
<doc id="1483413" url="https://pl.wikipedia.org/wiki?curid=1483413" title="Ujednolicony Język Modelowania">
Ujednolicony Język Modelowania



</doc>
<doc id="1483447" url="https://pl.wikipedia.org/wiki?curid=1483447" title="Żyrardynka">
Żyrardynka

 
Żyrardynka, żerardynka metaliczna, żyworódka metaliczna, ("Girardinus metallicus") – żyworodna ryba słodkowodna z rodziny piękniczkowatych (Poeciliidae) występująca na terenie wód Kuby i Kostaryki. 
Dymorfizm.
Samce mniejsze od samic: samiec osiąga długość do 5 cm, a samica do 9 cm. Długie gonopodium samca zakończone jest dwoma zakrzywionymi wyrostkami. U samców wzdłuż dolnej krawędzi ciała występuje ciemna smuga.
Hodowla.
Rzadko hodowana w akwarium ze względu na szare ubarwienie. Należy ona do spokojnych i łagodnych ryb akwariowych. Żywi się pokarmem żywym, suchym, mrożonym i glonami. Nadaje się do hodowli w wielogatunkowym akwarium. Woda, w jakiej przebywa, powinna charakteryzować się pH 6,0–7,5, posiadać temperaturę ok. 22–26°C i być wymieniana w ilości 30–40% co tydzień. Akwarium powinno mieć od 40 cm długości, posiadać jasne oświetlenie oraz być gęsto zarośnięte roślinami.
Rozmnażanie.
Do rozrodu powinna mieć zbiornik gęsto porośnięty roślinnością, ponieważ zjada młode lub specjalny pojemnik z którego młody narybek przepływa przez szpary do części akwarium niedostępnej dla samicy. Zapłodnienie następuje poprzez gonopodium. Ciąża samicy trwa ok. 20-30 dni. Samica może urodzić do 100 sztuk narybku (na ogół jest to 10-30 szt.), który po 2 dniach samodzielnie pobiera pokarm; roztarty pył dafni lub larwy solowca.

</doc>
<doc id="1483451" url="https://pl.wikipedia.org/wiki?curid=1483451" title="Philippe Albert">
Philippe Albert

Philippe Albert (ur. 10 sierpnia 1967 w Bouillon) – były belgijski piłkarz grający na pozycji środkowego obrońcy.
Kariera klubowa.
Karierę piłkarską Albert rozpoczął w klubie Royal Charleroi. W sezonie 1985/1986 zadebiutował w jego barwach w pierwszej lidze belgijskiej, a w kolejnym był już podstawowym zawodnikiem tego zespołu. W Charleroi grał do końca sezonu 1988/1989, ale nie odniósł większych sukcesów. Następnie odszedł do ówczesnego mistrza Belgii, KV Mechelen. Tam podobnie, jak w zespole z Charleroi, grał w pierwszym składzie. W Mechelen spędził trzy sezony, po czym w 1992 roku, po zdobyciu Złotego Buta, przeszedł do stołecznego Anderlechtu. W 1993 roku wywalczył z Anderlechtem swój pierwszy w karierze tytuł mistrza Belgii. Z kolei w sezonie 1993/1994 zadebiutował w rozgrywkach Ligi Mistrzów, a następnie obronił mistrzostwo kraju. Zdobył też z „Fiołkami” Puchar Belgii.
Latem 1994 roku Albert odszedł z Anderlechtu i za 2,6 miliona funtów został sprzedany do angielskiego Newcastle United, prowadzonego przez menedżera Kevina Keegana. W dniu swoich 27 urodzin, czyli 10 sierpnia, podpisał kontrakt ze „Srokami” i na tę okazję wybrał numer 27. W Premiership Belg zadebiutował 21 sierpnia w wygranym 3:1 wyjazdowym meczu z Leicester City. W Newcastle był podstawowym zawodnikiem, jednak w niemal każdym sezonie leczył kontuzję. W sezonie 1995/1996 był bliski wywalczenia mistrzostwa Anglii, jednak w ostatnich kolejkach „Sroki” straciły przewagę nad Manchesterem United i to „Czerwone Diabły” świętowały wywalczenie tytułu. W 1997 roku Newcastle znów zakończyło sezon na 2. miejscu za Manchesterem, a Albert był jednym z bohaterów spotkania między tymi drużynami, rozegranego na St James’ Park, które Newcastle wygrało aż 5:0. W 86. minucie meczu strzelił gola Peterowi Schmeichelowi strzałem z około 35 metrów. W 1998 roku dotarł z Newcastle do finału Pucharu Anglii, ale jego zespół uległ 0:2 Arsenalowi. W sezonie 1998/1999, gdy menedżerem Newcastle został Ruud Gullit, Albert rozegrał zaledwie 7 spotkań i zimą został wypożyczony do grającego w Division Two, Fulham F.C. i przyczynił się do jego awansu do Division One.
Latem 1999 roku Albert wrócił do Belgii, do swojego pierwotnego klubu Royal Charleroi. Tam spędził sezon i po rozegraniu 13 meczów zdecydował się zakończyć piłkarską karierę. Liczył sobie wówczas niespełna 33 lata.
Kariera reprezentacyjna.
W reprezentacji Belgii Albert zadebiutował 29 kwietnia 1987 roku w meczu eliminacji do Euro 88 zremisowanym 0:0 z Irlandią. W 1990 roku został powołany przez selekcjonera Guya Thysa do kadry na Mistrzostwa Świata we Włoszech. Tam zaliczył jeden mecz: grupowy z Hiszpanią (1:2). Swój drugi i ostatni mundial Albert zaliczył w 1994 w USA. Tam zagrał czterokrotnie: z Marokiem (1:0), z Holandią (1:0 i zwycięski gol w 65. minucie), i w 1/8 finału z Niemcami (2:3 i gol w 90. minucie meczu). W 1997 roku zakończył reprezentacyjną karierę. W drużynie narodowej wystąpił łącznie 41 razy i strzelił 5 bramek.

</doc>
<doc id="1483464" url="https://pl.wikipedia.org/wiki?curid=1483464" title="Mazovia Mińsk Mazowiecki">
Mazovia Mińsk Mazowiecki



</doc>
<doc id="1483468" url="https://pl.wikipedia.org/wiki?curid=1483468" title="Krótki Parlament">
Krótki Parlament

Krótki Parlament (ang. "Short Parliament") – określenie Parlamentu angielskiego obradującego od 13 kwietnia do 5 maja 1640 r. Zwołany został przez Karola I. Parlament odrzucił jego żądania uchwalenia podatków i wszczął krytykę polityki króla. Na skutek powstania silnej opozycji rozwiązany przez króla po 23 dniach obrad. Został zastąpiony przez zwołany w listopadzie tego roku Długi Parlament.

</doc>
<doc id="1483472" url="https://pl.wikipedia.org/wiki?curid=1483472" title="Woluntaryzm">
Woluntaryzm

Woluntaryzm (z łac. "voluntas" – "wola") – termin wprowadzony przez Ferdinanda Tönniesa, oznaczający zespół poglądów szczególnie akcentujących rolę woli w etyce i życiu ludzkim. W woluntaryzmie wola jest najwyższą władzą człowieka. 
Woluntaryzm przeciwstawia się intelektualizmowi (akcentującemu szczególnie rozum) oraz sentymentalizmowi (akcentującemu szczególnie uczucia i intuicję).
Filozofia.
W historii filozofii rolę woli szczególnie akcentowali:
Woluntaryzm występuje najczęściej w różnych wersjach pragmatyzmu, obecny jest np. u Williama Jamesa, w pewnej mierze w duchowości i etyce jezuickiej.

</doc>
<doc id="1483481" url="https://pl.wikipedia.org/wiki?curid=1483481" title="Regeneracja części">
Regeneracja części

Regeneracja części – działanie polegające na przywróceniu właściwości użytkowych częściom zużytym lub uszkodzonym. Może ona mieć charakter obróbki kompleksowej, w wyniku której przywraca się częściom wymagany kształt, wymiary, parametry i właściwości niezbędne do dalszej pracy. Stosuje się ją zwłaszcza wtedy, gdy nie ma nowej, zastępczej części lub gdy koszt regeneracji jest mniejszy niż nowa część oraz wtedy, gdy odpad jest uciążliwy dla środowiska (np. opony pojazdów). Często, zwłaszcza w bardziej skomplikowanych urządzeniach, wymienia się tylko jedną lub kilka części urządzenia, maszyny. 
Regeneracja nie obejmuje odtwarzania części (wyprodukowania części), które są ogólnodostępne na rynku i są objęte ochroną prawa patentowego (przemysłowy wzór patentowy jest jedynym legalnym sposobem na monopol na rynku). Zgodnie z Centrum Informacji o Ochronie Własności Przemysłowej Urzędu Patentowego RP, wytwarzanie takiej części, montowanie i sprzedaż będzie naruszeniem praw ochronnych firmy X do tej części lub urządzenia.
Regenerację prowadzą często wyspecjalizowane firmy w ramach kooperacji. Np. amerykańskie czołgi Abrams zwozi się z całego świata do jednej firmy (w USA) i poddaje regeneracji (wymieniając elementy jezdne, lufę, celowniki itp.), głównie ze względu na trudno pozbywalny pancerz kompozytowy będący mieszaniną elementów z metalu, ceramiki i materiałów wybuchowych.

</doc>
<doc id="1483505" url="https://pl.wikipedia.org/wiki?curid=1483505" title="Rhodri Meilir">
Rhodri Meilir

Rhodri Meilir (ur. 18 listopada 1978 w Mold w Wielkiej Brytanii) – walijski aktor. Wystąpił roli Alfiego Buttsa w sitcomie "Moja rodzinka".

</doc>
<doc id="1483595" url="https://pl.wikipedia.org/wiki?curid=1483595" title="Rezerwat przyrody Żytkiejmska Struga">
Rezerwat przyrody Żytkiejmska Struga



</doc>
<doc id="1483599" url="https://pl.wikipedia.org/wiki?curid=1483599" title="Rezerwat przyrody Struga Żytkiejmska">
Rezerwat przyrody Struga Żytkiejmska

Rezerwat przyrody Struga Żytkiejmska – rezerwat leśny położony w województwie warmińsko-mazurskim, w powiecie gołdapskim, w gminie Dubeninki, na terenie Parku Krajobrazowego Puszczy Rominckiej, w nadleśnictwie Gołdap. Jego północną granicę stanowi granica państwowa z Rosją (z obwodem kaliningradzkim).
Rezerwat został ustanowiony w 1982 roku, a ochroną objęto fragment wschodniej części Puszczy Rominckiej ze stanowiskami rzadkich gatunków flory i fauny. Zajmuje powierzchnię 471,04 ha (akt powołujący podawał 467,07 ha). Z całej, głównie leśnej powierzchni rezerwatu, 91,3 ha zajmują łąki i torfowiska. Obszar objęty ochroną przedstawia typowy krajobraz morenowy, z geomorfologią charakterystyczną dla północno-wschodniej części Pojezierza Mazurskiego. Ten teren odznacza się bardzo urozmaiconą rzeźbą, wynikającą z przeplatania się licznych wzgórz i obniżeń morenowych. Różnice wysokości pomiędzy wierzchołkami wzniesień a obniżeniami dochodzą do 22-25 m. Przez teren rezerwatu przepływa Żytkiejmska Struga, od której pochodzi jego nazwa.
Flora.
Teren rezerwatu porasta w większości bór mieszany trzcinnikowo-świerkowy. Jedynie miejscami, obok starodrzewu występują młodniki powstałe z odnowień zrębów zupełnych. Partie starodrzewu buduje przede wszystkim świerk pospolity, sosna zwyczajna, brzoza brodawkowata i omszona, miejscami olsza czarna, oraz jednostkowo dąb szypułkowy, grab, lipa drobnolistna.
Bogate jest również runo leśne: borówka czarna, borówka brusznica, widłak jałowcowaty, sałatnik leśny, turzyca palczasta, skrzyp leśny, kostrzewa olbrzymia. W obniżeniach terenowych występuje niezapominajka błotna i kuklik zwisły.
W dolinach, szczególnie w miejscach wysięku wód, a także na obrzeżach Strugi Żytkiejmskiej, wykształciły się płaty łęgu "Circaeo-Alnetum". Gleby torfowe, które zalegają w obrębie doliny Żytkiejmskiej Strugi porasta w części bór mieszany torfowcowy reprezentujący zespół "Betulo pubescentis-Piceetum".
Fauna.
Rezerwat charakteryzuje się bardzo interesującą i zróżnicowaną fauną. Występuje tu jeleń, sarna, łoś, dzik, lis, kuna leśna, jenot, borsuk, tchórz, łasica i wilk. W wodach żyje bóbr, wydra i piżmak.

</doc>
<doc id="1483626" url="https://pl.wikipedia.org/wiki?curid=1483626" title="Flora z Beaulieu">
Flora z Beaulieu

Flora z Beaulieu (ur. po 1300 w Maurs w Owernii, zm. 1347 w Beaulieu w diecezji Cahors) – francuska dziewica i zakonnica maltańska (joannitka), mistyczka i święta Kościoła katolickiego.
Urodziła się w pierwszych latach XIV wieku. Pochodziła z wielodzietnej rodziny. W wieku 13 lub 14 lat (1324) wstąpiła do klasztoru św. Jana Jerozolimskiego (Chrzciciela) w Beaulieu w diecezji Cahors, zależnego od joannitów ("Suwerenny Rycerski Zakon Szpitalników św. Jana, z Jerozolimy, z Rodos i z Malty", SMOM). Była jedną z 38 mniszek tego klasztoru, które udzielały się w schronisku dla pielgrzymów. Zasłynęła poszczeniem, rzekomą lewitacją, stygmatami i proroctwami, a także szczególnym nabożeństwem do Chrystusa Ukrzyżowanego, Matki Bożej Zwiastowania i św. Jana Chrzciciela.
Zmarła w 1347 na skutek schorzeń układu kostnego, powstałych po ekstazach przeżywanych przed Chrystusem Ukrzyżowanym.
Po śmierci przy jej grobie miało miejsce szereg niewytłumaczonych zjawisk. Jej relikwie przechowywane są w kościele w Issendolus w diecezji Cahors. 
Jest patronką porzuconych, nawróconych, samotnych świeckich kobiet, ofiar zdrady oraz pielgrzymów.
Jej wspomnienie liturgiczne w Kościele katolickim obchodzono 5 października, obecnie 12 czerwca; święto z Zakonie Maltańskim celebrowane jest 11 czerwca.
W ikonografii postać św. Flory przedstawiana jest otoczona kwiatami róż.

</doc>
<doc id="1483641" url="https://pl.wikipedia.org/wiki?curid=1483641" title="Rokicie (osiedle w Łodzi)">
Rokicie (osiedle w Łodzi)



</doc>
<doc id="1483648" url="https://pl.wikipedia.org/wiki?curid=1483648" title="Rokicie (Łódź)">
Rokicie (Łódź)

Rokicie – dawna wieś należąca do ekonomii pabianickiej, stanowiącej do 1793 roku własność kanoników kapituły krakowskiej. Obecnie osiedle administracyjne (jednostka pomocnicza gminy) nr 28 oraz obszar SIM w południowo-zachodniej części Łodzi, w dawnej dzielnicy) Górna, zamieszkiwane przez 17 865 osób.
Położenie.
Wieś kapituły katedralnej krakowskiej w powiecie brzezińskim województwa łęczyckiego w końcu XVI wieku. 
Część północno-wschodnia historycznego Rokicia jest obecnie wchłonięta przez zabudowę miejską – osiedla Obywatelska, Nowe Rokicie, część Kuraku. Część południowa to obecnie jedno z popularnych w Łodzi osiedli mieszkaniowych, na którego terenie dominują domki jednorodzinne. 
Z każdym rokiem zwiększa się liczba mieszkańców, determinowana panującą na osiedlu ciszą i spokojem. Znajdująca się tutaj roślinność, okoliczny lasek i mało ruchliwe uliczki, które umożliwiają czynny wypoczynek. Przy zbiegu ulic Zwrotnikowej oraz św. Franciszka powstała ogrodzona siłownia zewnętrzna oraz plac zabaw dla dzieci.
Osiedle znajduje się blisko centrum miasta, do którego można dojechać autobusami linii 63 w kierunku ul.Pabianickiej oraz 77 przez aleję Jana Pawła II do dworca Łódź Fabryczna. Na terenie osiedla znajduje się także przystanek kolejowy Łódź Pabianicka.
Główne drogi wylotowe z osiedla prowadzą przez ul. Nowe Sady do ul. Obywatelskiej oraz przez ul. Zamojską, Prądzyńskiego do ul. Pabianickiej. Uliczki osiedla zostały w 2005 roku skanalizowane, a na niektórych ułożono kostkę brukową, wzorem ul. Piotrkowskiej (ul. Szkoły Orląt, Arabska, Błędowska, Libijska, Kaktusowa, Kawowa). Na terenie osiedla znajduje się sieć sklepików osiedlowych, salon masażu, fryzjer, solarium oraz Szkoła Podstawowa 138 (ul. św. Franciszka 53) z orlikiem i boiskiem do gry w koszykówkę, która od 2018 roku przejęła także budynek po gimnazjum przy Dubois 7/9 i jest jedną z nielicznych szkół dwubudynkowych w Łodzi.
Na wcześniej niezagospodarowanych terenach osiedla powstaje zabudowa wielorodzinna: domy szeregowe na nowo utworzonej ul. Daktylowej, „Lawendowe Osiedle” przy ul. Zamojskiej oraz „Apartamenty nad Jasieniem” przy ul. św. Franciszka.
Granice.
W granicach "osiedla administracyjnego Rokicie" położone są dwa "obszary SIM": Rokicie i Nowe Rokicie.
Historia.
Na początku XIX wieku zabudowania wsi Rokicie ciągnęły się wzdłuż obecnej ul. Obywatelskiej, od Rejtana do Laskowickiej, natomiast należące do wsi grunty orne i lasy sięgały na południe do rzeki Olechówki. Od końca XIX wieku wieś ulegała systematycznej urbanizacji. Jej osią była ulica Pabianicka, gdzie powstały pierwsze zakłady przemysłowe:
Rokicie włączono w granice administracyjne Łodzi w trzech ratach: w 1907, w 1915 oraz 1940/1946.

</doc>
<doc id="1483658" url="https://pl.wikipedia.org/wiki?curid=1483658" title="Rokicie w Łodzi">
Rokicie w Łodzi



</doc>
<doc id="1483764" url="https://pl.wikipedia.org/wiki?curid=1483764" title="Married to the Game">
Married to the Game

Married To The Game – piętnasty album studyjny amerykańskiego rapera Too Shorta. Trafił do sprzedaży w październiku 2003 roku.
Album nie został dobrze odebrany przez fanów, którzy zarzucali Too $hortowi odejście od charakterystycznego dla poprzednich płyt stylu. W "Married To The Game" widać wyraźny wpływ hip-hopu z południa Stanów Zjednoczonych, co jest wynikiem współpracy z takimi wykonawcami jak Lil Jon, którzy udzielają się na albumie.

</doc>
<doc id="1483766" url="https://pl.wikipedia.org/wiki?curid=1483766" title="Kosarz">
Kosarz



</doc>
<doc id="1483787" url="https://pl.wikipedia.org/wiki?curid=1483787" title="Materiał pirotechniczny">
Materiał pirotechniczny

Materiał pirotechniczny – rodzaj materiału wybuchowego, będący zwykle mieszaniną związków chemicznych służących do wytwarzania pirotechnicznych efektów: cieplnych, świetlnych, dźwiękowych, dymu lub kombinacji tych efektów; w wyniku bezdetonacyjnej, samopodtrzymującej się reakcji chemicznej.
Materiałami pirotechnicznymi nazywane są także wyroby wypełnione takimi substancjami.

</doc>
<doc id="1483791" url="https://pl.wikipedia.org/wiki?curid=1483791" title="Matthew Baines">
Matthew Baines

Matthew Talbot Baines (ur. 17 lutego 1799, zm. 22 stycznia 1860) – brytyjski prawnik i polityk, członek stronnictwa wigów, minister w rządach lorda Johna Russella, lorda Aberdeena i lorda Palmerstona.
Był najstarszym synem Edwarda Bainesa. Wykształcenie odebrał w Trinity College na Uniwersytecie Cambridge. Studia ukończył w 1820 r. Pięć lat później rozpoczął praktykę adwokacką. W 1841 r. został Radcą Królowej.
W 1847 r. został wybrany do Izby Gmin jako reprezentant okręgu Kingston upon Hull. W latach 1852–1859 reprezentował okręg wyborczy Leeds. W latach 1849–1852 i 1852–1855 był przewodniczącym Rady Praw Ubogich. W latach 1855–1858 był Kanclerzem Księstwa Lancaster. Od 1857 r. był członkiem gabinetu.
Baines wycofał się z czynnego życia publicznego w 1859 r. z powodu złego stanu zdrowia. Zmarł rok później.

</doc>
<doc id="1483804" url="https://pl.wikipedia.org/wiki?curid=1483804" title="Stronnictwo Narodowe (emigracyjne)">
Stronnictwo Narodowe (emigracyjne)

Stronnictwo Narodowe – polskie ugrupowanie polityczne, działające na uchodźstwie w latach 1939–1992.
Okres II wojny światowej.
Struktury Stronnictwa Narodowego na emigracji zostały utworzone we Francji bezpośrednio po kampanii wrześniowej. Po klęsce Francji w czerwcu 1940 struktury stronnictwa przeniesiono do Wielkiej Brytanii.
Na czele emigracyjnych władz Stronnictwa Narodowego stanęło trzyosobowe kierownictwo, w skład którego weszli Tadeusz Bielecki, Władysław Folkierski i Marian Seyda. Stronnictwo Narodowe przyjęło postawę opozycyjną wobec rządu Władysława Sikorskiego. Po podpisaniu układu Sikorski-Majski przedstawiciele SN na znak sprzeciwu opuścili Rząd RP na uchodźstwie.
W 1943 doszło do wyodrębnienia się w SN dwóch grup. Pierwsza, skupiona wokół Tadeusza Bieleckiego i Adama Doboszyńskiego, opowiadała się przeciwko porozumieniu z ZSRR i zaczęła zbliżać się do reprezentantów przedwojennego obozu sanacyjnego. Druga grupa, skupiona wokół Jędrzeja Giertycha, postawiła na szukanie porozumienia z ZSRR. Frakcja skupiona wokół Tadeusza Bieleckiego stopniowo zaczęła odsuwać „giertychowców” od władzy w Stronnictwie. Giertychowcy z kolei zarzucali bielecczykom zdradę przedwojennej idei narodowej.
Lata powojenne.
Po zakończeniu wojny w 1945 Stronnictwo Narodowe kontynuowało swoją działalność polityczną, posiadając struktury wśród wszystkich większych skupisk polskiej emigracji w Europie Zachodniej. Nie powiodła się próba ponownej rejestracji SN w Polsce Ludowej.
Od 1948 władzę w SN sprawowała mająca swoją siedzibę w Londynie Rada, której podlegała Rada Kontynentalna z siedzibą w Paryżu, zarządzająca strukturami SN w Niemczech Zachodnich, Austrii, Włoszech, Danii i Szwecji. Powstały także nowe struktury SN w Stanach Zjednoczonych.
Na początku lat 50. Stronnictwo Narodowe znalazło się w opozycji wobec prezydenta Augusta Zaleskiego i utworzyło wraz z PPS i częścią działaczy PSL Tymczasową Radę Jedności Narodowej.
Afera Bergu i usunięcie Giertycha.
W 1952 kontrwywiad PRL ujawnił fakt współpracy niektórych działaczy SN z wywiadem brytyjskim i amerykańskim. Sprawa ta spowodowała odpływ działaczy i rozpad części struktur. W 1957 ze Stronnictwem Narodowym zerwał Stefan Łochtin.
W 1961 ze Stronnictwa Narodowego został usunięty Jędrzej Giertych, co spowodowało rozłam w jego szeregach. Rozłam przyczynił się do pogłębienia już istniejącego kryzysu organizacji. W efekcie rozpadła się większość struktur poza brytyjskimi i amerykańskimi.
Schyłkowe lata.
Pomimo rozwiązania się Rady Trzech po objęciu urzędu prezydenta przez Stanisława Ostrowskiego w 1972, Stronnictwo Narodowe nadal pozostało w opozycji i odmówiło uznania legalności władz polskich na uchodźstwie. 
W 1989 władze emigracyjnego SN odmówiły uznania legalności utworzonego w Polsce przez Mireckiego, Siemaszkę i Matłachowskiego Stronnictwa Narodowego.
Podczas zjazdu emigracyjnego SN w dniach 4–6 września 1992 podjęto decyzję o samorozwiązaniu i przekazaniu ciągłości organizacyjnej oraz majątku Stronnictwu Narodowo-Demokratycznemu.

</doc>
<doc id="1483814" url="https://pl.wikipedia.org/wiki?curid=1483814" title="Rolnictwo ekologiczne">
Rolnictwo ekologiczne

Rolnictwo ekologiczne – ogólny system zarządzania gospodarstwem i produkcji żywności, łączący najkorzystniejsze dla środowiska praktyki, wysoki stopień różnorodności biologicznej, ochronę zasobów naturalnych, stosowanie wysokich standardów dotyczących dobrostanu zwierząt i metodę produkcji preferującą użycie substancji naturalnych i naturalnych procesów. Alternatywa dla rolnictwa konwencjonalnego.
Historia.
Historia rozwoju rolnictwa ekologicznego ma już prawie sto lat, ponieważ za początek rozwoju rolnictwa ekologicznego, które rozpoczęło się od rolnictwa biodynamicznego, uważa się „Kurs rolniczy” zorganizowany w czerwcu 1924 r. w majątku grafa von Keyserlingk w Kobierzycach k. Wrocławia 1 , 2 . Wprowadzenie po I wojnie światowej do nawożenia nawozów syntetycznych zainspirowało grupę naukowców i właścicieli dużych gospodarstw rolnych do przemyśleń nad przyszłością rolnictwa zgodnego z rytmami przyrodniczymi. Międzynarodowy „Kurs rolniczy” przeprowadzony przez dr Rudolfa Steinera uważa się za rozpoczęcie nowego systemu rolnictwa biodynamicznego, które rozwinęło się na całym świecie. Jednym z pierwszych gospodarstw biodynamicznych było gospodarstwo Stanisława Karłowskiego, ziemianina i senatora Senatu RP III kadencji (1930-1935) o powierzchni 1764 ha w Szelejewie.
Uprzemysłowienie rolnictwa i rozpowszechnienie nawozów syntetycznych umożliwiło w krajach wysoko rozwiniętych znaczny wzrost plonów w stosunku do stanu sprzed II wojny światowej. Zaczęto stosować herbicydy, defolianty i metody inżynierii genetycznej w celu tworzenia organizmów genetycznie modyfikowanych (GMO). Wsparcie hodowli przez stosowanie do leczenia i rozrodu antybiotyków i hormonów, oraz napromieniowywanie promieniami gamma niektórych produktów (takich jak przyprawy) pozwoliło zwiększyć produkcję i trwałość wyrobów, jednak taki kierunek zmian wzbudził liczne kontrowersje.
W odpowiedzi na to, po konferencji ONZ „Środowisko i Rozwój” w Rio de Janeiro w 1992 r. w dokumencie "Agenda 21", powstała koncepcja rolnictwa zrównoważonego pod kątem ekonomicznym, środowiskowym i społecznym, które w swych założeniach nie stanowi zagrożenia dla różnorodności biologicznej, a pośrednio przyczynia się do oszczędnego korzystania ze środowiska. Niektóre z metod, jak ponowne wykorzystanie zasobów, zbieranie deszczówki, korzystanie z ras i odmian przystosowanych do lokalnych warunków, znalazły zastosowanie nie tylko w gospodarstwach rolnych, ale także agroturystykach, ogrodach podmiejskich, czy działkowych. Wraz z popularyzacją ekologicznego stylu życia, metody pozyskiwania żywności w ten sposób zaczęły być chętnie stosowane również w amatorskich uprawach, małych społecznościach i kooperatywach.
Zasady.
Komisja Europejska od 1991 r. reguluje produkcję ekologiczną przepisami prawnymi i utrzymuje system  kontroli, by zapewnić rolnikom warunki uczciwej konkurencji a konsumentom zaufanie do produktów ekologicznych. Od 1 stycznia 2022 r. obowiązuje rozporządzenie Parlamentu Europejskiego i Rady (UE) 2018/848 z dnia 30 maja 2018 r. w sprawie produkcji ekologicznej i znakowania produktów ekologicznych i uchylające rozporządzenie Rady (WE) nr 834/2007 oraz powiązane z nim rozporządzenia delegowane i wdrażające.
W Polsce system kontroli określony jest w ustawie z 23 czerwca 2022 r. o rolnictwie ekologicznym i produkcji ekologicznej.
Produkcja zwierzęca.
W odniesieniu do pochodzenia zwierząt:
Zwierzęta utrzymywane ekologicznie są urodzone i chowane w gospodarstwach ekologicznych (lub wprowadzone na szczególnych warunkach określonych w rozporządzeniu 2018/848 i uznane jako ekologiczne, po spełnieniu wymogów okresu konwersji).
Produkcja roślinna.
Produkcja jabłek.
Wybór najlepszego stanowiska pod sad powinien uwzględniać obecność innych roślin uprawnych w pobliżu. Stosowane w uprawie innych roślin pestycydy mogą być znoszone na sad, przez co mogą być wykrywane w produkowanych jabłkach. Najczęściej wybiera się lekkie wzniesienia, zapewniające intensywny ruch powietrza, który osusza liście oraz owoce po deszczach, co wpływa na zmniejszenie ryzyka rozwoju chorób grzybowych. Dlatego też nie należy osłaniać sadu ze wszystkich stron szpalerem drzew lub krzewów, ponieważ zmniejsza to naturalny ruch powietrza. Glebę pod jabłonie należy przygotować już rok wcześniej, wykonując orkę lub talerzowanie, które ułatwi zniszczenie szkodników glebowych. Z warstwy ornej i podornej pobiera się próbki do analizy w celu określenia zawartości składników pokarmowych oraz pH gleby. Na podstawie wyników można zastosować odpowiednie nawozy fosforowe, potasowe, magnezowe oraz wapniowe. 
Produkcja owoców jagodowych.
Wszystkie owoce jagodowe takie jak maliny, borówki amerykańskie i porzeczki, można uprawiać metodami ekologicznymi. Stanowiska na plantacje powinny być dobrane pod odpowiedni gatunek np. borówka wymaga podłoża o bardzo niskim pH ok. 4-4,5 natomiast maliny i porzeczki ok. 6 i więcej. Przed założeniem plantacji wykonuje się analizę gleby. W ten sposób można zastosować odpowiednie nawozy potasowe, azotowe i wapniowe, aby rośliny mogły właściwie się rozwijać. W produkcji ekologicznej można stosować jedynie dopuszczone nawozy. 
Korzyści.
Produkcja ekologiczna jest bardziej zróżnicowana, ze względu na konieczność wykorzystania naturalnych powiązań w naturze dla osiągnięcia rozmaitych celów (jak zapewnienie roślinom i zwierzętom substancji odżywczych, ograniczenie populacji szkodników, zarządzanie obiegiem wody i tym podobne). Zmniejszenie mechanizacji rolnictwa zastępuje praca ludzi i zwierząt (w przypadku tych drugich jest to zarówno praca kontrolowana przez człowieka, np. w zaprzęgu, jak zachowania naturalne – np. grzebanie w ziemi przez kury, czy świnie). Popularyzacja rolnictwa ekologicznego przyczynia się także do zwiększenia suwerenności żywieniowej małych gospodarstw i integracji lokalnych społeczności.
Ekorolnictwo zapewnia biologiczną samoregulację, stosuje metody ochrony gleby, wody, a także krajobrazu, czego efektem są produkty rolne o wysokiej jakości biologicznej. Ograniczona ingerencja człowieka w ekosystem gospodarstwa powstrzymuje proces degradacji siedliska rolniczego. Obszary upraw ekologicznych pozwalają przetrwać wielu gatunkom i stanowią ważne ośrodki ekspansji tych organizmów na okolicę. Urozmaicają one krajobraz, poprawiają mikroklimat, są też wzorcem prawidłowych zachowań dla mniej uświadomionych ekologicznie sąsiadów. Mniejsze zanieczyszczenie gleb azotem o 31% w przeliczeniu na powierzchnię, a nawet 49% w przeliczeniu na jednostkę produktu.
Od 2004 r. rolnikom rozpoczynającym produkcję ekologiczną już od pierwszego roku przestawiania gospodarstwa na metodę ekologiczną przysługuje dotacja do powierzchni upraw, wypłacana jako dopłata dodatkowa do płatności obszarowych oraz częściowy zwrot kosztów kontroli (zwrot kosztów transakcyjnych). 
Kontrowersje.
Według wielu badań, gospodarstwa ekologiczne mają generalnie korzystniejszy wypływ na środowisko na jednostkę powierzchni, ale są mniej korzystne na jednostkę produktu, ponieważ mniejsze plony powodują konieczność większego obszaru upraw. Powoduje to między innymi większą presję na wylesianie, a przez to zwiększenie ilości dwutlenku węgla w atmosferze. Zazwyczaj posiadają więcej materii organicznej w glebie i mniejszą utratę substancji odżywczych z gleby, jednak emisja amoniaku, wymywanie azotu i emisja podtlenku azotu na jednostkę produkt są wyższe.
Wyróżniono dwie strategie zagospodarowania terenu mające na celu minimalizację niekorzystnego wpływu rolnictwa na środowisko. W pierwszej z nich dostępny teren przeznacza się na rolnictwo ekologiczne (ang. "land sharing"). W drugim podejściu teren dzieli się na obszar, który zajmuje rolnictwo intensywne oraz część pozostawioną „dla przyrody” (ang. "land sparing"). Prowadzone są badania, których celem jest ustalenie jaka z tych strategii – przy zachowaniu takiej samej wielkości produkcji – powoduje mniejsze szkody dla środowiska. Wyniki dla południowo-wschodniej Ghany oraz północnych Indii wskazują, że przy strategii "land sparing" populacja ptaków oraz drzew, szczególnie tych o małym zasięgu, jest większa niż przy podejściu "land sharing" (przy założeniu aktualnej lub wyższej wydajności). Podobne badanie, prowadzone pod kierunkiem tych samych autorów, trwa w Polsce a wstępne wyniki potwierdzają przewagę strategii "land sparing" także w tym przypadku.
W kulturze współczesnej.
W roku 2018 powstał film dokumentalny pod polskim tytułem „Nasze miejsce na Ziemi” (ang. "„The Biggest Little Farm”"), którego twórcami i głównymi bohaterami jest małżeństwo filmowców John i Molly Chester, postanawiający wyprowadzić się z miasta i założyć ekologiczną farmę, bez żadnego wcześniejszego doświadczenia z uprawą roślin, czy hodowlą zwierząt. Jednym z bohaterów filmu jest też Alan York, kalifornijski konsultant z którego wiedzy John i Molly korzystali zakładając swoje gospodarstwo.
W mediach społecznościowych rosnącą popularność zdobywa chińska blogerka kulinarna Li Ziqi, która w krótkich materiałach filmowych przedstawia tradycyjną chińską kuchnię, przyrządzając potrawy ze składników samodzielnie zebranych lub wyhodowanych. Prezentuje także rękodzieło. Wiele z pokazywanych przez nią zwyczajów i tradycji obrazuje szeroko pojęte rolnictwo ekologiczne; m.in. przyrządzanie potraw zgodnie z porą roku i z lokalnych produktów, co przypomina tradycyjną chińską filozofię pięciu przemian. W roku 2019 jej kanał Youtube ma ponad siedem milionów subskrybentów.
Rozwój ekorolnictwa.
Koncepcja rolnictwa ekologicznego wywodzi się z krajów wysoko uprzemysłowionych, gdzie produkcja rolnicza jest szczególnie rozwinięta, istnieją więc nadwyżki produktów rolnych. Ponadto ruchy ekologiczne i uświadomienie społeczeństwa ma tu duże znaczenie. Idee realizowane w rolnictwie ekologicznym wywodzą się z różnych filozofii i przyjmują różne formy społeczne i ekonomiczne.
W Niemczech rozwinęły się bardzo silnie różne kierunki rolnictwa ekologicznego; między innymi rolnictwo biodynamiczne i rolnictwo organiczno-biologiczne. W roku 1989 w związkach rolnictwa ekologicznego zrzeszonych było 0,31% ogólnej liczby rolników, czyli 2330 gospodarstw. W 2021 r. w Europie było około 442 tys. gospodarstw ekologicznych, z czego w UE około 378 tys. Włochy są krajem z największą liczbą gospodarstw ekologicznych – około 75 tys. W 2021 r. w UE było około 15,6 mln ha powierzchni uprawianych ekologicznie, z czego około 2,7 mln ha we Francji, 2,4-6 mln ha w Hiszpanii i 2,1 mln ha we Włoszech. W 2021 r. w USA było około 17 tys. gospodarstw ekologicznych o łącznej powierzchni około 2,3 mln ha, a obroty na rynku żywności ekologicznej mają wartość około 57 mld USD.
W Polsce w 2021 r. było około 19,9 tys. gospodarstw ekologicznych o powierzchni około 0,55 mln ha. Od czasu powstania Stowarzyszenia Producentów Żywności Metodami Ekologicznymi Ekoland (1989 r.) wprowadzono pierwsze kontrole i certyfikaty dla produktów ekologicznych. Od maja 2004 r. certyfikaty są wydawane polskim producentom ekologicznym na podstawie przepisów prawa Unii Europejskiej. Konwersja gospodarstw konwencjonalnych trwa dwa–trzy lata, a rolnicy mogą korzystać z dotacji w ramach działania „Rolnictwo ekologiczne”. Według raportu GIJHARS powierzchnia upraw ekologicznych w Polsce wynosiła w 2021 r. ok. 550 tys. ha, co stanowi około 3% ogólnej powierzchni użytkowanej rolniczo. Rozwojowi rolnictwa ekologicznego na lata 2021-2027 ma służyć „Ramowy Plan Działań dla Żywności i Rolnictwa Ekologicznego w Polsce”, którego celem jest rozwój produkcji ekologicznej, w tym rozwój rynku produktów ekologicznych w Polsce oraz przeznaczenie do 2030 r. co najmniej 7% powierzchni użytków rolnych objętych systemem produkcji ekologicznej.
W Stanach Zjednoczonych występuje trend do zwiększania produkcji ekologicznej (ang. "organic farming"), który rozpoczął się od tworzenia małych gospodarstw wiejskich sprzedających swoje produkty przez internet i rozwinął się w dodatkowy nurt polegający na uprawie jadalnych roślin w miastach ("urban homesteading") i okolicach podmiejskich, który jest możliwy dzięki temu, że znaczna część populacji USA zamieszkuje w wolnostojących domach z niewielkim ogrodem.
System kontroli w rolnictwie ekologicznym.
Dla konsumenta bardzo istotne jest to, że wszyscy producenci ekologiczni, zarówno rolnicy, jak i przetwórcy, dobrowolnie poddają się specjalnemu systemowi kontroli, który ma zagwarantować, że produkty oferowane jako ekologiczne, rzeczywiście spełniają wymogi określone w przepisach. Polski system kontroli w rolnictwie ekologicznym składa się z komercyjnych jednostek certyfikujących oraz nadzorującego je organu państwowego, jakim jest Główny Inspektor Jakości Handlowej Artykułów Rolno-Spożywczych.
Jednostki certyfikujące, aby prowadzić kontrole producentów ekologicznych, muszą posiadać upoważnienie Ministra Rolnictwa i Rozwoju Wsi, a jednym z warunków otrzymania tego upoważnienia jest akredytacja jednostki na zgodność z normą PN-EN ISO/IEC 17065:2013 „Ocena zgodności. Wymagania dla jednostek certyfikujących wyroby, procesy i usługi”. Obecnie funkcjonuje w Polsce 11 jednostek upoważnionych przez Ministra Rolnictwa i Rozwoju Wsi do przeprowadzenia kontroli oraz wydawania i cofania certyfikatów zgodności w zakresie rolnictwa ekologicznego.
Wszystkie podmioty w łańcuchu produkcji i dystrybucji, z wyjątkiem sklepów detalicznych oferujących zapakowane i oznakowane produkty konsumentom lub odbiorcom końcowym muszą być w systemie kontroli produkcji ekologicznej. W przypadku gospodarstw rolnych wszystkie działki rolne i obiekty, przechowalnie i magazyny są kontrolowane co najmniej raz w roku przez inspektorów jednostek certyfikujących. Sprawdzane są także rejestry i dowody zakupu nawozów i środków ochrony roślin. Inspektorzy mogą pobierać próbki roślin, gleby, produktów lub pasz. Po kontroli, przeglądzie raportu z kontroli i dodatkowych dokumentów jednostka podejmuje decyzję o przyznaniu certyfikatu na produkty. Producenci zainteresowani rozpoczęciem produkcji ekologicznej przesyłają zgłoszenie do właściwych Wojewódzkich Inspektorów Jakości Artykułów Rolno- Spożywczych za pośrednictwem wybranej jednostki certyfikującej.
Podstawa prawna w Polsce.
W roku 2001 Sejm Rzeczypospolitej Polskiej uchwalił ustawę o rolnictwie ekologicznym, która miała pomóc w rozwoju tej gałęzi gospodarki. Przed wejściem Polski do Unii Europejskiej weszła w życie nowa ustawa z dnia 20 kwietnia 2004 r. o rolnictwie ekologicznym, która w dniu 7 sierpnia 2009 r. została zastąpiona przez ustawę z dnia 25 czerwca 2009 r. o rolnictwie ekologicznym (). 7 lipca 2022 r. ustawa ta została zastąpiona przez ustawę z dnia 23 czerwca 2022 r. o rolnictwie ekologicznym i produkcji ekologicznej ().
Od maja 2004 r. (przystąpienie Polski do Unii Europejskiej) podstawowe zasady rolnictwa ekologicznego w Polsce są regulowane przez prawodawstwo unijne, uzupełniane krajową ustawą. Do końca 2008 r. obowiązywało Rozporządzenie Rady nr 2092/91/EWG z dnia 24 czerwca 1991 r. w sprawie produkcji ekologicznej produktów rolnych oraz znakowania produktów rolnych i środków spożywczych (). Od 1 stycznia 2009 r. obowiązuje Rozporządzenie Rady nr 834/2007 z dnia 28 czerwca 2007 r. w sprawie produkcji ekologicznej i znakowania produktów ekologicznych i uchylające rozporządzenie (EWG) nr 2092/91 ().

</doc>
<doc id="1483815" url="https://pl.wikipedia.org/wiki?curid=1483815" title="III SuperFinał">
III SuperFinał

III SuperFinał to mecz futbolu amerykańskiego pomiędzy Pomorze Seahawks i Warsaw Eagles, który rozstrzygnął tytuł mistrzowski Polskiej Ligi Futbolu Amerykańskiego w sezonie 2008. Eagles pokonały Seahawks wynikiem 26-14 zdobywając swój drugi i jak dotąd ostatni tytuł.
Mecz został rozegrany 18 października 2008 na Stadionie Olimpijskim we Wrocławiu. Był to pierwszy i jak dotąd ostatni SuperFinał rozegranym na tym obiekcie. Eagles i Seahawks spotkały się po raz drugi w meczu finałowym (w 2006 również wygrały Eagles, w 2012 wybrały Seahawks).
Najbardziej wartościowym graczem (MVP) finału wybrano Wojciecha Krzemieia, "quarterback" drużyny Eagles.
W drugiej kwarcie pierwsze punkty dla Seahawks zdobył Daniel Kokoszki po złapaniu podania od Macieja Siemaszko. W następnym drive'ie przyłożenie zdobył Jakub Zdunia po złapaniu podania od Wojciecha Krzemienia. Do przerwy Seahawks prowadziły 7-6. Na początku czwartej kwarty po akcji biegowej punkty zdobył Piotr Osuchowski. Niespełna dwie minuty później odkopnięcie Macieja Siemaszko przechwyciłl Piotr Gorzkowski i po 55-jardowym biegu powrotnym zdobył przyłożenie. W kolejnej serii posiadania Maciej Siemaszko udanie podał do Tomasza Moskała, który doprowadził do wyniku 20-14 na korzyść Eagles. Na 10 sekund przed końcem meczu w 4 próbie i formacji do "field goala" Wojciech Krzemień podał do Zbigniewa Smyczyńskiego, który ustalił wynik na 26-14.

</doc>
<doc id="1483838" url="https://pl.wikipedia.org/wiki?curid=1483838" title="Ara Pacis Augustae">
Ara Pacis Augustae



</doc>
<doc id="1483840" url="https://pl.wikipedia.org/wiki?curid=1483840" title="Arsi Harju">
Arsi Harju

Arsi Ilari Harju (ur. 18 marca 1974 w Kurikka) – fiński lekkoatleta, kulomiot. Złoty medalista olimpijski z Sydney.
Kariera.
Harju był czołowym kulomiotem świata końca XX wieku i początku następnej dekady. W czasie kariery, przy wzroście 183 cm, ważył 115-120 kg.
Na mistrzostwach Europy juniorów w San Sebastián w 1993 zdobył brązowy medal. Startował na mistrzostwach świata w 1995 w Göteborgu, igrzyskach olimpijskich w 1996 w Atlancie oraz mistrzostwach świata w 1997 w Atenach, ale nie dostawał się do finału. Zajął 8. miejsce na halowych mistrzostwach świata w 1997 w Paryżu.
Na halowych mistrzostwach Europy w 1998 w Walencji zdobył brązowy medal. Na mistrzostwach Europy w tym samym roku w Budapeszcie zajął 9. miejsce. Był piąty na halowych mistrzostwach świata w 1999 w Maebashi. Dostał się do finału na mistrzostwach świata w 1999 w Sewilli, ale nie oddał w nim żadnego ważnego rzutu.
Na igrzyskach olimpijskich w 2000 w Sydney zwyciężył wynikiem 21,29 m. Wcześniej, w kwalifikacjach osiągnął rekord życiowy (21,39 m). W tym roku został wybrany sportowcem roku w Finlandii.
Zdobył brązowy medal na mistrzostwach świata w 2001 w Edmonton. Na mistrzostwach Europy w 2002 w Monachium zajął 4. miejsce. Był również czwarty na halowych mistrzostwach świata w 2003 w Birmingham. Był mistrzem Finlandii na stadionie w 1996, 1998 i 2000 oraz w hali w 1999.
Otrzymał tytuł ambasadora dobrej woli UNICEF.
W 2011 r., 37-letni Arsi Harju powrócił, po 6-letniej przerwie do zawodów, w amerykańskim Tucson. Rezultat uzyskany: 18,48 m.

</doc>
<doc id="1483842" url="https://pl.wikipedia.org/wiki?curid=1483842" title="Andrzej Gerłowski">
Andrzej Gerłowski

Andrzej Gerłowski (ur. 13 lutego 1939 r. w Rawie Mazowieckiej, zm. 26 lipca 1996) – polski pisarz.
Ukończył filologię polską w Studium Nauczycielskim (Warszawa), uzyskał absolutorium na Wydziale Pedagogicznym Uniwersytetu Warszawskiego. Debiutował w 1957 r. na łamach prasy jako prozaik. W latach 1959-1962 pracował w szkolnictwie. W latach 1962-1972 był wicedyrektorem w Ministerstwie Kultury i Sztuki.

</doc>
<doc id="1483849" url="https://pl.wikipedia.org/wiki?curid=1483849" title="II liga polska w futbolu amerykańskim">
II liga polska w futbolu amerykańskim

II liga polska w futbolu amerykańskim (oficjalny skrót – PLFA II) – trzecia w hierarchii klasa męskich ligowych rozgrywek futbolu amerykańskiego w Polsce, będąca jednocześnie trzecim szczeblem centralnym (III poziom ligowy). Do momentu reorganizacji rozgrywek przed 2012 była drugą w hierarchii klasą męskich ligowych rozgrywek futbolu amerykańskiego w Polsce. PLFA II została podzielona na dwie grupy – Północną i Południową. W Grupie Północnej występuje 6 drużyn a w Grupie Południowej 7 drużyn. Drużyny zajmujące pierwsze dwa miejsca w każdej z grup na koniec sezonu zasadniczego rozgrywają półfinały. Zwieńczeniem sezonu jest mecz o Mistrzostwo PLFA II w którym grają dwie zwycięskie drużyny wyłonione w półfinałach. Utworzona i zarządzana przez Polski Związek Futbolu Amerykańskiego.

</doc>
<doc id="1483850" url="https://pl.wikipedia.org/wiki?curid=1483850" title="Černá Voda (okres Jeseník)">
Černá Voda (okres Jeseník)



</doc>
<doc id="1483854" url="https://pl.wikipedia.org/wiki?curid=1483854" title="Černá Voda">
Černá Voda



</doc>
<doc id="1483860" url="https://pl.wikipedia.org/wiki?curid=1483860" title="Mikulovice">
Mikulovice



</doc>
<doc id="1483864" url="https://pl.wikipedia.org/wiki?curid=1483864" title="Wyspa Diabelska">
Wyspa Diabelska

Wyspa Diabelska () – wyspa o powierzchni 14 ha w archipelagu Îles du Salut, należącym do Gujany Francuskiej. Wyspa jest pokryta palmami. Jej maksymalna wysokość wynosi 40 m n.p.m.
Kolonia karna.
W latach 1852–1953 znajdowała się na niej kolonia karna, utworzona przez Napoleona III Bonaparte, w której umieszczano głównie więźniów politycznych i groźnych przestępców. Na wyspie byli więzieni m.in.:
Późniejsze lata.
W 1938 roku rząd francuski przestał przesyłać więźniów na wyspę, a w 1952 roku więzienie zostało zamknięte, zaś większość więźniów wróciła do kontynentalnej Francji, choć część pozostała w Gujanie Francuskiej.
W 1965 roku rząd francuski przekazał zarządzanie nad wyspami nowo utworzonemu Gujańskiemu Centrum Kosmicznemu. Wyspy znajdują się pod trajektorią rakiet wystrzeliwanych na orbitę geostacjonarną w kierunku morza (wschodnim) z Centrum. W związku z tym muszą być ewakuowane podczas każdego startu. Na wyspach zainstalowana jest aparatura pomiarowa związaną z misjami kosmicznymi.
CNES we współpracy z innymi instytucjami odtworzyła zabytki na wyspie, zostały też wybudowane obiekty turystyczne. Obecnie wyspę zwiedza około 50 000 turystów rocznie.

</doc>
<doc id="1483866" url="https://pl.wikipedia.org/wiki?curid=1483866" title="Île du Diable">
Île du Diable



</doc>
<doc id="1483867" url="https://pl.wikipedia.org/wiki?curid=1483867" title="Jan Maria Gisges">
Jan Maria Gisges

Jan Maria Gisges (ur. 15 stycznia 1914 w Nisku, zm. 17 grudnia 1983 w Warszawie) – polski poeta, prozaik oraz autor sztuk scenicznych.
Życiorys.
Studiował filologię polską na Uniwersytecie Warszawskim. W latach 1943-1945 był więźniem niemieckiego obozu koncentracyjnego Auschwitz-Birkenau oraz innych obozów. W latach 1945-1949 przebywał w Kielcach, gdzie był pracownikiem Urzędu Wojewódzkiego. Był też redaktorem regionalnego miesięcznika „Cychry”. Debiutował w 1949 r. na łamach prasy jako poeta. Od 1949 r. mieszkał w Warszawie. Był wieloletnim działaczem Związku Literatów Polskich. Był również wieloletnim współpracownikiem Służby Bezpieczeństwa (TW „Maria”, „Marian”). W 1971 r. otrzymał nagrodę Instytutu Wydawniczego CRZZ za powieść "Śmiech". Pochowany na cmentarzu Powązki Wojskowe w Warszawie w kwaterze C39-2-7.
Córka to Ewa Zwierzchowska-Gisges.
Upamiętnienie.
W miejscu urodzenia pisarz ma swoją ulicę.

</doc>
<doc id="1483872" url="https://pl.wikipedia.org/wiki?curid=1483872" title="Rolf Danneberg">
Rolf Danneberg

Rolf Danneberg (ur. 1 marca 1953 w Hamburgu) – niemiecki (RFN) lekkoatleta, dyskobol, dwukrotny medalista olimpijski.
W latach 80. należał do światowej czołówki, jednak medale zdobywał tylko na igrzyskach olimpijskich. Na Igrzyskach Olimpijskich w 1984 w Los Angeles – pod nieobecność sportowców z bloku wschodniego – triumfował. Cztery lata później, na Igrzyskach w 1988 w Seulu zajął trzecie miejsce.
Na Mistrzostwach Europy w 1982 w Atenach nie zakwalifikował się do finału. Na ME w 1986 w Stuttgarcie zajął 11. miejsce. Na Mistrzostwach Świata w 1987 w Rzymie był czwarty, a na ME w 1990 w Splicie szósty.
Jego rekord życiowy wynosił 67,60 m. Był mistrzem RFN w 1980, 1988 i 1989.

</doc>
<doc id="1483875" url="https://pl.wikipedia.org/wiki?curid=1483875" title="Diceratops">
Diceratops



</doc>
<doc id="1483876" url="https://pl.wikipedia.org/wiki?curid=1483876" title="Położenie (ujednoznacznienie)">
Położenie (ujednoznacznienie)

Znaczenia podstawowe
Inne znaczenia

</doc>
<doc id="1483879" url="https://pl.wikipedia.org/wiki?curid=1483879" title="Nagroda Nobla w dziedzinie fizjologii i medycyny">
Nagroda Nobla w dziedzinie fizjologii i medycyny



</doc>
<doc id="1483880" url="https://pl.wikipedia.org/wiki?curid=1483880" title="Villa Tevere">
Villa Tevere

 Villa Tevere (wł. Villa Tyber) to siedziba centralna Opus Dei. Mieści się w Rzymie, przy viale Bruno Buozzi 73.
Historia.
Decyzję o budowie Villa Tevere podjął św. Josemaria Escriva. Założyciel Opus Dei od początku ekspansji Dzieła poza Hiszpanię chciał, aby siedziba organizacji znalazła się w Rzymie, mieście Ojca Świętego i Kościoła. W roku 1948, pomimo małej ilości miejsca w Villa Tevere, święty Josemaría utworzył tam Rzymskie Kolegium Świętego Krzyża (obecnie znajduje się na przedmieściach Rzymu pod nazwą Cavabianca). Tam kształtowali się członkowie dzieła z całego świata, wielu z nich przyjmowało także święcenia kapłańskie.
Villa Tevere było budowane na kredyt, pieniędzy pomagał szukać założycielowi jego późniejszy następca, ks. Alvaro del Portillo. Prace przy Villa Tevere zostały zakończone 9 stycznia 1960 roku.
W Villa Tevere mieszkał św. Josemaria przez ostatnie 30 lat swojego życia, razem z wieloma świeckimi i księżmi z Opus Dei. Spora liczba księży spowodowała, że Villa Tevere posiada liczne kaplice (powstawało przed Soborem Watykańskim II, a wówczas każdy ksiądz odprawiał własną mszę, bez koncelebry).
Kościół Prałacki.
W obrębie budynków Villa Tevere znajduje się Kościół prałacki Najświętszej Maryi Panny Królowej Pokoju - faktycznie niewielka kaplica, która jest niejako "katedrą" prałata Opus Dei i prałatury. W niej znajduje się dziś ciało św. Josemarii. Przy wznoszeniu i zdobieniu willi i kościoła czynny był Manuel Caballero.
Karol Wojtyła.
W Villa Tevere był m.in. Karol Wojtyła. Było to dnia 5 listopada 1977. Modlił się on przy grobie św. Josemarii.
Kościół prałacki jest otwarty niemal cały czas dla zwiedzających.

</doc>
<doc id="1483882" url="https://pl.wikipedia.org/wiki?curid=1483882" title="Ogigia">
Ogigia



</doc>
<doc id="1483887" url="https://pl.wikipedia.org/wiki?curid=1483887" title="Tapio Korjus">
Tapio Korjus

Seppo Tapio Aleksanteri Korjus (ur. 10 lutego 1961 w Vehkalahti) – fiński lekkoatleta, oszczepnik. Mistrz olimpijski z Seulu. 
Należał do krajowej czołówki, jednak długo nie odnosił międzynarodowych sukcesów. Był mistrzem Finlandii w 1987 i 1988. W Seulu niespodziewanie triumfował, pokonując m.in. Jana Železnego. Pracuje jako trener.

</doc>
<doc id="1483889" url="https://pl.wikipedia.org/wiki?curid=1483889" title="Kremlin Cup 2008 (kobiety)">
Kremlin Cup 2008 (kobiety)

Tenisowy turniej WTA Kremlin Cup 2008 – kobiecy turniej tenisowy pierwszej kategorii, rozegrany w dniach od 6 do 12 października jako jeden z ostatnich turniejów w sezonie. Turniej odbył się na nawierzchni dywanowej, na hali w Moskwie.

</doc>
<doc id="1483891" url="https://pl.wikipedia.org/wiki?curid=1483891" title="Alfred Kantor">
Alfred Kantor

Alfred Kantor (ur. 7 listopada 1923 w Pradze, zm. 16 stycznia 2003 w Yarmouth, Maine, USA) – czeski artysta pochodzenia żydowskiego.
Autor szkiców i akwarel obrazujących życie codzienne w obozach koncentracyjnych Theresienstadt, Auschwitz-Birkenau i Schwarzheide. 127 obrazów i szkiców z życia obozu koncentracyjnego zostało opublikowanych w 1971 r. w Nowym Jorku przez McGraw-Hill jako „The Book of Alfred Kantor” z przedmową Johna Wykerta. Większość prac wykonywanych w obozach autor niszczył bojąc się, by nie odkryli ich naziści – książka zawiera więc obok kilku przemyconych szkiców wiele obrazów z pamięci, które Alfred Kantor tworzył wciąż po zakończeniu wojny.
Jako student jednej z praskich szkół sztuk pięknych został deportowany do niemieckiego obozu koncentracyjnego w Terezinie 1 grudnia 1941 i pozostał w nim do końca 1943, po czym trafił do Auschwitz-Birkenau. Później w 1944 został wysłany z innymi więźniami do pracy w Schwarzheide, niedaleko Drezna. Tam kontynuował swą rysunkową „kronikę”, pomimo wyczerpującego 12-godzinnego dnia pracy.
Kantor rysował nocami, „dokumentował” wszystko co widział, pomagało mu to psychicznie przetrwać niewolę. Wolne od sentymentalizmu i nienawiści szkice pokazują codzienny koszmar obozu: nagie kobiety sortowane na te, które żyją i te, które umierają; więźniów ładujących zwłoki z komór gazowych do samochodów ciężarowych, kobietę w śniegu, która popełniła samobójstwo dotykając drutu wysokiego napięcia okalającego Auschwitz, dym nad krematorium, naczelnego doktora Josefa Mengele.
W 1947 wraz z żoną Inge dostał się do Stanów Zjednoczonych i tu spędził resztę życia zajmując się grafiką reklamową w jednej z nowojorskich agencji. Przeżyli go żona, syn Jerry, córka Monica Churchill i trzech wnuków. Zmarł po długiej chorobie Parkinsona w wieku 79 lat.

</doc>
<doc id="1483895" url="https://pl.wikipedia.org/wiki?curid=1483895" title="Morrill Act">
Morrill Act



</doc>
<doc id="1483896" url="https://pl.wikipedia.org/wiki?curid=1483896" title="Tapio Rautavaara">
Tapio Rautavaara

Kaj Tapio (Tapsa) Rautavaara (ur. 8 marca 1915 w Pirkkali, zm. 25 września 1979 w Helsinkach) – fiński lekkoatleta, oszczepnik. Mistrz olimpijski z Londynu. Także piosenkarz i aktor.
Był wychowany przez samotną matkę. Zakończył edukację na poziomie szkoły podstawowej. Przed 1939 pracował jako robotnik drogowy, drwal oraz magazynier w młynie. Służbę wojskową odbył w marynarce fińskiej w połowie lat 30. W czasie wojny zimowej (1939–1940) marynarka wojenna nie prowadziła wielu operacji i Rautavaara kontynuował pracę w młynie. Podczas wojny kontynuacyjnej (1941–1944) został wcielony do armii i spędził dwa lata na froncie. W 1943 został przeniesiony do służby propagandowej i pracował jako dziennikarz frontowego radia. Wówczas rozpoczął karierę piosenkarza.
Nagrał do śmierci 310 piosenek, z których wiele zyskało popularność, a trzy doczekały się złotych płyt. Był także kompozytorem i autorem tekstów wielu swych utworów. Wystąpił również w wielu filmach.
Jako lekkoatleta specjalizował się w rzucie oszczepem. Na mistrzostwach Europy w 1946 w Oslo wywalczył brązowy medal wynikiem 66,40. Swój największy sukces odniósł na igrzyskach olimpijskich w 1948 w Londynie, gdzie zdobył złoty medal. Na mistrzostwach Europy w 1950 w Brukseli zajął 5. miejsce. Był mistrzem Finlandii w rzucie oszczepem w latach 1944, 1945 oraz 1947–1949.
Uprawiał także z powodzeniem łucznictwo. Był mistrzem Finlandii w 1955, a w 1958 zdobył mistrzostwo świata w drużynie w tej konkurencji. 
25 września 1979 poślizgnął się podczas pozowania do zdjęcia i uderzył głową o podłogę. W szpitalu nie potraktowano tego poważnie, ponieważ uznano, że był pijany. Po zabandażowaniu głowy został odesłany do domu. W nocy zmarł wskutek krwotoku śródmózgowego w swoim domu w Oulunkylä (przedmieściu Helsinek).

</doc>
<doc id="1483899" url="https://pl.wikipedia.org/wiki?curid=1483899" title="Rów melioracyjny">
Rów melioracyjny



</doc>
<doc id="1483900" url="https://pl.wikipedia.org/wiki?curid=1483900" title="Ulica Królowej Jadwigi w Zamościu">
Ulica Królowej Jadwigi w Zamościu

Ulica Królowej Jadwigi - zamojska ulica jednojezdniowa, która łączy bezpośrednio Stare Miasto z Obwodnicą Zachodnią.
Historia.
W latach 30. XX wieku istniała tylko środkowa część tej ulicy. Później została wydłużona do drugiego mostu (tj. do starej Topornicy) i ma charakter drogi wylotowej z dawnej Twierdzy Zamość.
Nazwa.
Nazwa tej ulicy została nadana na cześć Królowej Jadwigi.
Obecnie.
Ulica ta pozwala kierowcom ze Starówki szybko dostać się do Obwodnicy Zachodniej; stanowi ważniejszą drogę dojazdową do centrum miasta od strony zachodniej. Przy ulicy położone są takie obiekty jak: Pałac Zamoyskich, stara Brama Lubelska, park miejski, zespół budynków OSiR (m.in. stadion, hala sportowa, boisko) oraz ośrodek rekreacyjno-wypoczynkowy. Za Starym Miastem znajduje się przy niej zabudowa mieszkalna (jednorodzinna) osiedla Podgroble. W roku 2010 została objęta remontem, po którym jej krótki odcinek (Akademicka - Podgroble) ma nawierzchnię z kostki brukowej; ponadto jest wzdłuż niej dostępna droga rowerowa.

</doc>
<doc id="1483901" url="https://pl.wikipedia.org/wiki?curid=1483901" title="Rów wodny">
Rów wodny

Rów wodny, rów, rów melioracyjny – sztucznie, ręcznie lub mechanicznie wykonane, podłużne zagłębienie w ziemi o szerokości dna przy ujściu mniejszej od 1,5 m (zgodnie z ustawą "Prawo wodne") służące do zbierania z okolicy nadmiernej ilości wody i odprowadzania jej do najbliższej rzeki lub zbiornika. Rowy wodne są zaliczane do sztucznych cieków wodnych.
Zależnie od otoczenia oraz przewidywanej ilości prowadzonej wody, rowy mogą mieć różną szerokość oraz różne profile ścian. W miejscach, gdzie przewidziano możliwość przejazdu lub zjazdu na posesję lub na pole, buduje się przepusty umożliwiające swobodny przepływ wody i równoczesny przejazd lub przejście górą dla ludzi. Najbardziej typowe i najczęściej spotykane są rowy melioracyjne.
Nadmierna liczba rowów w Polsce przyczynia się do pogłębiania problemu suszy, powodzi oraz wymierania gatunków.
Rowy przydrożne.
Rowy przydrożne ciągną się wzdłuż dróg, po jednej lub obu stronach. Zbierają wodę z nawierzchni lub nie dopuszczają do jej zalania wodą deszczową z wyżej położonego terenu. Dlatego ich profil jest nierówny i zmienny, zależny od otoczenia drogi. Są też mocno pochylone po to, aby dostającą się do nich wodę szybko odprowadzić dalej i nie dopuścić do rozmoknięcia i osłabienia wytrzymałości nasypu drogowego. Dlatego woda w nich znajduje się najczęściej tylko bezpośrednio po deszczu. Z tego samego powodu prawie na całej długości porasta je normalna roślinność lądowa. 
Rowy te są elementem technicznym  drogi i należą do wyposażenia technicznego pasa drogowego  Rozdział 1 dział IV Rozporządzenia Ministra Transportu i Gospodarki Morskiej z dnia 2 marca 1999 r. w sprawie warunków technicznych, jakim powinny odpowiadać drogi publiczne i ich usytuowanie (Dz. U. Nr 43, poz. 430)  zatem nie są rowami, o których mowa w Rozdział 1, Art. 16 pkt 47, Ustawy z dnia 20 lipca 2017 r. Prawo wodne, Dz.U.2020.310) 
W ujęciu ekologicznym rów przydrożny powinien być tak przygotowany, aby nie odprowadzał wody pełnej zanieczyszczeń komunikacyjnych, lecz ją zatrzymywał. Zanieczyszczenia w stagnującej wodzie podlegać będą wtedy naturalnemu filtrowaniu i wchłanianiu przez roślinność poboczy. Wodę z rowów przydrożnych można też skierować do oczyszczalni ścieków.
Rowy melioracyjne.
Rowy melioracyjne najczęściej służą do odwadniania meliorowanego terenu. Czasami jednak budowane są tak, aby w razie suszy miały także możliwość czasowego nawadniania otaczającego terenu. Pozwalają na to specjalne progi (betonowe, drewniane, kamienne), bystrza oraz zastawki, odcinające odpływ wody i utrzymujące odpowiedni jej poziom. Początek rowom melioracyjnym dają ciągi rurek (drenów) zakopane pod powierzchnią pól ornych co kilka-kilkanaście metrów od siebie i uchodzące do otwartych rowów melioracyjnych. Rowy kopane są ze spadkiem a na przekroju poprzecznym najczęściej mają kształt trapezowy. Nachylenie skarp zależy od rodzaju gruntu i potrzebnej głębokości. Głębokość rowów wynosi od ok. 0,6 m do 1,5 m; natomiast szerokość dna w zależności od ilości prowadzonej wody, waha się w granicach 0,5 do 2,5 m. Przy silniejszym przepływie, dolną część skarp umacnia się faszyną. Zazwyczaj jednak wystarcza zabezpieczenie darnią. 
Biocenozy.
O ile w początkowym odcinku rowy melioracyjne często bywają suche o tyle niżej mogą nigdy nie wysychać, przez co warunkami w nich panującymi, nie różnią się od cieków naturalnych, zwłaszcza gdy nie są zbyt często pogłębiane (odmulane). Z rzeki do której uchodzą, zazwyczaj swobodnie mogą się dostawać bytujące w niej ryby, ślimaki, owady i wszystkie inne organizmy. Rowy melioracyjne najczęściej prowadzą czystszą wodę niż rzeki do których wpływają, tym samym poprawiają jakość wody rzecznej i stanowią schronienie dla organizmów nieodpornych na zanieczyszczenie środowiska. Można tam spotkać wiele rzadkich gatunków wodnych, także objętych ochroną gatunkową. W rowach melioracyjnych spotyka się przede wszystkim gatunki charakterystyczne dla wód stojących oraz wolno płynących. Są to miejsca dogodne dla składania przez ryby ikry oraz odpowiednie dla rozwoju płazów. Spośród chruścików charakterystyczne dla rowów melioracyjnych są: Limnephilus lunatus, Limnephilus flavicornis, a dla rowów śródleśnych: Glyphotaelius pellucidus.
Ponieważ kontrole są rzadkie, bywa że ludzie, wbrew prawu, do najbliższego rowu odprowadzają ścieki, gnojowicę itp. substancje, często powodując skrajne zatrucie najbliższego środowiska wodnego. Bywa że taki stale zanieczyszczany rów jest obudowywany ze wszystkich stron (ze względu na zapach), zasypywany i przekształcany w ściek. Dzięki ostatnio coraz częściej budowanym oczyszczalniom można też spotkać się ze zjawiskiem odwrotnym – w rowach prowadzących ścieki udaje się przywrócić tlenowe warunki.
Wpływ na zasoby wodne i środowisko przyrodnicze.
Rowy melioracyjne przyspieszają odpływ wody ze zlewni, obniżają poziom zwierciadła wód podziemnych, prowadzą więc do osuszenia terenu i zmniejszenia retencji glebowej. Obszary zmeliorowane stanowią 20% powierzchni Polski, a długość rowów jest około dwukrotnie większa od długości cieków naturalnych w Polsce. Większość rowów w Polsce nie posiada żadnych urządzeń umożliwiających regulację przepływu, posiada ich za mało lub są one zniszczone i nie działają. Taki stan rzeczy doprowadził do osuszenia większości mokradeł w Europie i Polsce, trwałego zmniejszenia przepływów w rzekach Polski, zwiększenia ryzyka powodziowego, zwłaszcza powodzi błyskawicznych i wzrostu częstości oraz długości występowania suszy. Osuszanie rowami torfowisk i dolin rzecznych prowadzi do zaniku siedlisk ryb, płazów, ptaków, roślin. Osuszanie torfowisk prowadzi także do emisji dwutlenku węgla zamiast jego pochłaniania. 
Naukowcy i organizacje pozarządowe postulują budowę zastawek na wszystkich rowach melioracyjnych, likwidację (zasypanie) niepotrzebnych rowów odwadniających mokradła i nieużytki oraz zaprzestanie utrzymywania rowów tam gdzie jest to możliwe w celu odtworzenia retencji, przeciwdziałania suszy i ochrony bioróżnorodności. Sama budowa zastawek na rowach melioracyjnych w zlewni Odry pozwoliłaby zatrzymać 36-373 mln m3 wody (w zależności od przyjętego scenariusza) co prowadziłoby do wzrostu przepływu w Odrze o 50 m3/s i wzrostu poziomu wody w tej rzece o 25 cm. Likwidacja rowów to rozwiązanie jeszcze skuteczniejsze, pozwalające na odtworzenie pierwotnych stosunków wodnych w ciągu 5-6 lat.

</doc>
<doc id="1483907" url="https://pl.wikipedia.org/wiki?curid=1483907" title="Elkins Act">
Elkins Act



</doc>
<doc id="1483910" url="https://pl.wikipedia.org/wiki?curid=1483910" title="Piotr Umiński">
Piotr Umiński

Piotr Umiński (ur. 29 czerwca 1830 w Warszawie, zm. 27 stycznia 1906) – polski działacz społeczny, urzędnik, współzałożyciel Towarzystwa Miłośników Historii i Zabytków Krakowa, kolekcjoner.
Życiorys.
Pochodził z rodziny szlacheckiej herbu Cholewa. Po uzyskaniu wykształcenia pracował jako urzędnik państwowy w Królestwie Polskim. Wiosną 1863 z nominacji władz powstańczych pełnił funkcję naczelnika cywilnego Wydziału I w Warszawie, obejmującego Śródmieście. Po upadku powstania przeniósł się do Krakowa. Przez pewien czas kierował biurem Kolei Tatrzańskiej, w latach 70. XIX wieku przeszedł do magistratu, gdzie przez kilka lat był referendarzem; w grudniu 1881 Rada Miejska powierzyła mu obowiązki naczelnika Biura Ekonomicznego (Ekonomatu). W 1895 przeszedł na emeryturę.
Umiński uczestniczył w pracach licznych instytucji i organizacji krakowskich. W latach 1873–1892 był sekretarzem Komisji Archeologicznej Akademii Umiejętności (kierowanej przez prof. Józefa Łepkowskiego). Od 1874 w ramach Akademii Umiejętności był również współpracownikiem Komisji Antropologicznej. Należał do Towarzystwa Przyjaciół Sztuk Pięknych, pełniąc w latach 1873–1886 (lub 1887) funkcję sekretarza oraz przewodnicząc Komisji Rozpoznawczej. Miał okazję współpracować z takimi osobistościami, jak Jan Matejko, Władysław Łuszczkiewicz, Walery Gadomski czy Juliusz Kossak; prezesem Towarzystwa Przyjaciół Sztuk Pięknych w tym okresie był książę Marceli Czartoryski, wiceprezesem – Marceli Jawornicki.
W latach 1889-1900 Umiński był pierwszym prezesem Towarzystwa Numizmatyczno-Archeologicznego w Krakowie, do którego należeli m.in. Władysław Łuszczkiewicz, Emeryk Hutten-Czapski, Marian Sokołowski, Stanisław Krzyżanowski, Adam Chmiel, Leonard Lepszy. Prezes Umiński wchodził w skład kolegium redakcyjnego periodyku Towarzystwa – „Wiadomości Numizmatyczno-Archeologicznych”. Sam był również zapalonym kolekcjonerem, zgromadził cenny zbiór monet i medali polskich, po jego śmierci przekazany przez wdowę do Muzeum Narodowego w Krakowie.
W listopadzie 1896 znalazł się wśród postaci krakowskiego życia kulturalnego, które na spotkaniu w siedzibie archiwum miejskiego zainicjowały działalność Towarzystwa Miłośników Historii i Zabytków Krakowa.
Umiński działał także w instytucjach charytatywnych, był m.in. wizytatorem Banku Pobożnego oraz członkiem Arcybractwa Miłosierdzia. Żonaty był z Julią z Janowskich (1831–1907), szlachcianką herbu Strzemię, córką sędziego apelacyjnego z okolic Lublina; dzieci nie miał. Zmarł 27 stycznia 1906 i pochowany został na cmentarzu Rakowickim.

</doc>
<doc id="1483911" url="https://pl.wikipedia.org/wiki?curid=1483911" title="Bělá pod Pradědem">
Bělá pod Pradědem

Bělá pod Pradědem – gmina wiejska w północnej części Czech, w powiecie Jesionik (czes. "Jeseník"). Zamieszkuje ją 1826 mieszkańców. Historycznie położona jest na Dolnym Śląsku, w jego czeskiej części.
Pierwsza wzmianka o wsiach wchodzących w skład Bělej pod Pradědem pochodzi z 1284, wkrótce potem powstał tutaj niewielki targ oraz kościół.
W okresie II wojny światowej działał tutaj obóz pracy przymusowej Arbeitslager Borek-Kieferbach.
Aż do 1945 r. absolutną większość mieszkańców stanowili Niemcy (w 1930, w Adolfovicach mieszkało tylko 2 Czechów). Po wojnie w wyniku dekretów Benesza zostali wysiedleni z Czechosłowacji. W 1964 połączono wsie Adolfovice, Bělá, Domašov oraz Filipovice, tworząc Bělą pod Pradědem.
Podział administracyjny.
Gmina dzieli się na następujące części:

</doc>
<doc id="1483913" url="https://pl.wikipedia.org/wiki?curid=1483913" title="Hepburn Act">
Hepburn Act



</doc>
<doc id="1483919" url="https://pl.wikipedia.org/wiki?curid=1483919" title="NGC 3576">
NGC 3576

NGC 3576 – mgławica emisyjna (obszar H II) znajdująca się w konstelacji Kila. Mgławica ta znajduje się w odległości około 9000 lat świetlnych od Ziemi w Ramieniu Strzelca Drogi Mlecznej. Stanowi odrębną część kompleksu mgławicowego "RCW 57", choć niektóre źródła używają nazwy "NGC 3576" w odniesieniu do całego obszaru "RCW 57".
Jest to jedna ze słabszych mgławic Ramienia Strzelca Drogi Mlecznej. Gdy John Herschel obserwował ją po raz pierwszy 14 i 16 marca 1834 roku, widział jedynie kilka plamek mgławicopodobnych, stąd ostatecznie otrzymała ona 6 różnych numerów klasyfikacyjnych w katalogu NGC: "NGC 3576", "NGC 3579", "NGC 3581", "NGC 3582", "NGC 3584" oraz "NGC 3586". Obecnie najczęściej używaną przez astronomów nazwą dla całej mgławicy jest "NGC 3576".
Kształty "NGC 3576" są skutkiem formowania się nowych gwiazd w mgławicy. Młode, masywne gwiazdy są źródłem potężnych wiatrów formujących zakrzywione kolumny. Wodór, siarka oraz tlen, wzbudzone przez intensywne promieniowanie ultrafioletowe nadają mgławicy charakterystyczne barwy. Świecenie mgławicy zarysowuje również sylwetki gęstych obłoków pyłu i gazu. Mgławica "NGC 3576" jest potencjalnym miejscem formowania się nowych gwiazd, na co wskazują zapadające się ciemne obłoki.

</doc>
<doc id="1483923" url="https://pl.wikipedia.org/wiki?curid=1483923" title="Help">
Help

Help – singiel amerykańskiego rapera Lloyd Banks, w piosence wystąpiła piosenkarka Keri Hilson. Utwór pochodzi z albumu rapera "Rotten Apple" (z 2006 roku).

</doc>
<doc id="1483925" url="https://pl.wikipedia.org/wiki?curid=1483925" title="Kimi ga Nozomu Eien">
Kimi ga Nozomu Eien



</doc>
<doc id="1483927" url="https://pl.wikipedia.org/wiki?curid=1483927" title="Funkcja wyższego rzędu">
Funkcja wyższego rzędu

Funkcja wyższego rzędu (ang. "higher-order function") – w informatyce jest to funkcja, która zwraca lub przyjmuje jako argument inne funkcje. Tego rodzaju funkcje są powszechnie stosowane w językach funkcyjnych, takich jak SML, Ocaml, Haskell, Lisp, jak również w Pythonie i JavaScripcie. Aby można było tworzyć funkcje wyższego rzędu, funkcje muszą być typem pierwszoklasowym. Analogicznym pojęciem w matematyce jest funkcjonał.
Funkcje wyższego rzędu służą często do dostarczenia generycznych realizacji algorytmów, zaś programista parametryzuje je własnymi funkcjami (nierzadko bardzo prostymi, patrz przykład niżej). W bibliotekach standardowych są spotykane:
Przykłady.
SML.
 fun kwadrat x = x*x; (* funkcja podnosząca do kwadratu *)
 val L = map kwadrat [1,2,3,4,5]; (* L = [1,4,9,16,25] *)
 fun niezerowe x = x &lt;&gt; 0; (* funkcja zwraca prawdę gdy x nie jest zerem *)
 val L = filter niezerowe [0,1,0,0,5,0,0,0]; (* L = [1,5] *)
 fun suma (x, y) = x+y; (* funkcja zwraca sumę dwóch liczb *)
 fun iloczyn (x, y) = x*y; (* ta natomiast iloczyn *)
 val S = foldl suma 0 [1,2,3,4,5]; (* S = 0+1+2+3+4+5 = 15 *)
 val I = foldl iloczyn 1 [1,2,3,4,5]; (* I = 1*1*2*3*4*5 = 120 *)
Funkcje wyższego rzędu mogą również zwracać inne funkcje, co jest wykorzystywane m.in. w curryingu, czyli transformacji funkcji w taki sposób, żeby zamiast przyjmowania ciągu argumentów (krotki), przyjmowała tylko jeden, pierwszy argument, oraz zwracała funkcję przyjmującą kolejne argumenty. Np. w wyliczeniu funkcji podano, że funkcja map przyjmuje dwa argumenty (krotkę dwuelementową): funkcję oraz listę; natomiast map SML-owe w istocie przyjmuje jeden argument – funkcję użytkownika, zwraca zaś funkcję przyjmującą jako argument listę i to dopiero ona zwraca ostateczny wynik obliczeń:
 val NZ = map niezerowe; (* NZ jest funkcją *)
 val L1 = NZ [0,1,0,0,5,0,0,0]; (* L1 = [1,5] *)
 val L2 = NZ [0,0,0,0]; (* L2 = [] *)
JavaScript.
 function map(fun, array) {
 var result = [];
 var len=array.length;
 for (var i=0; i&lt;len; ++i) {
 result.push(fun(array[i]));
 return result;
 
 function curry(fn) {
 var args = [].slice.call(arguments, 1);
 return function() {
 return fn.apply(null, args.concat([].slice.call(arguments)));
 function add(x, y) {
 return x+y; 
 
 map(curry(add, 10), [1, 2, 3, 4, 5]);
 =&gt; [11, 12, 13, 14, 15]
Scheme.
 (lambda more-args
 (apply fun (append args more-args))))
 (let iter ((result (car lst))
 (lst lst))
 (if (null? (cdr lst))
 result
 (iter (fun result (cadr lst)) (cdr lst)))))
 (lambda (fun . args)
 (let iter ((i n))
 (if (&gt; i 0)
 (begin
 (apply fun args)
 (iter (- i 1)))))))
Clojure.
(defn częściowe-zastosowanie
 "Zwraca funkcję, która wywołuje podaną funkcję, przekazując jej wszystkie
 argumenty i pozwalając na przekazawanie podczas wywoływania opcjonalnego,
 dodatkowego argumentu. BARDZO CZĘSTO MYLONA Z ROZWIJANIEM (CURRYING)!"
 ([f] f)
 ([f arg1 &amp; more] (fn [&amp; args] (apply f arg1 (concat more args)))))
(defn potwarzaj
 "Zwraca funkcję, która będzie wywoływała przyjmowaną jako argument funkcję
 tyle razy, co podana jako pierwszy argument liczba. Wywoływanej funkcji
 będzie przekazywany numer wywołania jako pierwszy i jedyny argument."
 [nr]
 (fn [f]
 (loop [c nr]
 (when-not (zero? c)
 (f c)
 (recur (dec c))))))
Powyższe funkcje dla uproszczenia przykładów, wywołują funkcje zwracaną przez curry od razu po wywołaniu wynikowej funkcji. Poprawną funkcją curry (tak zazwyczaj jest ona zaimplementowana w bibliotekach w różnych językach) powinno być zwracanie funkcji, dopóki liczba argumentów nie jest równa lub większa liczbie argumentów funkcji przekazanej jako argument. W przypadku funkcji, która przyjmuje dowolną liczbę argumentów zakłada się, że jest to zero. Czyli poprawna funkcji curry (w języku JavaScript) powinna się zachowywać tak:
function add(a, b, c, d) {
 return a + b + c + d;
var fn_1 = curry(add, 1);
var fn_2 = fn_1(2, 3);
var v = fn_2(4);
// v == 10
Poniżej funkcja curry w języku JavaScript, która spełnia ten warunek:
function curry(fn) {
 var init_args = [].slice.call(arguments, 1);
 var len = fn.length;
 return function() {
 var args = init_args.slice();
 function call() {
 args = args.concat(to_array(arguments));
 if (args.length &gt;= len) {
 return fn.apply(null, args);
 } else {
 return call;
 };
 return call.apply(null, arguments);
W języku Scheme funkcja + przyjmuje dowolną liczbę argumentów, czyli w scheme curry powinno zwracać funkcje dwa razy, gdy przekażemy funkcje + do "poprawnej" funkcji curry:
To wymaganie (dla funkcji +) będzie spełnione dla dowolnej funkcji curry z tego artykułu.

</doc>
<doc id="1483928" url="https://pl.wikipedia.org/wiki?curid=1483928" title="Len austriacki">
Len austriacki

Len austriacki ("Linum austriacum" L.) – gatunek rośliny należący do rodziny lnowatych. 
Rozmieszczenie geograficzne.
Występuje w północnej Afryce, zachodniej Azji i Europie południowej i środkowej. W Polsce jest gatunkiem bardzo rzadkim. Za rodzime uznawane są jego stanowiska jedynie w okolicach Przemyśla; w rezerwacie Winna Góra oraz na Wzgórzach Łuczycko-Jaksmanickich. Istnieją jeszcze stanowiska w północnej Polsce, jak na przykład malowniczo położone stanowisko w Kozielcu k. Bydgoszczy, oraz na Śląsku, ale są one pochodzenia antropogenicznego. W Polsce występuje wyłącznie typowy podgatunek "L. austriacum" ssp. "austriacum."
Systematyka i zmienność.
Znanych jest 9 podgatunków:
Zagrożenia i ochrona.
Roślina objęta jest w Polsce od 2004 roku ścisłą ochroną gatunkową. Zagrożona jest głównie zarastaniem przez drzewa i krzewy w wyniku naturalnej sukcesji ekologicznej muraw kserotermicznych, w których występuje. Według Polskiej Czerwonej Księgi Roślin (2001) jest gatunkiem narażonym na wymarcie (kategoria zagrożenia VU). W wydaniu z 2014 roku otrzymała kategorię EN (zagrożony). Tę samą kategorię posiada na polskiej czerwonej liście.

</doc>
<doc id="1483929" url="https://pl.wikipedia.org/wiki?curid=1483929" title="Linum austriacum">
Linum austriacum



</doc>
<doc id="1483932" url="https://pl.wikipedia.org/wiki?curid=1483932" title="S.P.O.R.T.">
S.P.O.R.T.

S.P.O.R.T. – pierwsza solowa płyta polskiego rapera Tede. Wydanie ukazało się 5 czerwca 2001 roku nakładem wytwórni muzycznej R.R.X.. Gościnnie na albumie wystąpili raperzy Borixon (Borys), WSZ i CNE oraz zespół V.E.T.O. Płyta dotarła do 2. miejsca polskiej listy przebojów OLiS, znalazłszy 30 tys. nabywców.
Promujący płytę singel pt. „Wyścig szczurów” został pobrany 500 tys. razy z platformy muzycznej portalu Wirtualna Polska. Piosenka trafiła także na listę „120 najważniejszych polskich utworów hip-hopowych” według serwisu T-Mobile Music. Sam album znalazł na 26. miejscu listy „120 najważniejszych albumów polskiego hip-hopu” także według serwisu T-Mobile Music.
W 2002 roku w kooperacji z oficyną Doperacja wydawnictwo trafiło do sprzedaży na dwóch płytach gramofonowych.
Reedycja albumu ukazała się 23 maja 2011 roku nakładem wytwórni Klasyk. Do wznowienia została dołączona druga płyta na której znalazły się m.in. remiksy.
Lista utworów.
Opracowano na podstawie materiału źródłowego.

</doc>
<doc id="1483938" url="https://pl.wikipedia.org/wiki?curid=1483938" title="Superhuman">
Superhuman

„Superhuman” – singiel Chrisa Browna.

</doc>
<doc id="1483942" url="https://pl.wikipedia.org/wiki?curid=1483942" title="Pomniki i miejsca pamięci narodowej w Kołobrzegu">
Pomniki i miejsca pamięci narodowej w Kołobrzegu



</doc>
<doc id="1483943" url="https://pl.wikipedia.org/wiki?curid=1483943" title="Solna centrum">
Solna centrum

Solna centrum - skalna stacja sztokholmskiego metra, położona w gminie Solna, w dzielnicy Skytteholm. Leży na niebieskiej linii (T11). Dziennie korzysta z niej około 12 000 osób. 
Stacja leży pod Skytteholms parken, równolegle do Solnavägen, na głębokości 27-36 metrów. Posiada dwa wyjścia jedno znajduje się przy Frösundaleden między centrum handlowym Solna Centrum a Råsundastadion, drugie wyjście znajduje się między Centralvägen a Solnaplan (przy terminalu autobusowym). Otwarto ją 31 sierpnia 1975, wówczas składy jeździły na trasie Hjulsta-T-Centralen, posiada jeden peron.
Wnętrze stacji zaprojektowali Karl-Olov Björk (1975) i Anders Åberg (1992). Utrzymane jest ono w czerwono-zielonej kolorystyce (czerwone niebo), na malowidłach przedstawiane są problemy ekologiczne w dzielnicy Hagalund w latach 70. XX wieku (rozwój miasta, wycinanie i wypalanie lasów, rozwój przemysłu itp.). W zagłębieniach zobaczyć można rzeźby i modele np. spychacza podczas pracy lub łosia.
Około 1 km na północny wschód (ciągle Frösundaleden) od Solna centrum położona jest Solna station - stacja pendeltågu.
Otoczenie.
W najbliższym otoczeniu stacji znajdują się:

</doc>
<doc id="1483945" url="https://pl.wikipedia.org/wiki?curid=1483945" title="Amidyny">
Amidyny

Amidyny – grupa związków organicznych o wzorze ogólnym: RC(=NH)NH2, gdzie R jest grupą alkilową bądź arylową.
Otrzymywane są między innymi w Reakcji Pinnera.
Pokrewne związki: imidazoliny, guanidyny, iminoetery i moczniki.

</doc>
<doc id="1483947" url="https://pl.wikipedia.org/wiki?curid=1483947" title="Zabytki Kołobrzegu">
Zabytki Kołobrzegu

Zabytki rejestrowane.
Poniżej przedstawione są kołobrzeskie zabytki chronione prawnie, czyli znajdujące się w rejestrze zabytków wojewódzkiego konserwatora zabytków.
Obiekty historyczne.
Obiekty nie ujęte w wojewódzkim rejestrze zabytków, czyli nie chronione prawnie, lecz ujęte w innych rejestrach, np. miasta:

</doc>
<doc id="1483949" url="https://pl.wikipedia.org/wiki?curid=1483949" title="Bela pod Pradedem">
Bela pod Pradedem



</doc>
<doc id="1483950" url="https://pl.wikipedia.org/wiki?curid=1483950" title="II liga polska w futbolu amerykańskim w sezonie 2008">
II liga polska w futbolu amerykańskim w sezonie 2008



</doc>
<doc id="1483951" url="https://pl.wikipedia.org/wiki?curid=1483951" title="EWEA">
EWEA



</doc>
<doc id="1483956" url="https://pl.wikipedia.org/wiki?curid=1483956" title="Hemodylucja">
Hemodylucja

Hemodylucja – jest to zabieg kontrolowanego pobrania krwi pełnej bezpośrednio przed operacją i podaniem płynów infuzyjnych w celu utrzymania objętości krwi i jej rozcieńczenia. Zgromadzona podczas zabiegu krew może zostać przywrócona do krwiobiegu po zakończeniu operacji.
Zabieg.
Hemodylucja polega na pobraniu określonej objętości krwi pełnej chorego bezpośrednio przed operacją z jednoczesnym dożylnym podaniem krystaloidów w celu jej rozcieńczenia i wyrównania utraconej objętości krwi. Zabieg operacyjny jest wykonywany podczas prawidłowej objętości krwi, jednak z obniżoną ilością krwinek czerwonych i obniżeniem hematokrytu. Po wykonanym zabiegu zgromadzona krew może powrócić do krwiobiegu operowanego, a nadmiar płynów jest usuwany za pomocą leków moczopędnych. W odróżnieniu od autotransfuzji krew jest pobierana i zwracana do krwiobiegu na sali operacyjnej.
Zwykle hematokryt jest obniżany do około 27–30%, ale mogą być konieczne jego niższe wartości. Spadek hematokrytu zmienia właściwości reologiczne krwi, spada całkowity opór obwodowy naczyń (SVR) i zwiększa się rzut serca (CO). Zużycie tlenu przez tkanki jest podtrzymywane przez jego zwiększoną ekstrakcję z krwi. Metabolizm tlenu zaczyna ulegać załamaniu dopiero przy spadku hematokrytu poniżej około 20%.
Wykorzystanie.
Hemodylucja jest wykorzystywana podczas operacji z bardzo nasiloną utratą krwi oraz w celu unikania allotransfuzji preparatów krwiopochodnych. Ograniczeniem metody jest niemożność jej zastosowania u chorych z niedokrwistością ze stężeniem hemoglobiny poniżej 12 g/dl, przewlekłą obturacyjną chorobą płuc (POChP), niewydolnością nerek, marskością wątroby czy koagulopatią.

</doc>
<doc id="1483957" url="https://pl.wikipedia.org/wiki?curid=1483957" title="Hey Now (Mean Muggin)">
Hey Now (Mean Muggin)

„Hey Now (Mean Muggin)” – singel rapera Xzibita.

</doc>
<doc id="1483966" url="https://pl.wikipedia.org/wiki?curid=1483966" title="Vintage (enologia)">
Vintage (enologia)

Vintage (z ang. "vintage" – „winobranie, rocznik”) – określenie wina zrobionego z winogron zebranych w jednym sezonie (roku). W przypadku niektórych kategorii wino rocznikowe jest produkowane tylko w lepszych latach (np. szampan, porto) i wtedy może sugerować lepszą jakość.
Regulacje Unii Europejskiej stanowią, że w przypadku podania na etykiecie rocznika przynajmniej 85% winogron musi być rzeczywiście w nim zebranych.
W przypadku win musujących wino jest wytwarzane najczęściej z kilku roczników (NV, "non vintage"), by jego styl był powtarzalny. Wymagania wobec win rocznikowych, "vintage" są wyżej postawione. W gorszych latach w danym regionie producenci nie oferują wina "vintage", a jedynie mieszane z kilku roczników.

</doc>
<doc id="1483967" url="https://pl.wikipedia.org/wiki?curid=1483967" title="Krzemiany wstęgowe">
Krzemiany wstęgowe

Krzemiany wstęgowe oraz glinokrzemiany wstęgowe tworzą grupę minerałów skałotwórczych potocznie określanych terminem amfibole, występują jednak również krzemiany warstwowe niebędące amfibolami jak np. prehnit. Cechą wyróżniającą tę grupą krzemianów są tetraedry [SiO4]4- lub [AlO4]5- połączonych w sposób taki, iż tworzą wstęgi wydłużone według osi "c". W poziomie są one powiązane kationami. 
Istnieją dwa rodzaje wstęg:
Grupy OH- oraz zastępujące je aniony F-, Cl- znajdują się na płaszczyznach poziomych utworzonych przez 2Ca2+ + 5Mg2+. Obydwa rodzaje wstęg wiążą się w zakładkę, wskutek czego między nimi powstają wolne pozycje.

</doc>
<doc id="1483969" url="https://pl.wikipedia.org/wiki?curid=1483969" title="Shamandalie">
Shamandalie

Shamandalie – siódmy singel fińskiego zespołu power metalowego Sonata Arctica.

</doc>
<doc id="1483970" url="https://pl.wikipedia.org/wiki?curid=1483970" title="Traktat z Nicei">
Traktat z Nicei



</doc>
<doc id="1483971" url="https://pl.wikipedia.org/wiki?curid=1483971" title="Droga krajowa B80 (Austria)">
Droga krajowa B80 (Austria)

Droga krajowa B80 (Lavamünder Straße) - droga krajowa w Austrii. Arteria zaczyna się na skrzyżowaniu z prowadzącą od Autostrady Południowej drogą B80a i prowadzi w kierunku południowo-wschodnim. Trasa kończy się na dawnym przejściu granicznym ze Słowenią
Droga krajowa B80a (Lippitzbacher Straße) – droga krajowa w regionie Karyntia łącząca autostradę A9 z drogą B80, B81 i Słowenią.

</doc>
<doc id="1483972" url="https://pl.wikipedia.org/wiki?curid=1483972" title="Südsteirische Grenz Straße">
Südsteirische Grenz Straße



</doc>
<doc id="1483974" url="https://pl.wikipedia.org/wiki?curid=1483974" title="Droga krajowa B80a (Austria)">
Droga krajowa B80a (Austria)



</doc>
<doc id="1483976" url="https://pl.wikipedia.org/wiki?curid=1483976" title="Lavamünder Straße">
Lavamünder Straße



</doc>
<doc id="1483977" url="https://pl.wikipedia.org/wiki?curid=1483977" title="World of our Own">
World of our Own



</doc>
<doc id="1483978" url="https://pl.wikipedia.org/wiki?curid=1483978" title="Gastr del Sol">
Gastr del Sol

Gastr del Sol – zespół z Chicago założony w 1991 przez Davida Grubbsa. Między 1993 a 1998 rokiem nagrywali albumy w różnych stylistykach, od post-rocka (scena z którą byli silnie związani) po muzykę konkretną.
Wczesny skład zespołu.
Grubbs, wcześniej w Squirrel Bait oraz Bastro, założył zespół w 1991 roku w Chicago. Pierwszy album "The Serpentine Similar" wydali w 1993 roku. W tym okresie oprócz Grubbsa w skład wchodzili Bundy K. Brown (gitara basowa) oraz John McEntire (perkusja) – obaj byli wcześniej członkami Bastro. W 1994 Brown i McEntire opuścili Gastr del Sol aby dołączyć do Tortoise, zaś do składu dołączył gitarzysta, kompozytor i producent Jim O’Rourke.
Duet.
Od momentu, kiedy do składu dołączył O’Rourke Gastr del Sol funkcjonowało jako duet O’Rourke&amp;Grubbs, uzupełniany przez długą listę nieustannie nowych gości (wśród nich między innymi McEntire, który choć nie był już stałym członkiem zespołu, wielokrotnie brał udział w nagraniach i koncertach zespołu).
Większość nagrań zrealizowanych przez ten skład nagranych zostało dla chicagowskiej wytwórni Drag City Records – tak też się stało z nagranym w 1994 roku albumem "Crookt, Crackt, or Fly". "Work From Smoke", centralny numer na tej płycie, łączył grę Grubbsa, zamiłowanie O’Rourke do atonalnej gitary (tutaj współgrającej z klarnetem basowym) oraz surrealistyczne teksty Grubbsa.
Dwa następne nagrania wydane zostały bardzo szybko, bo już w 1995 roku: EP-ka "Mirror Repair" na której możemy usłyszeć elementy muzyki elektronicznej oraz album "The Harp Factory on Lake Street" zrealizowana dla labelu Table of the Elements. "The Harp Factory..." to najbardziej eksperymenta płyta zespołu: składa się na nia utwór napisany na orkiestrę kameralną i rzadko się pojawiające głos i wstawki na pianinie w wykonaniu Grubbsa.
Album "Upgrade &amp; Afterlife" zawierał między innymi kompozycję "Our Exquisite Replica of 'Eternity"' (utwór miał być fragmentem muzyki do filmu) O’Rourke’a oraz bardzo wydłużoną interpretację utworu Johna Faheya "Dry Bones in the Valley" z gościnnym udziałem Toniego Conrada na skrzypcach.
Wraz z nagraniem płyty "Camoufleur" w 1998 roku Gastr del Sol poszedł w kierunku bardziej konwencjonalnych melodii oraz chamber pop, tworząc najprzystępniejszy a zarazem najpopularniejszy album w dorobku grupy. Zastosowane na nim harmonie, melodie, aranżacje pisane na skrzydłówkę i ciężkie smyczki zapowiadają już przyszłe popowe nagrania O’Rourke’a. Album napisany został przy czynnym udziale Markusa Poppa (pioniera glitchowej elektroniki z Oval) – jest odpowiedzialny za elektroniczne brzmienia na płycie.
Po nagraniu "Camoufleur" grupa się rozwiązała. David Grubbs i Jim O’Rourke nagrywają płyty z bardzo zróżnicowaną muzyką już pod własnymi nazwiskami.

</doc>
<doc id="1483979" url="https://pl.wikipedia.org/wiki?curid=1483979" title="System ligowy piłki nożnej w Polsce">
System ligowy piłki nożnej w Polsce

Tworzenie systemu rozgrywek piłki nożnej w Polsce (początkowo wyłącznie męskich) zostało zapoczątkowane w grudniu 1919, podczas Zgromadzenia Założycielskiego Polskiego Związku Piłki Nożnej. Na przestrzeni lat ulegał on licznym zmianom, zarówno pod względem hierarchiczności, nazewnictwa, jak i zasięgu terytorialnego.
Aktualny.
25 września 2006 Zarząd Polskiego Związku Piłki Nożnej przyjął projekt reformy systemu męskich ligowych rozgrywek piłkarskich w Polsce, który 7 stycznia 2007 został zatwierdzony uchwałą delegatów podczas Walnego Zgromadzenia PZPN i zaczął obowiązywać począwszy od sezonu 2008/2009.
Od lipca 2008 rozgrywki centralne obejmują cztery – a nie trzy, jak wcześniej – poziomy ligowe: Ekstraklasę, I ligę, II ligę oraz III ligę. Pozostałe szczeble mają charakter regionalny (wojewódzki) lub lokalny i różnią się od siebie w różnych częściach kraju, co jest spowodowane suwerennością poszczególnych wojewódzkich Związków Piłki Nożnej w zakresie prowadzenia rozgrywek od piątego poziomu hierarchicznego „w dół”.
"Tabela przedstawia stan poszczególnych klas rozgrywkowych w sezonie 2022/2023".
1Rozgrywki toczone w 2 podgrupach.

</doc>
<doc id="1483981" url="https://pl.wikipedia.org/wiki?curid=1483981" title="Synod zamojski">
Synod zamojski

Synod zamojski – synod kościoła unickiego, zwołany w dniach od 26 sierpnia do 17 września 1720 w Zamościu, w celu ujednolicenia liturgii, dokonania reform i formalnego zatwierdzenia postępującej latynizacji Cerkwi Unickiej.
Synod został zwołany przez metropolitę unickiego Leona Kiszkę. Odbywał się pod przewodnictwem nuncjusza papieskiego w Polsce Girolamo Grimaldiego, w cerkwi św. Mikołaja oraz w kolegiacie zamojskiej. W synodzie wziął udział również arcybiskup ormiański Jan Tobiasz Augustynowicz.
Synod uchwalił wiele dekretów dogmatycznych i duszpasterskich o podstawowym znaczeniu dla cerkwi unickiej. Wprowadził do ksiąg liturgicznych "Filioque" w "Credo" oraz wspominanie papieża, podkreślał kult Najświętszego Sakramentu i obchodzenie Bożego Ciała, sprecyzował obowiązki metropolity, biskupów i kleru, ujednolicił i upodobnił do łacińskiej liturgię we wszystkich diecezjach unickich, uregulował sprawy seminariów duchownych i monastyrów. Zaczęto stosować łacińskie określenia: w miejsce słowa pop zaczęto mówić ksiądz, zamiast władyka - biskup, w miejsce archimandryta — opat, w miejsce cerkiew — kościół. Zaczęto stosować mszał zamiast służebnik, stuły zamiast epitrachile. Zniesiono możliwość czyszczenia kielicha mszalnego gąbką i wprowadzono obowiązek czyszczenia chusteczką. nakazano także parochom prowadzenia ksiąg z rejestrami parafian, chrztów, ślubów i zgonów. Nakazano duchownym odróżnianie się od chłopów poprzez noszenie długiej czarnej szaty, oraz zakazano duchownym tańców, pijaństwa, chodzenia do karczm i bijatyk. Zakazano pobierania opłat za poświęcenie pod karą klątwy. Nakazano wizytacje parafii przez biskupów, jednak nie nakazywano formy jakie mają mieć świątynie i ich wnętrza. Zalecano jak najczęstsze odprawianie mszy czytanych, ale nie wspomniano w zaleceniach niczego o organach ani o obecności ikonostasów.
Postanowienia Synodu zatwierdził w 1724 papież Benedykt XIII, a opublikowane jako obowiązujące zostały w 1725.
Latynizacja liturgii i obrzędowości miała doprowadzić do zacierania różnic w obu katolickich obrządkach i zbliżenia obu rytów do siebie. Była następstwem Unii brzeskiej. Z cerkwi unickich powoli redukowano ikonostasy, zaczęto wprowadzać natomiast ołtarze boczne, konfesjonały, ławki, jak również elementy liturgii zachodniej, wprowadzono język polski do nabożeństw i kazań, po polsku odmawiano modlitwy dotychczas odmawiane w języku cerkiewnosłowiańskim. 
Zmiany te poparła część duchowieństwa unickiego, jednak duża część duchownych ustalenia synodu zamojskiego uznała za warunki nie do przyjęcia i rozważała nawet odłączenie się od Watykanu i powrót do prawosławia. Skupili się przy soborze św. Jura we Lwowie.
Synodowi zamojskiemu przypisuje się wielkie znaczenie w Kościele unickim, porównywalne do postanowień soboru trydenckiego w Kościele łacińskim.

</doc>
<doc id="1483982" url="https://pl.wikipedia.org/wiki?curid=1483982" title="Replica 2006">
Replica 2006

Replica 2006 – ósmy singel fińskiego zespołu power metalowego Sonata Arctica. Utwór tytułowy pochodzi z albumu "The Collection 1999-2006", ale wcześniej pojawił się już na albumie "Ecliptica". Wersja 2006 to ponowne nagranie tej piosenki.

</doc>
<doc id="1483988" url="https://pl.wikipedia.org/wiki?curid=1483988" title="Lippitzbacher Straße">
Lippitzbacher Straße



</doc>
<doc id="1483992" url="https://pl.wikipedia.org/wiki?curid=1483992" title="Droga krajowa B81 (Austria)">
Droga krajowa B81 (Austria)

Droga krajowa B81 (Bleiburger Straße) – droga krajowa w Austrii. Krótka droga prowadzi od skrzyżowania z Lavamünder Straße wzdłuż granicy ze Słowenią w kierunku zachodnim do miejscowości Sittersdorf, gdzie kończy się na krzyżówce z Seeberg Straße.

</doc>
<doc id="1483993" url="https://pl.wikipedia.org/wiki?curid=1483993" title="Plaça d'Espanya">
Plaça d'Espanya

Plaça d'Espanya (hiszp. "Plaza de España") - jeden z głównych placów w Barcelonie, w dzielnicy Montjuïc, u podnóża wzniesienia o tej samej nazwie. 
Plac położony jest u zbiegu kilku ważnych szlaków komunikacyjnych Barcelony - Gran Via de les Corts Catalanes, Avinguda del Paral·lel, Carrer de la Creu Coberta i Carrer de Tarragona. Należy do największych placów na terenie miasta. 
Historia.
Plac został wytyczony w 1715 r. na miejscu dawnego miejsca straceń po tym, jak dawna szubienica miejska została przeniesiona na teren nieistniejącej już Cytadeli. W 1915 r. przeszedł generalną przebudowę w związku z organizacją przez miasto Wystawy Światowej, w 1918 r. wzniesione zostały Cztery Kolumny, zaprojektowane przez Puig i Cadafalcha i symbolizujące cztery paski na fladze katalońskiej. W dziesięć lat później zostały one rozebrane na rozkaz Miguela Primo de Rivery w ramach akcji usuwania wszystkich symboli autonomii katalońskiej. 
Obiekty położone na placu.
Przy Plaça d'Espanya znajdują się m.in.:

</doc>
<doc id="1483997" url="https://pl.wikipedia.org/wiki?curid=1483997" title="Rodziny wielodzietne">
Rodziny wielodzietne



</doc>
<doc id="1484004" url="https://pl.wikipedia.org/wiki?curid=1484004" title="Kewitsch Alojzy">
Kewitsch Alojzy



</doc>
<doc id="1484010" url="https://pl.wikipedia.org/wiki?curid=1484010" title="Charles Thibault">
Charles Thibault

Charles Georges Thibault (ur. 14 lipca 1919 w Paryżu, zm. 20 sierpnia 2003) – francuski uczony, przedstawiciel nauk rolniczych, specjalista fizjologii rozrodu zwierząt, laureat Nagrody Wolfa.
Studiował biologię na Uniwersytecie Paryskim, w 1949 uzyskał tamże stopień doktora nauk przyrodniczych. W latach 1944–1949 pracował w Narodowym Ośrodku Badań Naukowych w Paryżu, następnie na Uniwersytecie Paryskim; w 1950 związał się z Państwowym Instytutem Badań Rolniczych (INRA) w Jouy-en-Josas. W ramach tej instytucji kierował Laboratorium Fizjologii Zwierząt (1954–1974) oraz Centrum Produkcji Zwierzęcej (1954–1958), a w latach 1960–1976 był szefem Departamentu Fizjologii Zwierząt i koordynował badania kilku placówek instytutu na terenie całej Francji. W latach 1961–1965 był doradcą rządu ds. biologii. W 1967 został profesorem fizjologii rozrodu zwierząt na Uniwersytecie Piotra i Marii Curie w Paryżu. W latach 1979–1982 pełnił funkcję prezydenta Narodowego Komitetu Narodowego Ośrodka Badań Naukowych. Przez cztery lata (1972–1976) przewodniczył Stałemu Komitetowi Międzynarodowych Kongresów Rozrodu Zwierząt.
Badania naukowe Thibaulta obejmowały głównie regulację i przebieg rozrodu u ssaków, ze szczególnym uwzględnieniem zwierząt gospodarskich. Tematyką tą zajął się w pierwszych latach powojennych, mając już wówczas w dorobku prace dotyczące fizjologii ubarwienia i utrzymania równowagi u ryb. Podejmowane przez Thibaulta zagadnienia to m.in. partenogenetyczny rozwój jaj u ssaków, eksperymentalna superowulacja i dodatkowa ciąża, zapłodnienie in vitro jaja królika (1954), wpływ czynników fizjologicznych i środowiskowych na zapłodnienie u zwierząt gospodarskich, przerywanie ciąży, uzyskanie porodów bliźniaczych u bydła. Efekty tych prac miały znaczenie zarówno dla badań podstawowych, jak i praktyki hodowlanej.
Był autorem, współautorem i redaktorem szeregu publikacji naukowych. Uhonorowany został m.in. Palmami Akademickimi i Krzyżem Oficerskim Legii Honorowej. W 1988 wspólnie z Brytyjczykiem Ernestem Polge otrzymał Nagrodę Wolfa w dziedzinie nauk rolniczych.
Thibault pozostawał przez wiele lat związany z nauką polską, zwłaszcza z krakowskim środowiskiem akademickim. Na uczelniach Krakowa wielokrotnie wygłaszał referaty, organizował współpracę międzynarodową; swoją czteroletnią kadencję na czele Stałego Komitetu Międzynarodowych Kongresów Rozrodu Zwierząt zakończył w 1976 organizacją VIII Kongresu w Krakowie. 5 października 1979 odebrał doktorat "honoris causa" Akademii Rolniczej w Krakowie. Rok później został włączony w poczet członków zagranicznych Polskiej Akademii Nauk (Wydział II — Nauk Biologicznych).

</doc>
<doc id="1484011" url="https://pl.wikipedia.org/wiki?curid=1484011" title="Przetoczenie krwi wynaczynionej śródoperacyjnie">
Przetoczenie krwi wynaczynionej śródoperacyjnie

Przetoczenie krwi wynaczynionej śródoperacyjnie, śródoperacyjna autotransfuzja, śródoperacyjne odzyskiwanie krwi – rodzaj autotransfuzji, w której przetaczana jest wynaczyniona śródoperacyjnie i odzyskana z pola operacyjnego własna krew chorego.
Metoda.
Metoda polega na aspiracji przez operatora wynaczynionej krwi z pola operacyjnego. Odzyskana krew po dodaniu antykoagulantu jest gromadzona w zbiorniku. Po uzyskaniu określonej objętości zebranej krwi jest ona odwirowywana, a następnie mieszana z solą fizjologiczną. Odwirowana krew jest gromadzona w kolejnym pojemniku i może zostać przetoczona choremu lub magazynowana w celu późniejszego wykorzystania.
Uzyskana krew charakteryzuje się wysokim hematokrytem wynoszącym około 50–60%, niską ilością wolnej hemoglobiny, bardzo małą ilością płytek krwi (trombocytów) i jest pozbawiona czynników krzepnięcia.
Zastosowanie metody.
Metoda znajduje zastosowanie w operacjach z przewidywaną dużą utratą krwi, szczególnie w zabiegach ortopedycznych, kardiochirurgicznych i chirurgii naczyniowej. Wykorzystuje się ją także u chorych z obecnymi przeciwciałami do antygenów krwinek czerwonych, u których nie można dobrać krwi zgodnej. Metoda śródoperacyjnego odzyskiwania krwi może być akceptowalnym postępowaniem u osób, które z przyczyn światopoglądowych nie wyrażają zgody na przetoczenie krwi.
Przeciwwskazania.
Metoda nie może być wykorzystana w przypadku braku jałowości pola operacyjnego oraz stosowania środków hemostatycznych celem hamowania krwawienia czy płukania pola operacyjnego środkami do stosowania miejscowego. Do przeciwwskazań należy również choroba nowotworowa oraz ryzyko zanieczyszczenia krwi wodami płodowymi podczas operacji ginekologicznych u kobiet ciężarnych (ryzyko zatoru płuc wodami płodowymi).
Powikłania.
Do powikłań śródoperacyjnej autotransfuzji należą:

</doc>
<doc id="1484017" url="https://pl.wikipedia.org/wiki?curid=1484017" title="Česká Ves">
Česká Ves

Česká Ves (niem. "Böhmischdorf") – gmina wiejska w Czechach, w powiecie Jesenik, 4 kilometry od miasta Jeseník i 13 kilometrów od granicy z Polską. Historycznie położona jest na Dolnym Śląsku.
Pierwsza wzmianka o miejscowości pochodzi z 1416.
Obecna liczba mieszkańców (2566 osób) jest zbliżona do tej sprzed wieku – według austriackiego spisu powszechnego w 1910 wieś zamieszkiwało 2434 osób, z tego 2419 na stałe. Wszyscy używali języka niemieckiego jako ojczystego. Po II wojnie światowej liczba ta zmniejszyła się do 1636 mieszkańców, natomiast miejscowych Niemców wysiedlono z terenu Czechosłowacji.
W Českiej Vsi znajdują się dwa przystanki kolejowe: "Česká Ves" i "Česká Ves bazén". Transport drogowy opiera się na drodze krajowej nr 44, biegnącej przez wieś.

</doc>
<doc id="1484018" url="https://pl.wikipedia.org/wiki?curid=1484018" title="Wilhelm Filchner">
Wilhelm Filchner

Wilhelm Filchner (ur. 13 września 1877, zm. 7 maja 1957) – niemiecki odkrywca i podróżnik.
Karierę podróżnika rozpoczął w wieku 21 lat, kiedy to odbył podróż do Rosji i podjął samotną wyprawę w góry Pamiru. W latach 1903–1905 dowodził własną ekspedycją do Tybetu.
Po powrocie z Tybetu do Niemiec otrzymał zadanie stworzenia niemieckiej misji antarktycznej. Po odbyciu treningu na Spitsbergenie, 4 maja 1911 roku wyruszył na swoim statku "Deutschland" w podróż w kierunku Antarktydy. W trakcie podróży wpłynął na Morze Weddella, gdzie odkrył dotychczas nieznany Lodowiec Szelfowy Filchnera. Początkowo Filchner nazwał lodowiec na cześć niemieckiego cesarza Wilhelma II, dopiero później naukowcy zmienili nazwę lodowca na obecną. Ekspedycja Filchnera na Morzu Weddella była pierwszą wyprawą ekspedycyjną na tych wodach od przeszło 80 lat. 
Podczas rejsu w kierunku Antarktydy statek Filchnera utknął w lodzie i nie mógł kontynuować misji. Dopiero we wrześniu 1912 roku lód stopniał do poziomu umożliwiającego powrót "Deutschlanda" do domu.
Filchner nigdy więcej nie powrócił na Antarktydę, ale odbył liczne podróże, m.in. do Tybetu i Nepalu.
Za swoje dokonania w licznych ekspedycjach oraz odkryciach otrzymał Order Zasług dla Nauki i Sztuki z rąk Adolfa Hitlera.
Podczas II wojny światowej Wilhelm Filchner został internowany w Indiach, gdzie pozostał do końca wojny.
Po wojnie wyemigrował do Szwajcarii. Zmarł 7 maja 1957 roku w Zurychu w wieku 80 lat.

</doc>
<doc id="1484020" url="https://pl.wikipedia.org/wiki?curid=1484020" title="Bleiburger Straße">
Bleiburger Straße



</doc>
<doc id="1484021" url="https://pl.wikipedia.org/wiki?curid=1484021" title="Droga krajowa B82 (Austria)">
Droga krajowa B82 (Austria)

Droga krajowa B82 (Seeberg Straße) - droga krajowa w Austrii. Arteria w południowej części kraju zaczyna się w St. Veit an der Glan i kieruje się na wschód w stronę miasta Völkermarkt. Stąd trasa prowadzi na południe do dawnego przejścia granicznego ze Słowenią.

</doc>
<doc id="1484022" url="https://pl.wikipedia.org/wiki?curid=1484022" title="Seeberg Straße">
Seeberg Straße



</doc>
<doc id="1484024" url="https://pl.wikipedia.org/wiki?curid=1484024" title="Flaga powiatu gorlickiego">
Flaga powiatu gorlickiego



</doc>
<doc id="1484025" url="https://pl.wikipedia.org/wiki?curid=1484025" title="SugarCRM">
SugarCRM

SugarCRM Inc. – amerykański producent oprogramowania CRM, z siedzibą w Cupertino w Kalifornii.
System oferuje szereg funkcjonalności w zakresie oraz Customer Relationship Management, m.in. kampanie marketingowe, obsługę klienta, automatyzację sił sprzedaży, raportowanie.
SugarCRM oferuje swojego oprogramowanie w formie usługi (SaaS). Od Sugar 7 klienci mogą zdecydować się na korzystanie z produktu lokalnego, Sugar Cloud firmy SugarCRM, jednego z partnerów SugarCRM, lub usług chmury publicznej (takich jak Amazon Web Services, Microsoft Azure, Rackspace Cloud lub IBM SmartCloud).
W lutym 2014 roku SugarCRM ogłosił, że od tego momentu nie będzie już rozwijał SugarCRM Community Edition, czyli wersji Open Source swojego systemu, wolnej od opłat licencyjnych. Informacja ta wywołała silną reakcję społeczności programistów. Od 2014 Sugar CRM Edition jest wspierany jedynie pod kątem naprawy błędów.
Customer Experience.
Customer Experience (CX) to wrażenie, jakie klienci mają na temat marki jako całości we wszystkich aspektach podróży kupującego. Jest to również podejście biznesowe, które zakłada troskę o doświadczenie klienckie w kontakcie z organizacją na każdym etapie zaawansowania wzajemnej relacji.
Jest to rozwinięcie myśli Customer Relationship Management (CRM). Ideą Customer Experience jest śledzenie podróży klienta w procesie zakupowym i docieranie do decydentów z odpowiednim komunikatem na właściwym etapie relacji.
SugarCRM jako jedna z platform CX wypracował własną definicję Customer Experience: "Dożywotnie zobowiązanie do zapewnienia naszym klientom wartości i wsparcia, które zapewniają im bezproblemowe doświadczenie".
Historia.
Początek działalności przedsiębiorstwa związany był z projektem oprogramowania otwartego realizowanym w oparciu o darmowy system zarządzania i kontroli projektów SourceForge. Jeden z założycieli, John Roberts nazwę projektu wymyślił podczas wycieczki rowerowej w górach Santa Cruz. Jego górski rower nazywał się Sugar. Roberts wraz z Clintem Oramem i Jacobem Taylorem rozpoczęli pełnoetatową pracę nad projektem w kwietniu 2004 r., a w czerwcu zarejestrowali firmę SugarCRM w Kalifornii. Do 2009 roku funkcję Dyrektora generalnego pełnił John Roberts, Clint Oram był wiceprezesem, a CTO i wiceprezesem ds. inżynierii został Jacob Taylor.
Rozwój filmy już na samym początku był możliwy dzięki inwestycji z DFJ, który w czerwcu 2004 roku został członkiem zarządu, inwestując 2 mln dolarów w startup. W październiku 2004 r. firma zdobyła tytuł „Projektu miesiąca” nadawany przez sourceforge.net. Popularność tego projektu pozwoliła firmie pozyskać 86 milionów dolarów kapitału wysokiego ryzyka od , Walden International, i Goldman Sachs.
W 2006 roku SugarCRM uruchomił SugarCon, konferencję dla klientów, użytkowników i deweloperów Sugar. Od tego czasu stała się doroczną konferencją, która na początku odbywała się w San Francisco Bay Area, ale w 2018 roku konferencja została przeniesiona do Las Vegas.
W czerwcu 2008 roku współzałożyciel Taylor opuścił firmę, a jego stanowisko CTO objął Clint Oram. Rok później, w maju 2009 r., odszedł także John Roberts. Wówczas dyrektorem generalnym został jeden z członków zarządu, Larry Augustin, który wcześnił założył i kierował firma VA Linux, obecnie znanej jako .
W czerwcu 2010 roku firma wprowadziła na rynek Sugar 6 – dużą modernizację systemu, podkreślającą łatwość użytkowania i wprowadzającą nowy interfejs w produktach Sugar Professional i Sugar Enterprise. W 2017 r. wprowadzono SugarCRM Hint, nową funkcję, dzięki której jest możliwe automatyczne przeszukiwanie sieci w poszukiwaniu dodatkowych informacji o użytkownikach SugarCRM.
W 2018 r. firma SugarCRM zyskała nowego inwestora – orivate wquity Accel-KKR, która swoją inwestycję opisała jako „dziewięciocyfrową”.
W 2020 roku SugarCRM został umieszczony w gronie lierów rynku CRM w rankingu instytutu Nucleus Research.
Produkty.
Aktualne produkty SugarCRM.
SugarCRM oferuje aktualnie dwa rozwiązania kompleksowej platformy Customer Experience oraz trzy podstawowe oprogramowania, z zakresu różnych dziedzin CX. SugarCRM oferuje także wiele dodatków do podstawowej wersji systemu takie jak Sugar Hint, Sugar Customer Journey, Sugar Discover.
Produkty Customer Experience.
SugarCRM Inc. aktualnie oferuje kompleksowe oprogramowanie Customer Experience w dwóch wersjach
Sugar Enterprise jest rozwiązaniem dla firm, które potrzebują dostosowania kodu systemu do indywidualnych potrzeb oraz preferują hosting na własnych serwerach lub w chmurze partnera wdrożeniowego (nie w chmurze producenta). Jest to rozwiązanie On-Premise.
Sugar Professional do 1 września 2020 roku był dostępny w wersji On-Premise. Aktualnie jest on dostępny wyłącznie w chmurze producenta (Sugar Cloud).
Produkty dostępne w Sugar Cloud.
Rozwiązania dostępne w chmurze producenta:
Sugar Market to aplikacja automatyzująca działania marketingowe, Sugar Sell służy aktywizacji sprzedaży, a Sugar Serve wspomaga działania potransakcyjne i obsługę zgłoszeń.
Nieaktualne produkty SugarCRM.
Wersje, które przestały być rozwijane:
Każdy z produktów wywodzi się z jednego drzewa kodu źródłowego. Platforma Sugar wykorzystuje takie technologie jak: język PHP, serwer HTTP Apache, możliwe jest wykorzystanie jednego z czterech silników bazodanowych (MySQL, Oracle, SQL Server i DB2). Nie występują ograniczenia odnośnie do systemu operacyjnego, zatem możliwa jest instalacja oprogramowania w środowisku Linux/Unix/Mac OS lub MS Windows.
Funkcjonalność standardowa oprogramowania obejmuje m.in.: kompleksowe zarządzanie sprzedażą i relacjami z klientem, zarządzanie kampaniami marketingowymi, realizacją projektów, obsługą po sprzedażową oraz automatyzację procesów, prognozowanie i zaawansowane raportowanie. Ze względu na otwartość kodu źródłowego system może zostać rozbudowany o dowolną funkcjonalność.
Community Edition.
Do 2013 roku wraz z płatnymi produktami był wydawany SugarCRM Community Edition, wcześniej zwany jako Sugar Open Source, który był pozbawiony opłat licencyjnych. Ostatnia oficjalna wersja tego produktu to 6.5.
W 2013 roku ogłoszono Sugar 7, lecz ta wersja została wydana jedynie jako płatny produkt hostowany przez SugarCRM. Podczas wydawania 7. wersji SugarCRM, nie ogłoszono aktualizacji wersji społecznościowej. Następnie opublikowano zawiadomienie mówiące, że nie mają planów wydania Sugar 7 w wersji Open Source. W 2018 roku na blogu społecznościowym firmy, pojawił się post głoszący, że projekt Open Source w ramach Community Edition został oficjalnie zakończony.
Licencje.
SugarCRM początkowo licencjonował Sugar Open Source w ramach Publicznej Licencji SugarCRM (na podstawie Publicznej Licencji Mozilla i Attribution Assurance License). Użytkownicy mogli swobodnie redystrybuować Sugar Open Source, a licencja pozwalała na inspekcję i modyfikację kodu źródłowego oraz tworzenie dzieł pochodnych. Krytycy, w tym Dan Farber, redaktor naczelny CNET, wyrazili pewne zaniepokojenie użyciem terminu „komercyjne oprogramowanie open source” przez SugarCRM, aby opisać swoje produkty.
25 lipca 2007 SugarCRM ogłosił przyjęcie Powszechnej Licencji Publicznej GNU (wersja 3) dla Sugar Community Edition, oferty znanej wcześniej jako Sugar Open Source. Ta licencja weszła w życie wraz z wydaniem Sugar Community Edition 5.0.
11 kwietnia 2010 SugarCRM ogłosił, że począwszy od wersji 6.0.0, Sugar Community Edition będzie licencjonowana na podstawie Powszechnej Licencji Publicznej GNU Affero w wersji 3.
W 2020 r. na stronie SugarCRM można było znaleźć oświadczenie „SugarCRM nie jest rozwiązaniem typu open source”.
Program partnerski.
SugarCRM posiada program partnerski, w ramach którego zewnętrzne firmy uczestniczą w procesie wdrażania systemu.
Partnerzy dzielą się na cztery kategorie:
Każdy partner SugarCRM otrzymuje oficjalną oznakę partnerstwa, a partnerzy sprzedaży mogą otrzymać oznakę jednego z trzech stopni: Elite, Advanced oraz Authorized Reselling Partner.
W Polsce, jedyną firmą, która uzyskała najwyższą odznakę Elite Reselling Partnera jest firma konsultingowa eVolpe – uzyskała ją w 2020 r.
Gartner Research.
Badania portalu Gartner to jedno z najważniejszych zestawień systemów CRM na świecie. Raport przyjmuje formę Magicznego Kwadratu Gartnera, który jest podzielonym na cztery części schematem. Porządkuje on dostawców oprogramowania dla biznesu ze względu na ich zdolność do finalizacji założeń oraz wypełniania wizji przedsiębiorstwa. Dane ćwiartki nazywają się kolejno: liderzy, wizjonerzy, pretendenci oraz gracze niszowi. Przy pomocy dwóch osi określających zdolność wdrażania własnych pomysłów ("ability to execute") oraz skończoność wizji ("completeness of vision") określa dojrzałość biznesową dostawców oprogramowania.
SugarCRM w 2020 r. znalazł się w zestawieniu dostawców oprogramowania Sales Force Automation. W Magicznym Kwadracie Gartnera usytuował się na najwyższej pozycji wśród wizjonerów. Na podobnej pozycji znalazł się także w latach 2017, 2016 oraz 2015.

</doc>
<doc id="1484029" url="https://pl.wikipedia.org/wiki?curid=1484029" title="Szechuanozaur">
Szechuanozaur



</doc>
<doc id="1484032" url="https://pl.wikipedia.org/wiki?curid=1484032" title="Droga krajowa B92 (Austria)">
Droga krajowa B92 (Austria)

Droga krajowa B92 (Görtschitztal Straße) – droga krajowa w Austrii. Arteria zaczyna się w stolicy Karyntii – Klagenfurt am Wörthersee i biegnie w kierunku północnym. Alpejska trasa prowadzi równolegle do B317 by kilkanaście kilometrów za granicą Karyntii ze Styrią spotkać się z tą szosą.

</doc>
<doc id="1484033" url="https://pl.wikipedia.org/wiki?curid=1484033" title="Görtschitztal Straße">
Görtschitztal Straße



</doc>
<doc id="1484035" url="https://pl.wikipedia.org/wiki?curid=1484035" title="Lista gatunków whisky">
Lista gatunków whisky

Marki whisky nowozelandzkiej.
new zealand whisky yuck

</doc>
<doc id="1484036" url="https://pl.wikipedia.org/wiki?curid=1484036" title="Maski">
Maski

Maski – krakowski tygodnik literacko-artystyczny, ukazujący się od stycznia 1918 do 1920 roku.
Charakterystyka.
Redaktorem naczelnym był początkowo Tadeusz Świątek, później Marian Szyjkowski. Od lutego 1918 roku czasopismo drukowano jako organ Zrzeszenia Literatów Polskich.
Szatę graficzną zapewniali artyści z grupy „Ekspresjonistów Polskich” (później nazywających siebie „Formistami Polskimi”) – byli to głównie Zbigniew Pronaszko, Leon Chwistek (tutaj drukował w odcinkach "Wielość rzeczywistości w sztuce"), Jan Hrynkowski, Tymon Niesiołowski, Jacek Mierzejski.
Na łamach „Masek”” zamieszczano obszerne informacje o niemieckim ekspresjonizmie, głównie w artykułach Karola Irzykowskiego, Tadeusza Sinki i Romaina Rollanda. Opublikowano także artykuł Zbigniewa Pronaszki "O ekspresjonizmie", uznawany za manifest programowy krakowskich ekspresjonistów. Wiele miejsca poświęcano omówieniu twórczości poetyckiej i malarskiej Stanisława Wyspiańskiego. Na łamach czasopisma pojawiały się także tłumaczenia wierszy Émile’a Verhaerena, Paula Claudela, Jules’a Laforgue’a oraz drzeworyty Fransa Masereela.
Redakcja „Masek” współpracowała z przedstawicielami innych nowych kierunków w sztuce i literaturze – na łamach tego periodyku swoją twórczość publikowali np. Julian Tuwim ("Czyhanie na Boga"), Ludwik Eminowicz oraz Juliusz Kaden-Bandrowski.

</doc>
<doc id="1484037" url="https://pl.wikipedia.org/wiki?curid=1484037" title="Szechuanosaurus">
Szechuanosaurus



</doc>
<doc id="1484038" url="https://pl.wikipedia.org/wiki?curid=1484038" title="Galindenhoff">
Galindenhoff



</doc>
<doc id="1484046" url="https://pl.wikipedia.org/wiki?curid=1484046" title="Komturzy zantyrscy">
Komturzy zantyrscy

Jest to chronologiczna lista komturów zakonu krzyżackiego sprawujących władzę w regionie Zantyru od powstania komturstwa do momentu przeniesienia komturstwa do nowo wybudowanego zamku w Malborku w roku 1279:
Komturzy :

</doc>
<doc id="1484054" url="https://pl.wikipedia.org/wiki?curid=1484054" title="Niżni Hawrań">
Niżni Hawrań

Niżni Hawrań, Mała Hawrań (słow. "Nižný Havran", 1814 m – wybitna turnia w Tatrach Bielskich w masywie Hawrania, w północno-zachodniej grani odchodzącej od Wyżniego Hawraniego Zwornika. Niżni Hawrań ma dwa blisko siebie położone wierzchołki, z których nieco wyższy jest wierzchołek południowy. Od Hawrania oddzielony jest Niżnią Hawranią Przełęczą (ok. 1790 m), ku której opada prawie pionowy uskok o wysokości ok. 20 m.
W kierunku północnym odchodzą trzy granie, z których najwybitniejsza i najdłuższa jest grań najbardziej zachodnia. Znajdują się w niej kolejno: Wyżnia Hawrania Ławka (ok. 1730 m), Zadni Hawrani Kopiniak (ok. 1740 m), Niżnia Hawrania Ławka (ok. 1710 m), Skrajny Hawrani Kopiniak (ok. 1720 m), Jelenie Siodło (ok. 1480 m), Jelenia Kopka (ok. 1490 m), Czarne Siodło (ok. 1355 m) oraz Czarny Wierch Podspadzki (ok. 1364 m). Na odcinku od Niżniego Hawrania po Skrajny Hawrani Kopiniak grań ta urywa się ostro na stronę Doliny Hawraniej, opadając jednymi z najwyższych ścian w Tatrach Bielskich (do ok. 250 m wysokości). Niżej rozpłaszcza się w szeroki, lesisty grzbiet. Pozostałe dwie grańki opadają do Doliny Czarnego Potoku, są krótsze, a znajdujące się w nich wzniesienia nie zostały jeszcze nazwane.
Nazwa.
Zofia i Witold Henryk Paryscy w "Wielkiej encyklopedii tatrzańskiej" odnotowują turnię pod nazwą "Mała Hawrań". Według nich choć częstsza jest męska forma „ten Hawrań”, „na Hawraniu”, bardziej poprawna jest „ta Hawrań”, „na Hawrani”. Forma męska jest używana jednak konsekwentnie przez Władysława Cywińskiego, autora jedynych szczegółowych przewodników po Tatrach Bielskich. Pochodzenie nazwy całego masywu nie jest znane – słowacki rzeczownik "havran" oznacza zarówno „gawrona”, jak i „karego konia”, a w obu tych znaczeniach przyjmuje rodzaj męski. Stąd bardziej popularna jest odmiana „na Hawraniu”, a obiektywne stwierdzenie poprawności jednej z możliwości wydaje się bardzo trudne.

</doc>
<doc id="1484056" url="https://pl.wikipedia.org/wiki?curid=1484056" title="Kielecki Klub Lekkoatletyczny">
Kielecki Klub Lekkoatletyczny

Kielecki Klub Lekkoatletyczny – polski klub lekkoatletyczny z siedzibą w Kielcach.
KKL powstał 11 grudnia 2004 i przejął tradycje i zawodników zlikwidowanego 7 grudnia klubu Budowlani Kielce. Prezesem jest Mariusz Puchała. Wśród zawodników Kieleckiego Klubu Lekkoatletycznego można wymienić m.in. Macieja Pałyszkę, Rafała Wójcika, Agnieszkę Wronę, Krzysztofa Radziszewskiego oraz Kamila Zbroszczyka.

</doc>
<doc id="1484060" url="https://pl.wikipedia.org/wiki?curid=1484060" title="Kościół św. Stanisława Biskupa w Warszawie">
Kościół św. Stanisława Biskupa w Warszawie

Kościół św. Stanisława Biskupa, zwyczajowo kościół św. Wojciecha – kościół znajdujący się w przy ul. Wolskiej 76 w dzielnicy Wola w Warszawie.
Historia.
Prace nad budową kościoła w stylu gotyku nadwiślańskiego rozpoczęto w czerwcu 1898 według projektu Józefa Piusa Dziekońskiego. Z uwagi na wielkość parafii oraz trudności z uzyskiwaniem od władz rosyjskich pozwoleń na wznoszenie kościołów rzymskokatolickich, od początku planowano zbudowanie świątyni o jak największej powierzchni. Uroczyste otwarcie kościoła nastąpiło 8 lipca 1903. 
W czerwcu 1925 nastąpił pożar kościoła w wyniku zwarcia przewodów elektrycznych – spłonęły chór, organy i część wieży.
1 kwietnia 1927 dekretem ks. kard. Aleksandra Kakowskiego powołano parafię św. Wojciecha. Pierwszym proboszczem parafii został ks. Wacław Murawski.
Świątynia została uszkodzona podczas obrony Warszawy w 1939. Podczas powstania warszawskiego w 1944 kościół stał się obozem przejściowym dla ewakuowanych mieszkańców stolicy. 8 sierpnia 1944 za pomoc udzieloną więźniom obozu rozstrzelano księży wikariuszy: Stanisława Mączka i Stanisława Kuleszę oraz rezydenta ks. Romana Ciesiołkiewicza. Na przykościelnym cmentarzu odbywały się zbiorowe egzekucje przeprowadzane przez Niemców.
Po wojnie kościół odbudowywano. 
26 stycznia 1997 w świątyni złożono sprowadzone z Gniezna przyznane jej relikwie świętego Wojciecha.
Od 16 października 2006 w Kaplicy Pamięci Narodowej, w lewej nawie kościoła, znajduje się symboliczny grób papieża Jana Pawła II, którego pomysłodawcą był ówczesny wikariusz parafii ks. Mariusz Brzostek. W płycie, pod szkłem, umieszczony jest fragment pasa od sutanny Ojca św., podarowany parafii staraniem proboszcza ks. prałata Wojciecha Łagowskiego, przez osobistego sekretarza papieża kardynała Stanisława Dziwisza. Widoczny jest również dokument, podpisany przez kardynała, potwierdzający tę darowiznę.

</doc>
<doc id="1484061" url="https://pl.wikipedia.org/wiki?curid=1484061" title="Adam Czarnowski">
Adam Czarnowski

Adam Czarnowski (ur. 30 lipca 1918 w Białej Wielkiej, zm. 10 listopada 2010 w Warszawie) – krajoznawca, przewodnik turystyczny, dziennikarz, fotografik, kolekcjoner.
Życiorys.
Od pierwszego roku życia mieszkał w Warszawie, gdzie ojciec był profesorem SGGW. Maturę otrzymał w 1938 r. w Gimnazjum Miejskim w Przasnyszu. Do wybuchu wojny ukończył dwa semestry Wyższej Szkoły Handlowej w Warszawie. Konspiracyjnie studiował w Miejskiej Szkole Handlowej w Warszawie prowadzonej przez prof. Edwarda Lipińskiego, gdzie zaliczył dalsze dwa semestry. Później przebywał na terenie gminy Strachówka. W 1944 roku Niemcy zabrali go wraz z żoną do obozu pracy na linii frontu nad Bugiem.
Po wyzwoleniu przebywał w Krakowie, następnie pracował w Wałbrzychu. W 1949 r. powrócił do Warszawy i podejmował różne prace doraźne. W 1952 r. związał się z Polskim Towarzystwem Turystyczno-Krajoznawczym. Był kierownikiem biura Oddziału Warszawskiego, później pracował w Zarządzie Głównym PTTK. Równocześnie prowadził serwis fotograficzny w redakcji pisma „Turysta”, rozwinął działalność fotograficzną, kolekcjonerską (pocztówki) oraz pisarską. Od 1958 do 1979 r. był redaktorem miesięcznika „Poznaj Swój Kraj”. W 1979 r. przeszedł na emeryturę.
Zastępca redaktora naczelnego czasopisma „Barbakan”, współpracownik czasopism: „Na Szlaku”, „Wierchy”, „Ziemia”, „Informacje ZG PTTK”, „Gościniec PTTK”, „Almanach Muszyny”. Jest autorem około 700 artykułów w kilkudziesięciu czasopismach, przeszło 20 książek, broszur i folderów. Odbył szereg wypraw turystycznych do krajów Europy i Azji. Swoje zbiory przekazał w większości do różnych instytucji, w tym do Biblioteki Narodowej w Warszawie, gdzie kolekcja jego pocztówek stanowi zbiór jego imienia.
Honorowy członek PTTK oraz Warszawskiego Klubu Kolekcjonerów, członek Stowarzyszenia Historyków Fotografii i artysta fotografik Fotoklubu RP Stowarzyszenia Twórców. Laureat Honorowej Nagrody Hetmana Kolekcjonerów Polskich Jerzego Dunin-Borkowskiego (2007). Laureat Nagrody Honorowej im. Fryderyka Kremsera. Otrzymał Krzyż Kawalerski OOP, Złoty Krzyż Zasługi, Medal Komisji Edukacji Narodowej, odznaki: Zasłużony Działacz Kultury i Zasłużony Działacz Turystyki oraz szereg odznaczeń za działalność w PTTK i innych organizacjach w woj. warszawskim.
Pochowany na cmentarzu Powązkowskim w Warszawie (grób 328 pod murem ul. Tatarskiej).

</doc>
<doc id="1484062" url="https://pl.wikipedia.org/wiki?curid=1484062" title="Podchwytliwe pytanie">
Podchwytliwe pytanie

Podchwytliwe pytanie, także złożone pytanie, pytanie z przypuszczeniem, pytanie tendencyjne (, , ) – jeden z sofizmatów (błędów logicznych), popełniany przy zadawaniu pytania, które zakłada (przypuszcza) coś, co nie zostało udowodnione lub zaakceptowane.
Przykład takiego pytania to: „Czy nadal bijesz swoją żonę?” Odpowiedź „tak” sugeruje, że odpowiadający nadal bije żonę, natomiast odpowiedź „nie”, że już nie bije, ale bił ją wcześniej.

</doc>
<doc id="1484064" url="https://pl.wikipedia.org/wiki?curid=1484064" title="Kościół San Girolamo della Carità">
Kościół San Girolamo della Carità

Kościół św. Hieronima "della Carità" () – rzymskokatolicki kościół tytularny w Rzymie.
Świątynia ta jest kościołem rektoralnym parafii "San Lorenzo in Damaso" oraz kościołem tytularnym. Obecnie należy do Papieskiego Uniwersytetu św. Krzyża, którego biblioteka mieści się w przyległym budynku, i jest administrowana przez księży prałatury personalnej Opus Dei.
Określenie "della Carità" wiąże się z Arcybractwem Miłosierdzia (), które działało tu od XVI wieku. 
Lokalizacja.
Kościół znajduje się w VII. Rione Rzymu – Regola przy "Via Monserrato" 62/A, obok Palazzo Farnese.
Patron.
Patronem świątyni jest św. Hieronim – żyjący na przełomie IV i V wieku, pochodzący ze Strydonu (na granicy Panonii i Dalmacji) tłumacz Biblii, uznawany za jednego z czterech wielkich Doktorów Kościoła zachodniego. Jego przekład Pisma Świętego na łacinę znany jest jako "Wulgata".
Historia.
Kościół powstał w średniowieczu. Według legendy został zbudowany w miejscu domu św. Pauli, w którym zamieszkał w końcu IV w. św. Hieronim.
Pierwsze dowody na miejsce kultu w tym miejscu pochodzą z 1419 roku, kiedy to papież Marcin V zezwolił franciszkanom obserwantom na zbudowanie hospicjum z kaplicą. Nie wiadomo, jaka kaplica powstała, ale w 1508 roku została ona zastąpiona nowym kościołem. W 1536 roku franciszkanie przejęli opiekę nad bazyliką św. Bartłomieja na Wyspie Tyberyjskiej, obok której wybudowali nowy klasztor, do którego się przenieśli, natomiast kompleks z kościołem św. Hieronima przejęło Arcybractwo Miłosierdzia ("Arciconfraternita della Carità"), które działało w tym miejscu już od 1524 roku. Po wyprowadzce franciszkanów, bractwo udostępniło pomieszczenia dawnego klasztoru na mieszkania dla księży nie będących zakonnikami. Jednym z nich był św. Filip Neri, który mieszkał tu w latach 1551–1583 i z miejscem tym wiąże się wiele jego cudów. Tu też założył pierwsze oratorium, które stało się nowatorskim ośrodkiem kultury religijnej.
W 1587 roku Andrea Tozzi wykonał zdobiony drewniany sufit, który w 1597 roku został pomalowany i pozłocony przez Simone Raggi i Giovanni Paolo Gentili. Klasztor został zniszczony przez pożar w 1631 roku, uszkodzona została wtedy również apsyda i transept kościoła. Postanowiono wówczas przebudować świątynię. Prace rozpoczęły się w 1654 roku, autorem projektu był Domenico Castelli. Carlo Rainaldi był odpowiedzialny za ołtarz główny oraz nadzorował ukończenie fasady. Natomiast Virgilio Spada przy współpracy z Paolo Maruscelli urządził kaplicę Spada. Filippo Juvara wyposażył kaplicę Antamori w 1708 roku oraz nową zakrystię. Papież Paweł VI związał z kościołem tytuł kardynała-diakona. 
Od 1985 roku kościół należy do Papieskiego Uniwersytetu św. Krzyża.
Świątynia jest od dawna ośrodkiem kultury muzycznej. W przeszłości działał tu m.in. Tomás Luis de Victoria. Obecnie koncerty organizuje Akademia św. Hieronima ().
Architektura i sztuka.
Świątynia jest bezwieżową, jednonawową budowlą z transeptem. Fasadę zaprojektowali Carlo Rainaldi i Girolamo Rainaldi (1657 lub 1660).
Fasada z trawertynu ma dwie kondygnacje. Górna jest wyższa od nawy położonej za nią. Wejście flankują dwie pary pilastrów korynckich, również na rogach pierwszej kondygnacji umieszczono pilastry. Nad drzwiami znajduje się zdobiony fronton. W środkowej części górnej kondygnacji umieszczono duże okno z parą kompozytowych półkolumn podtrzymujących trójkątny fronton. Na tej kondygnacji znajdują się również dwie pary pilastrów kompozytowych, podtrzymujących belkowanie i górny fronton, po bokach umieszczono duże spływy wolutowe. W ścianie bocznej kościoła znajduje się dodatkowe wejście.
Wnętrze jest jednonawowe, przykryte drewnianym rzeźbionym sufitem, który ocalał z pożaru w 1631 roku. Centralny panel sufitu zawiera rzeźbę "Ecce homo" (symbol Arcybractwa Miłosierdzia), w dwóch dużych panelach bocznych umieszczono herb kardynała Giulio Antonio Santori, a pozostałe kasetony zawierają narzędzia Męki Pańskiej. W związku z XVII-wieczną przebudową kościoła, sufit został wydłużony do transeptu. W dodanych fragmentach umieszczono gołębicę symbolizującą Ducha Świętego oraz św. Hieronima i Filipa Neri z herbem rodziny Renzi.
W małej prostokątnej apsydzie o sklepieniu kolebkowym znajduje się ołtarz główny. Został on zaprojektowany przez Carlo Rainaldi. Znajduje się w nim, wykonana w 1797, kopia obrazu namalowanego przez Domenichino "Ostatnia komunia św. Hieronima". Oryginał został zrabowany przez Francuzów, a po jego odzyskaniu nie trafił na swoje pierwotne miejsce, lecz został umieszczony w Pinakotece Watykańskiej.
Kaplice boczne.
Kaplica Spada
Pierwsza kaplica po prawej jest dedykowana "Santa Maria Liberatrice". Kaplica została po raz pierwszy odnotowana w 1595 roku. Po pożarze odnowiono ją według projektu Virgilio Spada. Prace trwały do 1658 roku. Polichromowane marmurowe dzieło wykonał zespół złożony z Giovanniego Battisty Scala, Giovanniego Somazzi i Giovanniego Marii della Monaca. W ołtarzu umieszczono wizerunek Matki Bożej z Dzieciątkiem w rzeźbionym wieńcu z marmuru. Obok znajdują się płaskorzeźby przedstawiające św. Franciszka i Bonawenturę. Ściany kaplicy ozdobiono ornamentami w technice "pietra dura" z białego marmuru i czerwonego jaspisu.
Kaplica Speziali
Druga kaplica po prawej stronie poświęcona jest Ukrzyżowaniu. Znajduje się w niej duży malowany drewniany krucyfiks z XV wieku, który zgodnie z legendą, miał przemówić do św. Filipa Neri, w czasie gdy ten odprawiał mszę. Na prawej ścianie znajduje się fresk z XVII wieku.
Kaplica Mariscotti
Kaplica po prawej stronie prezbiterium dedykowana jest św. Janowi Chrzcicielowi. Była ona sponsorowana przez rodzinę Mariscotti w końcu XVI wieku. Wszystkie freski w kaplicy są dziełem Durante Alberti i ocalały z pożaru w XVII wieku. Ołtarz przedstawia Madonnę z Dzieciątkiem ze świętymi Janem Chrzcicielem i Janem Ewangelistą. Centralnie na sklepieniu umieszczono "Wniebowstąpienie", fresk ten otaczają cztery tonda przedstawiające Ewangelistów.
Kaplica Sanpieri
Pierwsza kaplica po lewej stronie jest poświęcona świętym Piotrowi i Pawłowi. Powstała na zlecenie Giovanniego Sanpieri pod koniec XVI wieku. Obraz w ołtarzu przedstawia "Jezusa przekazującego klucze św. Piotrowi" i jest dziełem Giovanniego Francesco Romanelli. Autorem XVIII-wiecznych fresków na bocznych ścianach jest Giacomo Mengozzi.
Kaplica Magalotti
Druga kaplica po lewej stronie poświęcona jest św. Karolowi Boromeuszowi. Trafiła ona pod opiekę rodziny Magalotti w 1612 roku. Giulio Magalotti sponsorował remont ukończony w 1634 roku, ale nazwisko architekta nie jest znane. Aedicula ołtarza to prosty, klasyczny projekt dwóch kolumn korynckich podtrzymujących trójkątny fronton. Obraz w ołtarzu przedstawia "Madonnę z Dzieciątkiem i św. Karolem Boromeuszem oraz Filipem Neri". Ściana wokół ołtarza jest całkowicie pokryta freskiem przedstawiającym alegoryczne postacie Wiary i Miłosierdzia autorstwa Girolamo Mengozzi.
Kaplica Antamoro
Kaplica po lewej stronie prezbiterium jest dedykowana św. Filipowi Neri. Została ona pierwotnie zaprojektowana przez Geronimo Caccia. W 1710 roku odremontował ją Filippo Juvara. Na ołtarzu umieszczono duży marmurowy posąg patrona kaplicy autorstwa Pierre'a Legrosa, za którym znajduje się owalne okno.
Kardynałowie diakoni.
Kościół św. Hieronima "della Carità" jest jednym z kościołów tytularnych nadawanych kardynałom-diakonom ("Titulus Sancti Hieronymi a Caritate in via Iulia"). Tytuł ten został ustanowiony 5 lutego 1965 roku przez Pawła VI.

</doc>
<doc id="1484065" url="https://pl.wikipedia.org/wiki?curid=1484065" title="Wybory parlamentarne w Danii w 1988 roku">
Wybory parlamentarne w Danii w 1988 roku

Wybory parlamentarne w Danii w 1988 roku zostały przeprowadzone 10 maja 1988. Wybory wygrała lewicowa partia Socialdemokraterne, zdobywając 29,8% głosów, co dało partii 55 mandatów w 179-osobowym Folketingu. Frekwencja wyborcza wyniosła 85,7%.

</doc>
<doc id="1484066" url="https://pl.wikipedia.org/wiki?curid=1484066" title="Wybory parlamentarne w Danii w 1990 roku">
Wybory parlamentarne w Danii w 1990 roku

Wybory parlamentarne w Danii w 1990 roku zostały przeprowadzone 12 grudnia 1990 roku. Wybory wygrała lewicowa partia Socialdemokraterne zdobywając 37,4% głosów, co dało partii 69 mandatów w 179 osobowym Folketingu. Frekwencja wynosiła 87,1%

</doc>
<doc id="1484068" url="https://pl.wikipedia.org/wiki?curid=1484068" title="Don’t Stop Rappin’">
Don’t Stop Rappin’

Don’t Stop Rappin’ – debiutancki album amerykańskiego rapera Too Shorta. Ukazał się w sprzedaży w 1985 roku. Zawiera pierwotną wersję utworu „Playboy Short”. Został on później wydany ponownie, na albumie "Born to Mack" jako „Playboy Short II”.

</doc>
<doc id="1484070" url="https://pl.wikipedia.org/wiki?curid=1484070" title="Wybory parlamentarne w Danii w 1994 roku">
Wybory parlamentarne w Danii w 1994 roku

Wybory parlamentarne w Danii w 1994 roku zostały przeprowadzone 21 września 1994 roku. Wybory wygrała lewicowa partia Socialdemokraterne, zdobywając 34,6% głosów, co dało partii 62 mandaty w 179-osobowym Folketingu.

</doc>
<doc id="1484073" url="https://pl.wikipedia.org/wiki?curid=1484073" title="Players">
Players

Players – minialbum amerykańskiego rapera Too Shorta wydany w 1985 roku.

</doc>
<doc id="1484075" url="https://pl.wikipedia.org/wiki?curid=1484075" title="Gabinet starożytności">
Gabinet starożytności

Gabinet starożytności (oryg. fr."Le Cabinet des Antiques") – powieść Honoriusza Balzaka z 1838, stanowiąca część "Scen z życia prowincji" cyklu "Komedia ludzka".
Treść.
Narratorem utworu jest dziennikarz Emil Blondet (pojawia się jako bohater drugoplanowy także w "Straconych złudzeniach"), opisujący wydarzenia, których był świadkiem. Jako młody człowiek, odwiedzając na prowincji swojego ojca-prefekta, był zafascynowany arystokratką Armandą d'Escrignon, opiekującą się swoim bratankiem Wiktorynem. Osierocony przez matkę, ten młody człowiek wychowywany był przez ojca i ciotkę jako przyszła nadzieja rodu i rozpieszczany. W miarę dorastania uczy się kłamać i manipulować ludźmi, by móc zacząć życie wyższych sfer. Wyjeżdża do Paryża, gdzie szybko przepuszcza odziedziczoną fortunę, zaś od kłopotów z prawem ratuje go jedynie opieka zaprzyjaźnionego z rodziną notariusza Chesnela.
Wobec pogarszającej się sytuacji finansowej młodzieńca nie mogą mu pomóc nawet przyjaźń z dandysami de Marsayem i Rastignakiem oraz romans z księżną de Mafrigneuse. By uzyskać sumę potrzebną do spłaty długów, Wiktoryn popełnia fałszerstwo. Przed więzieniem ratuje go jedynie pomoc starego Chesnela.
Cechy utworu.
Utwór stanowi opis środowiska starej szlachty francuskiej, zrujnowanej przez rewolucję francuską i zapomnianą w czasie Restauracji Burbonów. Rodzina d'Escrignon i jej przyjaciele stanowią niejako kontynuację postaci kawalera de Valois z powieści "Stara panna" (w zamyśle Balzaka obydwie powieści miały stanowić wspólną całość poświęconą sytuacji społecznej szlachty francuskiej). Dzieło wyraźnie również daje do zrozumienia rychły upadek szlachty jako warstwy społecznej, a iluzoryczny triumf Wiktoryna, skontrastowany z sukcesami odnoszonymi przez Blondeta i innych przedstawicieli rosnącej w siłę burżuazji, tylko pozornie zaprzecza tej tezie. Już sam tytuł utworu ("gabinet starożytności" jest metaforycznym określeniem salonu Armandy d'Escrignon, przyjmującej jedynie przedstawicieli przedrewolucyjnych rodó arystokratycznych) podkreśla zakończenie się misji historycznej szlachty i poważne zmiany w strukturze społecznej Francji.

</doc>
<doc id="1484076" url="https://pl.wikipedia.org/wiki?curid=1484076" title="Born to Mack">
Born to Mack

Born to Mack – czwarty album studyjny amerykańskiego rapera Too Shorta. Trafił do sprzedaży w 1987 roku.

</doc>
<doc id="1484077" url="https://pl.wikipedia.org/wiki?curid=1484077" title="Marek Jakubowski">
Marek Jakubowski

Marek Jakubowski (ur. 29 listopada 1950 w Elblągu) – polski lekkoatleta specjalizujący się w biegach długich. Żołnierz Wojska Polskiego.
Brązowy medalista mistrzostw Polski w 1976 na dystansie 3000 metrów z przeszkodami. Podczas swojej kariery startował także w biegach na dystansie 5000 i 3000 metrów, a także w maratonach. Reprezentował barwy warszawskiej Legii.
Po zakończeniu kariery trener.

</doc>
<doc id="1484079" url="https://pl.wikipedia.org/wiki?curid=1484079" title="Sanktuarium św. Antoniego Padewskiego w Niewodnicy Kościelnej">
Sanktuarium św. Antoniego Padewskiego w Niewodnicy Kościelnej

Sanktuarium pw. św. Antoniego Padewskiego w Niewodnicy Kościelnej – kościół św. Antoniego Padewskiego w Niewodnicy Kościelnej należącej do gminy Turośń Kościelna.Świątynia w Niewodnicy Kościelnej jest jednym z dziewięciu sanktuariów należących do Archidiecezji białostockiej
Historia.
Sanktuarium św. Antoniego Padewskiego.
Aktem fundacyjnym podpisanym przez małżeństwo Koryckich – Andrzeja i Elżbietę (z domu Karpiówna) – została powołana do istnienia parafia w Niewodnicy w dniu 30 stycznia 1596 r. oraz została zbudowana pierwsza drewniana świątynia pod wezwaniem Świętej Trójcy na wzgórzu.
W roku 1884 wiosenna burza zniszczyła 300-letni drewniany kościół parafialny. Dzięki postawie wiernych pod przewodnictwem ks. proboszcza Antoniego Dowbora i białostockiego dziekana ks. Wilhelma Szwarca mimo otwartej wrogości władz carskich wobec Kościoła katolickiego, 18 czerwca 1884 r. uzyskano pozwolenie na odbudowę świątyni. Budowę kościoła jednonawowego z cegły w stylu neogotyckim rozpoczęto według projektu Romualda Samotyi-Lenczewskiego i przy zaangażowaniu całej parafii, dzięki czemu ukończono ją już 5 października 1889 r. W dniu 22 października 1889 odbyło się uroczyste poświęcenie kościoła. Wybudowana świątynia otrzymała tytuł św. Antoniego co było konsekwencją coraz bardziej żywego kultu, jakiego kaznodzieja z Padwy doznawał w cudami słynącym obrazie. W ołtarzu głównym znajduje się obraz Matki Bożej Częstochowskiej sprowadzony z Częstochowy w roku 1890. W lewym ołtarzu bocznym znajduje się obraz św. Antoniego, w prawym zaś figura Chrystusa w cierniowej koronie.
Historia kultu.
Obiektem kultu jest cudowny obraz św. Antoniego z Padwy. Obecność tego obrazu zawdzięczają niewodniccy parafianie najprawdopodobniej uciekającym z Litwy przed Rosjanami zakonnikom franciszkańskim szukających schronienia i pracujących w tym czasie (1654-1656) w Niewodnicy. Coraz liczniejsze łaski, jakich doznają modlący się przed obrazem i przez wstawiennictwo świętego Antoniego Padewskiego sprawiają, że sława tego miejsca zaczyna się rozszerzać. Oto relacja z roku 1860 głosi:

</doc>
<doc id="1484081" url="https://pl.wikipedia.org/wiki?curid=1484081" title="Näckrosen">
Näckrosen

Näckrosen (pol. "Lilia Wodna") – skalna stacja sztokholmskiego metra, położona w gminie Solna, w dzielnicy Råsunda i w gminie Sundbyberg. Leży na niebieskiej linii (T11), między stacjami Solna centrum a Hallonbergen. Dziennie korzysta z niej około 4500 osób.
Stacja leży na granicy dwóch gmin, peron i południowe wyjście znajduje się w Solnie, północne wyjście zlokalizowane jest już w Sundbyberg, stacja jest prostopadła do Råsundavägen na wysokości Greta Garbos väg. Leży na głębokości 21 metrów. Posiada dwa wyjścia, południowe znajduje się przy skrzyżowaniu Råsundavägen i Greta Garbos väg, północne zaś przy Ateljévägen. Otwarto ją 31 sierpnia 1975, wówczas składy jeździły na trasie Hjulsta-T-Centralen, posiada jeden peron. Stacja wzięła swoją nazwę od pobliskiego Näckrosparken.
Wnętrze stacji zaprojektowała Lizzie Olsson-Arle, utrzymane jest ono w szarości. Przy peronach znajdują się gabloty. Większość z nich poświęcona jest historii filmu, jednak w niektórych umieszczono kolaże, zdjęcia dzieci (z wierszem Dorothy Law Nolte), kompozycje z lilii wodnych czy wielkie wełniane skarpety. Na sufitach łączników między krawędziami peronowymi w dwóch kierunkach znajdują się malowidła przedstawiające lilie wodne na tafli wody.
Otoczenie.
W najbliższym otoczeniu stacji znajdują się:

</doc>
<doc id="1484082" url="https://pl.wikipedia.org/wiki?curid=1484082" title="Life Is...Too $hort">
Life Is...Too $hort

Life Is...Too $hort – piąty album studyjny amerykańskiego rapera Too Shorta. Trafił do sprzedaży w 1988 roku.
Album pokrył się podwójną platyną, co równa się ponad dwóm milionom sprzedanych kopii. Jak na razie jest to najlepiej sprzedający się album Too $horta w jego karierze.

</doc>
<doc id="1484090" url="https://pl.wikipedia.org/wiki?curid=1484090" title="Trofeo Santiago Bernabéu">
Trofeo Santiago Bernabéu

Turniej Trofeo Santiago Bernabeu jest poświęcony pamięci długoletniego prezydenta Realu Madryt Santiago Bernabeu. Jest to towarzyski turniej organizowany każdego roku przez Real Madryt na początku sezonu, pod koniec sierpnia lub na początku września.
Od 1979 r. do 1984 r. i w 1986 r. został rozegrany przez 4 zespoły, rozpoczynając się od półfinału, po czym rozgrywany był mecz o trzecie miejsce i finał. W roku 1985 i od 1987 roku rozgrywany był tylko jeden mecz pomiędzy Realem Madryt i zaproszonym zespołem.
W 2002 r. turniej składał się ponownie z 4 zespołów, ze specjalnej okazji stulecia Realu Madryt który jako zespół powstał 6 marca 1902 roku.

</doc>
<doc id="1484091" url="https://pl.wikipedia.org/wiki?curid=1484091" title="Medal Ignacego Mościckiego">
Medal Ignacego Mościckiego

Medal Ignacego Mościckiego – medal przyznawany od 2000 roku przez Polskie Towarzystwo Chemiczne (PTChem) za wybitne osiągnięcia z zakresu technologii chemicznej.
Okrągły medal odlany jest w brązie. Na awersie umieszczono portret Ignacego Mościckiego i daty jego urodzin oraz śmierci. Na rewersie umieszczony jest napis "Polskie Towarzystwo Chemiczne", stylizowane logo PTChem, rok oraz nazwisko osoby, której przyznano medal. Oprócz medalu wręczany jest dyplom okolicznościowy.
Lista nagrodzonych.
"Źródło": 

</doc>
<doc id="1484093" url="https://pl.wikipedia.org/wiki?curid=1484093" title="Oval (zespół muzyczny)">
Oval (zespół muzyczny)

Oval – grupa tworząca muzykę elektroniczną założona w 1991 roku w Niemczech przez Markusa Poppa, Sebastiana Oschatza i Franka Metzgera. 
Muzyka i biografia.
W oryginalny skład formacji wchodzili Markus Popp, Sebastian Oschatz i Frank Metzger – Oschatz i Metzger odeszli w 1995 roku. Wszyscy trzej uznawani są za pionierów glitchowej elektroniki. Członkowie Oval w miejsce syntezatorów, których istnienie lekceważyli, celowo okaleczali płyty CD pisząc po nich flamastrami, aby w ten sposób stworzyć paletę fragmentarycznych dźwięków, które decydowały o bardzo rytmicznym, elektronicznym stylu ich muzyki.
Markus Popp, mimo odejścia pozostałych członków zespołu, wciąż wydaje albumy pod szyldem Oval. Frank Metzger wydał kilka singli dla Mego i internetowego labelu Falsch, w 2003 podjął również współpracę z Rosando Polidoro oraz Emiliano Romanelli z „TU M” w projekcie pod nazwą Steno. Sebastian Oschatz jest projektantem interakcji w niemieckich kolektywie designerskim Meso.
Sampel wzięty z utworu Oval "Aero Deck" (z albumu "Systemisch") możemy usłyszeć w muzyce Bjork z płyty "Vespertine" 2001. 
W 2003 roku Markus Popp nagrał album z japońskim wokalistą Eriki Toyada – projekt istniał pod nazwą So. Wydali jedną płytę dla wytwórni Thrill Jockey zatytułowaną od nazwy projektu.

</doc>
<doc id="1484094" url="https://pl.wikipedia.org/wiki?curid=1484094" title="Kanał derywacyjny">
Kanał derywacyjny

Kanał derywacyjny – element infrastruktury technicznej derywacyjnej elektrowni wodnej.
Jest sztucznym korytem przecinającym w poprzek zakole rzeki w celu wykorzystania jej naturalnego spadu. Kanały derywacyjne mogą być otwarte, gdzie woda płynie przy normalnym ciśnieniu, otwartym korytem lub zamknięte gdzie wykorzystuje się rury derywacyjne. Kanały zamknięte, w których woda płynie pod ciśnieniem, są stosowane w elektrowniach o dużych spadach. Wyróżnia się także kanały półotwarte, gdzie woda płynie na znacznej długości otwartym kanałem, a na pewnym odcinku wpada do rury zasilającej. Takie kanały są stosowane w bardziej skomplikowanych urządzeniach, jak syfony, czyli przepływy rzek pod innymi rzekami. Kanały derywacyjne są tańszym sposobem uzyskania niewielkiego spadu w porównaniu do budowanych jazów czy innych urządzeń piętrzących, które często tworzą zbiorniki wodne.

</doc>
<doc id="1484097" url="https://pl.wikipedia.org/wiki?curid=1484097" title="Sprawy międzynarodowe">
Sprawy międzynarodowe



</doc>
<doc id="1484098" url="https://pl.wikipedia.org/wiki?curid=1484098" title="2008 TC3">
2008 TC3

2008 TC3 – niewielka planetoida (lub meteoroid), odkryta 6 października 2008 w ramach programu Catalina Sky Survey, która spaliła się w atmosferze Ziemi 7 października 2008.
Był to pierwszy tego typu obiekt, który został odkryty jeszcze przed zderzeniem z Ziemią. W ciągu 19 godzin między jego odkryciem a uderzeniem w atmosferę Ziemi dokonano ponad 550 obserwacji i pomiarów planetoidy, a samo odkrycie było szeroko komentowane w fachowych i popularnych mediach.
Odkrycie.
Należąca do grupy Apolla planetoida została odkryta przez Richarda Kowalskiego w ramach programu Catalina Sky Survey z obserwatorium na Mount Lemmon w poniedziałek 6 października 2008 roku o godzinie 6.28 UT. W momencie odkrycia otrzymała ona oznaczenie 8TA9D69. Odkrycie zostało potwierdzone przez trzy inne obserwatoria – Sabino Canyon w Arizonie oraz Siding Spring i Moorook w Australii. O godzinie 14.59 UT w komunikacie Minor Planet Electronic Circular MPEC 2008-T50 : 2008 TC3 oficjalnie ogłoszono, że planetoida znajduje się na kursie kolizyjnym z Ziemią. Obliczenia zostały potwierdzone w komunikacie University of Arizona przez Billa Graya, który w wiadomości do innych poszukiwaczy meteoroidów napisał „wygląda na to, że [obserwatorium na] Mt. Lemmon odkryło pierwszy obiekt . . . który prawie na pewno uderzy w Ziemię” („It looks as if Mt. Lemmon has found the first object . . . with a near certainty of hitting the earth”).
W ciągu następnych 19 godzin dokonano 570 obserwacji i pomiarów planetoidy z 26 różnych obserwatoriów na całym świecie i ogłoszono 24 komunikaty Minor Planet Electronic Circulars. Dzięki tak wielu pomiarom, uczonym pracującym w należącym do NASA Jet Propulsion Laboratory udało się z bardzo dużą dokładnością przewidzieć czas i miejsce kolizji tego obiektu z atmosferą ziemską.
Komunikat NASA przewidział, że planetoida wejdzie w atmosferę Ziemi o godzinie 2.45,28 ± 15 s UT, będzie poruszała się w kierunku wschodnim pod kątem 19° do poziomu, z prędkością 12,8 km/s. Jeżeli jakiekolwiek jej kawałki nie spłoną, to spadną na ziemię o godzinie 2.46,20 ± 40 s UT.
Średnica planetoidy była szacowana na 2 metry, jej rozmiar porównano obrazowo do „wielkości samochodu”. Dane obserwacyjne pozwoliły także określić czeskiemu astronomowi Petrowi Pravecowi, że meteoroid bardzo szybko wirował. Według jego obliczeń ruch obrotowy obiektu miał dwa różne okresy – 49 i 98 sekund, jeden z nich związany był zapewne z rotacją dookoła własnej osi, a drugi z precesją.
Astronomowie analizowali także widmo spektroskopowe obiektu, ale obserwacje nie pozwoliły określić typu planetoidy. Najprawdopodobniej była to planetoida skalna, klasy C lub klasy M.
Kolizja.
Pomimo że udało się przewidzieć to wydarzenie, było za mało czasu, aby zorganizować ekspedycję naukową w celu jego zarejestrowania. Tego typu wyprawy organizowane są czasami w oczekiwaniu na znane deszcze meteorytów.
Na pół godziny przed przewidywaną kolizją planetoidy z atmosferą Ziemi holenderski meteorolog Jacob Kuiper poinformował urzędnika linii lotniczych Air France-KLM o przewidywanym wydarzeniu i poprosił, aby załogi przebywających w pobliżu samolotów wypatrywały jasnego błysku – załoga samolotu KLM znajdującego się około 800 mil na południowy wschód od miejsca, w którym oczekiwano, że uderzy planetoida, zauważyła jasny i krótki błysk.
Uderzenie planetoidy w atmosferę zostało zarejestrowane przez satelitę Meteosat-8 oraz infradźwiękową stację nasłuchową International Monitoring System w Kenii działającą w ramach programu Comprehensive Nuclear-Test-Ban Treaty Organization (CTBTO). W czasie eksplozji bolidu wyzwolona została energia rzędu 1,1 do 2,1 kiloton TNT.
W kilka dni po tym wydarzeniu rząd amerykański wydał oświadczenie, że impakt asteroidy był uchwycony przez bliżej nienazwane satelity amerykańskie, według oświadczenia zarejestrowały one wejście meteoroidu w atmosferę Ziemi na wysokości 65,4 km (20,9° N, 31,4° E) i eksplozję bolidu na wysokości 37 km (20,8° N, 32,2° E).
Odnalezienie fragmentów bolidu.
W lutym 2009 ogłoszono, że fragmenty bolidu, które spadły na Ziemię, zostały odnalezione przez studentów Uniwersytetu Chartumskiego, którzy prowadzili swoje poszukiwania, opierając się na danych opracowanych przez NASA. W poniedziałek 16 lutego 2009 Lindley Johnson z NASA oficjalnie ogłosił znalezisko w czasie spotkania grupy Office for Outer Space Affairs należącej do ONZ.
W czasie pierwszej ekspedycji znaleziono 15 fragmentów bolidu o łącznej masie 563 g. W czasie drugiej ekspedycji w dniach 25-30 grudnia znaleziono następnych 37 fragmentów, łączna masa znalezionych odłamków wynosi 3,95 kg. Fragmenty meteorytu znaleziono na obszarze ok. 28 x 5 km. Znalezione fragmenty są ciemne, pokryte cienką skorupą i okrągławe w kształcie, o rozmiarach od 1 do 10 cm. Odnalezione fragmenty zostały nazwane meteorytem Almahata Sitta (arab. „Stacja szósta”), od pobliskiej stacji kolejowej.
Analiza odnalezionych fragmentów wskazuje, że 2008 TC3 należał do rzadkiego typu meteorytów jakim są ureility.
Naukowcy mają nadzieję, że analiza fragmentów pozwoli na lepsze zrozumienie, w jaki sposób uformował się nasz Układ Słoneczny i jakie panowały w nim warunki ponad 4 miliardy lat temu.

</doc>
<doc id="1484104" url="https://pl.wikipedia.org/wiki?curid=1484104" title="Pawieł Jakubowicz">
Pawieł Jakubowicz

Pawieł Jakubowicz (ros. "Павел Изотович Якубович"; biał. "Павел Ізотавіч Якубовіч"; ur. 23 września 1946 w miasteczku Uniecza koło Briańska) – radziecki i białoruski dziennikarz, redaktor naczelny dziennika „Biełaruś siegodnia”.
Życiorys.
W młodości pracował w obozie pracy dla skazańców, na budowie oraz w fabryce samochodów w Żodzinie. Krótko studiował na Akademii Pedagogicznej w Mińsku, by w 1965 podjąć naukę w trybie wieczorowym na Wydziale Prawa Białoruskiego Uniwersytetu Państwowego im. Włodzimierza Lenina. Wkrótce powołano go do armii czerwonej – służył w wojskach wewnętrznych MSW. W czasie służby redagował dział wojskowy gazety białoruskiego MSW. W 1968 rozpoczął studia zaoczne na Wydziale Dziennikarstwa BUP, które ukończył w 1973. Wstąpił również do KPZR, dalej służąc w wojsku. Był korespondentem jednej z wojskowych gazet, ukończył szkołę wojskową MSW im. Feliksa Dzierżyńskiego w Saratowie. Jak twierdzi nie chciano mu przyznać stopnia oficera ze względu na żydowskie pochodzenie.
W 1978 podjął pracę w „Znamiach junosti”, gdzie prowadził własną, cieszącą się sporą popularnością, rubrykę. Pod koniec lat 80. trafił do „Narodnej Haziety” Josifa Siariedzicza, która została później oficjalnym organem białoruskiego parlamentu. W „Haziecie” poruszał często tematy kontrowersyjne, m.in. rozkwit prostytucji na Białorusi. W okresie pieriestrojki pisywał również do pisma „Rodnik” („Krynica”), gdzie publikował materiały dotyczące zbrodni w Kuropatach.
Podczas wydarzeń sierpniowych 1991 roku w Moskwie jednoznacznie potępił wojskowy pucz na łamach „Haziety”. za co później przyznano mu nagrodę Złotego Pióra za obronę demokracji.
W latach 90. związał się z obozem Aleksandra Łukaszenki. W 1995 objął kierownictwo redakcji „Sowieckiej Biełorusii”. przekształconej w „Biełaruś siegodnia”.
W otoczeniu Łukaszenki uchodzi za osobę o poglądach liberalnych. Mimo niechętnego stosunku do białoruskiego nacjonalizmu, w jednej z debat z okazji 90. rocznicy uzyskania niepodległości z uznaniem odniósł się do dorobku Białoruskiej Republiki Ludowej.
Jesienią 2007 odbył podróż do Izraela, podczas której miał się spotkać z wysokimi władzami państwa, przepraszając za niefortunną wypowiedź Aleksandra Łukaszenki na temat białoruskich Żydów.

</doc>
<doc id="1484106" url="https://pl.wikipedia.org/wiki?curid=1484106" title="Holtorfsloh">
Holtorfsloh

Holtorfsloh – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Holtorfsloh zamieszkuje 261 mieszkańców (30 czerwca 2008) i jest jedną z najmniejszych miejscowości gminy.
Holtorfsloh razem z Ramelsloh i Ohlendorf wspólnie tworzą (niem. "Ortsrat"), czyli radę miejscowości.
Położenie.
Jest najbardziej na południe wysuniętą miejscowością gminy, na północnych krańcach Pustaci Lüneburskiej.
Najbliższą miejscowością gminy jest od północy Ohlendorf.
Historia.
Miejscowość nazywała się "Holtorf" od pierwszej wzmianki w 1411 aż do 1936, kiedy to wbrew woli mieszkańców zmieniono nazwę na "Holtorfsloh".
Zabytki.
Jeszcze dziś można zobaczyć stary dom kryty charakterystyczną dla północy Niemiec strzechą z roku 1740 przy "Kastanienallee 12 a", który jest najstarszym budynkiem w miejscowości.
Szkoła podstawowa istniała tu od 1816 do 1964, a w tej chwili najbliższa szkoła znajduje się w pobliskim Ramelsloh a gimnazjum w Hittfeld.
Gospodarka.
Nie ma tu ani szkół, ani handlu, ani przemysłu; jest to typowo rolnicza miejscowość.
Komunikacja.
Ma bardzo dobre bezpośrednie połączenie komunikacyjne poprzez węzeł Thieshope z autostradą A7.

</doc>
<doc id="1484109" url="https://pl.wikipedia.org/wiki?curid=1484109" title="August Bier">
August Bier

August Bier (ur. 24 listopada 1861 w Helsen (Księstwo Waldecku i Pyrmontu), zm. 12 marca 1949 w Sauen) – niemiecki chirurg, pionier znieczulenia rdzeniowego, profesor medycyny na uniwersytetach w Greifswaldzie oraz w Bonn, w latach 1907–1932 profesor w klinice Charité w Berlinie.
Życiorys.
August Bier urodził się 24 listopada 1861 roku w Helsen w Księstwie Waldecku i Pyrmontu. 
Po maturze zdanej w 1881 roku w Korbach, studiował medycynę na uniwersytecie w Berlinie, na uniwersytecie w Lipsku i na uniwersytecie w Kilonii, gdzie złożył egzamin państwowy i uzyskał tytuł doktora nauk medycznych w 1886 roku. Następnie pracował w prywatnym gabinecie lekarskim i odbył dwie podróże do Ameryki Południowej. 
W 1888 roku został asystentem Friedricha von Esmarcha (1823–1908) i rok później uzyskał habilitację w dziedzinie chirurgii. W 1899 roku uzyskal tytul profesora zwyczajnego ("Ordinarius"). Od 1899 roku wykładał na uczelni w Greifswaldzie, następnie od 1903 roku na uniwersytecie w Bonn, a w latach 1907–1932 na uniwersytecie w Berlinie, zastępując Ernsta von Bergmanna (1836–1907). W Berlinie zajmował stanowisko profesora i głównego chirurga szpitala klinicznego uniwersytetu berlińskiego Charité. Wśród jego pacjentów byli m.in. cesarz Niemiec Wilhelm II Hohenzollern (1859–1941), car Rosji Mikołaj II Romanow (1868–1918) czy pierwszy prezydent Niemiec Friedrich Ebert (1871–1925). 
W 1905 roku ożenił się z Anna Esau, z którą miał pięcioro dzieci. W 1912 roku zakupił posiadłość w Sauen, gdzie osiadł po przejściu na emeryturę. W 1913 roku zajął się leśnictwem. Zmarł 12 marca 1949 roku w Sauen.
Działalność naukowa.
W 1898 roku Bier rozpoczął badania nad znieczuleniem rdzeniowym. Wraz ze swoim asystentem Augustem Hildebrandtem (1868–1954) przeprowadził przełomowy eksperyment. Aby wywołać znieczulenie dolnej części ciała, Hildebrandt podjął próbę wstrzyknięcia Bierowi jednoprocentowego roztworu kokainy do worka oponowego otaczającego rdzeń kręgowy w odcinku lędźwiowym. Próba nie powiodła się z uwagi na źle dobraną strzykawkę, co spowodowało, że większość roztworu kokainy nie dostała się do płynu mózgowo-rdzeniowego. W drugiej, udanej próbie Bier wstrzyknął roztwór kokainy Hildebrandtowi – po siedmiu minutach Hildebrandt odczuł ukłucie igły w udo tylko jako nacisk, a po 23 minutach nie czuł bólu nawet przy uderzeniu motkiem w goleń. Znieczulenie ustąpiło po 45 minutach. Po kolejnej godzinie wystąpiły bóle głowy i wymioty. Wyniki tych badań Bier opublikował rok później w piśmie „Deutschen Zeitschrift für Chirurgie“ w artykule "Versuche über Cocainisirung des Rückenmarkes". Po publikacji Biera, prawo do pierwszego znieczulenia rdzeniowego zaczął rościć sobie amerykański neurolog James Leonard Corning (1855–1923). Choć Bier zaprzeczył, by znane były mu wcześniejsze osiągnięcia Corninga, to Hildebrandt przyznał pierwszeństwo Corningowi. Współcześnie nauka przypisuje stworzenie teoretycznych i eksperymentalnych podstaw znieczulenia rdzeniowego Corningowi, natomiast za zasługę Biera uznaje udane zastosowanie i upowszechnienie metody w medycynie. 
W 1908 roku Bier przedstawił na XXXVII Kongresie Towarzystwa Chirurgów Niemieckich metodę odcinkowego znieczulenia dożylnego za pomocą prokainy. Metoda ta nazywana jest od jego nazwiska „blokiem Biera”.
Podczas I wojny światowej wraz z inżynierem Friedrichem Schwerdem (1872–1953) z Uniwersytetu Hanowerskiego opracował hełm stalowy – Stahlhelm – lepiej chroniący przed uszkodzeniem czaszki i potylicy.
Pod koniec swojej kariery propagował homeopatię. Wierzył w zdolności organizmu do samoleczenia. 
Publikacje.
Lista publikacji podana za Neue Deutsche Biographie:
Nagrody i odznaczenia.
W latach 1906–1936 August Bier był 40 razy nominowany do Nagrody Nobla. W latach 1937–1945 nie był nominowany, prawdopodobnie z powodów politycznych – 30 stycznia 1937 roku wprowadzono zakaz przyjmowania nagrody Nobla przez obywateli Niemiec. W tym samym roku ustanowiono Nagrodę Narodową III Rzeszy, którą Adolf Hitler przyznał równolegle Bierowi i Ferdinandowi Sauerbruchowi. Bier nagrody Nobla nigdy nie dostał – według Hanssona i Schagena (2014), komitet nagrody nie uznał badań Biera za godne nagrody. 

</doc>
<doc id="1484117" url="https://pl.wikipedia.org/wiki?curid=1484117" title="Norrström">
Norrström

Norrström – cieśnina w centralnym Sztokholmie. Biegnie z Riddarfjärden, nad północą częścią dzielnicy Gamla stan, do Strömmen, który wpada do zatoki Saltsjön.
Na Norrström leżą dwie wyspy: Strömsborg i Helgeandsholmen. Jest jedną z dwóch naturalnych dróg wodnych pomiędzy jeziorem Melar i Bałtykiem, obok Söderström biegnącego południem Gamla stan. Przez Norrström przechodzą mosty: Centralbron, Vasabron, Riksbron, Stallbron, Norrbro i Strömsborgsbron.
Gdy poziom wody z Melar jest wyższy niż w Bałtyku, prąd biegnie z zachodu na wschodu. Norrström nie nadaje się do żeglugi, jednak często używany jest dla kajaków jako pole szkolenia. 
W Norrström jest wiele gatunków ryb m.in. troć i łosoś.

</doc>
<doc id="1484118" url="https://pl.wikipedia.org/wiki?curid=1484118" title="Jezioro Mälaren">
Jezioro Mälaren



</doc>
<doc id="1484121" url="https://pl.wikipedia.org/wiki?curid=1484121" title="Norrstrom">
Norrstrom



</doc>
<doc id="1484133" url="https://pl.wikipedia.org/wiki?curid=1484133" title="Rezerwat przyrody Szczeckie Doły">
Rezerwat przyrody Szczeckie Doły



</doc>
<doc id="1484134" url="https://pl.wikipedia.org/wiki?curid=1484134" title="Rezerwat przyrody Doły Szczeckie">
Rezerwat przyrody Doły Szczeckie

Rezerwat przyrody Doły Szczeckie – rezerwat częściowy, krajobrazowo-leśny, utworzony Zarządzeniem Ministra Ochrony Środowiska, Zasobów Naturalnych i Leśnictwa z dnia 25 lipca 1997 roku w sprawie uznania za rezerwat przyrody (). Położony jest w gminie Gościeradów w powiecie kraśnickim w województwie lubelskim, na terenie o wysokości od 185 do 270 m n.p.m. Leży na gruntach będących w zarządzie Nadleśnictwa Gościeradów.
Celem ochrony rezerwatu (według aktu powołującego) jest zachowanie ze względów naukowych i dydaktycznych form skalnych krasowo-morfologicznych porośniętych naturalnym lasem z dużym udziałem buka.
Przedmiotem ochrony są gromadne stanowiska buka na północno-wschodniej granicy naturalnego zasięgu oraz krajobraz malowniczo pocięty jarami, wąwozami i suchymi dolinami. Wśród lasów przeważają jednogatunkowe lub mieszane drzewostany, złożone przede wszystkim z buka i grabu. Na zboczach suchych dolin i wąwozów dominują lasy mieszane, zbudowane głównie z klonu, lipy drobnolistnej, jaworu, osiki, grabu.
Z gatunków roślin chronionych w warstwie krzewów i runie występują m.in.: łuskiewnik różowy, kalina koralowa, kopytnik pospolity, wroniec widlasty, żywiec gruczołowaty, parzydło leśne czy lilia złotogłów. 
Przez teren rezerwatu przebiega ścieżka przyrodniczo-leśna. Wzdłuż granicy rezerwatu, po utwardzonej drodze leśnej, przebiega fragment powiatowej ścieżki rowerowej „Rowerem do Europy”.

</doc>
<doc id="1484138" url="https://pl.wikipedia.org/wiki?curid=1484138" title="Rak (astrologia)">
Rak (astrologia)

Rak () () – czwarty astrologiczny znak zodiaku. Przypisuje się go urodzonym w czasie obserwowania Słońca w tym znaku, to znaczy na odcinku ekliptyki pomiędzy 90° a 120° długości ekliptycznej. Wypada to między 20/21 czerwca a 22/23 lipca – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 22 czerwca a 24 lipca. Znak Raka przypisuje się również osobom urodzonym w trakcie wschodzenia tego znaku.
W starożytnej Grecji przedstawiany był również pod postacią ośmiornicy. Jako skorupiak chodzący do tyłu spowalnia bieg Słońca (w tym okresie Słońce najdłużej utrzymuje się na nieboskłonie). Wśród neoplatoników istniało przekonanie, iż gwiazdozbiór Raka jest jednym z dwóch wrót przez które przechodzą dusze i zstępują na ziemię by tam zamieszkać w wybranym ciele.
W sztuce przedstawiany był różnie, pod postacią kraba, langusty a nawet ośmiornicy oraz za pośrednictwem motywów pochodzących z mitów o pozycji gwiazdozbioru na niebie. W bardzo obrazowy sposób przedstawił go włoski malarz Giovanni Maria Falconetto w swoich freskach w Sali Zodiaku w Palazzo d'Arco w Mantua powstałych w 1517 roku.
Znak raka w astrologii.
Rak reprezentuje przesilenie letnie. Jest znakiem trygonu wodnego i domem Księżyca. W astrologii jest znakiem będącym pod wpływem Księżyca i kojarzą go z podświadomością, jasnowidzeniem i płodnością. Odpowiada macierzyństwu. Swoją opiekę rozciąga nad Armenią, Afryką i Holandią

</doc>
<doc id="1484140" url="https://pl.wikipedia.org/wiki?curid=1484140" title="STS Lwów">
STS Lwów

STS Lwów – polski żaglowiec szkolny z okresu międzywojennego, trzymasztowy bark, zbudowany w 1868 roku. Poprzednio pływał jako brytyjski Chinsura, włoski Luco i holenderski Nest. Pierwszy polski statek szkolny, znany w literaturze jako „kolebka nawigatorów”.
Historia i rejsy.
Statek został zwodowany 25 kwietnia 1868 roku. Zbudowany w Anglii w stoczni G. R. Cloover &amp; Co. w Birkenhead jako statek towarowo-pasażerski, jeden z pierwszych stalowych żaglowców, był pierwotnie 3-masztową fregatą o nazwie „Chinsura” pływającą do Indii i Australii. Nazwa została nadana od fabryki cygar nad Gangesem. Pierwszymi armatorami byli T. i J. Brocklebankowie z Liverpoolu, a matką chrzestną była panna Brocklebank. 21 maja 1868 roku „Chinsura” wyszła w dziewiczą podróż do Kalkuty, a 18 września wyruszyła z powrotem do Liverpoolu.
Od 1883 r. żaglowiec pod włoskim armatorem pływał jako "Lucco". W 1915 r. stał się własnością holenderskiego armatora, który kupił uszkodzoną w wyniku sztormu jednostkę i przetaklował ją na bark o nazwie „Nest”.
Zakupiony latem 1920 za 247 000 dolarów dla nowo powstającej Szkoły Morskiej w Tczewie został przebudowany na statek szkolny z celowym pozostawieniem części ładowni. Kapitanem „Lwowa” był m.in. sławny z książki "Znaczy Kapitan" kpt. Mamert Stankiewicz. Jako pierwsza jednostka pod polską banderą „Lwów” w swych podróżach szkolno-handlowych odwiedził szereg portów Bałtyku, Morza Północnego, Śródziemnego, Czarnego, oraz Atlantyku, wszędzie robiąc wrażenie wyglądem swoim i załogi, godnie reprezentując odrodzoną Polskę, a jego załoga była w wielu portach zapraszana przez miejscowe władze na specjalnie dla niej wydawane przyjęcia. 13 sierpnia 1923 r. jako pierwszy polski statek przekroczył równik w trakcie rejsu do Brazylii. „Lwów” musiał sam zarabiać na swoje utrzymanie, stąd trasy jego podróży układały się w zależności od przeznaczenia otrzymanego do przewozu ładunku (tramping).
Żaglowiec pływał do 1929 r. 13 lipca 1930 r. nastąpiło przekazanie bandery na „Dar Pomorza” (w tym czasie WSM przeniosła się z Tczewa do Gdyni). W trakcie służby pod polską banderą statek pokonał łącznie 65 tys. mil morskich. „Lwów” przekazany został Marynarce Wojennej i wykorzystywany był jako hulk – najpierw jako pływające koszary dla załóg okrętów podwodnych, potem magazyn, wreszcie krypa węglowa. Głosy nielicznych, aby ten zasłużony i owiany legendą statek zabetonować i przerobić na pomnik bądź muzeum nie znalazły dostatecznego poparcia. „Lwów” został w 1938 r. przekazany na złom, a rozebrany prawdopodobnie już w czasie wojny.
„Lwów” był pierwotnie malowany na czarno z białym pasem bateryjnym i imitacjami ambrazur. Pod koniec służby cały statek w części nawodnej został przemalowany na biało.
Załoga żaglowca.
Komendanci (kapitanowie).
Na „Lwowie” powstał zwyczaj tytułowania dowódcy żaglowca szkolnego komendantem, a nie kapitanem. Wynikał on z faktu, że w załodze zawsze był więcej niż jeden kapitan żeglugi wielkiej (np. w pierwszej załodze byli wszyscy trzej dowódcy "Lwowa": aktualny - Tadeusz Ziółkowski oraz jego następcy: Mamert Stankiewicz jako kierownik nauki i Konstanty Matyjewicz-Maciejewicz jako starszy oficer). Ponieważ w owych czasach do oficerów nawigacyjnych innych niż kapitan tradycyjnie mówiono "panie poruczniku", zwracanie się w ten sposób do oficera będącego kapitanem było niestosowne. Aby więc odróżnić kapitana dowodzącego żaglowcem od innych służących na nim kapitanów, tytułowano go komendantem. Zwyczaj ten, oficjalnie zapisywany w dokumentach okrętowych, przeszedł potem na kolejne żaglowce Dar Pomorza oraz Dar Młodzieży i jest kultywowany do dziś, przy czym nie stosuje się go na żadnych innych polskich statkach. 
Filatelistyka.
Poczta Polska wyemitowała 21 lipca 1980 r. znaczek pocztowy o nominale 2 złote przedstawiający STS Lwów. Autorem projektu znaczka był prof. Stefan Małecki. Obok żaglowca na znaczku widniał portret kpt. Tadeusza Ziółkowskiego. Znaczek pozostawał w obiegu do 31 grudnia 1994 r..

</doc>
<doc id="1484141" url="https://pl.wikipedia.org/wiki?curid=1484141" title="Deutsche Gesellschaft für Neurologie">
Deutsche Gesellschaft für Neurologie

Deutsche Gesellschaft für Neurologie – niemiecka organizacja medyczna założona w 1907 roku w Dreźnie i działająca do dziś, stowarzyszająca niemieckich lekarzy neurologów. Pierwszym przewodniczącym GDN został Wilhelm Heinrich Erb. W 1935 roku rozwiązana przez nazistów i zastąpiona "Gesellschaft Deutscher Neurologen und Psychiater" (rozwiązana); od 1950 roku GDN została odtworzona pod nazwą "Deutsche Gesellschaft für Neurologie". Z GDN związane jest czasopismo „Nervenarzt”.

</doc>
<doc id="1484142" url="https://pl.wikipedia.org/wiki?curid=1484142" title="Gesellschaft Deutscher Nervenärzte">
Gesellschaft Deutscher Nervenärzte



</doc>
<doc id="1484144" url="https://pl.wikipedia.org/wiki?curid=1484144" title="Dla ciebie i ognia">
Dla ciebie i ognia

Dla ciebie i ognia – polski film fabularny z 2008 roku w reżyserii Mateusza Jemioła oraz Tomasza Zasady. Zrealizowany został przez niezależną trójmiejską Wytwórnię Filmów Kalina.
Opis fabuły.
Adam jest młodym i szalenie ambitnym dziennikarzem śledczym, pracującym w lokalnej gazecie – "Kurierze Pomorza". Pewnego dnia otrzymuje pocztą list – bez nadawcy, z tajemniczym dopiskiem "Tibi et Igni" (łac. "Dla ciebie i ognia"). W liście znajduje trzy zdjęcia – fotografie swojej narzeczonej Ani. Zdjęcia zostały zrobione w miejscach, w których Ania – jak sama twierdzi – nigdy nie była. Adam wszczyna swoje własne śledztwo, które doprowadza go do przerażającej prawdy.

</doc>
<doc id="1484162" url="https://pl.wikipedia.org/wiki?curid=1484162" title="8TA9D69">
8TA9D69



</doc>
<doc id="1484163" url="https://pl.wikipedia.org/wiki?curid=1484163" title="Krążowniki ciężkie typu Baltimore">
Krążowniki ciężkie typu Baltimore

Krążowniki typu Baltimore były krążownikami ciężkimi floty amerykańskiej podczas II wojny światowej. Do służby wprowadzono 14 okrętów podstawowego typu i 3 okręty ulepszonego podtypu Oregon City. Budowę kilku okrętów przerwano po zakończeniu wojny. Dwa kadłuby ukończono jako lotniskowce typu "Saipan".
Większość okrętów tego typu wycofano ze służby do rezerwy tuż po wojnie. Niektóre powróciły do czynnej służby podczas wojny koreańskiej. Kilka jednostek tego typu przebudowano w latach 50. i 60. na krążowniki rakietowe (3 typu "Albany" i 2 typu "Boston").

</doc>
<doc id="1484167" url="https://pl.wikipedia.org/wiki?curid=1484167" title="Trasymedes z Paros">
Trasymedes z Paros

Trasymedes z Paros – grecki rzeźbiarz działający w początkach IV wieku p.n.e., syn Arignotosa z Paros. 
Około 370 p.n.e. wykonał chryzelefantynowy posąg kultowy Asklepiosa w Epidauros o wysokości około 7 m. Asklepios siedział na tronie z jedną ręką wspartą na lasce, z drugą spoczywającą na głowie węża, z psem leżącym u stóp. Posąg się nie zachował, znany jest jednak z przedstawień na monetach z Epidauros. 
Trasymedes otrzymał również polecenie wykonania ze złota i kości słoniowej sufitu i drzwi wejściowych świątyni Asklepiosa w Epidauros. Ponadto wykonał dar wotywny dla Asklepiosa.

</doc>
<doc id="1484170" url="https://pl.wikipedia.org/wiki?curid=1484170" title="Max Noether">
Max Noether

Max Noether (ur. 24 września 1844 w Mannheim, zm. 13 grudnia 1921 w Erlangen) − niemiecki matematyk pochodzenia żydowskiego, ojciec Emmy Noether i Fritza Noethera.
Życiorys.
Studia odbył na Uniwersytecie Ruprechta i Karola w Heidelbergu, a 1875 został profesorem Uniwersytetu Fryderyka i Aleksandra w Erlangen ("Friedrich-Alexander-Universität Erlangen"). Przyczynił się do rozwoju geometrii algebraicznej i teorii funkcji algebraicznych. W 1873 opublikował twierdzenie dotyczące krzywych algebraicznych, zawierające tak zwane warunki N.

</doc>
<doc id="1484180" url="https://pl.wikipedia.org/wiki?curid=1484180" title="Wojciech Węgierski">
Wojciech Węgierski

Wojciech Węgierski herbu Belina (ur. 2 marca 1602 w Ostrorogu, zm. w kwietniu 1659 w Bardiowie) – protestancki kaznodzieja, kronikarz i poeta. Pochodził z drobnoszlacheckiej rodziny wielkopolskiej wywodzącej się z Węgierek w dawnym powiecie pyzdrskim. Urodził się w Wielkopolsce jako najmłodszy syn Wacława Węgierskiego i jego drugiej żony, Małgorzaty z Ruchajewiczów (Ruchajewskich).
Kształcił się prawdopodobnie od około 1615 r. w szkole braci czeskich w Ostrorogu, a od 1619 r. w gimnazjum w Bytomiu na Dolnym Śląsku. Niewykluczone, że zdobywał edukację i w innych ośrodkach naukowych, ale brak na to źródłowego potwierdzenia. W dniu 7 lutego 1626 r. objął funkcję rektora szkoły w rodzinnej miejscowości. Niespełna dwa lata później, 14 grudnia 1627 został ordynowany na diakona Jednoty braci czeskich. W tymże samym roku przeniósł się do Małopolski, gdzie został kaznodzieją Kościoła kalwińskiego.
Początkowo pełnił obowiązki ministra w Opolu Lubelskim (do 1637 r.), następnie w Wielkiejnocy pod Krakowem. W 1640 r. został konseniorem dystryktu krakowskiego Kościoła ewangelicko-reformowanego, w 1643 seniora, a 2 maja 1653 r. superintendentem, czyli duchownym zwierzchnikiem swego Kościoła w Małopolsce. w 1645 r. uczestniczył w toruńskim spotkaniu kilku wyznań, tzw. Colloquium charitativum. Po zakończeniu potopu szwedzkiego zmuszony został do ucieczki z Małopolski. Zmarł na Słowacji w kwietniu 1659, a jego pogrzeb odbył się 27 kwietnia.
Pozostawił po sobie niemały dorobek literacki. Był autorem polskich i łacińskich poematów, wierszy okolicznościowych oraz kazań pogrzebowych. Jako teolog zaznaczył się traktatem apologetycznym "Antidotum abo lekarstwo duszne" (Baranów 1646, Królewiec 1750). Był również autorem dzieła historiograficznego "Kronika zboru ewangelickiego krakowskiego" (Kraków 1817, wydanie krytyczne Kraków 2007). Z małżeństwa z Barbarą Płachtówną, córką Franciszka Płachty, pozostawił kilkoro potomstwa.

</doc>
<doc id="1484181" url="https://pl.wikipedia.org/wiki?curid=1484181" title="Adolfo Ferrari">
Adolfo Ferrari

Adolfo „Alfo” Ferrari (ur. 20 września 1924 w Sospiro, zm. 30 listopada 1998 tamże) – włoski kolarz szosowy, dwukrotny medalista mistrzostw świata.
Kariera.
Największy sukces w karierze Adolfo Ferrari osiągnął w 1947 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Reims. W zawodach tych wyprzedził bezpośrednio swego rodaka Silvio Pedroniego oraz Holendra Gerarda van Beeka. Na rozgrywanych trzy lata później mistrzostwach świata w Moorslede był trzeci w tej samej konkurencji, przegrywając tylko z Australijczykiem Jackiem Hoobinem oraz Francuzem Robertem Varnajo. W 1953 roku wystartował w Giro d'Italia, zajmując trzecie miejsce w jednym z etapów. Całego wyścigu jednak nie ukończył. Rok wcześniej był trzeci w wyścigu Mediolan-Turyn. Trzykrotnie zdobywał mistrzostwo Włoch, w latach 1947, 1948 i 1950. Wystąpił także na rozgrywanych w 1948 roku igrzyskach olimpijskich w Londynie, gdzie był dziewiąty w wyścigu ze startu wspólnego oraz czwarty w wyścigu drużynowym. Jako zawodowiec startował w latach 1949–1958.

</doc>
<doc id="1484182" url="https://pl.wikipedia.org/wiki?curid=1484182" title="Alfio Ferrari">
Alfio Ferrari



</doc>
<doc id="1484183" url="https://pl.wikipedia.org/wiki?curid=1484183" title="Sołtyska">
Sołtyska



</doc>
<doc id="1484184" url="https://pl.wikipedia.org/wiki?curid=1484184" title="Henri Aubry">
Henri Aubry

Henri Aubry (ur. 28 marca 1922 w Bagneux, zm. 20 lipca 2012) – francuski kolarz szosowy i przełajowy, złoty medalista mistrzostw świata.
Kariera.
Największy sukces w karierze Henri Aubry osiągnął w 1946 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Zurychu. W zawodach tych wyprzedził bezpośrednio Szwajcara Ernsta Stettlera oraz Belga Henriego Van Kerckhove. Był to jednak jedyny medal wywalczony przez Aubry’ego na międzynarodowej imprezie tej rangi. Wygrał francuski Championat d’Auvergne w 1943 roku i Bordeaux-Royan w 1953 roku, w 1945 roku był drugi w Tour du Calvados, a w 1951 roku zajął drugie miejsce w wyścigu Bordeaux-Angoulème. Startował również w kolarstwie przełajowym, ale bez większych sukcesów. Nigdy nie wystąpił na igrzyskach olimpijskich. Jako zawodowiec startował w latach 1947-1957.

</doc>
<doc id="1484186" url="https://pl.wikipedia.org/wiki?curid=1484186" title="Adolfo Leoni">
Adolfo Leoni

Adolfo Leoni (ur. 13 stycznia 1917 w Gualdo Tadino, zm. 19 października 1970 w Massa) – włoski kolarz szosowy i torowy, złoty medalista mistrzostw świata.
Kariera.
Największy sukces w karierze Adolfo Leoni osiągnął w 1937 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Kopenhadze. W zawodach tych wyprzedził bezpośrednio Duńczyka Frode Sørensena oraz Fritza Schellera z Niemiec. Był to jednak jedyny medal wywalczony przez Leoniego na międzynarodowej imprezie tej rangi. Na rozgrywanych dziewięć lat później mistrzostwach świata w Zurychu był ósmy w tej samej konkurencji, tym razem wśród zawodowców. Ponadto wygrał między innymi Coppa Bernocchi i Giro del Veneto w 1939 roku, Mediolan-San Remo w 1942 roku, Giro dell’Emilia w latach 1942 i 1946, Tre Valli Varesine w 1945 roku oraz Giro del Piemonte w 1949 roku. Łącznie dziewięć razy startował w Giro d’Italia, najlepszy wynik osiągając w 1949 roku, kiedy zajął czwartą pozycję w klasyfikacji generalnej. W różnych edycjach włoskiego klasyka Leoni wygrał w sumie 17 etapów. W 1950 roku wziął udział w Tour de France wygrywając jeden z etapów, ale całego wyścigu nie ukończył. Dwukrotnie zdobywał medale szosowych mistrzostw Włoch, w tym złoty ze startu wspólnego w 1941 roku. Ponadto zdobył też wicemistrzostwo Włoch na torze - w 1945 roku był drugi w indywidualnym wyścigu na dochodzenie. Nigdy nie wystąpił na igrzyskach olimpijskich. Jako zawodowiec startował w latach 1938-1952.

</doc>
<doc id="1484189" url="https://pl.wikipedia.org/wiki?curid=1484189" title="Brzuchowice">
Brzuchowice

Brzuchowice (ukr. "Брюховичі") – osiedle typu miejskiego na Ukrainie, w obwodzie lwowskim, w rejonie szewczenkowskim Lwowa, 7 km na północny zachód od Śródmieścia; do 1945 w Polsce, w województwie lwowskim, w powiecie lwowskim, siedziba gminy Brzuchowice; parafia rzymskokatolicka, stacja kolejowa, letnisko.
Historia.
Wzmianki o Brzuchowicach pochodzą z 1444. Od 1894 majątek wraz z wybudowaną willą w Brzuchowicach posiadał Franciszek Rawita-Gawroński. W latach 1912-1914 Brzuchowice były ośrodkiem działalności konspiracyjnej Józefa Piłsudskiego (zachowało się wiele rozkazów i korespondendencji sygnowanej w tym miejscu).
W okresie II Rzeczypospolitej w Brzuchowicach zmarli Jan Gella (1923, pisarz), Jakub Jaworski (1936, powstaniec styczniowy). Podczas obchodów Święta Niepodległości w listopadzie 1934 w Brzuchowicach została odsłonięta tablica upamiętniająca Bronisława Pierackiego. W miejscowości istniała skocznia narciarska, zaprojektowana przez inż. Andrzeja Teisseyre, na której w latach 30. rekord ustanowił Stanisław Marusarz, a w zawodach w 1938 triumfował Jan Kula. W Brzuchowicach wychowywała się i kształciła Teresa Świeży-Klimecka (1928–2003, artystka malarka). W 1931 zamieszkał tam pisarz Stefan Grabiński, a po wybuchu II wojny światowej w 1939 aktor Eugeniusz Bodo.
W nocy z 30 na 31 grudnia 1931 r. w willi architekta Henryka Zaremby pod Brzuchowicami doszło do zabójstwa jego 17-letniej córki, Elżbiety (Lusi) Zarembianki. W wyniku procesu winną została uznana guwernatka, konkubina Henryka, Małgorzata (Rita) Gorgonowa. Było to jedno z najgłośniejszych morderstw międzywojennej Polski.
Przed 1939 z Brzuchowicami byli związani dr Paweł Csala (wójt gminy, dyrektor Spółki Akcyjnej dla przemysłu drzewnego „Oikos”) oraz jego brat, lekarz dr Ludwik Csala.
Brzuchowice posiadają prawa osiedla typu miejskiego od 1940.
W 1942 roku Niemcy zlikwidowali 500-osobową żydowską społeczność Brzuchowic wywożąc Żydów do obozu zagłady w Bełżcu i obozu janowskiego. 20 osób zabito na miejscu.
W mieście powstały: drewniana kaplica (1893, projektant Gustaw Bisanz), Dom młodzieży (1961-1962, projektant Myron Wendzyłowycz), dom wypoczynkowy „Karpaty” (1971, projektant Anatolij Konsułow), cerkiew prawosławna Bożego Ciała (1992, projektant Mykoła Rybenczuk), seminaryjny kompleks Ojców Bazylianów (projektant Jacek Mermon).
W Brzuchowicach zostali pochowani: Gabriel Michał Sokolnicki (1877-1975, na cmentarzu katolickim, polski profesor, inżynier elektryk, przedsiębiorca, działacz polityczny i społeczny, rektor i wieloletni wykładowca Politechniki Lwowskiej), Andrij Kuźmenko (1968-2015, ukraiński muzyk). W mieście zmarł ukraiński poeta Wołodymyr Iwasiuk w 1979.
Od 1996 roku w Brzuchowicach działa Wyższe Seminarium Duchowne Archidiecezji Lwowskiej.
Od 2001 roku w Brzuchowicach działa Biuro Oddziału nadzorujące działalność Świadków Jehowy na Ukrainie.

</doc>
<doc id="1484191" url="https://pl.wikipedia.org/wiki?curid=1484191" title="Rudno (obwód lwowski)">
Rudno (obwód lwowski)

Rudno (ukr. Рудне) – osiedle typu miejskiego na Ukrainie, w obwodzie lwowskim; podlega władzom rejonu kolejowego Lwowa.
Status osiedla typu miejskiego Rudno posiada od 1940, liczy 7316 mieszkańców (2020), w 2001 było ich 6264.

</doc>
<doc id="1484192" url="https://pl.wikipedia.org/wiki?curid=1484192" title="Plądrofonia">
Plądrofonia

 
Plądrofonia (ang. plunderphonics) jest terminem stworzonym przez Johna Oswalda, kompozytora, który napisał w 1985 roku esej pt. "Plądrofonia, czyli piractwo dźwiękowe jako kompozytorski przywilej". 
Pojęcie to ma zastosowanie w odniesieniu do każdego rodzaju muzyki powstałej przez wykorzystanie jednego lub więcej nagrań dźwiękowych i przetworzenie ich w nową kompozycję. Nie chodzi przy tym o ukrycie faktu, że dźwięki użyte w nowej kompozycji zostały bezpośrednio zapożyczone, czasem wręcz mogą pochodzić z powszechnie znanych źródeł. Plądrofonia jest uważana za formę kolażu dźwiękowego. 
Proceder wykorzystywania nagrań dźwiękowych (samplowania) w komponowaniu utworów można odnaleźć również w innych gatunkach muzycznych (zwłaszcza w muzyce hip-hop), ale plądrofonia zazwyczaj opiera się na samym samplowaniu bez dodawania innych dźwięków podczas tworzenia utworu. 
Przedstawiciele gatunku.
Przykłady znanych twórców muzyki plądrofonicznej:

</doc>
<doc id="1484193" url="https://pl.wikipedia.org/wiki?curid=1484193" title="Edgar Buchwalder">
Edgar Buchwalder

Edgar Buchwalder (ur. 2 sierpnia 1916 w Kleinlützel – zm. 9 kwietnia 2009 w Dornach) – szwajcarski kolarz szosowy, wicemistrz olimpijski oraz mistrz świata.
Kariera.
Pierwszy sukces w karierze Edgar Buchwalder osiągnął w 1936 roku, kiedy wspólnie z Ernstem Nievergeltem i Kurtem Ottem zdobył srebrny medal w drużynowym wyścigu ze startu wspólnego podczas igrzysk olimpijskich w Berlinie. Na tych samych igrzyskach rywalizację indywidualną zakończył na jedenastej pozycji. W 1936 roku wystąpił również na szosowych mistrzostwach świata w Bernie, gdzie zwyciężył w indywidualnym wyścigu ze startu wspólnego amatorów, wyprzedzając bezpośrednio swego rodaka Gottlieba Webera i Włocha Pierino Favallego. Ponadto wygrał dwa etapy w różnych edycjach Tour de Suisse, a w latach 1940 i 1942 zdobywał indywidualne mistrzostwo kraju. Jako zawodowiec startował w latach 1937-1947 z przerwą w latach 1944-1945.

</doc>
<doc id="1484194" url="https://pl.wikipedia.org/wiki?curid=1484194" title="Ivo Mancini">
Ivo Mancini

Ivo Mancini (ur. 6 kwietnia 1915 w Guasticce, zm. 24 lutego 2000 w Livorno) – włoski kolarz szosowy, złoty medalista mistrzostw świata.
Kariera.
Największy sukces w karierze Ivo Mancini osiągnął w 1935 roku, kiedy zdobył złoty medal w wyścigu ze startu wspólnego amatorów podczas mistrzostw świata we Floreffe. W zawodach tych wyprzedził bezpośrednio Francuza Roberta Charpentiera oraz Duńczuka Wernera Grundahla. Był to jednak jedyny medal wywalczony przez Manciniego na międzynarodowej imprezie tej rangi. W 1939 roku wystartował w Giro d'Italia, zajmując 53. miejsce w klasyfikacji generalnej. Nigdy nie wystąpił na igrzyskach olimpijskich. Jako zawodowiec startował w latach 1936-1939 i 1946-1947.

</doc>
<doc id="1484195" url="https://pl.wikipedia.org/wiki?curid=1484195" title="Echo 2">
Echo 2

Echo 2 – amerykański pasywny technologiczny satelita telekomunikacyjny mający postać balonu o średnicy 41,1 metrów wykonanego z aluminiowej folii mylarowej. Następca satelity Echo 1. Służył do testów łącznościowych (badania propagacji, technik komunikacyjnych, technik śledzenia) i geodezyjnych.
Wśród przyrządów znajdował się podwójny nadajnik sygnału telemetrii (sygnał umożliwiający: śledzenie; monitorowanie temperatury poszycia statku, od -120 do +16 °C; pomiar ciśnienia wewnętrznego, od 0,00005 do 0,5 mm słupka rtęci). Nadajniki zasilane z ogniw słonecznych miały moc 45 mW i nadawały na częstotliwościach 136,17 MHz i 136,02 MHz. Powierzchnia balonu w eksperymentach odbijała sygnały na częstotliwości 162 MHz.

</doc>
<doc id="1484198" url="https://pl.wikipedia.org/wiki?curid=1484198" title="Kees Pellenaars">
Kees Pellenaars

Cornelis Petrus "Kees" Pellenaars (ur. 10 maja 1913 w Terheijden – zm. 30 stycznia 1988 w Bredzie) – holenderski kolarz szosowy i torowy, złoty medalista mistrzostw świata.
Kariera.
Największy sukces w karierze Kees Pellenaars osiągnął w 1934 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Lipsku. W zawodach tych wyprzedził bezpośrednio Francuza André Deforge'a oraz Belga Paula-Émile'a André. Był to jednak jedyny medal wywalczony przez Pellenaarsa na międzynarodowej imprezie tej rangi. Ponadto wygrał Ronde van Midden-Nederland w 1943 roku oraz Rotterdam-Katendrecht w latach 1949 i 1950. Startował też w kolarstwie torowym, między innymi trzykrotnie wygrywając zawody cyklu Six Days. Nigdy nie wystąpił na igrzyskach olimpijskich. Jako zawodowiec startował w latach 1934-1950.

</doc>
<doc id="1484199" url="https://pl.wikipedia.org/wiki?curid=1484199" title="Cornelis Peleenaers">
Cornelis Peleenaers



</doc>
<doc id="1484205" url="https://pl.wikipedia.org/wiki?curid=1484205" title="Arran (whisky)">
Arran (whisky)

Arran Distillery – destylarnia single malt whisky, znajdująca się w mieście Lochranza w Szkocji. Jest jedyną gorzelnią na wyspie Arran. Założona w 1995 jest pierwszą legalną destylarnią na wyspie od ponad 150 lat. Na Arran były już wcześniej destylarnie – łącznie ok. 50, jednak większość z nich produkowała tylko na potrzeby innych lub działała nielegalnie. Woda czerpana jest z Loch na Davie.
Destylarnia.
Destylarnia Arran założona została przez Harolda Currie, byłego dyrektora Chivas Regal. Destylat produkowany w zakładzie po raz pierwszy miano "whisky" zyskał latem 1998. By uczcić to zdarzenie wypuszczono limitowaną serię butelek, upamiętniającą stare gorzelnicze tradycje.
Do niedawna, ze względu na brak miejsca do składowania w zakładzie, beczki z whisky leżakowały w Springbank, Obecnie destylarnia posiada dodatkowy magazyn, który pozwala na łatwy dostęp do beczek na miejscu.
Butelkowanie.
Whisky z Arran jest używana do wielu gatunków whisky mieszanej, wśród nich Loch Ranza oraz likier Holy Isle Cream. Do własnych produktów należą:
Cask Finish Programme różnią się od siebie w zależności od tego, w jakiej beczce leżakowała whisky – min. po sherry, tokaju, burbonie.

</doc>
<doc id="1484207" url="https://pl.wikipedia.org/wiki?curid=1484207" title="Lüneburger Heide">
Lüneburger Heide



</doc>
<doc id="1484208" url="https://pl.wikipedia.org/wiki?curid=1484208" title="Piotr Pielgrzym">
Piotr Pielgrzym

Piotr Pielgrzym (XIV-XV wiek) – wójt dziedziczny Starej Warszawy.
Tytuł wójta nadał mu 27 grudnia 1408 r. Janusz I Starszy. Zyskał on wówczas prawo pobierania opłat z obszaru miasta i przedmieść (z wyjątkiem Nowej Warszawy). Wójtostwo kupił on za 200 kop groszy praskich, a składało się ono z:
W 1452 r. jego synowie Jan i Andrzej (Górczewscy – od zakupionej wsi Górce) przekazali wójtostwo spokrewnionej z nimi rodzinie Wilków.

</doc>
<doc id="1484209" url="https://pl.wikipedia.org/wiki?curid=1484209" title="Saturn I Block 2">
Saturn I Block 2

Saturn I Block 2 – druga wersja amerykańskiej rakiety Saturn I z przeprojektowanym I stopniem (dłuższe zbiorniki paliwa na 340 000 kg składników, poprawiona stabilizacja ogonowych stateczników – 8 stateczników na I członie). Stanowiła część programu Apollo.
Komputer kontroli i kierowania lotem umieszczono powyżej II członu – tam też można było go znaleźć w późniejszej rakiecie Saturn V. Maszyna licząca odpowiedzialna była za automatyczną kompensację wpływu wiatrów i utraty ciągu w czasie wznoszenia.

</doc>
<doc id="1484210" url="https://pl.wikipedia.org/wiki?curid=1484210" title="Delitzsch (ujednoznacznienie)">
Delitzsch (ujednoznacznienie)

Niemcy:
Osoby:

</doc>
<doc id="1484211" url="https://pl.wikipedia.org/wiki?curid=1484211" title="Teodoros z Samos">
Teodoros z Samos

Teodoros z Samos (gr. "Θεόδωρος ὁ Σάμιος", ur. 561 p.n.e., zm. 469 p.n.e.) – grecki architekt i rzeźbiarz-brązownik z Samos, działający w połowie VI wieku p.n.e.
Życiorys.
W latach około 570–560 p.n.e. współpracował z Rojkosem (prawdopodobnie ojcem) przy budowie olbrzymiej i nowatorskiej pod względem planu świątyni Hery na Samos (tzw. Herajon III). Po 560 p.n.e. współpracował przy budowie Artemizjonu w Efezie (miał tam m.in. wprowadzić centralne ogrzewanie). Również wspólnie z Rojkosem wykonał brązowy krater dla okręgu Apollina w Patara w Licji. Krater ten Licyjczycy uważali za dzieło Hefajstosa. Razem z Teleklesem (prawdopodobnie bratem) odlał z brązu duży posąg Apollina Pytyjskiego dla Samos. Według późniejszego przekazu Diodora (I wiek p.n.e.) artyści mieli go wykonać metodą egipską, czyli prawdopodobnie z zastosowaniem m.in. egipskiego kanonu proporcji. Teodoros był również twórcą brązowego posągu na Samos, stanowiącego autoportret z pilnikiem i maleńką kwadrygą w rękach. Obok architektury i rzeźby zajmował się także rytowaniem gemm. Miał wykonać m.in. legendarny pierścień Polikratesa.
Tradycja grecka zgodnie przypisywała Teodorosowi i Rojkosowi wynalezienie pustego odlewu brązowego, w istocie znanego znacznie wcześniej. Pliniusz wymienia Teodorosa jako wynalazcę m.in. kątownicy i poziomicy.

</doc>
<doc id="1484216" url="https://pl.wikipedia.org/wiki?curid=1484216" title="Bruzda (książka)">
Bruzda (książka)

Bruzda (tytuł oryginalny "Surco") – książka zawierająca myśli i zapiski św. Josemarii Escrivy, założyciela Opus Dei. Wydana pośmiertnie w 1986 r. w języku hiszpańskim. Zawiera zebrane w 1000 punktów rozważania duchowe, będące owocem modlitwy świętego.
Jej łączny światowy nakład w różnych językach, to ponad 500 tys. egzemplarzy (2008). Po polsku ukazało się ponad 30 tys. egzemplarzy.

</doc>
<doc id="1484218" url="https://pl.wikipedia.org/wiki?curid=1484218" title="Hallonbergen">
Hallonbergen

Hallonbergen – skalna stacja sztokholmskiego metra, położona w gminie Sundbyberg, w dzielnicy Hallonbergen. Leży na niebieskiej linii (T11), między stacjami Näckrosen a Kista. Dziennie korzysta z niej około 4400 osób.
Stacja leży na głębokości 28 metrów. Posiada jedno wyjście znajdujące się w centrum handlowym Hallonbergen centrum, przy Hallonbergs plan. Otwarto ją 31 sierpnia 1975, posiada dwa perony z 3 krawędziami peronowymi. Spowodowane jest to wykorzystywaniem stacji na dwóch liniach, początkowo składy metra jeździły na trasie Hjulsta-T-Centralen (tory ułożone są między Hallonbergen a Rinkeby, dziś znajduje się tam stacja postojowa Rissnehallen). 5 czerwca 1977 otwarto odcinek do Akalli, a 19 sierpnia 1985 pociągi linii T-10 do Hjulsty przestały jeździć przez stację, uruchomiono bowiem odcinek Rissne-Huvudsta. Peron z jedną krawędzią wykorzystywany jest w kierunku Akalla, drugi z dwoma w kierunku Kungsträdgården (w użytkowaniu jest jedna krawędź, przy drugiej sporadycznie zatrzymują się puste składy czekające na możliwość wjazdu do Rissnehallen). Między Hallonbergen a Kistą znajduje się nieukończona stacja Kymlinge.
Wnętrze stacji stworzyli Elis Eriksson (1975) i Gösta Wallmark (1982), utrzymane jest w bieli z dodatkami wielu innych barw. Stacja wygląda jakby stworzyły ją dzieci, na ścianach widnieją różnokolorowe obrazki i napisy, na posadzce można "grać w klasy". Są tutaj również metalowe rzeźby.
Otoczenie.
W najbliższym otoczeniu stacji znajdują się:

</doc>
<doc id="1484221" url="https://pl.wikipedia.org/wiki?curid=1484221" title="Saturn-Apollo 5">
Saturn-Apollo 5

Saturn-Apollo 5 (SA-5) – pierwszy lot orbitalny w programie Apollo i jednocześnie pierwszy test rakiety Saturn w wersji udoskonalonej (Saturn I Block 2).
Ładunek stanowiła osłona aerodynamiczna rakiety Jupiter C. Misja zrealizowana przez Centrum Lotów Kosmicznych imienia George’a C. Marshalla.
Zmiany w rakiecie.
Główną zmianą w locie SA-5 w porównaniu do poprzednich był lot Saturna I z dwoma prawdziwymi członami (nie makietami). Napęd II członu korzystał z 6 silników RL-10 na ciekły wodór i ciekły tlen. Mimo że taka jednostka napędowa miała być przetestowana kilka lat wcześniej w rakiecie Centaur, pierwszy Centaur wystartował jedynie dwa miesiące przed lotem SA-5.
Istotność misji.
Misja ta była jednym z milowych kroków programu Apollo i budowy rakiet Saturn:
Przebieg lotu.
Pierwotną datą startu był 27 stycznia 1964 roku. Przygotowania do startu w tym dniu przebiegały prawidłowo aż do zatankowania 93% ciekłego tlenu. Wtedy też obsługa przełączyła sposób tankowania z szybkiego na wolne, uzupełniające. Po przełączeniu okazało się, że jego poziom spada, gdyż zbiornik nie jest uzupełniany. Przyczyną był zator rurociągu. Ponieważ nie można było go łatwo usunąć, start przełożono o dwa dni.
Druga próba tankowania powiodła się i rakieta wystartowała bez przeszkód z kosmodromu na Przylądku Kennedyˈego ze stanowiska startowego 37 (skąd były wysyłane następne rakiety tego typu). W chwili startu miała wraz z ładunkiem wysokość 48,8  m i masę 508,9  tony, a silniki pierwszego członu wytworzyły ciąg 682,2 T. Rakieta przesłała na Ziemię 1183 pomiary dokonane na jej pokładzie. Była śledzona przez sześć teleskopów. Pierwsze 1000 m jej lotu obserwowano w celu znalezienia jakichkolwiek przechyłów, obrotów lub nachyleń, za pomocą 13 kamer. W czasie tej próby został wprowadzony na orbitę okołoziemską drugi człon rakiety. Początkowo satelita poruszał się po orbicie, której perygeum znajdował się na wysokości 261 km, a apogeum na wysokości 751 km. Nachylenie do płaszczyzny równika wynosiło 31,4°, jedno okrążenie wokół Ziemi trwało 94,4 minuty. Na orbitę został wprowadzony drugi człon S IV o masie 6486 kg wraz z zasobnikiem o masie 1134 kg zawierającym 5262 kg piasku, 2404 kg przyrządów naukowych i sterujących oraz część łączącą S IV z zasobnikiem o masie 1814 kg. Łącznie w ruch satelitarny wprowadzono masę 17 100 kg. Urządzenie miało długość około 25,6 m i średnicę około 5,6 m.
Rozłączenie się członów przebiegło pomyślnie i było rejestrowane przez osiem kamer. Pierwszy człon został wyłowiony z Atlantyku 800 km od miejsca startu.
Drugi człon wraz z osłoną termiczną osiągnął orbitę okołoziemską, a ponieważ razem miały masę 17 100 kg, stały się wówczas najcięższym wyniesionym satelitą – mimo że nie to było celem misji i nie miał on wartości użytecznej jako sztuczny satelita.

</doc>
<doc id="1484223" url="https://pl.wikipedia.org/wiki?curid=1484223" title="Saturn I SA-5">
Saturn I SA-5



</doc>
<doc id="1484224" url="https://pl.wikipedia.org/wiki?curid=1484224" title="Morley (papierosy)">
Morley (papierosy)

Morley – fikcyjna marka papierosów, wyglądem i nazwą nawiązująca do marki Marlboro. Marka Morley, wymyślona przez amerykańskich producentów filmowych, występuje w licznych serialach telewizyjnych oraz filmach, między innymi "Z Archiwum X" (który spopularyzował ową markę),The Walking Dead, "24 godziny" oraz "Beverly Hills, 90210". Morley stał się symbolem amerykańskiej kultury masowej za sprawą postaci Palacza występującej w "Z Archiwum X", uznanej za narzędzie propagandy przemysłu tytoniowego.

</doc>
<doc id="1484226" url="https://pl.wikipedia.org/wiki?curid=1484226" title="Wieści">
Wieści



</doc>
<doc id="1484227" url="https://pl.wikipedia.org/wiki?curid=1484227" title="Smendes">
Smendes



</doc>
<doc id="1484229" url="https://pl.wikipedia.org/wiki?curid=1484229" title="Nackrosen">
Nackrosen



</doc>
<doc id="1484231" url="https://pl.wikipedia.org/wiki?curid=1484231" title="Naeckrosen">
Naeckrosen



</doc>
<doc id="1484232" url="https://pl.wikipedia.org/wiki?curid=1484232" title="Smendes I">
Smendes I

Smendes gr., Nesbanebdżed egip. – władca starożytnego Egiptu, być może wezyr północy lub namiestnik Dolnego Egiptu, założyciel XXI dynastii, następca Ramzesa XI. Po śmierci Ramzesa XI przeniósł stolicę z Pi-Ramzes do Tanis.
Trudno jednoznacznie stwierdzić czy Smendes I był królem Delty jeszcze w trakcie rządów Ramzesa XI, czy też pełniąc urząd wezyra, sięgnął po władzę dopiero po śmierci Ramzesa. . Opowiadanie o podróżach Wenamona wymienia Smendesa w takim kontekście, że należy sądzić, iż to on jest faktycznym władcą Egiptu. Dwudziestosześcioletni okres rządów u Manethona potwierdzają źródła archeologiczne, głównie tzw. „stela wypędzonych” przypisywana Smendesowi. Sądzi się, że Smendes rządził przez jakiś czas całym Egiptem, choć zapewne jego władza nie miała charakteru władzy realnej, a jedynie był szanowany przez wpływowych kapłanów Amona zanim faktycznie przejęli oni władzę w Tebach. W czasie gdy prawdopodobnie przyjął tytuły królewskie, w Tebach po raz drugi następowała zmiana na stanowisku arcykapłana Amona. Po Herhorze i Pianchim godność tę przejął syn Pianchiego – Pinodżem I.
Około szesnastego roku panowania Smendesa, Pinodżem przyjął tytuły królewskie, przekazując godność arcykapłana Amona swemu synowi – Masaharcie. Mimo objęcia władzy królewskiej nadal lata liczono według lat panowania Smendesa, co wskazywało na uznawanie jego zwierzchnictwa.
Na przełomie Nowego Państwa i Trzeciego Okresu Przejściowego władzę sprawowali:
Linki zewnętrzne.
O starożytnym Egipcie

</doc>
<doc id="1484242" url="https://pl.wikipedia.org/wiki?curid=1484242" title="Grupy bojowe">
Grupy bojowe



</doc>
<doc id="1484243" url="https://pl.wikipedia.org/wiki?curid=1484243" title="Rojkos">
Rojkos

Rojkos (gr. "Ῥοῖκος") – grecki architekt, rzeźbiarz-brązownik i toreuta działający w VI wieku p.n.e. Był synem Filosa (Fileasa) z Samos i prawdopodobnie ojcem Teodorosa.
Około 570–550 p.n.e., wraz z Teodorosem, zbudował pierwszą olbrzymią świątynię dedykowaną Herze na Samos (tzw. Herajon III), spaloną bezpośrednio po ukończeniu (przed 530 p.n.e.). Również wspólnie z Teodorosem wykonał brązowy krater dla okręgu Apollina w Patara w Licji. Krater ten Licyjczycy uważali za dzieło Hefajstosa. Jako samodzielną pracę Rojkosa wymienia się tylko brązowy posąg bogini Nocy, umieszczony w pinakotece Artemizjonu efeskiego.
Tradycja grecka zgodnie przypisywała Rojkosowi i Teodorosowi wprowadzenie techniki pustego odlewu brązowego, w istocie znanego znacznie wcześniej. Prawdopodobnie wykorzystali oni tutaj osiągnięcia techniczne Egipcjan.

</doc>
<doc id="1484245" url="https://pl.wikipedia.org/wiki?curid=1484245" title="Nordycka grupa bojowa">
Nordycka grupa bojowa



</doc>
<doc id="1484246" url="https://pl.wikipedia.org/wiki?curid=1484246" title="Stiller (powieść)">
Stiller (powieść)

Stiller – powieść Maxa Frischa napisana w 1954, wydana w Polsce w 1960.
Pierwsza powieść z trylogii Frischa traktującej o niedostosowaniu jednostki do społeczeństwa i samopoznaniu. Utwór ten opowiada o człowieku, który za wszelką cenę pragnie uwolnić się od swojej tożsamości.
Opis fabuły.
„Anatol Ludwik Stiller, urodzony w Zurychu, rzeźbiarz, ożeniony z Juliką Stiller-Tschudy” znika nagle i nikt nie jest w stanie powiedzieć, co się z nim stało.
Po sześciu latach zostaje rozpoznany w pociągu jadącym z Paryża do Zurychu. Zatrzymany przez celnika przedstawia się jako Amerykanin niemieckiego pochodzenia – James Larkin White, i kategorycznie zaprzecza, jakoby był poszukiwanym Stillerem. W związku jednakże z podejrzeniem o posiadanie fałszywego paszportu zostaje aresztowany.
O jego przeszłości i obecnej beznadziejnej walce o to, by uwierzono, że jest White'em, czytelnik dowiaduje się z dziennika prowadzonego przez bohatera w więzieniu. Notatki te są w dużej mierze poświęcone zaginionemu Stillerowi. Opisują jego relacje z żoną Juliką, romans z Sybillą i wiele innych epizodów z życia rzeźbiarza, o których White rzekomo dowiedział się w trakcie prowadzonego dochodzenia. Jednak subiektywność tych zapisków, duża doza emocji i znajomość szczegółów każą domyślać się prawdziwej tożsamości Jamesa White'a. Podejrzenia te zostaną definitywnie potwierdzone, kiedy White/Stiller skonfrontowany ze swym niedołężnym ojczymem podda się i wyzna ostatecznie, że jest Anatolem Stillerem. Dalsze jego losy poznajemy z posłowia prokuratora Rolfa – to od niego właśnie dowiadujemy się, jak odmieniony już Stiller próbuje zacząć życie od nowa. Postanawia on mianowicie zamieszkać wraz z żoną Juliką z dala od miasta i prowadzić dość pustelnicze życie aż do jej śmierci.
W fabułę powieści zostały wplecione trzy odrębne historie, które pełnią funkcję momentów retardacyjnych i syntetyzują refleksje intelektualne narratora. Odgrywają one istotną rolę w całej powieści, albowiem „są uogólnieniami i komentarzami do dziennika prowadzonego przez White'a”. Przebywający w więzieniu White opowiada je trzem kolejnym postaciom. Julika Stiller-Tschudy poznała historię aptekarza Izydora, który zaciągnął się do Legii Cudzoziemskiej, by uciec od nudy mieszczańskiego życia i swojej żony wiecznie niezadowolonej z jego postępowania. Adwokat White'a, doktor Bohnenblust, usłyszał bajkę o Ripie van Winkle – „człowieku, który nigdy nie żył, ponieważ żądał od siebie samego, by być takim, jakim żądali od niego inni ludzie. I pewnego dnia, kiedy obudził się z tego koszmaru, niebywałe, ludzie znali jego nazwisko, było to nazwisko szanowane, i ludzie nie mogli tolerować, by ktoś mógł żyć bez nazwiska. Wtrącili go do więzienia, skazali go na bycie tym, kim był i nie tolerowali jego przemiany.” Z kolei strażnik więzienny, pan Knobel, poznał historię o teksańskiej grocie, którą White odkrył i spenetrował wraz z przyjacielem Jimem. Przygoda ta skończyła się tragicznie, gdyż między Jimem a White'em doszło do walki na śmierć i życie.

</doc>
<doc id="1484248" url="https://pl.wikipedia.org/wiki?curid=1484248" title="Korpus Baszkirski">
Korpus Baszkirski

Korpus Baszkirski (ros. Башкирский корпус) – formacja wojskowa złożona z Baszkirów podczas wojny domowej w Rosji
Na początku czerwca 1918 r. główni działacze Przedstawicielstwa Baszkirskiego przybyli do oswobodzonego przez białych i oddziały Korpusu Czechosłowackiego Czelabińska. Tam spośród zmobilizowanych Baszkirów zostało sformowanych sześć pułków strzeleckich i dwa pułki kawalerii. Na ich czele stanął Ahmet-Zaki Walidow. Zostały one uzbrojone przez białych. 15 września dowództwo Ludowej Armii Komucza wydało rozkaz o utworzeniu z nich Korpusu Baszkirskiego w składzie dwóch dywizji. Przedstawicielstwo Baszkirskie traktowało go jako swoją siłę zbrojną. Korpus walczył następnie po stronie białych z wojskami bolszewickimi. Uczestniczył w oczyszczeniu z bolszewików południowego Uralu, zdobyciu Jekaterynburga, Biełoriecka, Orska i Wierchnieuralska, walkach obronnych pod Orenburgiem, Aktiubińskiem i Syzraniem, ponosząc duże straty. Baszkirzy byli bardzo cenieni przez poszczególnych białych dowódców i Kozaków orenburskich atamana gen. Aleksandra I. Dutowa.
Jednakże głównodowodzący wojskami białych na Syberii adm. Aleksandr W. Kołczak nie zamierzał przyznawać Baszkirom jakiejkolwiek autonomii, w związku z czym zaczęło dochodzić do coraz poważniejszych konfliktów pomiędzy dowództwem Korpusu Baszkirskiego i dowództwem białych. 15 października adm. A. W. Kołczak rozkazał zlikwidować Korpus Baszkirski, zaś na jego bazie sformować 9 Baszkirską Dywizję Strzelecką pod dowództwem rosyjskiego generała. Spotkało się to z protestem Przedstawicielstwa Baszkirskiego. Konfliktowa sytuacja sprzyjała rozpowszechnianiu się wśród żołnierzy baszkirskich propagandy bolszewickiej. Pojawiły się też pierwsze przypadki dezercji na stronę bolszewików. Ponadto swoją agitację wśród Baszkirów rozpoczęli Kozacy orenburscy, chcąc włączyć ich w skład Samodzielnej Armii Orenburskiej.
W grudniu 1918 r. Przedstawicielstwo Baszkirskie podjęło decyzję rozpoczęcia rozmów z bolszewikami. W połowie lutego 1919 r. oddziały baszkirskie (1, 2, 3, 4, 5 i 6 Baszkirskie Pułki Strzeleckie oraz 1 i 2 Baszkirskie Pułki Kawalerii) w liczbie 6,5 tys. żołnierzy, zajmujące pozycje na wschód i południowy wschód od Sterlitamaka, przeszły w zdecydowanej większości na stronę wojsk bolszewickich. Rosyjscy oficerowie uciekli lub zostali rozstrzelani. 21 lutego we wsi Temiasowo pod zwierzchnictwem Przedstawicielstwa Baszkirskiego odbył się zjazd wojskowych przedstawicieli oddziałów baszkirskich, po zakończeniu którego wysłano telegram do Włodzimierza I. Lenina i Lwa D. Trockiego, informujący o chęci walki po stronie bolszewickiej z białymi jako wrogami proletariackiej rewolucji. Jednakże już pod koniec lutego we wsi Markowo bolszewicy aresztowali A.-Z. Walidowa, a następnie kazali Baszkirom złożyć broń. Ich oddziały zostały rozformowane. Część żołnierzy i działaczy Przedstawicielstwa Baszkirskiego została rozstrzelana. Dwóm batalionom 1 Baszkirskiego Pułku Strzeleckiego, części 4 Baszkirskiego Pułku Strzeleckiego i większości 1 Baszkirskiego Pułku Kawalerii Musy Murtazina udało się powrócić na stronę białych. Pozostali latem 1919 r. zostali włączeni do nowo tworzonych spośród zmobilizowanych baszkirskich oddziałów wojskowych Armii Czerwonej, na czele których stanął – wypuszczony na wolność – A.-Z. Walidow.
Na służbie białych pozostała natomiast jedynie niewielka część oddziałów baszkirskich, która – uzupełniona zmobilizowanymi Baszkirami, a także tymi, którzy uciekli od bolszewików – została w marcu przeorganizowana w odtworzoną 9 Baszkirską Dywizję Strzelecką w składzie Grupy Południowej Armii Zachodniej.

</doc>
<doc id="1484253" url="https://pl.wikipedia.org/wiki?curid=1484253" title="Eskadra">
Eskadra



</doc>
<doc id="1484255" url="https://pl.wikipedia.org/wiki?curid=1484255" title="Cragganmore">
Cragganmore

Cragganmore Distillery – destylarnia single malt whisky, znajdująca się we wsi Ballindalloch, hrabstwie Banffshire w Szkocji. Rejon Speyside, w którym mieści się gorzelnia, to miejsce, w którym skupionych jest najwięcej producentów whisky.
Historia.
Cragganmore założona została w 1869 przez Johna Smitha, o którym mówi się, że był najbardziej doświadczonym gorzelnikiem swoich czasów. Miał już za sobą zarządzanie takimi destylarniami jak Macallan, Glenlivet, Glenfarclas czy Wishaw. Smith wybrał taką właśnie lokalizację ze względu na bliskość wód Craggan burn oraz ze względu przebiegającą nieopodal linę kolejową Strathspey.
Produkcja.
Alembiki używane podczas drugiej destylacji whisky Cragganmore są bardzo nietypowe, ponieważ są stosunkowo niskie oraz posiadają płaski szczyt. Taki kształt alembików ma znaczący wpływ na końcowy smak i zapach produktu.
Butelkowanie.
Butelkowanie single malt rozpoczęło się na większą skalę dopiero w latach osiemdziesiątych XX wieku, stąd niewielka tradycja i różnorodność oferowanych na rynku wersji rocznikowych. Po przejęciu przez United Distillers marka Cragganmore została włączona do zestawu "Classic Malts of Scotland", co znacznie podniosło jej popularność.
Destylarnia Cragganmore należy również do "Scotland's Malt Whisky Trail".

</doc>
<doc id="1484256" url="https://pl.wikipedia.org/wiki?curid=1484256" title="Amalia Kasprowicz">
Amalia Kasprowicz

Amalia Cecylia Kasprowicz-Maciulska z d. Zion, ps. „Malewska” (ur. 20 marca 1854 we Lwowie, zm. 22 maja 1938 tamże) – polska aktorka i śpiewaczka operowa.
Życiorys.
Początkowo występowała na scenie pod panieńskim nazwiskiem Zion lub pseudonimem „Malewska”. Od 1881 używała przeważnie nazwiska Kasprowicz (od 1888 na stałe). Od 1874 śpiewała w chórze teatru lwowskiego, w 1876 przez pewien czas na prowincji, a w 1878 w teatrzyku ogródkowym Eldorado w Warszawie. W sezonie 1881/82 występowała w Poznaniu, w 1882 w Petersburgu w zespole Aleksandra Łukowicza, a w sezonie 1882/83 w zespole męża w Łomży. Od 1884 występowała przede wszystkim w Teatrze Miejskim we Lwowie. Śpiewała arie (sopranowe i mezzosopranowe) w wystawianych tam operach. Dzięki muzykalności i talentowi dramatycznemu zyskała dużą popularność. Występowała aż do późnej starości.
W 1912 wystąpiła w filmie "Ofiara namiętności" w reżyserii Władysława Palińskiego.
Dwukrotnie zamężna. Jej pierwszym mężem (od 19 marca 1881) był aktor, dyrektor teatru Józef Kasprowicz (1855–1889), drugim - Maciulski, naczelnik więzienia lwowskiego. 
Zmarła 22 maja 1938. Została pochowana we Lwowie.

</doc>
<doc id="1484262" url="https://pl.wikipedia.org/wiki?curid=1484262" title="Nagroda Neustadt">
Nagroda Neustadt



</doc>
<doc id="1484267" url="https://pl.wikipedia.org/wiki?curid=1484267" title="Kody Hamminga">
Kody Hamminga



</doc>
<doc id="1484268" url="https://pl.wikipedia.org/wiki?curid=1484268" title="1 Pułk Inżynieryjny (WP na Wschodzie)">
1 Pułk Inżynieryjny (WP na Wschodzie)

1 Pułk Inżynieryjny (1 pinż) – oddział inżynieryjny Wojska Polskiego na Wschodzie.
Formowanie i zmiany organizacyjne.
Pułk został sformowany jako oddział techniczny w składzie I Korpusu Polskiego w sierpniu 1917. Jego organizację rozpoczęto 24 lipca w Żydkowicach koło Łunińca, na mocy rozkazu dowódcy I Korpusu. Pierwszym dowódcą był ppłk Bolesław Jaźwiński, a zastępcą kpt. Jan Skoryna, który faktycznie organizował pułk. 27 sierpnia 1917 pułk został przedyslokowany do Dubrowy pod Orszą, gdzie rozpoczęła się jego dalsza organizacja i szkolenie. 1 listopada 1917 pułk liczył 30 oficerów i ok. 600 szeregowych. W końcu grudnia 1917, po zakończeniu całkowitej organizacji, jednostka została przeniesiona do rejonu Uborek - Łapicz. Oddział liczył wówczas 1100 żołnierzy. 13 stycznia 1918 pułk rozpoczął przebazowanie w kierunku Bobrujska. Po trzech dniach marszu dyslokowano go w Twierdzy Bobrujsk. Po zmianie dyslokacji dowódcą pułku został kpt. Skoryna Niektóre pododdziały pułku brały udział w walkach z oddziałami Armii Czerwonej. W okresie od marca do maja 1918 r. oddziały Korpusu w tym i 1 pinż znalazły się pod zwierzchnictwem politycznym Rady Regencyjnej i rozkazami dowództwa niemieckiego. W tym okresie zorganizowano w pułku szkołę podoficerską saperów pod dowództwem por. Wacława Damrosza oraz szkołę telegraficzną pod dowództwem ppor. Miączyńskiego. Do składu pułku dołączono dywizyjne kompanie inżynieryjne: pierwszą i trzecią.
6 lipca 1918 1 pinż rozwiązano, a część stanów osobowych udała się na Murmań. większość żołnierzy i oficerów powróciła do kraju, gdzie włączyła się do organizowanych jednostek saperskich Wojska Polskiego.
Struktura organizacyjna i obsada personalna.
dowództwo
batalion saperów
batalion techniczny – kapitan Stanisław Magnuszewski, podkapitan Wacław de Lippe-Lipski
kompania gospodarcza
szkoła podoficerska
szkoła analfabetów

</doc>
<doc id="1484271" url="https://pl.wikipedia.org/wiki?curid=1484271" title="Réjean Ducharme">
Réjean Ducharme

Réjean Ducharme (ur. 12 sierpnia 1941, zm. 21 sierpnia 2017) – kanadyjski powieściopisarz i dramaturg z Quebecu (Montreal), tworzący w języku francuskim.
Od czasu pierwszego sukcesu w 1966 roku nie udzielał się publicznie. Jego wczesne utwory opowiadały o odrzuceniu świata dorosłych przez dzieci. Najbardziej znana jest pierwsza, poetycka książka, "L'avalée des avalés".

</doc>
<doc id="1484276" url="https://pl.wikipedia.org/wiki?curid=1484276" title="Ann-Marie MacDonald">
Ann-Marie MacDonald

Ann-Marie MacDonald (ur. 29 października 1958 w bazie wojskowej koło Baden-Baden w RFN) – kanadyjska dramatopisarka, powieściopisarka. 
Mieszka w Toronto ze swoją żoną Alisą Palmer, również dramatopisarką. Ojciec był kanadyjskim wojskowym.

</doc>
<doc id="1484280" url="https://pl.wikipedia.org/wiki?curid=1484280" title="Rohinton Mistry">
Rohinton Mistry

Rohinton Mistry (ur. 3 lipca 1952 roku w Bombaju) – kanadyjski powieściopisarz pochodzenia indyjskiego, trzykrotny finalista Nagrody Bookera, laureat Międzynarodowej Nagrody Neustadt w dziedzinie literatury (2012). Wyznawca zoroastryzmu perskiego.
Do Kanady wyemigrował w 1975 roku. Początkowo pracował w banku (ma wykształcenie matematyczno-ekonomiczne), potem zaczął publikować opowiadania w czasopismach.
Jego książki opowiadają o życiu w Indiach, a losy ich bohaterów są często splecione z ważnymi wydarzeniami z historii kraju (uzyskanie niepodległości, wojna z Pakistanem, stan wyjątkowy, zabójstwo Indiry Gandhi).
W 1998 roku powstała ekranizacja debiutanckiej powieści Mistry’ego, "Such a Long Journey," w reżyserii Sturli Gunnarssona.
Rohinton Mistry jest bratem innego indyjskiego pisarza, Cyrusa Mistry’ego.

</doc>
<doc id="1484291" url="https://pl.wikipedia.org/wiki?curid=1484291" title="Brian Moore">
Brian Moore

Brian Moore (ur. 25 sierpnia 1921 w Belfaście, zm. 11 stycznia 1999 w Malibu) - pisarz irlandzki.
Życiorys.
Urodził się w północnoirlandzkiej rodzinie katolickiej jako jedno z dziewięciorga dzieci, lecz już w młodości zerwał z Kościołem. W 1948 roku wyemigrował do Kanady i w 1953 roku został jej obywatelem. W 1966 roku przeprowadził się do Kalifornii.
Pisał thrillery i scenariusze filmowe, między innymi dla Alfreda Hitchcocka (film „Czarna suknia” z 1991 roku), ale również powieści o wymowie antyklerykalnej, których akcję umiejscawiał w Irlandii i w Irlandii Północnej, powieści polityczno-historyczne i społeczno-obyczajowe. Znany z klarownego stylu i znajomości kobiecej psychiki. Trzy jego książki były nominowane do Nagrody Bookera. Był członkiem Aosdána.

</doc>
<doc id="1484299" url="https://pl.wikipedia.org/wiki?curid=1484299" title="Jan Lipski (ujednoznacznienie)">
Jan Lipski (ujednoznacznienie)



</doc>
<doc id="1484300" url="https://pl.wikipedia.org/wiki?curid=1484300" title="Vital Kamerhe">
Vital Kamerhe

Vital Kamerhe (ur. 4 marca 1959 w Bukavu) – kongijski polityk, przewodniczący Zgromadzenia Narodowego Demokratycznej Republiki Konga od 30 grudnia 2006.
Życiorys.
Vital Kamerhe w 1987 ukończył ekonomię na Uniwersytecie w Kinszasie. Jako polityk brał udział w procesie pokojowym w Demokratycznej Republice Konga, kończącym wojnę domową w kraju. Od 2003 do 2004 zajmował stanowisko ministra prasy i informacji w rządzie tymczasowym. W czerwcu 2004 został sekretarzem generalnym Partii Ludowej na rzecz Odbudowy i Demokracji (PPRD, "Parti du peuple pour la reconstruction et la démocratie"), założonej przez prezydenta Josepha Kabilę. 
W wyniku wyborów parlamentarnych z lipca 2006 dostał się do parlamentu jako reprezentant okręgu Bukavu. 30 grudnia 2006 został wybrany przewodniczącym Zgromadzenia Narodowego DRK (niższa izba parlamentu). 
Jest żonaty, ma ośmioro dzieci.
8 kwietnia 2020 roku Vital Kamerhe został aresztowany i tymczasowo osadzony w centralnym więzieniu w Kinszasie. Został przesłuchany podczas dochodzenia w sprawie sprzeniewierzenia funduszy z programu 100-dni ogłoszonego przez prezydenta Félixa Tshisekedi 2 marca 2019 roku. 

</doc>
<doc id="1484302" url="https://pl.wikipedia.org/wiki?curid=1484302" title="Stanisław Skrzymowski">
Stanisław Skrzymowski

Stanisław Skrzymowski (ur. 7 kwietnia 1894 w Radzyniu Podlaskim, zm. w kwietniu 1940 w Charkowie) – kapitan intendent Wojska Polskiego. Ojciec Jerzego.
Życiorys.
W Wojsku Polskim od 1918. Uczestnik wojny 1918–1921 w szeregach 20 pp oraz Grupy Operacyjnej gen. Mokrzeckiego. Po wojnie służył w 1 dyonie żandarmerii Korpusu Kadetów nr 1, jako oficer gospodarczy oraz w 1 Okręgowym Szefostwie Intendentury, jako referent. 3 maja 1922 zweryfikowany został w stopniu porucznika ze starszeństwem z dniem 1 czerwca 1919 i 215 lokatą w korpusie oficerów administracyjnych, dział gospodarczy. W 1923 pełnił służbę w Szefostwie Intendentury Dowództwa Okręgu Korpusu Nr I w Warszawie, pozostając na ewidencji Okręgowego Zakładu Gospodarczego Nr I.
3 maja 1926 został awansowany na kapitana ze starszeństwem z dniem 1 lipca 1925 i 11 lokatą w korpusie oficerów administracyjnych, dział gospodarczy. W 1932 pełnił służbę Kierownictwie Administracji Pieniężnej Ministerstwa Spraw Wojskowych w Warszawie. W następnym roku przeniesiony został z korpusu oficerów administracji do korpusu oficerów intendentury oraz z KAP MSWojsk. do Kierownictwa Centralnego Zaopatrzenia Intendenckiego w Warszawie.
W trakcie kampanii wrześniowej 1939 dostał się do sowieckiej niewoli. Był więziony w Starobielsku. W kwietniu 1940 został zamordowany przez NKWD w Charkowie.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1484307" url="https://pl.wikipedia.org/wiki?curid=1484307" title="Brygada Strzelców Polskich">
Brygada Strzelców Polskich

Brygada Strzelców Polskich (BSP) albo Poleska Brygada Strzelców – wielka jednostka piechoty Wojska Polskiego na Wschodzie, powstała jesienią 1915 roku.
Zawiązkiem powstania BSP stał się zdziesiątkowany w walkach Legion Puławski, a także 740 Drużyna Lubelska. BSP funkcjonowała na zasadzie rosyjskich drużyn (batalionów) pospolitego ruszenia, a dokładnie rosyjskiej 104 Brygady Pospolitego Ruszenia.
Formowanie.
Inicjatywa generała Szymanowskiego, pułkownika Rządkowskiego i rotmistrza Zamoyskiego skutkowała wydaniem rozporządzenia faktycznego szefa Stawki generała Michała Aleksiejewa o powołaniu Brygady Strzelców Polskich, której formowanie rozpoczęło się w Bobrujsku. Wkrótce do Brygady dołączono dywizjon ułanów i kompanie saperską. 
Brygada była zależna od dowództwa rosyjskiego. Korespondencja urzędowa była prowadzona w języku rosyjskim, natomiast komendy padały w języku polskim. W szeregach Brygady znajdowało się ponad 8 tysięcy żołnierzy, niemal wyłącznie Polaków.
Walki na froncie.
Brygada Strzelców Polskich została skierowana na front w 1916. Brała udział w walkach z Niemcami na Nowogródczyźnie, gdzie poniosła duże straty. Walczyła na linii frontu, który przebiegał na rzece Szczara, a także w rejonie Zaosia i Snowia. W styczniu 1917 Brygada została wycofana z frontu do Kijowskiego Okręgu Wojskowego i tutaj została przeformowana w Dywizję Strzelców Polskich.
Organizacja i obsada personalna brygady.
Dowództwo Brygady Strzelców Polskich
Pododdziały

</doc>
<doc id="1484313" url="https://pl.wikipedia.org/wiki?curid=1484313" title="Dywizja Instrukcyjna">
Dywizja Instrukcyjna

Dywizja Instrukcyjna – szkolna wielka jednostka Armii Polskiej we Francji.
Dywizja Instrukcyjna sformowana została w maju i czerwcu 1919, w rejonie Sens, we Francji, na bazie francuskiej 68 Dywizji Piechoty.
Od maja 1919 w składzie Frontu Mazowieckiego gen. Emmanuela Masseneta, jednego z frontów Frontu Przeciwniemieckiego.

</doc>
<doc id="1484315" url="https://pl.wikipedia.org/wiki?curid=1484315" title="Dywizja Strzelców Polskich (1917)">
Dywizja Strzelców Polskich (1917)

Dywizja Strzelców Polskich (DSP) – wielka jednostka piechoty Wojska Polskiego na Wschodzie sformowana w 1917 na bazie Brygady Strzelców Polskich przy armii Imperium Rosyjskiego, rozwiązana w tym samym roku. Część żołnierzy przeszła do I Korpusu Polskiego.
Dzieje jednostki.
Dywizja zaczęła formować się na bazie Brygady Strzelców Polskich, przeniesionej na rozkaz Brusiłowa pod Kijów na kilka tygodni przed wybuchem rewolucji lutowej 1917 r. Pod okiem generała gen. Bylewskiego sformowano cztery pułki piechoty, kompanię inżynieryjną i dywizjon ułanów. Artylerii własnej dywizja nie posiadała. Na polską komendę, korespondencję wewnętrzną w języku ojczystym, kolorowe otoki i orzełki zgodę uzyskano dopiero po likwidacji caratu. Mundury pozostały rosyjskie. Wiele do życzenia pozostawiał dobór kadry oficerskiej. W zasadzie jedynie w 1. pułku, opartym na elementach Legionu Puławskiego, istniały podwaliny pod budowę prawdziwie narodowej formacji.
Wiosną 1917 roku, mimo oporów ze strony rosyjskiej, stany liczbowe pułków zaczęły szybko rosnąć, wkrótce przekraczając określone limity. W czerwcu 1917, po zakończeniu szkolenia w rejonie Płoskirowa dywizja została przerzucona na front galicyjski, pod Husiatyn, w ramach ofensywy Kiereńskiego. Walczyła pod Zbruczem i Czabarówką, Husiatyniem, Krechowicami, Stanisławowem. 4 lipca dywizja weszła w skład 7. Armii, po czym 6 lipca obsadziła okopy pod Brzeżanami. W dniach 7–10 lipca oddziały były silnie ostrzeliwane przez artylerię w okopach, w tym 3 Pułk pociskami gazowymi, przeciwko którym żołnierze nie mieli masek przeciwgazowych. Armia rosyjska była już w stanie daleko posuniętego rozkładu. W tej sytuacji, na skutek nasilonej agitacji bolszewickiej, doszło w kilku pododdziałach dywizji do odmowy wykonania rozkazów, dezercji do domów i przejść na stronę nieprzyjacielską, co zdarzało się również w jednostkach rosyjskich, ale zostało wykorzystane przez nieprzychylne Polakom dowództwo rosyjskie. M.in. pod Brzeżanami uciekło z pułków około 400 ludzi. Rozkazem z 18 lipca 1917 nakazano jej rozformowanie i przeniesienie lepszych żołnierzy do 169 i 171 rosyjskiej DP, pozostałych do pułków rezerwowych, a sprzęt nakazano przekazać czechosłowackiej 2 DP, do czego przystąpiono rozkazem z 20 lipca. Mimo to, na skutek przerwania frontu i panicznego odwrotu rosyjskiego, pułki dywizji faktycznie znalazły się w walkach odwrotowych, zbierając po drodze porzuconą broń. 
Rozkazem LXI Korpusu z 22 lipca nakazano powtórnie sformować dywizję, która jednak miała już zmniejszoną wartość bojową. W toku odwrotu, kompania 4 pułku strzelców 26 lipca chroniła ludność Czortkowa przed maruderami rosyjskimi. Dywizja była w tym momencie jedynym wartościowym oddziałem w rejonie Husiatyna. W panice ogarniającej wojska rosyjskie, w ciężkich bojach odwrotowych, 28 lipca 1 pułk strzelców stoczył zacięty bój obronny pod Czabarówką koło Husiatyna, a 2 i 3 pułki – pod Olchowczykiem, na linii Zbrucza. 
Część żołnierzy przeszła następnie do I Korpusu Polskiego. 
Tymczasem dywizjon ułanów, wydzielony z dywizji na samym początku jej istnienia, przeszedł pod Charków i – wykorzystując bałagan panujący w sztabach rosyjskich – przekształcił się samodzielnie w 1 pułk ułanów. Wkrótce, rozbudowany do czterech szwadronów, ruszył w rejon zakwaterowania dywizji. Nie dotarł tam jednak, przerzucony nagłym rozkazem pod Stanisławów, gdzie bronił mieszkańców przed bandami grasantów. Tam też, pod wsią Krechowce, walczył z piechotą niemiecką, ponosząc dotkliwe straty (30 zabitych, ponad 40 rannych), ale zyskując uznanie tak Rosjan, jak i Niemców. Nieustanne boje z nacierającymi oddziałami niemieckimi doprowadziły do tego, że dopiero we wrześniu, okrężną drogą przez Besarabię, dotarł pułk do Mińska, gdzie tworzył się I Korpus Polski.
Organizacja i obsada personalna dywizji.
Dowództwo i sztab
Dywizja liczyła ok. 35 tysięcy żołnierzy, w tym pułk rezerwowy - 12 tys.

</doc>
<doc id="1484316" url="https://pl.wikipedia.org/wiki?curid=1484316" title="Leon Uris">
Leon Uris

Leon Uris (ur. 3 sierpnia 1924 w Baltimore, zm. 21 czerwca 2003 w Shelter Island) – amerykański powieściopisarz pochodzenia żydowskiego podejmujący tematykę historyczną.
Napisał dwa wielkie bestsellery: "Exodus" (1958), o najnowszej historii Żydów, i "Trinity" (1976), o walce Irlandii o niepodległość. W Polsce znana jest powieść "Miła 18" (1961), o warszawskim getcie.
Ojciec Urisa – Wolf William – pochodził z Polski.

</doc>
<doc id="1484318" url="https://pl.wikipedia.org/wiki?curid=1484318" title="OPC serwer">
OPC serwer



</doc>
<doc id="1484323" url="https://pl.wikipedia.org/wiki?curid=1484323" title="Wilkie Collins">
Wilkie Collins

William Wilkie Collins (ur. 8 stycznia 1824 w Londynie, zm. 23 września 1889 tamże) – angielski powieściopisarz, dramaturg, autor opowiadań. Syn malarza Williama Collinsa.
Ogromnie popularny za życia. Napisał 30 powieści, ponad 60 opowiadań, 14 dramatów i ponad 100 esejów. Najbardziej znane powieści to "The Woman in White" ("Kobieta w bieli"), "The Moonstone" ("Kamień Księżycowy"), "Armadale" i "No Name". Prekursor powieści detektywistycznej – "Kamień Księżycowy" uważany jest za pierwszą powieść tego gatunku. Bliski przyjaciel Karola Dickensa. Od ich spotkania w marcu 1851 aż do śmierci Dickensa w czerwcu 1870, Collins był jednym z najlepiej znanych, najbardziej kochanych i, przez jakiś czas, najlepiej opłacanych wiktoriańskich beletrystów.
Jego twórczość miała istotny wpływ na angielskiego reżysera Alfreda Hitchcocka.
Ekranizacje.
Wiele utworów Collinsa zostało sfilmowanych w kilku krajach. W Polsce powstała w 1967 nowela telewizyjna "Przeraźliwe łoże", zrealizowana przez Witolda Lesiewicza na podstawie opowiadania o tym samym tytule.

</doc>
<doc id="1484324" url="https://pl.wikipedia.org/wiki?curid=1484324" title="Akcja polska NKWD">
Akcja polska NKWD



</doc>
<doc id="1484325" url="https://pl.wikipedia.org/wiki?curid=1484325" title="Meter Bus">
Meter Bus



</doc>
<doc id="1484326" url="https://pl.wikipedia.org/wiki?curid=1484326" title="Operacja polska NKWD 1937">
Operacja polska NKWD 1937



</doc>
<doc id="1484327" url="https://pl.wikipedia.org/wiki?curid=1484327" title="Søren Lerby">
Søren Lerby

Søren Lerby (ur. 1 lutego 1958 w Kopenhadze) – piłkarz duński grający na pozycji lewego pomocnika.
Kariera klubowa.
Lerby urodził się w Kopenhadze. Karierę piłkarską rozpoczął w klubie Boldklubben 1903, a następnie trenował w Taastrup IK. W 1975 roku został członkiem pierwszej drużyny Fremadu Amager Kopenhaga i wtedy też zadebiutował w wieku 17 lat w duńskiej pierwszej lidze. W listopadzie tamtego roku odszedł z klubu i wraz z Frankiem Arnesenem został zawodnikiem holenderskiego Ajaksu Amsterdam. Swój pierwszy mecz w nowym klubie Lerby rozegrał 11 kwietnia 1976, a Ajax wygrał 4:1 z Go Ahead Eagles. W sezonie 1976/1977 częściej grał w podstawowym składzie Ajaksu i wtedy też osiągnął swój pierwszy sukces w karierze, gdy wywalczył mistrzostwo Holandii. Już w sezonie 1978/1979 stał się czołowym zawodnikiem zespołu i zdobywając 16 goli był jego najlepszym strzelcem oraz przyczynił się do zdobycia drugiego tytułu mistrza kraju i swojego pierwszego Pucharu Holandii. W 1980 roku Lerby ponownie został mistrzem kraju, a w 1981 roku po odejściu Arnesena oraz Ruuda Krola trener Kurt Linder mianował go kapitanem zespołu. Tę funkcję Søren pełnił do końca swojego pobytu w Ajaksie, czyli do 1983 roku. W tym okresie jeszcze dwukrotnie był mistrzem Holandii - w 1982 i 1983 roku (w tym drugim przypadku zdobył także krajowy puchar). Łącznie w barwach klubu z Amsterdamu rozegrał 206 meczów i strzelił 66 bramek.
Latem 1983 roku Lerby odszedł do niemieckiego Bayern Monachium, w którym miał zastąpić kończącego karierę Paula Breitnera. W Bundeslidze zadebiutował 13 sierpnia w wygranym 2:1 spotkaniu z Bayerem 04 Leverkusen. W 1984 roku zdobył z Bayernem Puchar Niemiec, a w sezonie 1984/1985 był jednym z głównych autorów wywalczenia mistrzostwa Niemiec. Z Bayernem dotarł też do półfinału Pucharu Zdobywców Pucharów, ale w nim Bawarczycy byli gorsi od angielskiego Evertonu (0:0, 1:3). Z kolei w 1986 roku sięgnął z Bayernem po dublet - mistrzostwo i puchar kraju. Łącznie w FCB przez trzy sezony rozegrał 89 ligowych meczów, w których zdobył 22 gole.
Latem 1986 Lerby został zawodnikiem grającego we francuskiej Ligue 1, AS Monaco. Był tam czwartym obcokrajowcem obok rodaka Sørena Buska, Algierczyka Abdallaha Medjadiego i pochodzącego z Wybrzeża Kości Słoniowej Youssoufa Fofany. Z Monaco zajął 5. miejsce w Ligue 1, ale po sezonie wrócił do Holandii i został piłkarzem PSV Eindhoven, w którym ponownie występował z Arnesenem, a także dwoma innymi rodakami, Janem Heintze i Ivanem Nielsenem. W 1988 i 1989 roku Søren dwukrotnie z rzędu wywalczył mistrzostwo Holandii, a w czasie pobytu w PSV trzy razy został zdobywcą Pucharu Holandii. W sezonie 1987/1988 zdobył z tym klubem Puchar Mistrzów. W finałowym meczu z Benfiką (0:0) wykorzystał swój rzut karny w serii rzutów karnych, dzięki czemu PSV po raz pierwszy w historii sięgnął po Puchar Europy. W 1990 roku Lerby zakończył piłkarską karierę w wieku 32 lat.
Kariera reprezentacyjna.
W reprezentacji Danii Lerby zadebiutował 24 maja 1978 roku w meczu eliminacji do Euro 80 zremisowanym 3:3 z Irlandią. W 1984 roku selekcjoner reprezentacji Sepp Piontek powołał go do kadry na Mistrzostwa Europy 1984. Tam Søren był podstawowym zawodnikiem i zaliczył cztery spotkania: grupowe z Francją (0:1), z Jugosławią (5:0) i z Belgią (3:2) oraz w półfinale z Hiszpanią (1:1 i gol w 7. minucie, porażka Danii po serii rzutów karnych).
W 1986 roku Lerby zaliczył swój jedyny Mundial - Mistrzostwa Świata w Meksyku. Tam wystąpił w czterech meczach: grupowych ze Szkocją (1:0), z Urugwajem (6:1 i gol w 41. minucie), z RFN (2:0) oraz w 1/8 finału z Hiszpanią (1:5). Swoje drugie i ostatnie Mistrzostwa Europy Søren zaliczył w 1988 w RFN. Tam zagrał dwukrotnie: z Hiszpanią (2:3) i RFN (0:2). W 1989 roku zakończył reprezentacyjną karierę. W drużynie narodowej wystąpił łącznie 67 razy i strzelił 10 bramek.
Kariera trenerska.
Od 9 października 1991 do 10 marca 1992 roku Lerby był pierwszym trenerem Bayernu Monachium i zastąpił na tym stanowisku Juppa Heynckesa. Odpadł jednak z Pucharu UEFA po dwumeczu z FC København (2:6, 1:0), a gdy został zwolniony ze stanowiska Bayern zajmował 11. pozycję w lidze. Na stanowisku szkoleniowca FCB został zastąpiony przez Ericha Ribbecka.

</doc>
<doc id="1484328" url="https://pl.wikipedia.org/wiki?curid=1484328" title="Soren Lerby">
Soren Lerby



</doc>
<doc id="1484331" url="https://pl.wikipedia.org/wiki?curid=1484331" title="Zbór Warszawa-Wola Kościoła Zielonoświątkowego">
Zbór Warszawa-Wola Kościoła Zielonoświątkowego

Kościół Zielonoświątkowy, Zbór Warszawa-Wola – zbór Kościoła Zielonoświątkowego w RP znajdujący się w Warszawie. Zbór powstał we wrześniu 1984 roku i nosi popularną nazwę „Chrześcijańska Wspólnota Ewangelii”.
Historia.
Początki tej Wspólnoty sięgają końca lat 70. XX wieku i mają związek z działalnością warszawskiego zboru, mieszczącego się przy ul. Zagórnej. Zbór warszawski od 1947 do 1987 stanowił część Zjednoczonego Kościoła Ewangelicznego (ZKE). W latach 70. wyłoniła się z niego grupa modlitewna skupiona wokół braci Mieczysława Kwietnia i Waldemara Lisieskiego. Jej członkom nie wystarczały niedzielne nabożeństwa, pragnęli jak najwięcej przebywać razem w Obecności Bożej, spędzając czas na modlitwie, czytaniu Biblii i dzieleniu się Słowem i świadectwem życia. Studiując Biblię starali się znaleźć odpowiedź na pytania związane ze swoim życiem, świadectwem i służbą. W 1984 r. grupa modlitewna przekształciła się w zbór domowy, który w ówczesnych realiach politycznych został formalnie zalegalizowany jako IV Zbór warszawski ZKE. Zbór nosił również nazwę Chrześcijańska Wspólnota Ewangelii.
Początkowo nabożeństwa odbywały się w prywatnych mieszkaniach członków przy ul. Zagórnej 10, później w Al. Niepodległości i na Solcu. Z czasem, kiedy przybywało członków i sympatyków, gdy coraz trudniej było im się pomieścić w maleńkich blokowych mieszkankach, zbór włączył do swych modlitw prośbę o nowe miejsce spotkań, równocześnie zbierając fundusze i poszukując odpowiedniego domu. W sierpniu 1987 roku Chrześcijańska Wspólnota Ewangelii przeniosła się do swojej nowej siedziby przy ul. Połczyńskiej 59 pod oficjalną nazwą Zbór Warszawa-Wola Kościoła Zielonoświątkowego. Po reorganizacji ZKE w lutym 1988 roku, zbór domowy kontynuował swoją działalność w ramach Kościoła Zielonoświątkowego. 
Świadectwo i służba.
Zbór podejmował różne działania. Od 1977, przez 11 lat organizował wspólne letnie wyjazdy do Teofilowa k. Spały, poświęcone głównie lekturze Pisma Świętego. Do tradycji zboru należą też kilkudniowe – wiosenne i jesienne – konferencje biblijne, z udziałem gości z kraju i zagranicy. W minionym okresie organizatorzy tych spotkań nie raz przeżywali trudne chwile podczas nalotów „smutnych panów”. 
W Zborze odbywają się nabożeństwa niedzielne, studia biblijne i nabożeństwa modlitewne oraz praca wśród dzieci w Szkole Niedzielnej. Członkowie Zboru odwiedzają areszty i więzienia, grają w zespole muzycznym, wraz z Organizacją Gedeonitów rozpowszechniają teksty Nowego Testamentu w szkołach i szpitalach. Zbór liczy ok. 60 członków, opiekę duchową pełni pastor i Rada Starszych. W nabożeństwach niedzielnych uczestniczy też ok. 20 przyjaciół i gości.
W 1987 zbór przeniósł swoją siedzibę do zakupionego budynku przy ul. Połczyńskiej 59. W budynku znajduje się sala modlitewna, oraz pomieszczenia w których odbywają się zajęcia dla dzieci.
Na koniec 2010 zbór skupiał 84 wiernych, w tym 50 ochrzczonych członków.

</doc>
<doc id="1484339" url="https://pl.wikipedia.org/wiki?curid=1484339" title="Mbus">
Mbus



</doc>
<doc id="1484342" url="https://pl.wikipedia.org/wiki?curid=1484342" title="What’s My Favorite Word?">
What’s My Favorite Word?

What’s My Favorite Word? – czternasty studyjny album amerykańskiego rapera Too $horta. Pojawił się w sprzedaży w 2002 roku.

</doc>
<doc id="1484343" url="https://pl.wikipedia.org/wiki?curid=1484343" title="Toots &amp; the Maytals">
Toots &amp; the Maytals



</doc>
<doc id="1484348" url="https://pl.wikipedia.org/wiki?curid=1484348" title="Eubacteria">
Eubacteria



</doc>
<doc id="1484350" url="https://pl.wikipedia.org/wiki?curid=1484350" title="Chase the Cat">
Chase the Cat

Chase the Cat – trzynasty album studyjny amerykańskiego rapera Too $horta. Trafił do sprzedaży 20 listopada 2001 roku.

</doc>
<doc id="1484352" url="https://pl.wikipedia.org/wiki?curid=1484352" title="S-Bus">
S-Bus

S-Bus () – protokół opracowany przez firmę Saia-Burgess na potrzeby komunikacji pomiędzy urządzeniami produkowanymi przez Saia-Burgess a innymi urządzeniami lub systemami. Dzięki wykorzystaniu serwera OPC dla protokołu S-Bus, możliwe jest odczytywanie danych ze sterowników PLC Saia-Burgess z serii od PCS1 i PCD1 do PCD6 oraz innych urządzeń zgodnych z protokołem S-Bus i udostępnianie ich w standardzie OPC. Protokół S-Bus jest dostępny dla dwóch mediów transmisyjnych:

</doc>
<doc id="1484356" url="https://pl.wikipedia.org/wiki?curid=1484356" title="Toshihide Masukawa">
Toshihide Masukawa

 – japoński fizyk teoretyk, noblista, profesor Kyoto University.
Życiorys.
Studia ukończył na Nagoya University w 1962, tam też w 1967 uzyskał stopień doktora.
Jego artykuł "CP Violation in the Renormalizable Theory of Weak Interaction" opublikowany wspólnie z Makoto Kobayashim był trzecim co do ilości cytowań artykułem z dziedziny fizyki wysokich energii. Zaproponowana w nim została ogólna postać macierzy mieszania dla trzech generacji kwarków, zwaną obecnie macierzą Cabbibo-Kobayashi-Maskawy. W 2008 wspólnie z Makoto Kobayashim został za tę pracę uhonorowany Nagrodą Nobla w dziedzinie fizyki. Niezależnie od nich, laureatem został również Yoichiro Nambu.
Został odznaczony m.in. japońskim Orderem Kultury. Otrzymał Nagrodę Asahi za 1994 rok. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (1985).

</doc>
<doc id="1484359" url="https://pl.wikipedia.org/wiki?curid=1484359" title="You Nasty">
You Nasty

You Nasty – dwunasty album studyjny amerykańskiego rapera Too Shorta. Trafił do sprzedaży 12 października 2000 roku.
30 października 2000 roku album według Recording Industry Association of America uzyskał status złotej płyty.

</doc>
<doc id="1484360" url="https://pl.wikipedia.org/wiki?curid=1484360" title="Makoto Kobayashi">
Makoto Kobayashi

 – japoński fizyk teoretyk, noblista.
Życiorys.
Był synem lekarza kierującego publicznym ośrodkiem zdrowia w Nagoi, jego ojciec zmarł w 1946 roku. Ich dom rodzinny został ziszczony podczas nalotów na Nagoyę w czasie II wojny światowej, więc schronili się w domu rodziców matki Makoto Kobayashi, Ai Kaifu. W tym samym domu mieszkał też jej starszy brat z rodziną, w tym synem Toshiki Kaifu (późniejszym premierem Japonii). Kuzynem Makoto Kobayashi jest także astronom Norio Kaifu. 
Podczas nauki w szkole średniej uprawiał grę w tenisa ziemnego. Fizyką zainteresował się po przeczytaniu książki "Ewolucja fizyki" Leopolda Infelda i Alberta Einsteina. 
Studiował fizykę na Nagoya University, gdzie jednym z wykładowców był Shoichi Sakata. Makoto Kobayashi rozpoczął pracę w jego grupie badawczej zajmującej się fizyką cząstek elementarnych. Współpracował też z Yoshio Ohnuki oraz Toshihide Masukawą. Stopień doktora uzyskał w 1972 na Nagoya University, już po śmierci Sakaty (w 1970 roku). 
W 1972 został zatrudniony jako pracownik naukowy na Wydziale Fizyki Kyoto University. Krótko przed nim przeniósł się tam Toshihide Masukawa, więc kontynuowali współpracę rozpoczętą w Nagoi. Ich artykuł "CP Violation in the Renormalizable Theory of Weak Interaction" opublikowany w 1973 roku, był trzecim co do ilości cytowań artykułem z dziedziny fizyki wysokich energii. Zapostulowana w nim została ogólna postać macierzy mieszania dla trzech generacji kwarków, zwaną obecnie macierzą Cabbibo-Kobayashi-Maskawy. 
W 1979 został profesorem na Kyoto University. W 1997 przeniósł się do Tsukuby, gdzie kierował Laboratorium Wysokich Energii. W 2006 przeszedł na emeryturę. 
Nagrody.
W 2008 wspólnie z Toshihide Masukawa został uhonorowany Nagrodą Nobla w dziedzinie fizyki. Niezależnie od nich, laureatem został również Yoichiro Nambu.
Został odznaczony m.in. japońskim Orderem Kultury. Otrzymał Nagrodę Asahi za 1994 rok. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (1985).

</doc>
<doc id="1484361" url="https://pl.wikipedia.org/wiki?curid=1484361" title="Synod połocki">
Synod połocki

Synod połocki – synod Kościoła unickiego w Imperium Rosyjskim, który odbył się w 1839 w Połocku. Władze rosyjskie unieważniły na nim postanowienia unii brzeskiej, a wszystkie parafie i diecezje Cerkwi greckokatolickiej, znajdujące się na terenie zaboru rosyjskiego włączono do struktur Rosyjskiej Cerkwi Prawosławnej.
Wcześniej, 22 kwietnia 1828 r., wydano ukaz carski, który nakazywał przekształcenie form organizacyjnych Cerkwi unickiej na takie jak w prawosławiu, upodobniono też liturgię i rozpoczęto indoktrynację duchowieństwa greckokatolickiego.
Po tym synodzie obszar działalności Cerkwi greckokatolickiej wywodzącej się z unii brzeskiej ograniczył się do Chełmszczyzny (tutaj cesarz Aleksander II skasował unię w 1875) i Galicji, a po 1875 r. (likwidacja unickiej diecezji chełmskiej) – jedynie do Galicji, gdzie pod władzą austriacką zaczął się kształtować Ukraiński Kościół Greckokatolicki.

</doc>
<doc id="1484363" url="https://pl.wikipedia.org/wiki?curid=1484363" title="Feargus Edward O’Connor">
Feargus Edward O’Connor

Feargus Edward O’Connor (ur. 1794, zm. 1855) – brytyjski polityk irlandzkiego pochodzenia, z zawodu adwokat. Przywódca radykalnego skrzydła czartystów, tzw. „siły fizycznej”. Opowiadał się za walką zbrojną robotników, nie był jednak zawsze konsekwentny i zalecał jednocześnie działalność petycyjną i pokojowe demonstracje. Początkowo działał w Irlandii wraz z Danielem O’Connelem. Został wybrany do parlamentu w 1832 roku, a następnie w 1835 – ten drugi wybór jednak unieważniono. W 1838 założył Wielki Związek Północny, a od 1837 roku wydawał „Gwiazdę Północna” – „The Northern Star”.

</doc>
<doc id="1484367" url="https://pl.wikipedia.org/wiki?curid=1484367" title="Góra Świętej Wiktorii">
Góra Świętej Wiktorii

Góra Świętej Wiktorii (francuski: "Montagne Sainte-Victoire", oksytański: "Ventùri / Santo Ventùri") – wapienny grzbiet górski w południowej Francji, rozciągający się na długości 18 km pomiędzy departamentami Delta Rodanu i Var. Najwyższym punktem jest "Pic des mouches", na wysokości 1011 m n.p.m. Niedaleko szczytu postawiono 19-metrowy krzyż - "Croix de Provence" ("Krzyż Prowansji").
Góra znana jest z częstego pojawiania się na obrazach Paula Cézanna, który dokonywał częstych jej obserwacji z niedaleko położonego domu. Ponadto motyw tej góry pojawia się także w dziele Enguerranda Quartona z 1454 - "Koronacja Marii".

</doc>
<doc id="1484369" url="https://pl.wikipedia.org/wiki?curid=1484369" title="Hero (singel Nasa)">
Hero (singel Nasa)

„Hero” – singiel rapera Nas.

</doc>
<doc id="1484374" url="https://pl.wikipedia.org/wiki?curid=1484374" title="Drystra">
Drystra



</doc>
<doc id="1484376" url="https://pl.wikipedia.org/wiki?curid=1484376" title="1 Dywizja Strzelców Polskich">
1 Dywizja Strzelców Polskich



</doc>
<doc id="1484378" url="https://pl.wikipedia.org/wiki?curid=1484378" title="Lexus IS-F">
Lexus IS-F



</doc>
<doc id="1484379" url="https://pl.wikipedia.org/wiki?curid=1484379" title="Yoichiro Nambu">
Yoichiro Nambu

 – japońsko-amerykański fizyk teoretyk, noblista, profesor uniwersytetów w Osace i Chicago. Specjalizował się w fizyce cząstek elementarnych, w tym chromodynamice kwantowej i teorii strun, którą współtworzył.
Nagrodę Nobla w dziedzinie fizyki otrzymał w 2008 roku, za odkrycie mechanizmu spontanicznego łamania symetrii w fizyce cząstek elementarnych. Niezależnie od niego laureatami zostali Toshihide Masukawa i Makoto Kobayashi.
Życiorys.
Yoichiro Nambu urodził się w 1921 roku w Tokio, ale wychowywał się w Fukui. W latach 1940–1942 studiował fizykę na Cesarskim Uniwersytecie w Tokio. Po uzyskaniu tytułu magistra został powołany do wojska, służył w laboratorium radarów. Przeżył amerykańskie naloty na Tokio. Po zakończeniu II wojny światowej, w 1946 roku, wrócił na Uniwersytet Tokijski, w 1952 uzyskał tam stopień doktora.
W 1950 roku został profesorem na Osaka City University, pracował na nim do 1956 roku. W 1952 roku został zaproszony do Institute for Advanced Study, a w 1954 został pracownikiem naukowym na University of Chicago. Z tą uczelnią związał swoją karierę, w 1956 roku został tam "associate professor", a w 1958 – profesorem. W 1970 roku uzyskał amerykańskie obywatelstwo.
W czasie studiów na Uniwersytecie zetknął się z Shin’ichirō Tomonagą, który w tym czasie rozwijał teorię renormalizacji. Yoichiro Nambu współpracując z jego grupą badawczą rozpoczął badania nad fizyką cząstek elementarnych. Był jednym z twórców teorii strun oraz pionierów w dziedzinie chromodynamiki kwantowej. W swoich eksperymentach zaobserwował przechodzenie materii ze stanu symetrycznego do asymetrycznego. Zjawisko to nazwane spontanicznym łamaniem symetrii spotkało się początkowo ze sceptycyzmem ówczesnych fizyków.
Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (1994).
Zmarł 5 lipca 2015 roku w Osace w wyniku ataku serca.

</doc>
<doc id="1484381" url="https://pl.wikipedia.org/wiki?curid=1484381" title="2 Dywizja Strzelców Polskich">
2 Dywizja Strzelców Polskich



</doc>
<doc id="1484382" url="https://pl.wikipedia.org/wiki?curid=1484382" title="3 Dywizja Strzelców Polskich">
3 Dywizja Strzelców Polskich



</doc>
<doc id="1484383" url="https://pl.wikipedia.org/wiki?curid=1484383" title="1 Dywizja Strzelców Polskich (WP na Wschodzie)">
1 Dywizja Strzelców Polskich (WP na Wschodzie)

1 Dywizja Strzelców Polskich (1 DSP) – wielka jednostka piechoty Wojska Polskiego na Wschodzie.
Dywizja został sformowana jesienią 1917 początkowo w Husatynie, a później w Starym Bychowie. Weszła w skład I Korpusu Polskiego.
Organizacja i obsada personalna dywizji.
W grudniu 1917 dywizja etatowo liczyła: 371 oficerów, 36 lekarzy, 52 urzędników, 16927 żołnierzy frontowych, 2308 żołnierzy niefrontowych, około 4500 koni. Stan faktyczny wynosił odpowiednio: 397, 21, 35, 5049, 2002, ok. 2400;
Żołnierze dywizji.
Na mocy rozkazu dowódcy I Korpusu Polskiego z 19 marca 1918 udekorowani zostali za waleczność:
z kompanii inżynieryjnej
z legii podchorążych

</doc>
<doc id="1484384" url="https://pl.wikipedia.org/wiki?curid=1484384" title="Przesiecka Góra">
Przesiecka Góra

Przesiecka Góra (niem. "Der Göllner", 610 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Przesiecka Góra położona jest w środkowej części Karkonoskiego Padołu Śródgórskiego, pomiędzy Przesieką a Zachełmiem.
Zbudowana z granitu karkonoskiego.
Na szczycie i zboczach liczne skałki i urwiska skalne, m.in. "Schodki".
Porośnięta lasem regla dolnego.

</doc>
<doc id="1484385" url="https://pl.wikipedia.org/wiki?curid=1484385" title="Polski Państwowy Teatr Objazdowy w Białoruskiej SRR">
Polski Państwowy Teatr Objazdowy w Białoruskiej SRR

Polski Państwowy Teatr Objazdowy w Białoruskiej SRR (), od 11 lipca 1932 Polski Państwowy Teatr Białoruskiej SRR im. 11 Lipca – jeden z dwóch teatrów polskich działających w ZSRR w dwudziestoleciu międzywojennym, istniał w latach 1929–1936, jego siedzibą był dawny kościół św. Szymona i św. Heleny w Mińsku. 
Historia.
Placówka powstała na bazie kursów teatralnych, jakie odbywały się przy klubie robotniczym im. Róży Luksemburg w Mińsku. Zajęcia z teatrologii prowadził wówczas E. Bagiński, który został pierwszym dyrektorem Teatru. Od 1933 na czele instytucji stał J. Tonalski. 
11 lipca 1932 placówka została przekształcona w Polski Państwowy Teatr Białoruskiej Socjalistycznej Republiki Radzieckiej im. 11 Lipca. 
Wśród aktorów znaleźli się I. Bagińska, J. Gołobacz, K. Mackiewicz, W. Okołow, A. Rotter, K. Stecki, W. Tatarzycka, W. Tyszkiewicz i J. Chudnicki. Na deskach teatru zdołano wystawić "Chleb" Władimira Kirszona, "Moralność Pani Dulskiej", "W cieniu szubienicy" B. Jarockiej, "Rodzinę Worońców" W. Kowalskiego, "Zorany ugór" M. Szołochowa oraz "Upadek eskadry" Kornijczuka.

</doc>
<doc id="1484386" url="https://pl.wikipedia.org/wiki?curid=1484386" title="Wiosenna bujność traw">
Wiosenna bujność traw

Wiosenna bujność traw (ang. "Splendor in the Grass", 1961) − amerykański melodramat w reżyserii Elii Kazana. Film nominowany w dwóch kategoriach do Oscara, otrzymał jedną statuetkę za najlepszy scenariusz.
Opis fabuły.
Bud (Warren Beatty), chłopak z wyższych sfer zakochuje się w Wilmie (Natalie Wood). Dziewczyna wydaje się dla niego nieodpowiednia, gdyż nie ma pozycji społecznej równej rodzinie Buda. Dlatego też rodzice Buda, państwo Stamperowie, aby zapobiec mezaliansowi, postanawiają, dla dobra obojga, zakończyć ich uczucie. Wilma nie wytrzymuje napięcia psychicznego i zostaje poddana leczeniu w szpitalu psychiatrycznym. Tymczasem młodsza siostra Buda, Ginny (Barbara Loden), postanawia buntować się przeciwko agresywnej ojcowskiej opiekuńczości.

</doc>
<doc id="1484387" url="https://pl.wikipedia.org/wiki?curid=1484387" title="2 Dywizja Strzelców Polskich (WP na Wschodzie)">
2 Dywizja Strzelców Polskich (WP na Wschodzie)

2 Dywizja Strzelców Polskich (2 DSP) – wielka jednostka piechoty Wojska Polskiego na Wschodzie.
Historia dywizji.
Dywizja została sformowana jesienią 1917 roku w Żubcowie, w składzie I Korpusu Polskiego. Dowódcą dywizji był generał major Józef Szamota.
Według etatu dywizja miała liczyć 371 oficerów, 36 lekarzy, 52 urzędników, 16.927 żołnierzy frontowych i 2308 żołnierzy niefrontowych oraz około 4500 koni, natomiast stan ewidencyjny w grudniu 1917 roku liczył 372 oficerów, 13 lekarzy, 17 urzędników, 3494 żołnierzy frontowych i 863 żołnierzy niefrontowych oraz około 530 koni.

</doc>
<doc id="1484390" url="https://pl.wikipedia.org/wiki?curid=1484390" title="4 Dywizja Strzelców Polskich">
4 Dywizja Strzelców Polskich

Dywizje piechoty polskich formacji wojskowych w czasie I wojny światowej noszące numer „4”:

</doc>
<doc id="1484391" url="https://pl.wikipedia.org/wiki?curid=1484391" title="Ptasiak">
Ptasiak

Ptasiak (niem. "Vogelsberg", 1046 m n.p.m.) – szczyt w Karkonoszach, w obrębie Śląskiego Grzbietu.
Położony we wschodniej części Śląskiego Grzbietu, w bocznym grzbiecie odchodzącego od Smogorni ku północy i zakończonym Mostową nad Przesieką. Znajduje się pomiędzy dolinami Podgórnej i Myi.
Zbudowany z granitu karkonoskiego.
Na szczycie liczne skałki - "Ptasie Skały".
Porośnięty górnoreglowymi lasami świerkowymi.

</doc>
<doc id="1484392" url="https://pl.wikipedia.org/wiki?curid=1484392" title="5 Dywizja Strzelców Polskich">
5 Dywizja Strzelców Polskich



</doc>
<doc id="1484394" url="https://pl.wikipedia.org/wiki?curid=1484394" title="3 Dywizja Strzelców Polskich (WP na Wschodzie)">
3 Dywizja Strzelców Polskich (WP na Wschodzie)

3 Dywizja Strzelców Polskich (3 DSP) – wielka jednostka piechoty Wojska Polskiego na Wschodzie.
3 Dywizja Strzelców Polskich została sformowana jesienią 1917 roku w Jelni, w składzie I Korpusu Polskiego w Rosji. 18 sierpnia 1917 roku do Dowództwa 2 Kaukaskiej Dywizji Grenadierów we wsi Łowcowicze przybył generał Józef Leśniewski wraz z kilkuosobową grupą oficerów celem przejęcia majątku dywizji. 11 lutego 1918 roku dywizja wyruszyła z Jelni i 2 marca przybyła do Żłobina. W czasie przemarszu dywizja poniosła trudne do oszacowania straty.
Skład organizacyjny.
W nawiasach podano nazwy repolonizowanych oddziałów armii rosyjskiej.
W grudniu 1917 dywizja etatowo liczyła: 320 oficerów, 29 lekarzy, 44 urzędników, 14771 żołnierzy frontowych, 2002 żołnierzy niefrontowych, około 2350 koni. Stan faktyczny wynosił odpowiednio: 329, 10, 22, 2264, 1151, ok. 1590

</doc>
<doc id="1484395" url="https://pl.wikipedia.org/wiki?curid=1484395" title="Sbus">
Sbus



</doc>
<doc id="1484396" url="https://pl.wikipedia.org/wiki?curid=1484396" title="Lexus IS F">
Lexus IS F

Lexus IS F – sportowa odmiana osobowego samochodu klasy średniej marki Lexus - IS II - produkowana w latach 2007 - 2014. Pojazd jest pierwszym autem z serii "Lexus F". Auto zostało zaprezentowane podczas targów motoryzacyjnych North American International Auto Show 2007.
Od standardowego modelu IS odróżnia się zmodyfikowanym nadwoziem, większym silnikiem, sportowym zawieszeniem, skuteczniejszymi hamulcami oraz innymi mniejszymi zmianami. Auto pojawiło się w sprzedaży w 2007 roku w Japonii oraz USA, a w 2008 roku w Europie. W 2009 roku auto przeszło facelifting. W 2011 IS-F przeszedł kilka znaczących modyfikacji, które poprawiły jego właściwości jezdne. Zmodyfikowano zawieszenie, a tylna oś doczekała się mechanizmu różnicowego o ograniczonym tarciu. Cena Lexusa IS-F na polskim rynku pod koniec 2013 roku wynosiła 358 tys. zł.
W 2003 roku, na cztery lata przed premierą modelu, IS F Lexus pokazał na targach SEMA zmodyfikowany egzemplarz modelu IS z silnikiem V8. Auto o nazwie IS 430 zostało opracowane w USA przez warsztat Rod Millen Special Vehicles. Motor V8 3UZ-FE wytwarzał moc 340 koni mechanicznych, przekazywaną na tylną oś przez 6-biegową, manualną skrzynię Getrag oraz mechanizm różnicowy o ograniczonym poślizgu. 
25 lipca 2014 roku z taśm montażowych japońskiej fabryki Iwate zjechał ostatni Lexus IS F.
Osiągi.
Z włączonym SPORT MODE, wyłączonym VSC i manualną zmianą biegów 4,4, z włączonym SPORT MODE 4,6, a w trybie turystycznym 4,8
Zużycie paliwa.
Poziom emisji
Wyposażenie.
Lexus IS F standardowo wyposażony jest w elektryczne wspomaganie kierownicy uzależnione od prędkości jazdy (EPS), ABS, TRC, EBD, system wspomagania awaryjnego hamowania (BA), zintegrowany system zarządzania dynamika pojazdu, sportowe zawieszenie, tylny dyferencjał o ograniczonym poślizgu, dwustopniowe poduszki powietrzne, przycisk wyłączający poduszkę powietrzną pasażera, system uruchamiania pojazdu za pomocą przycisku "Start", nawigację GPS na twardym dysku, system audio klasy premium Mark Levinson®: 14 głośników, radio FM/MW/LW z RDS, 7"calowy dotykowy wyświetlacz multimedialny, system łączności Bluetooth®, asystenta parkowania, tempomat, elektryczną regulację przednich foteli, filtr przeciwpyłkowy, system oświetlenia wnętrza ułatwiający wsiadanie do pojazdu, aluminiowe nakładki na pedały, czujniki parkowania, deszczu oraz zmierzchu, reflektory biksenonowe. Opcjonalnie auto można wyposażyć w elektryczny szyberdach, sterowanie głosowe zestawem audio, klimatyzacją, telefonem, przyciemniane szyby z filtrem promieniowania ultrafioletowego (UV).

</doc>
<doc id="1484402" url="https://pl.wikipedia.org/wiki?curid=1484402" title="Ptasi Kamień">
Ptasi Kamień

Ptasi Kamień (czes. "Čihadlo", niem. "Im Löchel", "Vogelstein", 1215 m n.p.m.) – szczyt w Karkonoszach w obrębie Śląskiego Grzbietu.
Niezbyt wybitny szczyt w środkowej części Śląskiego Grzbietu. Oddziela Przełęcz Karkonoską na wschodzie od Przełęczy Dołek na zachodzie. Przechodzi przez niego granica między Polską a Czechami.
Zbudowany jest z granitu karkonoskiego. Na szczycie znajduje się mała skałka.
Porośnięty górnoreglowym lasem świerkowym.
Szczyt położony jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="1484406" url="https://pl.wikipedia.org/wiki?curid=1484406" title="Dyrrachion">
Dyrrachion



</doc>
<doc id="1484408" url="https://pl.wikipedia.org/wiki?curid=1484408" title="Rówienka (szczyt)">
Rówienka (szczyt)

Rówienka (niem. "Rübezahle Kegelbahn", 960 m n.p.m.) – szczyt w Karkonoszach, w obrębie Śląskiego Grzbietu.
Jest to słabo zaznaczone wzniesienie w północno-wschodniej części Śląskiego Grzbietu, leżące w bocznym ramieniu, odchodzącym od Smogorni ku północnemu wschodowi. Powyżej leży Suszyca, a niżej Czarna Góra, która przez Przełęcz pod Czołem łączy się z Czołem. Na wschód od Rówienki leży Karpacz.
Rówienka zbudowana jest z granitu karkonoskiego.
Porośnięta lasami świerkowymi.
Wschodnim zboczem Rówienki biegnie niebieski szlak turystyczny Karpacza Górnego przez Starą Polanę, "Samotnię" i "Strzechę Akademicką" na Równię pod Śnieżką oraz żółty szlak z Borowic przez Starą Polanę, Pielgrzymy, na Słonecznik. Rozpoczyna się tu szlak i prowadzi do Borowic.

</doc>
<doc id="1484409" url="https://pl.wikipedia.org/wiki?curid=1484409" title="Rudzianki">
Rudzianki

Rudzianki (niem. "Eisenberge, Saalberg-Eisen Berge", 576 m n.p.m.) – szczyt w Karkonoszach, w obrębie Pogórza Karkonoskiego.
Położony w środkowej części Pogórza Karkonoskiego, pomiędzy Zachełmiem na południu i wschodzie a Doliną Choińca na północnym zachodzie.
Rudzianki zbudowane są z granitu karkonoskiego.
Na szczycie i zboczach liczne skałki oraz "Czerwona Jaskinia".
Od południa i południowego masyw Rudzianek opływa Zachełmiec, a od północnego zachodu Choiniec, dopływy Podgórnej.
Porośnięty lasem regla dolnego.

</doc>
<doc id="1484413" url="https://pl.wikipedia.org/wiki?curid=1484413" title="A mis 33 años">
A mis 33 años

A mis 33 años – trzynasty album studyjny hiszpańskiego piosenkarza Julio Iglesiasa, wydany w 1977 roku.

</doc>
<doc id="1484415" url="https://pl.wikipedia.org/wiki?curid=1484415" title="Dharmapala">
Dharmapala



</doc>
<doc id="1484416" url="https://pl.wikipedia.org/wiki?curid=1484416" title="Dyskografia Keri Hilson">
Dyskografia Keri Hilson

Artykuł przedstawia całkowitą dyskografię amerykańskiej wokalistki R&amp;B Keri Hilson. Artystka w sumie wydała dwa albumy studyjne, dziesięć solowych singli oraz dwanaście solowych teledysków dzięki wytwórni Universal Music.
Wielokrotnie opóźniany, debiutancki album studyjny Hilson "In a Perfect World..." wydany został dnia 24 marca 2009. Krążek zadebiutował na pozycji #4 notowania najpopularniejszych wydawnictw muzycznych w Stanach Zjednoczonych, sprzedając się w pierwszym tygodniu w postaci 94.000 egzemplarzy. Wydawnictwo promowało sześć singli, z których trzy „Turnin Me On”, „Knock You Down” oraz „I Like” znalazły się na szczytach poszczególnych zestawień. Pozostałe utwory promocyjne cieszyły się umiarkowanym sukcesem międzynarodowym. Sam album "In a Perfect World..." zyskał status złotej płyty w Stanach Zjednoczonych.
Najnowszym wydawnictwem wokalistki jest krążek "No Boys Allowed" wydany w grudniu 2010 roku. Promowany przez trzy single, album nie zyskał sukcesu komercyjnego, zajmując pozycję w Top 20 najlepiej sprzedających się krążków jedynie w rodzimym kraju artystki. Najpopularniejszym utworem promującym została kompozycja „Pretty Girl Rock” odznaczona certyfikatem złotej płyty w Nowej Zelandii.
Keri Hilson zasłynęła również jako artystka gościnnie użyczająca swego głosu w piosenkach, głównie gatunku R&amp;B i hip hop. Debiutowała w roku 2004, w utworze „Hey Now (Mean Muggin)” Xzibita. Inną słynną kolaboracją wokalistki jest między innymi kompozycja „The Way I Are” Timbalanda.

</doc>
<doc id="1484417" url="https://pl.wikipedia.org/wiki?curid=1484417" title="Konstantinas Šakenis">
Konstantinas Šakenis

Konstantinas Šakenis (ur. 27 listopada 1881 w Weleniszkach koło Birży, zm. 7 lipca 1959 w Traszkunach) – litewski nauczyciel, działacz społeczny i polityk, marszałek Sejmu IV kadencji (1936–1940). 
Życiorys.
W 1899 ukończył gimnazjum w Szawlach. Studiował na Wydziale Matematyki i Fizyki Uniwersytetu w Petersburgu. Za udział w niezależnym ruchu studenckim został wyrzucony z uczelni, po czym zapisał się na studia na Wydziale Mechaniki Petersburskiego Instytutu Technicznego. Wziął udział w wypadkach rewolucyjnych 1905 roku. 
Po powrocie na Litwę pracował jako dziennikarz w „Vilniaus žinios”, współpracował również z redakcjami „Viltis”, „Vairas” i „Lietuvių balsas”. W 1910 ukończył studia na Politechnice Petersburskiej, po czym uzyskała uprawnienia do nauki fizyki w Gimnazjum Aleksandrowskim w Wilnie. 
Podczas I wojny światowej pracował jako inspektor w litewskim gimnazjum w Woroneżu a potem był jego dyrektor. W 1918 rozpoczął pracę nauczyciela w gimnazjum im. Witolda Wielkiego w Wilnie. 
Po odzyskaniu przez Litwę niepodległości wykładał fizykę na tzw. wyższych kursach naukowych w Kownie. Miał swój udział w rozwoju nauki litewskiej, opracował m.in. litewski słownik terminów fizycznych. Od 1925 wykonywał obowiązki dyrektora gimnazjum w Poniewieżu, pracował również w Ministerstwie Oświaty Republiki Litewskiej. Politycznie związany z narodowcami, był członkiem Centralnego Komitetu Ludowej Partii Postępu, a później również Związku Tautininków. 
W 1926 wszedł do Sejmu III kadencji z list Związku Litewskich Narodowców. Od 1927 do 1934 roku pracował jako minister oświaty w gabinetach Voldemarasa i Tubelisa, później pełnił m.in. urząd kontrolera państwowego (1934–1940). W 1930 roku odpowiadał za organizację obchodów jubileuszu Witolda Wielkiego. 
23 września 1936 wybrano go na marszałka Sejmu IV kadencji. W 1937 objął stanowisko przewodniczącego Litewskiego Towarzystwa Inżynierów. 
Pracował jako tłumacz, m.in. dzieł Adama Mickiewicza, przetłumaczył na język litewski „Pana Tadeusza” (1924). W 1933 roku wydał książkę „Auszra ir jos gadyne”, a dwa lata później monografię „Vabalninkas ir jo apylinkė praeityje ligi Lietuvos nepriklausomybės atgavimo”. 
14 maja 1941 został aresztowany przez władze radzieckie i zesłany do łagru na Syberii, w 1951 przeniesiono go do Krasnojarska. Na Litwę wrócił w 1956 i wkrótce zmarł.

</doc>
<doc id="1484422" url="https://pl.wikipedia.org/wiki?curid=1484422" title="Saneczkowa">
Saneczkowa

Saneczkowa (niem. "Querseifen", 789 m n.p.m.) – szczyt w Karkonoszach w obrębie Karkonoskiego Padołu Śródgórskiego.
Znajduje się we wschodniej części Karkonoskiego Padołu Śródgórskiego, w Karpaczu, pomiędzy Karpaczem Górnym a Płóczkami. Od zachodu opływa je Dziki Potok. Na północy łączy się z Husycką Górką.
Zbudowane z granitu karkonoskiego.
Na zboczu góry znajduje się najdłuższy w Karpaczu tor saneczkowy, mający 1650 m przy różnicy wzniesień 114 m.
Szlaki turystyczne.
Pod szczytem przechodzi szlak turystyczny:

</doc>
<doc id="1484425" url="https://pl.wikipedia.org/wiki?curid=1484425" title="Skalnica (Pogórze Karkonoskie)">
Skalnica (Pogórze Karkonoskie)

Skalnica (niem. "Falsberg", 685 m n.p.m.) – szczyt w Karkonoszach w obrębie Pogórza Karkonoskiego.
Znajduje się na północno-zachodnim krańcu Pogórza Karkonoskiego, w Szklarskiej Porębie.
Od północy opada stromo do doliny Kamiennej tworząc urwiska, południowe zbocza są łagodne. Cały masyw obfituje w skałki, głazowiska i pojedyncze głazy. Na północno-zachodnim zboczu stoi "Głazisko" i "Dziobata", na północnym "Piekielnik", na północno-wschodnim znajduje się "Czerwona Jaskinia".
Zbudowany z granitu karkonoskiego.
Większa część masywu porośnięta jest lasem natomiast południowe zbocza są coraz bardziej zajmowane przez budownictwo pensjonatowe.

</doc>
<doc id="1484426" url="https://pl.wikipedia.org/wiki?curid=1484426" title="Stanisław Kubicki">
Stanisław Kubicki

Stanisław Kubicki (ur. 7 listopada 1889 w Ziegenhain, zm. 1942 w Berlinie) – polski malarz, grafik, poeta i publicysta, przedstawiciel nurtu ekspresjonizmu w sztukach plastycznych i literaturze.
Życiorys.
Był szóstym dzieckiem inżyniera Witalisa oraz Niemki Marii Stark, potomkiem architekta Jakuba Kubickiego (1758-1833). W 1908 uczęszczał na wydział architektury w Berliner Bauakademie, na Wydział Filologiczny Friedrich-Wilhelm-Universität, oraz na botanikę i zoologię. Nie ukończył jednak żadnego fakultetu. Należał do Towarzystwa Tomasza Zana i do Grupy Narodowej. Utrzymywał ożywione kontakty ze środowiskiem skupionym wokół czasopisma „Die Aktion” i „Der Sturm”, w których publikował swoje pierwsze prace plastyczne. W tym okresie ożenił się z Margerete Schuster, która przyjęła nazwisko męża oraz imię Małgorzata. Rozpoczęte kolejne studia w 1911 w Akademie der Künste przerwała I wojna światowa. Został wcielony do niemieckiej armii i wysłany do Wielkopolski.
W 1918 wyjechał do Berlina, gdzie w 1922 założył grupę „Progressive”, wystawiającą swoje prace w Düsseldorfie, Akwizgranie, Amsterdamie, Chicago i Moskwie. Do 1933 współpracował z czasopismem „a-z”. W tamtym okresie swojej twórczości odchodził już od ekspresjonizmu w stronę kubizmu i konstruktywizmu. W tym samym roku współzakładał anarchistyczną grupę artystyczną „Die Kommune”. Jak zauważyła Lidia Głuchowska – badaczka twórczości artysty – poglądy polityczne Kubickiego dalekie były od komunistyczno-partyjnych deklaracji, a stanowiły bardziej próbę pogodzenia artystycznych idei z anarcho-syndykalizmem środowiska, z którym artysta się stykał.
W Poznaniu, lecząc odniesione rany, poznał Jerzego Hulewicza, zakładającego właśnie (w 1917) czasopismo „Zdrój”. Na jego łamach Kubicki zamieszczał swoje drzeworyty, wiersze, tłumaczenia tekstów i wypowiedzi programowe. Wraz z redaktorem naczelnym poznańskiego czasopisma oraz z Władysławem Skotarkiem, Stefanem Szmają, Janem Jerzym Wronieckim, Augustem Zamoyskim i swoją żoną Małgorzatą Kubicką założył ekspresjonizującą grupę „Bunt”. Brał udział we wszystkich wystawach tej grupy: w Berlinie (czerwiec 1918), Düsseldorfie, Poznaniu, Krakowie (wespół z formistami) i we Lwowie (lata 1919–1920).
Utrzymywał kontakty z dadaistami berlińskimi, w Polsce znany jest głównie jako grafik i "spiritus rector" poznańskiej ekspresjonistycznej grupy Bunt, jednak był również wybitnym kolorystą. Jego dzieła malarskie, poetyckie i programowe, a także rozprawy z zakresu filozofii przyrody wyróżniają się w sposób szczególny na tle dokonań artystycznych pierwszej fazy klasycznej awangardy w Europie Środkowej.
Wraz z żoną Margarete, graficzką, malarką i poetką, od 1916 utrzymywał kontakty z wydawcą awangardowego berlińskiego czasopisma „Die Aktion” i galerii o tej samej nazwie. Około 1917 zainicjowali oni kontakty wystawiennicze i wydawnicze polskich i niemieckich ekspresjonistów. Kubicki jako jeden z siedmiu twórców z Polski i jedyny przedstawiciel grupy Bunt 1919/1920 wystawiał swe prace w najsłynniejszej galerii awangardy „Der Sturm” i publikując jednocześnie swe grafiki w czasopiśmie Herwartha Waldena.
Związany był zwłaszcza z „dadazofem” Raoulem Hausmannem i „arcydadaistą” Johannesem Baaderem, czego efektem był tzw. epizod kubo-dadaistyczny w jego twórczości. Zuryski dadaizm, zwłaszcza propozycje programowe i formalne Tristana Tzary interpretował w duchu ideologii „nowego człowieka”. Wraz Hausmannem na przełomie lat dwudziestych i trzydziestych realizował eksperymenty naturoznawczo-fotograficzne.
W latach 1919–1922 pisał wiersze i teksty programowe w duchu awangardowego internacjonalizmu, jednocześnie w języku polskim i niemieckim. Jego ostatnim dziełem malarskim był niedokończony obraz Mojżesz przed krzewem gorejącym.
W latach 1935–1938 w posiadłości Mycielskich w Kobylempolu pod Poznaniem stworzył jedyne swe dzieło architektoniczne (a zarazem jedyną pracę na zlecenie), pomnik ku czci Józefa Piłsudskiego.
W 1933 przeprowadził się z Berlina do Poznania. Przed wybuchem II wojny światowej starał się o wyjazd do ogarniętej wojną domową Hiszpanii. Porzucił malarstwo na rzecz poezji i literatury. W czasie wojny pomagał Armii Krajowej. W czasie okupacji niemieckiej związał się z polskim ruchem oporu, działając jako kurier do ambasady Mandżurii w Berlinie. Zginął w niewyjaśnionych okolicznościach, prawdopodobnie z rąk Gestapo. Z tzw. kamienia potknieniowego umieszczonego przed wcześniejszym miejscem zamieszkania Stanisława Kubickiego na berlińskiej "Onkel-Bräsig-Str." 46 wynika, że został on aresztowany w 1941 i że następnie był więziony w warszawskim Pawiaku, gdzie został zamordowany w czerwcu 1942. Miejsce pochówku nie jest znane.
W 1959 w Berlinie ukazały się poświęcone mu albumy pt. "Pflanzenzeichnungen" i "Tierzeichnungen", zawierające prace graficzne, malarskie oraz utwory poetyckie.

</doc>
<doc id="1484429" url="https://pl.wikipedia.org/wiki?curid=1484429" title="Skiba (Karkonosze)">
Skiba (Karkonosze)

Skiba (niem. "Scheibenberg", 749 m n.p.m.) – szczyt w Karkonoszach, w obrębie Pogórza Karkonoskiego.
Położony jest we wschodniej części Pogórza Karkonoskiego, na północny wschód od Borowic i na południowy zachód od Sosnówki.
Zbudowany jest z granitu karkonoskiego. Na południowych zboczach znajdują się liczne skałki.
Porośnięty lasem regla dolnego.

</doc>
<doc id="1484432" url="https://pl.wikipedia.org/wiki?curid=1484432" title="Sobiesz">
Sobiesz

Sobiesz (niem. "Säbrich", 633 m n.p.m.) – szczyt w Karkonoszach, w obrębie Pogórza Karkonoskiego.
Położony jest w zachodniej części Pogórza Karkonoskiego, nad najwyżej położonymi zabudowaniami Sobieszowa. Leży w grzbiecie odchodzącym od Grzybowca ku północnemu wschodowi. W grzbiecie tym występują: Trzmielak, Sobiesz i Ostrosz. Pod szczytem Sobiesza występują pojedyncze skałki.
Jak cały grzbiet, zbudowany jest z granitu karkonoskiego.
Porośnięty lasem regla dolnego.
Turystyka.
Szlaki turystyczne:

</doc>
<doc id="1484434" url="https://pl.wikipedia.org/wiki?curid=1484434" title="Sokolnik (Karkonosze)">
Sokolnik (Karkonosze)

Sokolnik (czes. "Sokolník" niem. "Tefelsteinpaltte, Falkensteine", 1384 m n.p.m.) – szczyt w Karkonoszach w zachodniej części Śląskiego Grzbietu.
Położony jest w północno-zachodniej części Śląskiego Grzbietu pomiędzy Szrenicą na zachodzie a Łabskim Szczytem na wschodzie. Od północy pomiędzy Szrenicę, Sokolnik i Łabski Szczyt wcięte jest rozległe, podmokłe obniżenie - Szrenicki Kocioł. Od południa rozciąga się Labská louka - szerokie spłaszczenie łączące Śląski Grzbiet z Czeskim Grzbietem, na którym znajdują się źródła Łaby.
Przez szczyt przebiega granica polsko-czeska.
Zbudowany z granitu karkonoskiego. Na szczycie znajduje się rumowisko skalne, powstałe w klimacie peryglacjalnym, w plejstocenie. Na zachodnim zboczu, nad Mokrą Przełęczą znajduje się skałka Twarożnik.
Szczyt położony jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Na północ od szczytu biegnie czerwono znakowany szlak turystyczny "Droga Przyjaźni Polsko-Czeskiej" prowadzący ze Szrenicy na wschód, Głównym Grzbietem Karkonoszy do Przełęczy Okraj.

</doc>
<doc id="1484437" url="https://pl.wikipedia.org/wiki?curid=1484437" title="Messembria">
Messembria



</doc>
<doc id="1484438" url="https://pl.wikipedia.org/wiki?curid=1484438" title="Sosnowiec (Karkonosze)">
Sosnowiec (Karkonosze)

Sosnowiec (niem. "Schalaster Hübel", 727 m n.p.m.) – szczyt w Karkonoszach, w obrębie Karkonoskiego Padołu Śródgórskiego. Od północy opływa go Łomnica.
Położony jest we wschodniej części Karkonoskiego Padołu Śródgórskiego, w granicach Karpacza, pomiędzy centrum a Karpaczem Górnym.
Zbudowany z granitu karkonoskiego. Na początku XX wieku powstał tu niewielki kamieniołom, z którego czerpano materiał do budowy drogi Karpacz - Karpacz Górny.
Częściowo porośnięty lasem, od południa i wschodu wkracza zabudowa pensjonatowa.

</doc>
<doc id="1484442" url="https://pl.wikipedia.org/wiki?curid=1484442" title="Sośnik (Karkonosze)">
Sośnik (Karkonosze)

Sośnik (650 m n.p.m.) – szczyt w Karkonoszach, w obrębie Pogórza Karkonoskiego.
Znajduje się w północno-wschodniej części Pogórza Karkonoskiego, w masywie Grzybowca. Położony na południowy wschód od Grzybowca, nad Jagniątkowem.
Cały masyw zbudowany jest z granitu karkonoskiego.
Szczyt jest porośnięty dolnoreglowymi lasami.
W roku 1954 pod tym wzgórzem prowadzono prace badawcze nad wydobyciem rudy uranowej. Kopalnia otrzymała oznaczenie "OP-7 Jagniątków" i była eksploatowana przez kilka miesięcy. Eksploatację zarzucono z powodu małej ilości rudy uranowej. Sztolnie nie są dostępne dla zwiedzających, jednak co najmniej jedna grupa speleologów dotarła do ich wnętrza.

</doc>
<doc id="1484444" url="https://pl.wikipedia.org/wiki?curid=1484444" title="Anchialos">
Anchialos



</doc>
<doc id="1484445" url="https://pl.wikipedia.org/wiki?curid=1484445" title="Strzelczyk (szczyt)">
Strzelczyk (szczyt)

Strzelczyk (niem. "Koppen Hübel", 745 m n.p.m.) – szczyt w Karkonoszach, w obrębie Pogórza Karkonoskiego.
Znajduje się we wschodniej części Pogórza Karkonoskiego, pomiędzy Karpaczem (Bierutowicami) a Miłkowem. Leży w bocznym grzbiecie odchodzącym na wschód od Czoła i zakończonego Strzelcem.
Zbudowany jest z granitu karkonoskiego.
W całości jest porośnięty lasem.
Szlaki turystyczne.
Na zachód od szczytu biegnie szlak turystyczny:

</doc>
<doc id="1484446" url="https://pl.wikipedia.org/wiki?curid=1484446" title="Stanisław Dawski">
Stanisław Dawski

Stanisław Dawski (ur. 19 maja 1905 w Dorohusku, zm. 9 grudnia 1990 w Warszawie) – artysta plastyk, współorganizator i profesor Państwowej Wyższej Szkoły Sztuk Plastycznych we Wrocławiu, rektor tej uczelni w latach 1952–1965.
Studiował przez rok malarstwo i grafikę w Akademii Sztuk Pięknych w Warszawie. Po wojnie, w 1946 uczestniczył w utworzeniu wrocławskiej PWSSP, gdzie zaczął pracę jako wykładowca w stopniu profesora. Będąc rektorem kładł nacisk na kształcenie zarówno w sztukach „czystych”, jak i sztukach użytkowych, dbając o rozwój pracowni szkła, ceramiki i architektury wnętrz. Za jego kadencji powstał Wydział Ceramiki i Szkła, gdzie Stanisław Dawski prowadził Katedrę Szkła Artystycznego. Pomógł także w utworzeniu pracowni fotografii. Opiekował się Józefem Gielniakiem. Jego uczniami byli Witold Turkiewicz, Kazimierz Głaz, Ludwik Kiczura, Zbigniew Horbowy, Kazimierz Pomagalski, Zbigniew Roman Kawecki, Józef Podlasek. Profesor nadzwyczajny od 1956 roku. 
Przewodniczący Wojewódzkiego Komitetu Frontu Jedności Narodu we Wrocławiu, członek Ogólnopolskiego Komitetu Frontu Jedności Narodu w 1958 roku.
Należał do Association Internationale des Arts Plastiques (od 1952), Międzynarodowego Stowarzyszenia Drzeworytników XYLON w Szwajcarii (od 1979), Accademia Italiana delle Arti e del Lavoro (od 1980). Otrzymał medal honorowy IV Międzynarodowego Biennale Ekslibrisu Współczesnego w Malborku (1969), uczestniczył w II i III Biennale Grafiki w Krakowie (1962 i 1964).. Jego prace znajdują się w zbiorach wielu muzeów krajowych i zagranicznych.

</doc>
<doc id="1484453" url="https://pl.wikipedia.org/wiki?curid=1484453" title="Porozumienie o podziale produkcji">
Porozumienie o podziale produkcji

Porozumienie o podziale produkcji (ang. "Production Sharing Agreement", PSA; lub alternatywnie "Production Sharing Contract", PSC) - rodzaj umowy zawieranej między władzami państwowymi danego kraju a firmą lub konsorcjum firm określające prawa i obowiązki sygnatariuszy. Najczęściej PSA zawierane są w sektorze energetycznym i określają zasady wydobycia surowców naturalnych (ropy naftowej, gazu ziemnego) oraz ich podziału. Z reguły zawierane są na długi okres (20-25 lat). Niektóre aspekty PSA mogą być wyjęte spod jurysdykcji danego kraju np. zasady opodatkowania.
PSA po raz pierwszy zostało zastosowane w Boliwii w latach 50. XX wieku, choć pierwsze zbliżone do współczesnych PSA zawarto w Indonezji w latach 60. Obecnie PSA w szczególności są stosowane w krajach Bliskiego Wschodu oraz Azji Środkowej. W ramach PSA rząd danego kraju udziela koncesji wydobywczej koncernowi naftowemu, który ponosi ryzyko geologiczne i finansowe przedsięwzięcia. W przypadku powodzenia i rozpoczęcia produkcji, koncern może odzyskać koszty, zainwestowany kapitał i wydatki operacyjne (ang. "cost oil"). Zysk natomiast (ang. "profit oil") jest dzielony między dane państwo a koncern (zwyczajowo 80% dla państwa, 20% dla koncernu, przy czym proporcje te bywają zależne od światowych cen ropy lub wydajności złoża).

</doc>
<doc id="1484456" url="https://pl.wikipedia.org/wiki?curid=1484456" title="Wiesław Długokęcki">
Wiesław Długokęcki

Wiesław Długokęcki (ur. 1957) – polski historyk, specjalista w zakresie historii Prus, zakonu krzyżackiego oraz miast średniowiecznych.
Życiorys.
Kierownik Zakładu Historii Powszechnej Średniowiecza Uniwersytetu Gdańskiego. W latach 2003–2008 prodziekan Wydziału Filologiczno-Historycznego UG. W latach 2012–2020 Dziekan Wydziału Historycznego UG. Zasiadał w radzie Muzeum Gdańska (kadencja 2018–2021).
16 listopada 2004 uzyskał tytuł profesora nauk humanistycznych, który odebrał 16 grudnia tego samego roku z rąk Prezydenta RP Aleksandra Kwaśniewskiego.
W 2022 został odznaczony medalem złotym za długoletnią służbę. W 2023 otrzymał medal Uniwersytetu Gdańskiego "Doctrinae Sapientiae Honestati".

</doc>
<doc id="1484457" url="https://pl.wikipedia.org/wiki?curid=1484457" title="Wojsko Polskie we Francji">
Wojsko Polskie we Francji

Polskie formacje wojskowe we Francji w XX wieku:

</doc>
<doc id="1484469" url="https://pl.wikipedia.org/wiki?curid=1484469" title="Wojsko Polskie na Wschodzie">
Wojsko Polskie na Wschodzie



</doc>
<doc id="1484471" url="https://pl.wikipedia.org/wiki?curid=1484471" title="Grzybień żyworodny">
Grzybień żyworodny



</doc>
<doc id="1484478" url="https://pl.wikipedia.org/wiki?curid=1484478" title="Strzelec (szczyt)">
Strzelec (szczyt)

Strzelec (niem. "Schützenberg", 751 m n.p.m.) – szczyt w Karkonoszach, w obrębie Pogórza Karkonoskiego.
Znajduje się we wschodniej części Pogórza Karkonoskiego, pomiędzy Karpaczem a Miłkowem. Leży w bocznym grzbiecie odchodzącym na wschód od Czoła, biegnącym przez Strzelczyk i zakończonym Strzelcem.
Zbudowany jest z granitu karkonoskiego.
W całości jest porośnięty lasem.

</doc>
<doc id="1484481" url="https://pl.wikipedia.org/wiki?curid=1484481" title="Bitwa morska pod Myonnesos">
Bitwa morska pod Myonnesos

Bitwa morska pod Myonessos – starcie zbrojne, które miało miejsce w roku 190 p.n.e. w trakcie wojny Rzymu z Seleukidami. 
Wiosną roku 190 p.n.e. Poliksenidas na czele silnej floty operował w okolicy Samos, gdzie odniósł zwycięstwo nad eskadrą rodyjską. Do floty Seleukidów dołączyć miał wkrótce Hannibal na czele 37 jednostek, jednak przy wybrzeżu Pamfilii został zmuszony do wycofania się przez rodyjską flotę pod wodzą Eudamosa. W październiku 190 r. p.n.e. doszło do decydującej bitwy na wysokości przylądka Myonessos na Morzu Egejskim. Poliksenidas starał się zaskoczyć flotę rzymsko-rodyjską. Próbę oskrzydlenia floty sprzymierzonych uniemożliwił jednak Eudamos na czele lekkich galer. Otworzyło to możliwość ataku na centrum floty Seleukidów, dokonanego przez rzymskie ciężkie okręty pod wodzą Lucjusza Emiliusza Regillusa. Poliksenidas stracił 18 jednostek, 29 zdobyli Rzymianie. Flota sprzymierzona utraciła 3 okręty (2 rzymskie i 1 rodyjski). Bitwa utorowała Rzymianom drogę do Azji i zapewniła przewagę na morzu. 

</doc>
<doc id="1484483" url="https://pl.wikipedia.org/wiki?curid=1484483" title="Leon Orbeli">
Leon Orbeli

Leon (Lewon) Abgarowicz Orbeli (arm. Լևոն Աբգարի Օրբելին, ros. Леон Абгарович Орбели, ur. w Cachkadzorze, zm. 9 grudnia 1958 w Leningradzie) – armeński fizjolog działający w Rosyjskiej Federacyjnej Socjalistycznej Republice Radzieckiej. Był członkiem Akademii Nauk ZSRR i Armeńskiej SRR. Jego brat Iosif Orbeli (1887–1961) był historykiem orientalistą, drugi brat Ruben Orbeli (1880–1943) – archeologiem. Od 1950 roku kierował Instytutem Fizjologii w Leningradzie.
Życiorys.
Urodził się 7 lipca 1882 jako syn Abgara Josifowicza Orbeliego, absolwenta Uniwersytetu w Sankt Petersburgu. Dzieciństwo spędził w Gruzji, ukończył Trzecie Klasyczne Gimnazjum w Tyflisie. Od 17 roku życia w Sankt Petersburgu. Studiował na Wojskowej Akademii Medycznej od 1899 do 1904, gdzie jego nauczycielami byli M. D. Lawdowski i Nikołaj Chołodkowski, a także Iwan Pawłow. Po ukończeniu studiów wyjechał za granicę, i uczył się w laboratorium Ewalda Heringa w Lipsku, Johna Newporta Langleya w Cambridge i w Stacji Zoologicznej w Neapolu. W 1913 roku został Privatdozentem, profesorem na Akademii Medycznej w 1925. Od 1920 do 1931 profesor fizjologii na I Leningradzkim Uniwersytecie Medycznym. Członek Akademii Nauk ZSRR i Akademii Nauk Armeńskiej Republiki Socjalistycznej. 1 lutego 1943 otrzymał stopień generała porucznika służby medycznej, a 25 maja 1945 generała pułkownika służby medycznej.
Dorobek naukowy.
Orbeli założył własną szkołę fizjologii. Prowadził prace nad fizjologią ewolucyjną, funkcjami adaptacyjno-troficznymi współczulnego układu nerwowego, teorią koordynacji i regulacji endokrynnej organizmu.
Odznaczenia i nagrody.
I inne.

</doc>
<doc id="1484487" url="https://pl.wikipedia.org/wiki?curid=1484487" title="Józef Arno Włodarski">
Józef Arno Włodarski

Józef Arno Włodarski (ur. 1950 w Bornicach koło Susza) – polski historyk.
Życiorys.
Absolwent Uniwersytetu Gdańskiego (1975), pracę magisterską pisał pod kierunkiem prof. dra hab. Wacława Odyńca. W 1986 uzyskał stopień doktora nauk humanistycznych. W 2001 uzyskał stopień doktora habilitowanego nauk humanistycznych w zakresie historii powszechnej nowożytnej XVI–XVIII wieku. W latach 2002–2005 był prodziekanem ds. studentów i kształcenia Wydziału Filologiczno-Historycznego UG, a w latach 2005–2008 jego dziekanem. W kadencjach 2008–2012 i 2012–2016 prorektor UG ds. studenckich.
Opiekun Naukowego Koła Historyków Uniwersytetu Gdańskiego. Członek Komisji Historii Nauk Społecznych Komitetu Historii Nauki i Techniki PAN. Specjalista w dziedzinie historii wojskowości Dalekiego Wschodu oraz historii Prus Królewskich.
26 czerwca 2017 prezydium Centralnej Komisji do spraw Stopni i Tytułów wznowiło postępowanie habilitacyjne Włodarskiego i zawiesiło jego przewód profesorski w związku ze znalezieniem splagiatowanych fragmentów w jego rozprawie habilitacyjnej; w czerwcu 2018 rada Wydziału Historycznego UG uchyliła uchwałę o nadaniu Włodarskiemu stopnia doktora habilitowanego, jego odwołanie zostało zaś skierowane do Centralnej Komisji do spraw Stopni i Tytułów.
Rada Wydziału 5 lipca 2019 podjęła uchwałę „w sprawie stwierdzenia nieważności postępowania doktorskiego zakończonego uchwałą z 18 kwietnia 1986 r. o nadaniu stopnia doktora Józefowi Włodarskiemu” .

</doc>
<doc id="1484490" url="https://pl.wikipedia.org/wiki?curid=1484490" title="Wolfgang Köhler">
Wolfgang Köhler

Wolfgang Köhler (ur. 21 stycznia 1887 w Revalu, zm. 11 czerwca 1967 w Enfield, New Hampshire) – niemiecki psycholog, jeden z twórców, obok Maxa Wertheimera i Kurta Koffki, psychologii postaci i teorii Gestalt.
W 1913 roku badając małpy na Teneryfie odkrył zjawisko wglądu. Odkrycie to dało mu podstawę do krytyki teorii uczenia się metodą prób i błędów Thorndike'a.

</doc>
<doc id="1484492" url="https://pl.wikipedia.org/wiki?curid=1484492" title="Józef Włodarski">
Józef Włodarski



</doc>
<doc id="1484495" url="https://pl.wikipedia.org/wiki?curid=1484495" title="Algorytm optymalnego przesyłania">
Algorytm optymalnego przesyłania

Algorytm optymalnego przesyłania () – algorytm dostraja częstotliwość próbkowania do żądanych przez klientów częstotliwości odświeżania tak, aby zminimalizować różnice pomiędzy nimi. Algorytmu Optymalnego Przesyłania gwarantuje, że wszystkie dane są próbkowane niezależnie od okoliczności oraz utrzymanie wykorzystania pasma na wyznaczonym poziomie.
W oprogramowaniu wykorzystującym algorytm optymalnego przesyłania można wyróżnić trzy podstawowe warstwy:
Moduł skanera jest siłą sprawczą komunikacji i odpowiada za „świeżość” danych procesowych znajdujących się w pamięci podręcznej. 
Pamięć podręczna jest pośrednim magazynem danych procesowych czasu rzeczywistego. Odzwierciedla ona aktualne wartości danych, jak również ich jakość i stempel czasowy.
Moduł interfejsu OPC przetwarza wszystkie zapytania klientów zlokalizowanych w warstwie zarządzania procesem i przedsiębiorstwem. Moduł Serwera odpowiedzialny jest za synchronizację w czasie komponentów wymienionych wyżej.

</doc>
<doc id="1484498" url="https://pl.wikipedia.org/wiki?curid=1484498" title="Zbigniew Opacki">
Zbigniew Opacki

Zbigniew Opacki (ur. 1952) – polski historyk, profesor nauk humanistycznych, w latach 2008-2012 dziekan Wydziału Historycznego UG.
Życiorys.
Ukończył studia historyczne na Uniwersytecie Gdańskim. Doktorat obronił w 1986; habilitację uzyskał w 1996. Specjalizuje się w polskiej i rosyjskiej myśli politycznej XIX i XX wieku, polsko-rosyjskich stosunkach politycznych, dziejach Rosji oraz historii Kresów Wschodnich w XIX i XX w. W 2008 postanowieniem prezydenta RP prof. Lecha Kaczyńskiego otrzymał tytuł profesora nauk humanistycznych.
W latach 1993–1996 był kierownikiem Studium Podyplomowego Historii w Instytucie Historii UG, a później prodziekanem ds. studiów zaocznych Wydziału Filologiczno-Historycznego UG (1996–1999) i dyrektorem Instytutu Historii UG (1999–2003). Od 2008 do 2012 roku pełnił funkcję dziekana Wydziału Historycznego UG.
Życie prywatne.
Żonaty z muzealniczką, byłą dyrektor Muzeum Miasta Gdyni Dagmarą Płazą-Opacką, ma dwójkę dzieci.

</doc>
<doc id="1484500" url="https://pl.wikipedia.org/wiki?curid=1484500" title="Algorytm skanowania adaptacyjnego">
Algorytm skanowania adaptacyjnego

Algorytm skanowania adaptacyjnego () – algorytm ciągle dopasowuje politykę skanowania do aktualnego stanu sterowanego procesu, tzn. dopasowywana jest częstotliwość próbkowania pierwotnych danych procesowych. „Świeżość” danych zależy od aktualnego stanu procesu i może drastycznie zmieniać się w czasie. Algorytm skanowania adaptacyjnego minimalizuje wykorzystanie pasma tras komunikacyjnych i w konsekwencji - koszty komunikacji.
Zastosowanie.
Serwer OPC wykorzystywany w zdalnym sterowaniu komorą ciepłowniczą – węzłem w miejskiej sieci dystrybucji ciepła. Przykładowa komora może znajdować się jedynie w jednym z czterech stanów:
Komora może znajdować się w stanie zamknięta/otwarta przez kilka dni, a nawet miesięcy. Jest to stan stabilny i nie wymaga ciągłego monitorowania - przesyłania dużej ilości zbędnych danych procesowych. Sytuacja się zmienia, gdy dowolny z zaworów jest w stanie przejściowym: otwierany lub zamykany. Proces ten trwa kilka minut i wymagane jest jego monitorowanie, aby zapewnić zdalne sterowanie zaworem w bezpieczny sposób, okres odczytu zmiennych procesowych powinien być mniejszy od kilku sekund. Zastosowanie Algorytmu skanowania adaptacyjnego umożliwia dopasowanie polityki skanowania do aktualnego stanu sterowanego procesu.
Linki zewnętrzne.
Algorytm skanowania adaptacyjnego (Adaptive Sampling Algorithm ASA)

</doc>
<doc id="1484503" url="https://pl.wikipedia.org/wiki?curid=1484503" title="Karl Bonhoeffer">
Karl Bonhoeffer

Karl Ludwig Bonhoeffer (ur. 31 marca 1868 w Neresheim, zm. 4 grudnia 1948 w Berlinie) – niemiecki lekarz psychiatra i neurolog, profesor zwyczajny na Uniwersytecie Fryderyka Wilhelma w Berlinie.
Życiorys.
Syn Friedricha von Bonhoeffera (1828–1907) i Julie z domu Tafel (1842–1936). Jego brat Gustav-Otto Bonhoeffer (1864–1932) był chemikiem.
Uczęszczał do szkoły elementarnej w Heilbronn i Ravensburgu, od 1878 do 1886 uczył się w gimnazjum w Tybindze. W latach 1886–1887 odbywał służbę wojskową w Stuttgarcie. Następnie studiował medycynę na Uniwersytecie Eberharda i Karola w Tybindze, Uniwersytecie Fryderyka Wilhelma w Berlinie oraz Uniwersytecie Ludwika i Maksymiliana w Monachium. W 1892 w Tybindze otrzymał tytuł doktora medycyny. W 1897 habilitował się na Królewskim Uniwersytecie we Wrocławiu u Carla Wernickego. W latach 1903 i 1904 przez krótki czas był profesorem zwyczajnym na Uniwersytecie Albrechta w Królewcu oraz Uniwersytecie Ruprechta i Karola w Heidelbergu. W 1904 objął po Wernickem katedrę psychiatrii we Wrocławiu.
W 1912 zastąpił Theodora Ziehena na katedrze psychiatrii i neurologii w Berlinie. Do 1938 kierował kliniką psychiatrii i neurologii szpitala Charité. Jego współpracownikami byli, między innymi, Hans Gerhard Creutzfeldt, Paul Schröder, Franz Max Albert Kramer, Gottried Ewald, Franz Josef Kallmann, Erwin Straus, Arthur Kronfeld, Hans Pollnow, Arnold Kutzinski, Lothar B. Kalinowsky, Heinrich Scheller i Jürg Zutt.
W 1938 przeszedł na emeryturę. Zmarł na udar mózgu 4 grudnia 1948 roku, pochowany jest na Cmentarzu Heerstraße.
Jego synowie, Dietrich Bonhoeffer i Klaus Bonhoeffer, oraz zięciowie, Hans von Dohnanyi i Rüdiger Schleicher, zostali zamordowani w kwietniu 1945 roku przez nazistów.
Na jego cześć nazwano klinikę psychiatryczną Karl-Bonhoeffer-Nervenklinik w Berlinie, w dzielnicy Reinickendorf.
Dorobek naukowy.
Karl Bonhoeffer był autorem koncepcji reakcji egzogennych, pod którym to terminem rozumiał ostre reakcje na zewnętrzne czynniki, takie jak zatrucia, urazy, infekcje, zaburzenia krążenia, zaburzenia metaboliczne, ale nie czynniki psychologiczne. Podkreślał fakt, że reakcje na różne czynniki są jednakowe i nie zależą od rodzaju czynnika. 

</doc>
<doc id="1484504" url="https://pl.wikipedia.org/wiki?curid=1484504" title="Wacław Węgierski">
Wacław Węgierski

Wojciech Węgierski herbu Belina (ur. 1556, zm. 1613),
szlachcic wielkopolski, syn Wojciecha Węgierskiego starszego. Pochodził z Węgierek w dawnym powiecie pyzdrskim. 
Po śmierci ojca sprzedał on swój niewielki dział roli i przeniósł się do wielkopolskiego miasteczka Ostroróg. Należał do Kościoła braci czeskich. Miał być moderatorem szkoły tego wyznania w Lesznie. Przed 1581 r. poślubił nieznaną z nazwiska Jadwigę, z której miał syna Macieja Węgierskiego (1581-1638). Po śmierci pierwszej żony, przed 1586 r. zawarł powtórny związek małżeński z Małgorzatą z Ruchajewiczów (Ruchajewskich) (1564-1640). Ich potomstwem byli kolejno: Tomasz Węgierski (1587-1653), Jan Węgierski (1591-1636), Andrzej Węgierski (1600-1649) oraz Wojciech Węgierski (1604-1659). Wszyscy oni zostali protestanckimi kaznodziejami. Choć rodzina wywodziła się ze środowiska wyznaniowego braci czeskich, wszyscy synowie Wacława zostali duchownymi kalwińskimi.

</doc>
<doc id="1484520" url="https://pl.wikipedia.org/wiki?curid=1484520" title="Przekłady Pisma Świętego">
Przekłady Pisma Świętego



</doc>
<doc id="1484526" url="https://pl.wikipedia.org/wiki?curid=1484526" title="Studnik">
Studnik

Studnik (niem. "Brunnenberg", "Brunnberg", 505 m n.p.m.) – szczyt w Karkonoszach, w obrębie Pogórza Karkonoskiego.
Wzniesienie położone jest w centralnej części Pogórza Karkonoskiego, na wschód od Zachełmia i na zachód od Podgórzyna. Na południowym zachodzie łączy się z Kucznikiem.
Zbudowane z granitu karkonoskiego.
Na zachodnich i południowych zboczach występują skałki.
Od północnego zachodu zboczami Studnika biegnie niebieski szlak turystyczny z Podgórzyna Dolnego przez Zachełmie do Jagniątkowa.

</doc>
<doc id="1484528" url="https://pl.wikipedia.org/wiki?curid=1484528" title="Kanały logiczne, transportowe i fizyczne używane w UMTS">
Kanały logiczne, transportowe i fizyczne używane w UMTS

Kanały logiczne, transportowe i fizyczne używane w UMTS to pojęcia wykorzystywane dla potrzeb projektowania i opisu sieci radiowych budowanych w tym standardzie. Są one traktowane jako interfejsy pomiędzy warstwami protokołów służącymi do przygotowania danych do wysłania w sieci radiowej (lub do odzyskania danych z informacji, która została odebrana z sieci radiowej).
Potrzeba użycia idei kanałów podczas projektowania i implementacji interfejsu radiowego.
Transmisja w systemach UMTS polega na wykorzystaniu wspólnego pasma częstotliwości (który ma zazwyczaj szerokość około 5 MHz) dla wielu niezależnych połączeń. Dla potrzeb transmisji w obu kierunkach używana jest para takich pasm częstotliwości: jedno z nich wykorzystywane jest przez terminale znajdujące się w danej komórce (ang. cell), drugie przez zestaw anten wchodzących w skład stacji bazowej. Pomiędzy stacją bazową a poszczególnymi terminalami przesyłane są różnego rodzaju dane, np. informacja związana z transmisją głosu lub wideo rozmów, SMS-y, pliki ściągane z internetu (poszczególne połączenia mogą mieć zagwarantowane różne maksymalna przepływność) lub informacje związane z kontrola jakości transmisji. Nawet w obrębie jednego połączenia przesyłane są dane o różnym charakterze, np. dany terminal może przesyłać dane związane z rozmowa, dodatkowo wysyłać raporty związane z jakością odbieranych danych. Stacja bazowa w tym czasie może wysyłać w stronę terminala dane związane z rozmowa, pliki ściągane z internetu i instrukcje sterujące związane ze zmianą parametrów transmisji podczas nawiązanego połączenia. 
Poszczególne transmisje rozpraszane są we wspólnym kanale radiowym z różnymi parametrami związanymi z przepływnością, opóźnieniem, zapewnieniem odpowiedniego Quality of Service itp. Aby uprościć opis i implementację interfejsu radiowego, a później jego administrację wprowadzono ideę kanałów logicznych, transportowych i fizycznych, które są interfejsem pomiędzy warstwami protokołów służącymi do przygotowania danych do wysłania w sieci radiowej (lub do odzyskania danych z informacji, która została odebrana z sieci radiowej).
Kanały logiczne, transportowe i fizyczne jako interfejsy pomiędzy warstwami interfejsu radiowego.
Poniżej znajduje się schemat obrazujący różne warstwy i związane z nimi protokoły odpowiedzialne za przetwarzanie danych, które maja być transmitowane w (lub które są otrzymane z) sieci radiowej.
Dane (użytkownika lub kontrolujące połączenie), które mają być wysłane przez sieć radiową są wcześniej odpowiednio przetwarzane. Proces przetwarzania i zarządzania informacja odbywa się w tak zwanych warstwach, w których kontroluje się różne aspekty związane z transmisją danych. W warstwie RLC ("Radio Link Control") dokonuje się segmentacji na bloki danych, które mają być wysłane przez sieć radiową. W tej warstwie dokonuje się też sprawdzenia integralności przesyłanych danych, korekcji błędów i związanej z nimi retransmisji. Następnie dane przetwarzane są w warstwie MAC ("Media Access Control"), która odpowiedzialna jest między innymi za ustawienie właściwego formatu transportowego w zależności od charakteru przesyłanych danych, monitorowanie natężenie ruchu w poszczególnych kanałach transportowych i przesyłanie odpowiednich raportów do warstw wyższych (mogą one zostać użyte do sterowania ilością danych wysyłanych na poszczególne kanały). W warstwie fizycznej informacja jest przetwarzana za pomocą odpowiednich kodów rozpraszający ją na cale 5-megahercowe spektrum, oraz kodów, które pozwolą ją odróżnić na tle innych transmisji przeprowadzonych na tych samych częstotliwościach, po czym jest modulowana i transmitowana w sieci radiowej. 
Kanały logiczne są interfejsem do warstwy MAC ("Media Access Control"), która oferuje różne usługi transportowe w zależności od charakteru przesyłanych danych. Przetworzona tam informacja przesyłana jest przez kanały transportowe, które są interfejsem do warstwy fizycznej. Zdefiniowane są różne typu kanałów transportowych związane z przeznaczeniem przesyłanych danych a dodatkowo poszczególne kanały charakteryzują się zbiorem statycznych lub zmieniających się dynamicznie parametrów związanych z Quality of Service. Poszczególne kanały transportowe przypisywane są do kanałów fizycznych, które charakteryzują się zdefiniowana dla nich modulacja, ciągiem rozpraszającym i skramblującym (umożliwiającym rozpoznanie konkretnej transmisji w nadajniku nasłuchującym na wspólnym kanale transmisyjnym).
Sieć radiowa bazuje na systemie stacji bazowych (w standardzie UMTS nazywanych Node B), które komunikują się z terminalami. Podczas transmisji pomiędzy terminalem a stacją bazową, software zaimplementowany w obu elementach operuje na trzech rodzajach kanałów: logicznych, transportowych i fizycznych. Stacje bazowe połączone są z siecią szkieletowa za pomocą Radio Network Controlerow (RNC) (zazwyczaj jedno RNC kontroluje kilkaset stacji bazowych). Z punktu widzenia RNC widoczne są tylko kanały logiczne i transportowe. Ich obsługa oraz możliwość administracji zaimplementowana jest w znajdującym się tam softwarze.
Rodzaje kanałów logicznych.
Kanały logiczne można podzielić na:
Do kanałów sterujących należą:
Do kanałów ruchowych należą:
Rodzaje kanałów transportowych.
Istnieje wiele rodzajów kanałów transportowych, dodatkowo różne kanały tego samego typu mogą mieć przypisane różne parametry związane z transmisja.
Rodzaje kanałów można podzielić na te będące przypisane do poszczególnej transmisji i takie, które służą do przesyłania danych do (od) wielu terminali znajdujących się na danym obszarze.
"Uwaga: W sieciach budowanych w standardzie UMTS w celu umożliwienia dostępu do zasobów radiowych używa się dwóch technologii: WCDMA i TD-CDMA. Poniżej przedstawione rodzaje kanałów, o ile nie jest zaznaczone inaczej, wykorzystywane są w obu przypadkach. "
Rodzaje kanałów fizycznych.
Kanały fizyczne związane są z transmisją w sieci radiowej. Każdy z nich charakteryzuje się modulacją, konkretnym kodem rozpraszającym (dostosowującym transmisję o pewnej przepływności do szerokości wspólnego pasma radiowego (zazwyczaj około 5 MHz)) i skramblującym (związana z nim transmisja zostanie wyodrębniona przez odbiornik z danych przesyłanych we wspólnym paśmie częstotliwości).
Można podzielić je na dwie grupy: kanały przenoszące informacje transmitowane w kanałach transportowych, oraz kanały pomocnicze umożliwiające prawidłowe funkcjonowanie interfejsu radiowego.
Liczba kanałów fizycznych zmienia się w zależności od wersji specyfikacji. Niektóre, zaprojektowane dla funkcjonalności, które nie są już implementowane są usuwane ze specyfikacji, pojawiają się inne związane z nowymi technologiami. Poniżej zostały opisane najważniejsze, obecnie implementowane typy kanałów fizycznych.

</doc>
<doc id="1484545" url="https://pl.wikipedia.org/wiki?curid=1484545" title="Adolfów (Chorzeszów)">
Adolfów (Chorzeszów)

Adolfów – część wsi Chorzeszów w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484550" url="https://pl.wikipedia.org/wiki?curid=1484550" title="Armia Polska">
Armia Polska



</doc>
<doc id="1484555" url="https://pl.wikipedia.org/wiki?curid=1484555" title="Sucha Góra (Karkonosze)">
Sucha Góra (Karkonosze)

Sucha Góra (niem. "Dürre Berg, Dürrerberg", 1101 m n.p.m.) – szczyt w Karkonoszach, w obrębie Śląskiego Grzbietu.
Położenie i opis.
Położony jest w środkowej części Śląskiego Grzbietu, w bocznym ramieniu odchodzącym ku północy od Małego Szyszaka i zakończonego Płonikiem nad Przesieką. Od wschodu ramię to ogranicza głęboko wcięta dolina Podgórnej, a od zachodu dolina jej dopływu Czerwienia.
Zbudowany jest z granitu karkonoskiego. Na szczycie i grzbiecie w kierunku północnym i południowym znajdują się liczne skałki, z których najokazalsza jest "Wiaterna", leżąca na południe od szczytu. Pozostałe skałki nie posiadają własnych nazw.
Porośnięty górnoreglowymi lasami świerkowymi, przy czym okolice szczytu są wylesione.
Leży na północ od granicy Karkonoskiego Parku Narodowego.
Szlaki turystyczne.
Zachodnim zboczem biegnie szlak turystyczny:

</doc>
<doc id="1484557" url="https://pl.wikipedia.org/wiki?curid=1484557" title="Sulica (Karkonosze)">
Sulica (Karkonosze)

Sulica (niem. "Molkenberg", 942 m n.p.m.) – szczyt w Karkonoszach, w obrębie Lasockiego Grzbietu.
Położony w północnej części Lasockiego Grzbietu, w bocznym ramieniu, odchodzącym od Łysociny ku północnemu wschodowi. Na północy Sulica łączy się przez Przełęcz Kowarską z Rudnikiem, pierwszym szczytem Rudaw Janowickich. Na wschód opada do Rozdroża Kowarskiego, gdzie graniczy ze wzgórzami Bramy Lubawskiej.
Masyw zbudowany ze skał metamorficznych wschodniej osłony granitu karkonoskiego – głównie gnejsów i łupków łyszczykowych z wkładkami amfibolitów i wapieni krystalicznych (marmurów).
Wierzchołek i stoki porośnięte górnoreglowymi lasami świerkowymi.
Wschodnimi zboczami pnie się szosa z Przełęczy Kowarskiej na Rozdroże Kowarskie, schodząca następnie przez Jarkowice i Miszkowice do Lubawki. Od Rozdroża Kowarskiego odchodzi szosa na Przełęcz Okraj wspinając się południowymi zboczami Sulicy. Wszystkie szosy charakteryzują się ostrymi zakrętami - serpentynami.
Północno-zachodnim zboczem biegnie żółty szlak turystyczny z Przełęczy Kowarskiej na Przełęcz Okraj. Południowym zboczem biegnie zielony szlak z Lubawki przez Rozdroże Kowarskie na Rozdroże pod Sulicą.

</doc>
<doc id="1484561" url="https://pl.wikipedia.org/wiki?curid=1484561" title="Pancerniki typu Warrior">
Pancerniki typu Warrior



</doc>
<doc id="1484562" url="https://pl.wikipedia.org/wiki?curid=1484562" title="Kościół Santa María del Pí w Barcelonie">
Kościół Santa María del Pí w Barcelonie

Kościół Santa María del Pí (pol. "Matki Boskiej Sosnowej") – gotycki kościół w Barcelonie, położony na ulicy Cardenal Casañas.
Historia.
Według legendy, niepotwierdzonej jednak źródłami pisanymi, pierwsza chrześcijańska świątynia na tym miejscu znajdowała się już w roku 413. Pewne jest natomiast, że w 987 istniała murowana kaplica pod tym samym wezwaniem, co dzisiejszy kościół, położona wówczas daleko poza murami miejskimi Barcelony. Obecny obiekt został wzniesiony w latach 1319-1320 i przebudowany w 1391 w stylu gotyckim. Wcześniej, w 1379, rozpoczęto budowę ośmiobocznej dzwonnicy zaprojektowanej przez Bartomeu Masa, ukończonej w 1461. Na wieży tej znajduje się dziś sześć dzwonów, z których najstarszy, "Andreua", datuje się z 1669, zaś największy, "Antonia", waży 1806 kg. Z kolei wysokość samej dzwonnicy wynosi 54 metry. 
Na przestrzeni stuleci nie były prowadzone prawie żadne zmiany jego wnętrza lub fasady, jedynie w XIX wieku, po pożarze, został częściowo zrekonstruowany w stylu katalońskiego neogotyku. Również pożar w 1936, w czasie hiszpańskiej wojny domowej, zniszczył oryginalną rozetę na fasadzie obiektu, która została odbudowana w 1940. 
Architektura.
Kościół wyróżnia się mnogością typowo gotyckich ozdób. Centralnym punktem jego głównej fasady jest wielka rozeta o średnicy 10 metrów. Wejście do świątyni prowadzi przez tympanon i portal tworzony przez szereg niewielkich kolumienek i ostrołukowych blend, którego centralnym punktem jest figura Maryi Dziewicy. W portalu powtarza się zdobniczy motyw sosny, skąd pochodzi wezwanie kościoła. Obiekt wsparty jest na rzędach przypór oraz elementach portyku zachowanego z wcześniejszej, romańskiej świątyni na tym miejscu. Wszystkie okna w kościele mają kształt ostrych łuków i są wypełnione witrażami. 
Kościół jest jednonawowy, z rzędem kaplic po obydwu stronach. Mierzy 54 metry długości, 16,5 metra szerokości oraz 27 metrów wysokości (12 w przypadku kaplic). Po pożarze kościoła z 1936 jego wnętrze nie posiada niemal żadnej dekoracji, zaś w miejscu spalonego dziewiętnastowiecznego ołtarza głównego znajduje się jedynie trzymetrowa figura Matki Boskiej z 1973 i starszy o cztery lata skromny ołtarz. Po pożarze odrestaurowano także części stalli (w 1986).

</doc>
<doc id="1484564" url="https://pl.wikipedia.org/wiki?curid=1484564" title="Indygokarmin">
Indygokarmin

Indygokarmin, indygotyna – organiczny związek chemiczny, disulfonowa pochodna indyga, niebieski barwnik syntetyczny, wskaźnik pH i wskaźnik redoks. Stosowany jest w medycynie, przemyśle barwników (między innymi jako barwnik spożywczy o numerze E132) i jako odczynnik chemiczny.
Jako wskaźnik pH, w roztworach silnie zasadowych przyjmuje barwę żółtą, w innych zaś niebieską; w pH pośrednim ma barwę zieloną. Zmiana barwy zachodzi w zakresie pH 11,7–14,0.
Może być stosowany jako wskaźnik redoks (niebieski w formie utlenionej, żółty w formie zredukowanej), gdyż łatwo i odwracalnie ulega redukcji do leukoindygokarminu, za pomocą na przykład pyłu cynkowego lub glukozy. Podczas stopniowej redukcji cukrem w środowisku zasadowym barwa roztworu zmienia się na żółtą, poprzez pośredni związek o barwie czerwonej. Leukoindygokarmin jest czułym wskaźnikiem umożliwiającym wykrywanie tlenu.

</doc>
<doc id="1484572" url="https://pl.wikipedia.org/wiki?curid=1484572" title="Mauzoleum w Wałbrzychu">
Mauzoleum w Wałbrzychu

Mauzoleum w Wałbrzychu (niem. "Schlesier-Ehrenmal") – mauzoleum upamiętniające 170 tysięcy Ślązaków, którzy zginęli podczas I wojny światowej, ofiary wypadków w kopalniach i 25 lokalnych bojowników ruchu narodowo-socjalistycznego. Budowla znajduje się na wschód od centrum miasta, na północnym zboczu Niedźwiadków przy niebieskim szlaku turystycznym na wysokości ok. 510–530 m n.p.m. Według opracowań naukowych budowla nie jest mauzoleum w sensie dosłownym, ale cenotafem – grobowcem pozornym.
Historia.
W okresie dwudziestolecia międzywojennego w ówczesnych Niemczech bardzo popularna była idea stawiania pomników oddających cześć ofiarom I wojny światowej. Stanowiły one podstawę tożsamości ludzkiej i pamięci o przodkach. Klęska i ofiary poniesione przez Niemcy podczas I wojny światowej wpłynęły na popularność tej formy pamięci społecznej, propagowanej już w okresie Republiki Weimarskiej. Przeważnie były one w każdej miejscowości, zazwyczaj w skromnej formie i treści tablicy. Obeliski i grobowce stawiano z inicjatywy lokalnych społeczności w celu zachowania pamięci o zmarłych.
Pomysł budowy pomnika ofiar I wojny światowej w Wałbrzychu pierwotnie wiązał się z potrzebą uhonorowania 1780 poległych mieszkańców miasta, jednak ze względu na sytuację polityczną i gospodarczą dopiero po przejęciu rządów przez nazistów powrócono do tej idei w latach 1935–36. Z prośbą o wsparcie władze miejskie zwróciły się do organizacji VDK (Ludowego Związku Opieki nad Niemieckimi Grobami Wojennymi), która udzieliła pomocy, jednocześnie wykorzystując okazję do propagowania ideologii państwowej w rejonie skrajnie antynazistowskim. Społeczeństwo wałbrzyskie w połowie lat 30. XX wieku miało raczej socjaldemokratyczne i lewicowe poglądy niż nacjonalistyczne i mimo wizyty Hitlera w 1932 Wałbrzych nie uległo nazistowskiej propagandzie. Ta charakterystyka w całości stanowiła atut, który zaważył na podjęciu decyzji. Nowy projekt miał upamiętniać nie tylko wspomnianych 1780 wałbrzyszan, ale około 177 000 wszystkich Ślązaków poległych na frontach Wielkiej Wojny, niezliczone ofiary katastrof przy pracy, a także 25 bohaterów ruchu nazistowskiego. Podkreślano w ten sposób fakt, iż w kształtowaniu państwa nazistowskiego brali udział na równi żołnierze, ludzie pracy i bojownicy ruchu nazistowskiego.
Z ramienia VDK projekt zlecono architektowi Robertowi Tischlerowi, który w latach 1926–59 pełnił funkcję naczelnego projektanta VDK. Zaprojektował kilka wyróżniających się pomników chwały, z których najczęściej przywołuje się Ehrenmal na Górze Świętej Anny (niezachowany) i pomnik ku czci armii generała Rommla w El Alamein. 
Wałbrzyski pomnik powstawał w latach 1936–38, a jego wykonanie zlecono tej samej grupie wałbrzyskich firm budowlanych i kamieniarzy, która pracowała przy pomniku na Górze św. Anny. Dwuletnie prace zakończono w maju 1938 roku, a ostatnim przedsięwzięciem było doprowadzenie gazociągu do kolumny na dziedzińcu. Dnia 9.06.1938 r., w ramach corocznych obchodów śląskiego okręgu NSDAP (Gautag), nastąpiło oficjalne otwarcie pomnika Schlesier Ehrenmal.
Architektura.
Budynek mauzoleum ma kształt zbliżony do kwadratowej warowni o wymiarach ok. 24x27 m i wysokości ok. 6 m. Wejście wiodło do zamkniętego portyku okalającego kwadratowy, arkadowy dziedziniec. Portyk i krużganki były podpiwniczone. Dodatkowe wejścia były umieszczone w bocznych ścianach portyku i prowadziły do niewielkich kwadratowych mastab, które zwieńczono rzeźbami zrywających się do lotu orłów spoczywających na kamiennych kulach ze swastykami. Elewacje budowli i arkady wykonano z wapienia triasowego z rejonu Gogolina, natomiast gzymsy i portale z piaskowca górnokredowego z Łącznej. Sklepienie krużganka pokrywała marmurowo-złota mozaika zaprojektowana przez H. Mühlena z Monachium. Posadzkę krużganków wyłożono granitem karkonoskim, a dziedziniec brukiem. W centrum dziedzińca stanęła metalowa kolumna ze zniczem zaprojektowana przez Ernsta Geigera i odlana w zakładach "Würtembergische Metallwarenfabrik (WMF)", Geislingen an der Steige. Kolumna wykonana była z brązu, ważyła ok. 2100 kilogramów. Wewnątrz kolumny znajdowała się instalacja gazowa według projektu Wrobela z Gaszenzentrale Niederchlesien. Na cokole znajdowały się cztery lwy z otwartymi paszczami inspirowane rzeźbą lwa brunszwickiego. Były to lwy ryczące i oznajmiające zmartwychwstanie poległych w dniu Sądu Ostatecznego. Kolumna była zdobiona ornamentem sieciowym. Znicz podtrzymywały rzeźby trzech nagich młodzieńców. Bogata ikonografia wałbrzyskiej kolumny wyróżniała się na tle rzeźby III Rzeszy, operującej prostą symboliką. Przed mauzoleum znajdował się plac defiladowy z masztami - majowymi, na flagi. 
W 1945 roku niewielka część kompleksu została wysadzona przez Niemców na dzień przed wkroczeniem Armii Czerwonej. Po II wojnie światowej mauzoleum popadło w ruinę. Kolumna się nie zachowała, choć zachowały się relacje i zdjęcia wskazujące, że stała tam co najmniej do 1946 r. Istniały niezrealizowane plany wykorzystania budowli na cele rekreacyjne.
Pod budowlą zachowały się podziemia, będące w zasadzie lustrzanym odbiciem kondygnacji naziemnej. Podziemia były wielokrotnie penetrowane i nie posiadają znanych połączeń z inną infrastrukturą. Pojawiają się opinie, że samo mauzoleum maskuje wejścia do dużego podziemnego kompleksu o nie wyjaśnionym do dziś do końca przeznaczeniu. Hipoteza ta nie została w żaden sposób uwiarygodniona i nie ma dziś na to dowodów. 
Akcja ratowania Mauzoleum.
24 stycznia 2020 r. zainicjowano w mediach społecznościowych akcję "Ratujmy wałbrzyskie mauzoleum". Do wałbrzyskiego magistratu złożono apel, podpisany przez mieszkańców Dolnego Śląska, miłośników zabytków, dziennikarzy i blogerów. Pierwsze prace porządkowe oparte o zgodę miasta przeprowadzono 24 kwietnia 2021 r. W ramach prac oczyszczono m.in. elewację frontową. 30 października 2021 przeprowadzono drugą akcję prac porządkowych zaakceptowanych przez UM w Wałbrzychu i Konserwatora Zabytków. W czasie akcji oczyszczono ponownie ścianę frontową, ścianę południową, północną i tył obiektu. Dzięki usunięciu zarośli odsłonięto kilka pozostałości z dawnej architektury Mauzoleum, między innymi mastaby, na których stały kamienne orły z rozpostartymi skrzydłami, czy betonowe fundamenty po masztach. Planowane jest umieszczenie przed obiektem stosownej tablicy informacyjnej, która informowałaby turystów, ale i zwykłych spacerowiczów o prawdziwym przeznaczeniu tego obiektu. 

</doc>
<doc id="1484578" url="https://pl.wikipedia.org/wiki?curid=1484578" title="Susz (Karkonosze)">
Susz (Karkonosze)

Susz (niem. "Himprichthübel", 708 m n.p.m.) – szczyt w Karkonoszach, w obrębie Śląskiego Grzbietu.
Położony jest w północno-wschodniej części Śląskiego Grzbietu, na zachód od Borowic. Na zachodzie od Mostowej oddziela go Dolina Myi.
Zbudowany z granitu karkonoskiego.
Na południowym zboczu pojedyncze skałki.
Porośnięty lasami świerkowymi.

</doc>
<doc id="1484586" url="https://pl.wikipedia.org/wiki?curid=1484586" title="Apolonia (województwo łódzkie)">
Apolonia (województwo łódzkie)

Apolonia – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.
Apolonia to niewielka miejscowość letniskowa sąsiadując bezpośrednio z miejscowością Dziektarzew. W okolicznym krajobrazie dominują lasy i pola. Miejsce to zdominowane jest przez zabudowę letniskową.
Okoliczne miejscowości: Lutomiersk, Wrząca, Wandzin, Kwiatkowice, Wodzierady.
Połączenie komunikacyjne z Łodzią: 

</doc>
<doc id="1484592" url="https://pl.wikipedia.org/wiki?curid=1484592" title="Suszyca (Karkonosze)">
Suszyca (Karkonosze)

Suszyca (niem. "Dürre Hübel", 1062 m n.p.m.) – szczyt w Karkonoszach, w obrębie Śląskiego Grzbietu.
Położenie i opis.
Szczyt położony jest w północno-wschodniej części Śląskiego Grzbietu, w bocznym ramieniu, odchodzącym od Smogorni ku północnemu wschodowi. Poniżej leży Rówienka, a dalej Czarna Góra, która przez Przełęcz pod Czołem łączy się z Czołem. Na północ od Suszycy leżą Borowice, a na wschód Karpacz.
Zbudowana jest z granitu karkonoskiego.
Na południowy zachód od Suszycy znajdują się skałki "Kotki".
Częściowo jest porośnięta lasami świerkowymi.
Szlaki turystyczne.
Zboczami Suszycy od północy, wschodu i południa biegnie szlak turystyczny:

</doc>
<doc id="1484594" url="https://pl.wikipedia.org/wiki?curid=1484594" title="Parafia św. Mikołaja w Łęgowie">
Parafia św. Mikołaja w Łęgowie

Parafia św. Mikołaja w Łęgowie – parafia rzymskokatolicka z siedzibą w Łęgowie, znajduje się w dekanacie Pruszcz Gdański w archidiecezji gdańskiej.
Historia.
Pierwszy kościół św. Mikołaja w Łęgowie zbudowany został przez oliwskich cystersów w stylu gotyckim w końcu XIV wieku. Zburzony w 1410 roku, został następnie odbudowany. W 1436 r. wzmiankowane zostało istnienie parafii. W latach 1582–1592 kościół znajdował się w rękach protestantów. 
W latach 1741–1765 proboszczem w Łęgowie był Iwo Roweder. Z jego inicjatywy w 1744 wzniesiono plebanię, hospicjum i obiekty gospodarcze, a w 1748 r. w miejscu starego wybudowano na planie krzyża greckiego obecny jednonawowy kościół barokowy z transeptem i wieżą od frontu. Wieża ta, przebudowana po pożarze w 1862 roku do stanu obecnego, mieści dwa XVII-wieczne dzwony (z 1625 i 1645), które – zrabowane i wywiezione do Niemiec w 1942 (jeden trafił do Viersen, a drugi do Augsburga) – wróciły na swoje miejsce w 2008. 
W latach 1780–1799 tutejszym proboszczem był kompozytor ks. Urban Müller, a od kwietnia 1914 do maja 1915 miejscowym wikariuszem był ks. Bronisław Komorowski. 
Znajdujący się od 1741 w zwieńczeniu ołtarza głównego obraz Matki Boskiej jest kopią obrazu Matki Bożej Rokitniańskiej. Od początku XXI wieku obraz znajduje się w centrum ołtarza.
Obecny wygląd kościół zawdzięcza przebudowie z 1748 r. Wnętrze kościoła posiada wystrój barokowy.
Odpusty parafialne mają miejsce 15 sierpnia oraz 6 grudnia. W kościele znajdują się relikwie Krzyża Świętego oraz sprowadzone w 2013 roku z Włoch relikwie św. Oliwii z Anagni.
Od 1993 proboszczem parafii jest ks. dr Grzegorz Rafiński.
W 2008 kościół uzyskał status sanktuarium maryjnego.

</doc>
<doc id="1484602" url="https://pl.wikipedia.org/wiki?curid=1484602" title="Szerzawa (Karkonosze)">
Szerzawa (Karkonosze)

Szerzawa (niem. "Breitberg", 706 m n.p.m.) – szczyt w Karkonoszach, w obrębie Karkonoskiego Padołu Śródgórskiego.
Położony jest w środkowej części Karkonoskiego Padołu Śródgórskiego, pomiędzy Jagniątkowem na zachodzie a Przesieką na wschodzie. Na północnym wschodzie łączy się z Kopistą.
Zbudowany z granitu karkonoskiego.
Na północno-zachodnim ramieniu cały ciąg skałek.
Porośnięty lasami świerkowymi.
Na południe od Szerzawy biegnie "Droga pod Reglami".

</doc>
<doc id="1484603" url="https://pl.wikipedia.org/wiki?curid=1484603" title="Szklarz (Karkonosze)">
Szklarz (Karkonosze)

Szklarz (niem. "Peterhübel", 593 m n.p.m.) – szczyt w Karkonoszach, w obrębie Pogórza Karkonoskiego.
Położony jest w północno-zachodniej części Pogórza Karkonoskiego, na wschód od zabudowań Szklarskiej Poręby.
Od północy i zachodu opada stromo do doliny Kamiennej tworząc urwiska, od południowego wschodu podcina go Szklarka, która tworzy wąwóz, a w nim Wodospad Szklarki.
Zbudowany z granitu karkonoskiego.
Cały masyw porośnięty jest lasem.

</doc>
<doc id="1484604" url="https://pl.wikipedia.org/wiki?curid=1484604" title="Dobruchów-Kolonia">
Dobruchów-Kolonia

Dobruchów-Kolonia – zniesiona nazwa części wsi Dobruchów w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa zniesiona w 2006 r., miejscowość włączona do miejscowości podstawowej Dobruchów.

</doc>
<doc id="1484609" url="https://pl.wikipedia.org/wiki?curid=1484609" title="Julianów (powiat łaski)">
Julianów (powiat łaski)

Julianów – wieś w Polsce położona w województwie łódzkim, w powiecie łaskim, w gminie Wodzierady.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484612" url="https://pl.wikipedia.org/wiki?curid=1484612" title="Grzegorz Rafiński">
Grzegorz Rafiński

Grzegorz Rafiński (ur. 26 maja 1954 w Gdańsku) – polski prezbiter rzymskokatolicki, biblista, kanonik.
Życiorys.
Święcenia kapłańskie przyjął 21 stycznia 1979. 29 marca 1993 został proboszczem parafii św. Mikołaja w Łęgowie. 
Doktor nauk teologicznych ze specjalnością biblistyka (temat dysertacji: ""Duch świata" - "Duch z Boga". Problem podłoża historyczno-religijnego 1 Kor 2,12", Akademia Teologii Katolickiej w Warszawie 1985). Ukończył z tytułem naukowym licencjata studia podyplomowe w Rzymie (1991). Pracował na Wydziale Teologicznym Uniwersytetu Kardynała Stefana Wyszyńskiego w Warszawie. 
Kapelan Jego Świątobliwości, kanonik honorowy Kapituły Kolegiackiej Gdańskiej. Od 1985 wykładowca Pisma Świętego w Gdańskim Seminarium Duchownym. 
Członek komitetu redakcyjnego "Studiów Gdańskich". Autor książki "Dziewięć Pawłowych błogosławieństw" (Pelplin 1999, ), w której zawarta jest synteza myśli św. Pawła z trzynastu listów kanonicznych.
Dzięki jego staraniom parafii św. Mikołaja w Łęgowie nadano w 2008 tytuł Sanktuarium Matki Bożej. Jest prezesem Parafialnego Klubu Sportowego "Salus" oraz koordynatorem budowy hali sportowej w Łęgowie, która w grudniu 2008 r. została otwarta.
Za sprawą jego zabiegów do kościoła w Łęgowie powróciły dwa dzwony wywiezione podczas wojny do Niemiec.
Człowiek kwietnia 2008 według lokalnego, trójmiejskiego wydania "Gazety Wyborczej". Inicjator przyznawanej od 2013 r. dorocznej nagrody Człowieka Pojednania i Pokoju.

</doc>
<doc id="1484616" url="https://pl.wikipedia.org/wiki?curid=1484616" title="Wołowa Góra">
Wołowa Góra

Wołowa Góra (niem. "Ochsenberg", 1041 m n.p.m.) – szczyt w Karkonoszach, w obrębie Kowarskiego Grzbietu.
Jest to wybitny szczyt, a właściwie masyw w północnej części Kowarskiego Grzbietu. Stanowi główną kulminację bocznego grzbietu odchodzącego od Czoła ku północy i rozciągającego się od Krzaczyny do Kowar. W masywie tym wyróżnia się jeszcze Łysa Góra oraz wysunięty na północ i dużo niższy Modrzak.
Zbudowany ze skał metamorficznych wschodniej osłony granitu karkonoskiego – przede wszystkim gnejsów.
Wołowa Góra jest wykorzystywana jako startowisko paralotniowe.

</doc>
<doc id="1484617" url="https://pl.wikipedia.org/wiki?curid=1484617" title="4 Dywizja Strzelców Polskich (II Korpus)">
4 Dywizja Strzelców Polskich (II Korpus)

4 Dywizja Strzelców Polskich – wielka jednostka piechoty II Korpusu Polskiego Wojska Polskiego na Wschodzie.
Sformowana na bazie rosyjskiej 166 Dywizji Piechoty z 9 Armii w grudniu 1917 w Suczawie na Bukowinie. Formowanie kontynuowano później w Sorokach w Besarabii. Weszła w skład II Korpusu Polskiego. Rozformowana razem z Korpusem 11 maja 1918.
Dowództwo dywizji.
dowódcy:
szefowie sztabu:
Struktura organizacyjna.
dowództwo
Pułki początkowo składały się z jednego batalionu i liczyły ok. 100 żołnierzy. Jako uzupełnienie do dywizji wcielono bataliony 2 pułku Brygady Karpackiej "(II Brygada Legionów)".

</doc>
<doc id="1484618" url="https://pl.wikipedia.org/wiki?curid=1484618" title="Ogólnorosyjski Rząd Tymczasowy">
Ogólnorosyjski Rząd Tymczasowy

Ogólnorosyjski Rząd Tymczasowy (Dyrektoriat Ufijski) (ros. "Временное Всероссийское правительство") – rząd tymczasowy powołany w czasie wojny domowej w Rosji 23 września 1918 w Ufie, przez przeciwników bolszewików.
Historia.
Powstał w wyniku podporządkowania mu Komucza, Tymczasowego Rządu Syberyjskiego i innych rządów regionalnych. Rząd ten ogłoszono jedyną legalną władzą w całej Rosji.
W swoim ostatecznym kształcie Dyrektoriat z siedzibą w Omsku składał się z pięciu członków, pod przewodnictwem prawicowego eserowca Nikołaja Awksientjewa. Pozostałymi członkami byli Władimir Zienzinow, również eserowiec, , reprezentujący rząd syberyjski, przedstawiciel Związku Odrodzenia Rosji generał Wasilij Bołdyriew i kadet . 4 listopada 1918 Dyrektoriat powołał 14-osobowy gabinet pod przewodnictwem Piotra Wołogodskiego. Ministrem wojny w tym rządzie został, pod presją Wasilija Bołdyriewa, admirał Aleksandr Kołczak. Było to stanowisko w dużej mierze honorowe. Program Dyrektoriatu przewidywał ponowne zjednoczenie ziem rosyjskich oraz walkę z rządem sowieckim i Niemcami. Rządu tego nie uznał i nie podporządkował się mu gen. Anton Denikin. 
14 września 1918 rząd Wielkiej Brytanii uznał Ogólnorosyjski Rząd Tymczasowy, jednak stosowna uchwała dotarła do Omska już po jego upadku, który nastąpił 17 listopada 1918 r. wskutek zamachu stanu, który wyniósł do władzy admirała Aleksandra Kołczaka. 

</doc>
<doc id="1484619" url="https://pl.wikipedia.org/wiki?curid=1484619" title="Karoline Jagemann">
Karoline Jagemann

Karoline Jagemann von Heygendorff ("Henriette Karoline Friedericke Jagemann von Heygendorff") (ur. 25 stycznia 1777 w Weimarze, zm. 10 lipca 1848 w Dreźnie) – jedna z najwybitniejszych aktorek dramatycznych i śpiewaczek swego czasu (w Niemczech).
Jej ojciec, Christian Joseph Jagemann, był radcą i bibliotekarzem księżnej-matki Anny Amalii w Weimarze. Aktorstwa i śpiewu nauczyła się pod kierownictwem Augusta Wilhelma Ifflanda i Heinricha Becka w Teatrze Narodowym w Mannheim ("Mannheimer Nationaltheater"). Zadebiutowała tamże 1792 (miała 16 lat) jako "Oberon" w operze Paula Wranitzky’ego. Jej repertuar od początku kariery był bardzo obszerny, obejmował partie wokalne zarówno w operach, jak i w operetkach.
Od 1797 robiła karierę w teatrze dworskim ("Hoftheater") w Weimarze, którym zarządzał Johann Wolfgang von Goethe. Karolina Jagemann, sopranistka "Henriette Eberwein", tenor Carl Melchior Jakob Moltke oraz basista Karl Stromeier tworzyli "Kwartet Weimarski" (Weimarer Quartett). Książę Karol August miał z Karoliną romans, 1806 urodziła mu syna Karola. 1809 książę mianował ją "baronową von Heygendorff", przekazując jej posiadłość ziemską "Rittergut Heygendorf". W ten sposób jej syn stał się baronem (Freiherr) Karl von Heygendorff.
Jako protegowana księcia Karolina popadała w konflikt z Goethem, nie akceptując jego zasad inscenizacji przedstawień teatralnych. W 1817 doszło ostatecznie do dymisji Goethego spowodowanej różnicą poglądów na styl wystąpienia Karoliny w kryminalnej sztuce "Der Hund von Aubry". Tytułowym psem miał być według Karoliny jej ulubiony pudel, którego chciała zaprezentować na scenie. Po odejściu Goethego kierownictwo teatru przejęła Karolina, aż do śmierci księcia w 1828.
Po odejściu z teatru wyjechała z Weimaru. Zmarła w Dreźnie 10 lipca 1848.

</doc>
<doc id="1484620" url="https://pl.wikipedia.org/wiki?curid=1484620" title="Turek (Karkonosze)">
Turek (Karkonosze)

Turek (niem. "Türkenhübel", 1003 m n.p.m.) – szczyt w Karkonoszach, w obrębie Śląskiego Grzbietu.
Położony w północno-wschodniej części Śląskiego Grzbietu, pomiędzy dolinami Pląsawy na północy i Łomnicy na południu.
Zbudowany z granitu karkonoskiego. Na zboczach nad obu potokami liczne skałki.

</doc>
<doc id="1484621" url="https://pl.wikipedia.org/wiki?curid=1484621" title="Projekt Daedalus">
Projekt Daedalus



</doc>
<doc id="1484622" url="https://pl.wikipedia.org/wiki?curid=1484622" title="Projekt Dedal">
Projekt Dedal

Projekt Dedal (ang. "Project Daedalus") – studium teoretyczne, opracowane w latach 1973-1978 przez Brytyjskie Towarzystwo Międzyplanetarne, dotyczące zaprojektowania i wysłania w kosmos międzygwiezdnego statku kosmicznego napędzanego energią powstałą w wyniku fuzji jądrowej. Założenia projektu przewidywały dotarcie do Gwiazdy Barnarda przed upływem 50 lat od startu. Wymagałoby to podróżowania z prędkością około 12% prędkości światła w próżni. Takie osiągi byłyby niemożliwe do uzyskania przy pomocy rakiet o napędzie chemicznym, zatem projekt wymagał statku o napędzie jądrowym, który był przedmiotem wcześniejszych analiz w czasie programu Orion. Spodziewano się zatem uzyskać jądrowy napęd pulsacyjny, mikroeksplozji termojądrowych o częstości 250 na sekundę.
Założono, że statek kosmiczny o nazwie Dedal zostanie zbudowany na orbicie Ziemi i będzie miał początkową masę 54 tysiące ton, w tym 50 tysięcy ton paliwa (izotop wodoru deuter i hel-3) i 500 ton oprzyrządowania naukowego. Dedal miał być rakietą dwustopniową. Na pierwszym etapie, silniki w ciągu dwóch lat miały rozpędzić pojazd do prędkości 7,1% prędkości światła w próżni, po czym miały zostać odrzucone. Silniki drugiego etapu działałyby przez kolejne 1,8 roku i te miały nadać mu maksymalną prędkość docelową. Dalej siłą bezwładności, statek miał się poruszać w kierunku gwiazdy Barnarda przez kolejne 46 lat. Statek w tym czasie miał przeprowadzić badania ośrodka międzygwiazdowego. W planach nie przewidywano lądowania. Zamiast tego, Dedal miał wystrzelić w kierunku gwiazdy lub orbitujących ją planet kilkanaście sond, mających na celu zebranie danych naukowych. Wyniki pomiarów miały być następnie przetransmitowane na Ziemię z użyciem silnej anteny statku macierzystego.
Koszt projektu Dedal jest prawdopodobnie największym kosztem misji astronomicznych ze wszystkich proponowanych w historii. Szacuje się go na 100 bilionów $. Dla porównania cała gospodarka światowa(Produkt krajowy brutto) była wyceniana w 2008 na $60.69 bilionów. 

</doc>
<doc id="1484624" url="https://pl.wikipedia.org/wiki?curid=1484624" title="5 Dywizja Strzelców Polskich (II Korpus)">
5 Dywizja Strzelców Polskich (II Korpus)

5 Dywizja Strzelców Polskich – wielka jednostka piechoty II Korpusu Polskiego Wojska Polskiego na Wschodzie.
Formowana od marca 1918 w Sorokach (Besarabia) i Bużarówce Wołowej w składzie II Korpusu Polskiego.
Rozformowana razem z Korpusem 12 maja 1918.
Działania dywizji.
10 marca 1918 rozkazem dowódcy korpusu utworzona została 5 Dywizja Piechoty. W jej skład weszła Brygada Karpacka (była II Brygada Legionów Polskich), 6 pułk ułanów i dywizjon artylerii. Następnie numerację dywizji zmieniono z "5." na "2.", ale 15 marca przyjęto nazwę 5 Dywizji Strzelców Polskich.
W tych dniach oddziały dywizji maszerowały ku Dnieprowi. Podczas marszu doszło w dowództwie do różnicy zdań co do dalszych działań dywizji. Generałowie Stankiewicz i Glass wraz z grupą podwładnych przeszli do Winnicy, gdzie wraz z III Korpusem zostali rozbrojeni przez Austriaków. Płk Haller nakazał dywizji kontynuować marsz ku Dnieprowi. 25-26 marca dywizja odpoczywała w rejonie Berszady. 28 marca brygadier Haller objął dowództwo II Korpusu, występując pod pseudonimem „generał Mazowiecki”. Dywizja kontynuowała marsz. Przekroczyła Boh pod Hajworonem i pomaszerował do Humania na teren okupacji niemieckiej. Tu dokonano kolejnej reorganizacji. Legionistów przydzielono równomiernie do pułków piechoty. Brygada Karpacka przestała formalnie istnieć, a w skład 5 Dywizji Strzelców wchodziły 15. i 16. pułk strzelców.
3 kwietnia dowództwo Wojsk Polskich na Ukrainie zawarło umowę z Ministerstwem Wojny Ukraińskiej Republiki Ludowej, na mocy której II Korpus a w nim 5 DS, miał prawo przemarszu przez terytorium ukraińskie. Terenem koncentracji miała być gubernia czernihowska.
7 kwietnia II Korpus rozpoczął marsz przez Humań i Mańkówkę, Tarłówkę, Medwin do Bohusławia nad Rosią. Stąd przeszedł do Mostówki pod Kaniowem i osiągnął Dniepr. Tu rząd ukraiński zerwał umowę. Dywizja zmuszona była rekwirować żywność. Budziło to sprzeciw miejscowej ludności. Rada Regencyjna, do której zwrócono się o pomoc, wykazała bezradność. Niemcy zamierzali zlikwidować korpus. Podburzali przeciwko niemu zarówno rząd ukraiński jak i miejscową ludność. Przykładem jej wrogiego nastawienia było wymordowanie w Goriaczówce żołnierzy 4 szwadronu 6 pułku ułanów.
Bitwa pod Kaniowem
W maju Niemcy rozpoczęli przygotowania do zniszczenia II Korpusu i podciągnęli swoje oddziały w rejon Kaniowa. W nocy z 10 na 11 maja 1918 oddziały niemieckie zaatakowały jednostki polskie. Pierwsze uderzenie skierowano na Kutelewkę i Potok. Uderzenie na Potok wyprowadzono z trzech stron. Zaskoczyło to śpiących żołnierzy i pozwoliło Niemcom na zajęcie wsi. W ręce nieprzyjaciela wpadła bateria artylerii, odcięty został 16 pułk strzelców i Legia Oficerska.
Wkrótce jednak nastąpiła koncentracja. Oddziały polskie cofnęły się do rejonu wioski Jemczychy i tam zajęły obronę. Legia Oficerska odbiła będący czasowo w niewoli sztab 5 Dywizji. Dywizja wycofywała się w kierunku na Masłówkę. Około 8:00 dowództwo korpusu zorganizowało obronę pozycyjną. Stanowiła ona zamknięty czworobok o obwodzie ok. 15 km. Resztki 5 Dywizji obsadziły przejścia przez błota i groble od strony Masłówki. Niemcy już ostrożniej zaatakowali nowe stanowiska. Ich ataki były odpierane przez broniących. Wieczorem zabrakło jednak amunicji i korpus złożył broń. 12 maja II Korpus, a z nim 5 Dywizja Strzelców została rozwiązana.
Organizacja dywizji.
Pułki faktycznie składały się z jednego batalionu i liczył ok. 100 żołnierzy. Jako uzupełnienie do dywizji wcielono bataliony 3 pułku Brygady Karpackiej (II Brygada Legionów).

</doc>
<doc id="1484625" url="https://pl.wikipedia.org/wiki?curid=1484625" title="Świerczyna (Karkonosze)">
Świerczyna (Karkonosze)

Świerczyna (niem. "Fichtighübel", 665 m n.p.m.) – szczyt w Karkonoszach, w obrębie Pogórza Karkonoskiego.
Położony jest w zachodniej części Pogórza Karkonoskiego, na wschód od Szklarskiej Poręby, na południe od Michałowic i na zachód od Jagniątkowa. Na północny zachód leży potężny masyw Płoszczania, a na zachód niewielkie wzniesienie Łagodna.
Między Łagodną a Świerczyną leży rozdroże o nazwie Trzy Jawory.
Zbudowany z granitu karkonoskiego.
Porośnięty lasami świerkowymi.
Na południe od Świerczyny biegnie "Droga pod Reglami" ze Szklarskiej Poręby do Jagniątkowa i dalej przez Zachełmie do Przesieki.
Na północ od szczytu biegnie niebieski szlak turystyczny z Piechowic przez Michałowice na Przełęcz pod Śmielcem, a na południe od wierzchołka czarny szlak z Jagniątkowa do schroniska PTTK „Pod Łabskim Szczytem”.

</doc>
<doc id="1484626" url="https://pl.wikipedia.org/wiki?curid=1484626" title="Kazimierz (Włodzimierz)">
Kazimierz (Włodzimierz)

Kazimierz – część wsi Włodzimierz w Polsce, położona w województwie łódzkim, w powiecie łaskim, w gminie Wodzierady.
W latach 1975–1998 Kazimierz administracyjnie należał do województwa sieradzkiego.

</doc>
<doc id="1484629" url="https://pl.wikipedia.org/wiki?curid=1484629" title="Dyrektoriat (Rosja)">
Dyrektoriat (Rosja)



</doc>
<doc id="1484631" url="https://pl.wikipedia.org/wiki?curid=1484631" title="Trzmielak">
Trzmielak

Trzmielak (niem. "Hummelberg", 647 m n.p.m.) – szczyt w Karkonoszach, w obrębie Pogórza Karkonoskiego.
Położony jest w zachodniej części Pogórza Karkonoskiego, nad dolną częścią Jagniątkowa. Leży w grzbiecie odchodzącym od Grzybowca ku północnemu wschodowi. W grzbiecie tym występują: Trzmielak, Sobiesz i Ostrosz. W rejonie Trzmielala występują pojedyncze skałki.
Jak cały grzbiet, zbudowany jest z granitu karkonoskiego.
Porośnięty lasem regla dolnego.
Przez szczyt prowadzi niebieski szlak turystyczny z Sobieszowa na Grzybowiec, a jego zachodnim zboczem żółty szlak z Piechowic na Grzybowiec.

</doc>
<doc id="1484633" url="https://pl.wikipedia.org/wiki?curid=1484633" title="STS-81-M">
STS-81-M



</doc>
<doc id="1484634" url="https://pl.wikipedia.org/wiki?curid=1484634" title="STS-58">
STS-58

STS-58 (ang. "Space Transportation System") – piętnasta misja wahadłowca kosmicznego Columbia i pięćdziesiąta ósma programu lotów wahadłowców. Drugi lot w ramach programu Spacelab Life Sciences (SLS-2).
Cel misji.
Lot naukowy, wypełniony prowadzeniem eksperymentów medycznych i biologicznych w laboratorium Spacelab SLS-2 (Space Life Sciences).
STS-81-M.
Pierwotnie lot SLS-2 miał odbyć się w lipcu 1988 w ramach misji STS-81-M wahadłowca Atlantis. Po katastrofie wahadłowca Challenger w 1986 i przeprowadzonej w jej następstwie weryfikacji planowanych misji, została ona anulowana.
Jedynym astronautą przydzielonym do misji przed jej anulowaniem była Millie Hughes-Fulford. Została ona później przydzielona do lotu STS-40, który odbył się w 1991. Lot ten również był częścią programu SLS.

</doc>
<doc id="1484635" url="https://pl.wikipedia.org/wiki?curid=1484635" title="Trzy Jawory">
Trzy Jawory



</doc>
<doc id="1484637" url="https://pl.wikipedia.org/wiki?curid=1484637" title="Guano Islands Act">
Guano Islands Act



</doc>
<doc id="1484639" url="https://pl.wikipedia.org/wiki?curid=1484639" title="Z przygód krasnala Hałabały">
Z przygód krasnala Hałabały

Z przygód krasnala Hałabały – książka dla dzieci autorstwa Lucyny Krzemienieckiej, wydana po raz pierwszy w 1936 roku, w dwóch częściach (najnowsze wydanie z 2016 roku). Tytułowy krasnal Hałabała stał się na początku XXI wieku popularnym patronem polskich przedszkoli, m.in. w Koziegłowach, Trzebnicy, Poznaniu, Kielcach i w kilkunastu innych miastach.

</doc>
<doc id="1484640" url="https://pl.wikipedia.org/wiki?curid=1484640" title="Hałabała">
Hałabała



</doc>
<doc id="1484641" url="https://pl.wikipedia.org/wiki?curid=1484641" title="Lagavulin">
Lagavulin

Lagavulin Distillery – destylarnia single malt whisky, znajdująca się w Port Ellen, na wyspie Islay w Szkocji.
Nazwa Lagavulin jest anglicyzacją gaelickiego "lag a'mhuilin", co znaczy "młyn w dolinie"
Własność.
Lagavulin produkowane jest przez White Horse Distillers, którego właścicielem jest United Distillers &amp; Vintners, które z kolei wchodzi w skład koncernu Diageo. Marka jest częścią zestawu "Classic Malts of Scotland".
Historia.
Oficjalne początki destylarni datowane są na 1816, kiedy to John Jonston oraz Archibald Campbell zbudowali w jednym miejscu dwie gorzelnie. Jedną z nich jest Lagavulin, losy drugiej nie są do końca znane. Zapiski świadczą o nielegalnej produkcji whisky na wyspie już w 1742.
Charakter.
Lagavulin ma mocny torfowo-dymny aromat. Jest to whisky o pełnym smaku, dobrze zbalansowana, pozostawiająca delikatną słodycz na podniebieniu.
Gatunki.
Standardowa Lagavulin single malt jest 16 letnia (43%), jakkolwiek regularnie wypuszczane są wersje 12 letnie wydawane pod egidą Classic Malts of Scotland, leżakujące w beczkach po Pedro Ximénez. Dostępne są również wersje 25 i 30 letnie. Najnowsza 21-year-old wersja dojrzewająca w beczkach po sherry została entuzjastycznie przyjęta przez znawców.

</doc>
<doc id="1484642" url="https://pl.wikipedia.org/wiki?curid=1484642" title="Anhanguera piscator">
Anhanguera piscator



</doc>
<doc id="1484644" url="https://pl.wikipedia.org/wiki?curid=1484644" title="Ulick de Burgh">
Ulick de Burgh

Ulick John de Burgh, 1. markiz Clanricarde KP (ur. 20 grudnia 1802 w Belmont, zm. 10 kwietnia 1874 w Londynie) – brytyjski arystokrata i polityk, członek stronnictwa wigów, minister w rządach lorda Johna Russella i lorda Palmerstona.
Był synem Johna de Burgha, 13. hrabiego Clanricarde, i Elizabeth Burke, córki sir Thomasa Burke’a, 1. baroneta. Wykształcenie odebrał w Eton College. Tytuł parowski odziedziczył po śmierci ojca w 1808. W 1825 r. otrzymał tytuł 1. markiza Clanricarde w parostwie Irlandii. W 1826 r. został 1. baronem Somerhill w parostwie Zjednoczonego Królestwa i zasiadł w Izbie Lordów.
Od stycznia do sierpnia 1826 r. był podsekretarzem stanu w Ministerstwie Spraw Zagranicznych. W latach 1830–1834 był kapitanem Yeomen of the Guard. W 1831 r. został Lordem Namiestnikiem Galway. W latach 1838–1841 był ambasadorem w Rosji. W latach 1846–1852 był poczmistrzem generalnym. W 1858 r. został na krótko Lordem Tajnej Pieczęci.
Jego żoną była Harriet Canning (13 kwietnia 1804 - 8 stycznia 1876), córka premiera George’a Canninga i Joan Scott, córki generała-majora Johna Scotta. Ślub odbył się 4 kwietnia 1825 r. w Gloucester Lodge w Brompton. Ulick i Harriet mieli razem dwóch synów i pięć córek:

</doc>
<doc id="1484645" url="https://pl.wikipedia.org/wiki?curid=1484645" title="Wilczak (Karkonosze)">
Wilczak (Karkonosze)

Wilczak (niem. "Wolfsberg", 707 m n.p.m.) – szczyt w Karkonoszach, w obrębie Pogórza Karkonoskiego.
Położony we wschodniej części Pogórza Karkonoskiego, na wschód od Borowic. Leży pomiędzy doliną Czerwonki na północy i Jeleniego Potoku (Jeleniej Strugi) na południu.
Zbudowany z granitu karkonoskiego.
Cały masyw jest zalesiony.

</doc>
<doc id="1484646" url="https://pl.wikipedia.org/wiki?curid=1484646" title="The Homestead Act">
The Homestead Act



</doc>
<doc id="1484647" url="https://pl.wikipedia.org/wiki?curid=1484647" title="Tylna Góra">
Tylna Góra

Tylna Góra, na niektórych mapach Zagórze (niem. "Hinterberg", 625 m n.p.m.) – szczyt w Karkonoszach, w obrębie Lasockiego Grzbietu.
Położony jest we wschodniej części Lasockiego Grzbietu, między Miszkowicami na północy a Opawą na południu.
Zbudowany ze skał metamorficznych wschodniej osłony granitu karkonoskiego – gnejsów i amfibolitów.
Jest całkowicie odsłonięty.

</doc>
<doc id="1484648" url="https://pl.wikipedia.org/wiki?curid=1484648" title="Wężówka (szczyt)">
Wężówka (szczyt)

Wężówka (niem. "Pfützenberg", 781 m n.p.m.) – szczyt w Karkonoszach, w obrębie Śląskiego Grzbietu.
Położony w północnej, dolnej części Śląskiego Grzbietu, stanowiąc zakończenie bocznego ramienia, odchodzącego ku północy od Śmielca i biegnącego przez Leśniak, na południowy zachód od Jagniątkowa.
Od zachodu opływa go Pracz, a od wschodu Wrzosówka.
Zbudowany z granitu karkonoskiego. Na południowo-zachodnich zboczach pojedyncze skałki.
Cały masyw porośnięty lasami.
Leży w obrębie Karkonoskiego Parku Narodowego.
Na północny wschód od Wężówki biegnie "Droga pod Reglami" ze Szklarskiej Poręby do Jagniątkowa i dalej przez Zachełmie do Przesieki.
Wschodnim zboczem biegnie szlak turystyczny:

</doc>
<doc id="1484651" url="https://pl.wikipedia.org/wiki?curid=1484651" title="Wierzchnica">
Wierzchnica

Wierzchnica (niem. "Langeberg, Küchenkammer", 649 m n.p.m.) – szczyt w Karkonoszach, w obrębie Pogórza Karkonoskiego.
Położony jest we wschodniej części Pogórza Karkonoskiego, między Przesieką, Borowicami a Sosnówką. Leży w grzbiecie biegnącym od Młynarza poprzez Wierzchnicę, Warzelnię, Bukowną, Lisiurę i kończącym się Podgórzynką.
Zbudowany z granitu karkonoskiego.
U zachodnich podnóży liczne skałki, m.in. "Dziki" i "Szachownica "
Porośnięty lasem regla dolnego.

</doc>
<doc id="1484654" url="https://pl.wikipedia.org/wiki?curid=1484654" title="José Bermúdez de Castro">
José Bermúdez de Castro

José Bermúdez de Castro (zm. 1813) – hiszpański dyplomata.
Zaczynał jako urzędnik hiszpańskiej Dyrekcji Skarbu. W latach 1784-1785 był sekretarzem legacji w Prusach.

</doc>
<doc id="1484655" url="https://pl.wikipedia.org/wiki?curid=1484655" title="Zajęcznik (Karkonosze)">
Zajęcznik (Karkonosze)

Zajęcznik (niem. "Hasenberg", 930 m n.p.m.) – szczyt w Karkonoszach, w obrębie Śląskiego Grzbietu.
Położony w północno-wschodniej części Śląskiego Grzbietu, w bocznym ramieniu, odchodzącym na wschód od Czarnej Góry, na zachód od Karpacza Górnego.
Zbudowany z granitu karkonoskiego.
Cały masyw zalesiony.

</doc>
<doc id="1484656" url="https://pl.wikipedia.org/wiki?curid=1484656" title="Złoty Widok">
Złoty Widok

Złoty Widok (niem. "Goldene Aussicht", 610 m n.p.m.) – szczyt w Karkonoszach, w obrębie Pogórza Karkonoskiego.
Szczyt znajduje się na północno-zachodnim krańcu Pogórza Karkonoskiego, tworząc zakończenie krótkiego ramienia, łączącego się w rejonie Michałowic z masywem Grzybowca. Na południowy wschód od Złotego Widoku wznosi się Drewniak. Ku północy odchodzi od Złotego Widoku podrzędny grzbiet zakończony Zaroślakiem. Zbocza północno-wschodnie i południowo-zachodnie opadają niezbyt stromo do dolin Michałowickiego Potoku oraz Rudnika. Zbocza zachodnie opadają bardzo stromo do doliny Kamiennej. Urwiska nad zakolem Kamiennej noszą nazwę "Cisowiec", natomiast skałki na grzbiecie - "Kociołki".
Cały masyw zbudowany jest z granitu karkonoskiego.
Skałki granitowe występują na grzbiecie oraz nad Kamienną.
Na zachód od szczytu znajduje się nieczynny kamieniołom granitu porfirowatego.
Cały masyw porośnięty jest lasem dolnoreglowym.
30 lipca 2020 oficjalnie oddano do użytku platformę widokową na Złotym Widoku.

</doc>
<doc id="1484657" url="https://pl.wikipedia.org/wiki?curid=1484657" title="Żar (Karkonosze)">
Żar (Karkonosze)

Żar (niem. "Heerdberg", 685 m n.p.m.) – szczyt w Karkonoszach, w obrębie Pogórza Karkonoskiego.
Wybitny masyw w środkowej części Pogórza Karkonoskiego, położony pomiędzy Jagniątkowem, Sobieszowem i Zachełmiem. Na północnym wschodzie przez Przełęcz Żarską łączy się z Chojnikiem, na południowym zachodzie przez Przełęcz pod Kopistą z masywem Kopistej i Szerzawy.
Zbudowany z granitu karkonoskiego.
Na zboczach znajdują się pojedyncze skałki.
Szczyt porośnięty jest lasami dolnego regla.
Szlaki turystyczne.
Zboczami Żaru od zachodu, północy i wschodu biegnie zielony szlak turystyczny z Jagniątkowa przez Przełęcz Żarską do Zachełmia, Przesieki, Borowic i Karpacza, natomiast od południa, przez Przełęcz pod Kopistą biegnie niebieski szlak z Jagniątkowa do Zachełmia.

</doc>
<doc id="1484658" url="https://pl.wikipedia.org/wiki?curid=1484658" title="Zaroślak (Karkonosze)">
Zaroślak (Karkonosze)

Zaroślak (niem. "Heideberg", 485 m n.p.m.) – szczyt w Karkonoszach, w obrębie Pogórza Karkonoskiego.
Najdalej na północny zachód wysunięty szczyt Pogórza Karkonoskiego. Stanowi zakończenie bocznego grzbietu, odchodzącego ku północy od Złotego Widoku.
Zbudowany z granitu karkonoskiego. Na zboczach opadających na zachód, do doliny Kamiennej liczne skałki.
Częściowo zalesiony.
Zboczami Zaroślaka przechodzi czarny szlak turystyczny z Piechowic przez Wodospad Szklarki do Szklarskiej Poręby Górnej.

</doc>
<doc id="1484659" url="https://pl.wikipedia.org/wiki?curid=1484659" title="Hermann Senator">
Hermann Senator

Hermann Senator (ur. 6 grudnia 1834 w Gnieźnie, zm. 14 lipca 1911 w Berlinie) – niemiecki lekarz internista. Studiował medycynę w Berlinie, w 1857 roku został doktorem medycyny. Jego nauczycielami byli m.in. Johannes Peter Müller, Johann Lukas Schönlein i Ludwig Traube. W 1875 roku został ordynatorem oddziału chorób wewnętrznych w "Augusta-Hospital", w 1881 roku został ordynatorem w klinice Charité.

</doc>
<doc id="1484662" url="https://pl.wikipedia.org/wiki?curid=1484662" title="Zabójstwo przy Rue Morgue">
Zabójstwo przy Rue Morgue

Zabójstwo przy Rue Morgue (ang. "The Murders in the Rue Morgue", w polskim przekładzie także: Morderstwo przy Rue Morgue) – nowela amerykańskiego pisarza Edgara Allana Poego, opublikowana w czasopiśmie "Graham's Magazine" w roku 1841. Autor zaliczał ją do grupy swych „historii analitycznych”. Określana jest jako pierwszy utwór detektywistyczny, choć już przedtem ukazywały się dzieła z podobnymi motywami, np. "Panna de Scudery" (1819) Ernsta Hoffmanna oraz "Zadig" (1748) Woltera.
Głównym bohaterem noweli jest C. Auguste Dupin, detektyw z Paryża, który rozwiązuje sprawę zagadkowego morderstwa dwóch kobiet. Wielu świadków słyszało głos podejrzanego człowieka, jednak każdy z nich twierdzi, że głos mówił w innym języku. Na miejscu zbrodni Dupin znajduje podejrzany włos, który zdaje się nie należeć do człowieka.
Wykreowana w noweli postać Dupina stała się pierwowzorem wielu fikcyjnych detektywów, takich jak Sherlock Holmes i Herkules Poirot. Dupin pojawił się później w nowelach "Tajemnica Marii Roget" (ang. "The Mystery of Marie Roget") oraz "Skradziony list" (ang. "The Purloined Letter").
Treść.
Głównymi bohaterami noweli są dwaj rodowici Paryżanie, Auguste Dupin i jego przyjaciel, nienazwany w tekście z nazwiska narrator historii. Obydwaj, żyjąc w odosobnieniu i izolacji, nie przyjmują żadnych odwiedzin. Zerwali kontakty z wcześniejszymi wspólnikami i wychodzą tylko w nocy. Podczas jednego z wieczornych spacerów Dupin demonstruje swe umiejętności analitycznie, odczytując myśli narratora jedynie na podstawie obserwacji jego zachowań.
Pewnego dnia w paryskich gazetach ukazuje się doniesienie o zagadkowym, podwójnym morderstwie Madame L'Espanaye i jej córki na fikcyjnej paryskiej ulicy Rue Morgue. Zwłoki Madame L'Espanaye znaleziono na podwórzu za domem; kobieta miała połamane kości, a jej gardło było tak brutalnie przecięte, że jej głowa ledwo się trzymała reszty ciała. Córka została uduszona i siłą wepchnięta w komin. Morderstwo zostało popełnione w pokoju na czwartym piętrze, zamkniętym od środka na klucz. Według zeznań świadków, podczas morderstwa z mieszkania słychać było dwa głosy: jeden męski, mówiący po francusku, drugi mówiący w obcym języku. Świadkowie nie są zgodni co do języka, którym mówił drugi głos. Każdy z nich twierdzi, że głos mówił w języku, którego świadek nie znał.
Kiedy mężczyzna o nazwisku Adolphe Le Bon zostaje aresztowany, mimo że nie ma dowodu jego winy, Dupin jest tak zaintrygowany, że oferuje swoje usługi prefektowi policji „G-”.
Ponieważ świadkowie nie są zgodni, jakim dokładnie językiem mówił morderca, Dupin przypuszcza, że nie słyszeli oni w ogóle ludzkiego głosu. Na miejscu zbrodni znajduje niezwykły włos i stwierdza, iż nie należy on do człowieka. Wskazuje także na inne znaczące okoliczności: na miejscu zbrodni znaleziono nietknięte przez mordercę kosztowności, co wskazuje, że nie było motywu rabunkowego; wepchnięcie zwłok córki do komina wymagało nadludzkiej siły; jedynym możliwym sposobem wejścia do pokoju było wykonanie niezwykle zręcznego skoku do okna z pobliskiego piorunochronu; ślady na szyi uduszonej kobiety nie pochodzą od ludzkiej ręki. Dupin dochodzi do wniosku, że kobiety zabił nie człowiek, lecz orangutan.
Aby zwabić właściciela zwierzęcia, Dupin zamieszcza w gazecie ogłoszenie, w którym zawiadamia o znalezieniu orangutana. Na ogłoszenie odpowiada marynarz, który przychodzi do niego do domu i oferuje nagrodę za zwrot zwierzęcia. Dupin pyta go o wszystkie informacje, jakie zna na temat zabójstwa przy Rue Morgue. Marynarz przyznaje, że posiadał dzikiego orangutana. Pewnego dnia zwierzę skradło mu ostrą brzytwę do golenia i uciekło na ulicę. Marynarz gonił orangutana aż do Rue Morgue, gdzie zwierzę wdrapało się na ścianę i weszło do apartamentu przez okno. Orangutan schwytał Madame L'Espanaye i próbował ją golić brzytwą, przyzwyczajony do codziennej rutyny marynarza. Krzyki kobiety rozwścieczyły orangutana, który poderżnął kobiecie gardło, a jej omdlałą córkę udusił. Tymczasem marynarz wdrapał się do okna i z przerażeniem patrzył na krwawą scenę. Widząc swego pana, orangutan próbował schować zwłoki i wepchnął córkę do komina, po czym zbiegł.
Ostatecznie marynarz odnajduje orangutana i sprzedaje go. Adolphe le Bon zostaje wypuszczony po tym, jak Dupin opowiada całą historię prefektowi policji „G-”. Niezadowolony z rozwiązania sprawy przez Dupina G- mówi kąśliwie, że ludzie powinni zajmować się własnymi sprawami. Dupin mówi narratorowi, że G- jest „za sprytny na to, aby być głębokim”, ale zarazem chwali umiejętność prefekta "de nier ce qui est, et d‘expliquer ce qui n‘est pas" (cytat z "Nowej Heloizy": „zaprzeczać temu, co jest, a wyjaśniać to, czego nie ma”).
Tematy i analiza.
W liście do przyjaciela, dra Josepha Snodgrassa, Poe pisał, że przewodnim tematem noweli było ćwiczenie pomysłowości w próbach wykrycia mordercy. Dupin nie jest zawodowym detektywem; na rozwiązanie sprawy morderstw przy Rue Morgue decyduje się dla osobistej rozrywki. Pragnie również poznać prawdę i udowodnić niewinność fałszywie oskarżonego mężczyzny. Jego zainteresowanie sprawą nie ma wymiaru finansowego i odrzuca on nawet nagrodę pieniężną od właściciela orangutana. Tożsamość prawdziwego mordercy w zasadzie usuwa samo przestępstwo, gdyż ani orangutan, ani jego właściciel nie mogą być moralnie odpowiedzialni. Późniejsze opowiadania detektywistyczne zapewne próbowałyby zwieść czytelnika za pomocą fałszywych tropów, kierujących podejrzenia na aresztowanego Adolphe'a Le Bon; Poe jednak nie zdecydował się na to.
Metoda Dupina podkreśla ważność słowa czytanego i pisanego. Doniesienia prasowe podsycają jego ciekawość, a informacje o orangutanach zaczerpuje z pisemnych relacji "Cuviera" (zapewne przyrodnika Georgesa Cuviera). Ta metoda angażuje także czytelnika, który podąża za tokiem rozumowania detektywa, samemu czytając poszlaki. Poe podkreśla również moc słowa mówionego. Kiedy Dupin pyta marynarza o informacje na temat mordercy, temu "(...) krew uderzyła do głowy, jak w przystępie duszności. Zerwał się z miejsca i zacisnął kij w pięści, lecz po chwili powalił się znów ciężko na krzesło, drżąc na całym ciele. Z rysów jego wyzierało śmiertelne przerażenie".
Poe napisał "Zabójstwo przy Rue Morgue" w czasie, kiedy przestępstwa zajmowały opinię publiczną ze względu na szybki rozwój miast. Londyn niedługo przedtem ustanowił pierwsze profesjonalne siły policyjne, amerykańskie miasta zaczynały koncentrować się na naukowej pracy policji, a gazety donosiły o krwawych morderstwach i kryminalnych procesach. "Zabójstwo przy Rue Morgue" nawiązuje do motywów miejskich, z których Poe korzystał kilkakrotnie w swej twórczości, w szczególności w "Człowieku tłumu", napisanym pod wpływem czasu spędzonego przez Poego w Filadelfii.
W opowieści znaleźć można metaforę walki między umysłem a muskulaturą. Siła fizyczna, uosabiana zarówno przez orangutana, jak i jego właściciela, reprezentuje tu tylko przemoc: orangutan sam jest mordercą, podczas gdy jego właściciel przyznaje, że karał zwierzę biczem. Siła umysłu analityka przewyższa jednak ich przemoc. Nowela zawiera także częsty u autora motyw śmierci pięknej kobiety, który on sam (w eseju "The Philosophy of Composition") określał jako jeden z najbardziej poetyckich tematów na świecie.
Znaczenie i recepcja.
Biograf Poego, Jeffrey Meyers, podsumowuje znaczenie "Zabójstwa przy Rue Morgue" przez stwierdzenie, że nowela "zmieniła historię świata literatury". Nowela często jest przedstawiana jako pierwsze dzieło z gatunku literatury detektywistycznej. Postać Dupina stała się wzorem dla wielu przyszłych fikcyjnych detektywów jak Sherlock Holmes czy Herkules Poirot. Utwór wyznaczył również wiele toposów, które stały się popularnymi elementami w obrębie gatunku: ekscentryczny, ale błyskotliwy detektyw, nieporadne siły policyjne, oraz narracja pierwszoosobowa prowadzona przez bliskiego przyjaciela. Poe przedstawia policję w mało sympatycznym świetle jako kontrast dla figury detektywa.
Poe był także prekursorem techniki narracyjnej, w której detektyw najpierw oznajmia swoje rozwiązanie, po czym wyjaśnia prowadzące do niego rozumowanie. Nowelę uważa się za pierwszy w historii literatury detektywistycznej przykład zagadki zamkniętego pokoju.
Po wydaniu "Zabójstwa przy Rue Morgue" autor był chwalony za stworzenie nowatorskiego dzieła. W pensylwańskiej gazecie "Inquirer" pisano, że nowela "stanowi dowód na geniusz pana Poego ... z potęgą inwencji i z kunsztem, z którymi nie da się niczego porównać". Poe jednak bagatelizował swe osiągnięcie w liście do Philipa Pendeltona Cooka:
Takie historie analitycznego procesu rozumowania zawdzięczają swoją popularność temu, że są niejako w nowej tonacji. Nie chcę powiedzieć, że nie są genialne – ale ludzie sądzą, że są one bardziej genialne niż w rzeczywistości Na przykład w przypadku „Zabójstwa przy Rue Morgue” – co jest genialnego w rozwikłaniu matni, którą utkało się samemu w celu jej rozwikłania?
Dzisiejszy czytelnik może być niezadowolony z naruszenia przez Poego niepisanej konwencji, podług której czytelnik powinien być w stanie sam znaleźć rozwiązanie podczas lektury. Końcowy zwrot akcji można odczytać jako przejaw „złej woli” autora, ponieważ czytelnicy nie uwzględniliby orangutana na liście potencjalnych morderców. Rola, jaką odegrał Poe w stworzeniu gatunku literatury detektywistycznej, odzwierciedlona jest w nazwie przyznawanych corocznie przez organizację Mystery Writers of America nagród Edgar Awards.
Inspiracja.
Słowo detektyw jeszcze nie istniało, kiedy Poe pisał "Zabójstwo przy Rue Morgue", choć postacie zajmujące się rozwiązywaniem tajemnic pojawiały się już wcześniej w literaturze. Niekiedy za pierwszy utwór detektywistyczny uważa się "Pannę de Scudery" E.T.A. Hoffmanna, w której tytułowa bohaterka udowadnia niewinność człowieka podejrzanego przez policję o morderstwo. Do prekursorów tego gatunku można też zaliczyć powiastkę filozoficzną "Zadig" Woltera, której tytułowy bohater dokonuje podobnych popisów rozumowania.
Poe mógł także opierać się na własnych wcześniejszych dziełach analitycznych, takich jak esej "Maelzel's Chess Player" oraz opowiadanie komediowe "Three Sundays in a Week". Główny zwrot akcji utworu mógł być zainspirowany reakcją tłumu na widok orangutana pokazanego w Masonic Hall w Filadelfii w lipcu 1839 roku.
Nazwisko głównego bohatera zostało być może zapożyczone od Dupina, postaci z serii opowiadań publikowanych w roku 1828 w "Burton's Gentleman’s Magazine" pod tytułem "Nieopublikowane fragmenty z życia Vidocq, francuskiego ministra policji". Poe prawdopodobnie był zaznajomiony z tymi opowiadaniami, w których także występuje analityk, odnajdujący mordercę, chociaż obie fabuły wykazują tylko niewielkie podobieństwo. Jednak w obu przypadkach ofiary mordercy mają podcięte gardło w tak drastyczny sposób, że głowa prawie całkowicie odpada od reszty ciała. W noweli Poego Dupin wspomina o Vidocqu, określając go jako osobę mającą „zmysł śledczy”.

</doc>
<doc id="1484665" url="https://pl.wikipedia.org/wiki?curid=1484665" title="Hrabia Clanricarde">
Hrabia Clanricarde

Tytuł hrabiego Claricarde był dwukrotnie kreowany w parostwie Irlandii w 1543 i 1800 r. Pierwsza kreacja wygasła w 1916 r., druga istnieje do dziś i znajduje się w posiadaniu markizów Sligo.
Hrabiowie Clanricarde 1. kreacji (parostwo Irlandii)
Hrabiowie Clanricarde 2. kreacji (parostwo Irlandii)
Wicehraba Bourke 1. kreacji (parostwo Irlandii)

</doc>
<doc id="1484667" url="https://pl.wikipedia.org/wiki?curid=1484667" title="Albrecht von Graefe">
Albrecht von Graefe



</doc>
<doc id="1484668" url="https://pl.wikipedia.org/wiki?curid=1484668" title="Warzelnia (Borowice)">
Warzelnia (Borowice)

Warzelnia (niem. "Sieberberg", 640 m n.p.m.) – szczyt w Karkonoszach, w obrębie Pogórza Karkonoskiego. Administracyjnie leży na terenie Borowic.
Położony jest we wschodniej części Pogórza Karkonoskiego, między Przesieką, Borowicami a Sosnówką. Leży w grzbiecie biegnącym od Młynarza poprzez Wierzchnicę, Warzelnię, Bukowną, Lisiurę i kończącym się Podgórzynką.
Zbudowany z granitu karkonoskiego.
Pod szczytem skałki.
Porośnięty lasem regla dolnego.

</doc>
<doc id="1484669" url="https://pl.wikipedia.org/wiki?curid=1484669" title="Podprogram standardowy">
Podprogram standardowy

Podprogram standardowy, to podprogram realizujący określoną operację, w sposób jednoznacznie zdefiniowany przez określony standard.
Rodzaje podprogramów standardowych.
Podprogramy standardowe mogą zostać wyróżnione ze względu na miejsce ich dostępności:
Stosowanie podprogramów standardowych.
Stosowanie podprogramów standardowych w kodzie źródłowym wymaga od programisty znajomości jedynie specyfikacji – nagłówka, prototypu – podprogramu realizującego daną operację oraz miejsca, w którym jest dostępny. I tak:
Zalety podprogramów standardowych.
Podprogramy standardowe cechują się następującymi zaletami:

</doc>
<doc id="1484671" url="https://pl.wikipedia.org/wiki?curid=1484671" title="Kwiatkowice-Las">
Kwiatkowice-Las

Kwiatkowice-Las – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484673" url="https://pl.wikipedia.org/wiki?curid=1484673" title="Giovanni Giacomazzi">
Giovanni Giacomazzi

Giovanni Giacomazzi (ur. 18 stycznia 1928 - zm. 12 grudnia 1995) – włoski piłkarz. Zawodnik takich klubów jak: Inter Mediolan, UC Sampdoria. Reprezentant Włoch. Uczestnik mistrzostw świata 1954.

</doc>
<doc id="1484674" url="https://pl.wikipedia.org/wiki?curid=1484674" title="Warzelnia (Szklarska Poręba)">
Warzelnia (Szklarska Poręba)

Warzelnia (niem. "Sieberhübel", 662 m n.p.m.) – szczyt w Karkonoszach, w obrębie Pogórza Karkonoskiego. Leży na terenie Szklarskiej Poręby.
Zbudowany z granitu karkonoskiego.
Wierzchołek zalesiony, niżej łąki, jeszcze niżej zabudowania.

</doc>
<doc id="1484680" url="https://pl.wikipedia.org/wiki?curid=1484680" title="Subordinated loan">
Subordinated loan



</doc>
<doc id="1484681" url="https://pl.wikipedia.org/wiki?curid=1484681" title="Robert Yerkes">
Robert Yerkes

Robert Mearns Yerkes (ur. 26 maja 1876, zm. 3 lutego 1956) – amerykański psycholog, etnolog, prymatolog. Zajmował się badaniem inteligencji i psychologią porównawczą. Był pionierem badań inteligencji ludzi i naczelnych oraz nad zachowaniami społecznymi szympansów i goryli. Razem z , Yerkes opisał prawo znane dziś jako prawo Yerkesa-Dodsona.

</doc>
<doc id="1484682" url="https://pl.wikipedia.org/wiki?curid=1484682" title="Robert Mearns Yerkes">
Robert Mearns Yerkes



</doc>
<doc id="1484683" url="https://pl.wikipedia.org/wiki?curid=1484683" title="Podprogram wbudowany">
Podprogram wbudowany

Podprogram wbudowany – podprogram standardowy, dostępny w konkretnym języku programowania do realizacji określonej operacji.
Cechy podprogramów wbudowanych.
Podprogram wbudowany jest podprogramem standardowym, który charakteryzuje się w porównaniu podprogramami bibliotecznymi czy definiowanymi przez programistę, następującymi cechami wyróżniającymi:
Ponadto można zauważyć, że:
Stosowanie podprogramów wbudowanych.
Użycie podprogramu wbudowanego w kodzie źródłowym, zwykle nie różni się od użycia pozostałych podprogramów (definiowanych, bibliotecznych), jednak jak zaznaczono wyżej, nie wymagają one najczęściej deklarowania przed ich użyciem. Wynika to z faktu, że z pewnym identyfikatorem reprezentującym dany podprogram, kojarzenie atrybutów, listy parametrów i typu ewentualnego rezultatu (w przypadku podprogramów o charakterze funkcji), zapewnione jest przez samą implementację.
W niektórych językach mogą występować pewne wyjątki od zasady braku deklaracji podprogramu wbudowanego. Np. w języku PL/I podprogramy wbudowane mogą być w ogólności stosowane bez ich deklaracji. Jednak jeżeli podprogram, charakteryzuje się tym, że nie posiada parametrów, a tym samym lista argumentów wywołania jest pusta, to albo musi taki podprogram być wywołany – bez deklaracji – z pustą listą, np. TIME(), albo wymaga deklaracji podprogramu z atrybutem BUTLIN, i wtedy wywołanie może zostać uproszczone do postaci identyfikatora, bez pary nawiasów, np. TIME.
Należy zauważyć, że zadeklarowanie innego obiektu, w tym innego podprogramu, o identyfikatorze identycznym jak nazwa podprogramu wbudowanego, jest w wielu językach dopuszczalne, ale skutkuje, bądź:
W pozostałych językach identyfikatory podprogramów wbudowanych są słowami zastrzeżonymi, np. Basic.
Podprogramy wbudowane w językach programowania.
Języki programowania, w których występują podprogramy wbudowane to, np.:
Współcześnie definiowane języki lub implementacje starych języków, zwykle odchodzą od rozwiązania polegającego na definiowaniu podprogramów wbudowanych, na rzecz bibliotek standardowych, jako bardziej elastyczna forma tworzenia zestawu podstawowych operacji. Przykładem może być język Pascal, który w standardzie definiował podprogramy dotyczące we-wy, lecz późniejsze implementacje, np. Turbo Pascal, przeniosły takie podprogramy ze standardu języka do modułów. Tworzenie podprogramów bibliotecznych, zamiast wbudowanych, umożliwia alternatywnych zestawów podprogramów dla danego zagadnienia. W Tubro Pascalu, udostępniono oprócz modułu System zawierającego m.in. standardowe we-wy, także inne moduły, np. Crt, czy biblioteki Turbo Vision, dające bardziej zaawansowane sterowanie ekranem tekstowym.
Pewną specyficzną klasę podprogramów wbudowanych stanową również podprogramy wbudowane w aplikacje takie jak systemy obliczeniowe, projektowe itp., np. aplikacje pakietu MS Office, w których pewne wbudowane w te aplikacje podprogramy mogą być używane w języku VBA. Inne przykłady to systemy takie jak MathCad, AutoCAD, dBase itp.

</doc>
<doc id="1484685" url="https://pl.wikipedia.org/wiki?curid=1484685" title="Pedro Francisco Ximénez de Góngora y Luján">
Pedro Francisco Ximénez de Góngora y Luján

Pedro Francisco Ximénez de Góngora y Luján, VIII markiz Almodóvar od 11 lipca 1780 roku 1. książę Almodóvar (ur. 1727, zm. 1794 lub 1796) – hiszpański arystokrata i dyplomata.
Pochodził z magnackiej rodziny z Cordoby. Jego matka była Ana Suarez de Gongora y Menendez de Avilés, 6. markiza de Almodovar del Rio.
W młodości mieszkał w Królestwie Neapolu. W 1751 roku w Neapolu poznał hiszpańskiego intelektualistę i podróżnika Antonio Ponza, (1725-1792). Natchniony przezeń markiz zainteresował się francuska literaturą oświeceniową, zwłaszcza poglądami i pismami Voltaire'a.
30 listopada 1760 roku Karol III Hiszpański uczynił go ambasadorem w Petersburgu. Już w trzy miesiące po przybyciu na miejsce przysłał do Madrytu szczegółowy raport na temat rosyjskich interesów i rosyjskiej obecności w Ameryce do roku 1760 włącznie. Na tej placówce markiz pozostał do 1763 roku. 
Następnie był ambasadorem w Portugalii (1765-1778) i Londynie (1778-1779). W 1779 roku opuścił Wielką Brytanię, ponieważ Hiszpania poparła nowo powstałe USA. 
W roku 1779 został grandem Hiszpanii. Karol III uczynił go księciem w 1780 roku. Od roku 1792 był dyrektorem Hiszpańskiej Akademii Historii. Funkcję tę pełnił do śmierci. 

</doc>
<doc id="1484689" url="https://pl.wikipedia.org/wiki?curid=1484689" title="Cmentarz żydowski w Korczynie">
Cmentarz żydowski w Korczynie

Cmentarz żydowski w Korczynie – znajduje się w przysiółku Burkot koło Korczyny. Data jego powstania pozostaje nieznana, do naszych czasów zachowało się kilkaset nagrobków. Cmentarz ma powierzchnię 0,7 ha. Na cmentarzu znajduje się zbiorowa mogiła 123 Żydów i 7 Polaków zabitych w tym miejscu przez Niemców. Teren kirkutu jest ogrodzony.

</doc>
<doc id="1484695" url="https://pl.wikipedia.org/wiki?curid=1484695" title="Edward Albert Sharpey-Schafer">
Edward Albert Sharpey-Schafer

Edward Albert Sharpey-Schafer (ur. 2 czerwca 1850 w Hornsey, zm. 29 marca 1935 w North Berwick, East Lothian) – brytyjski fizjolog, wprowadził do medycyny nazwę insuliny oraz pojęcie „endokrynny”. Laureat Medalu Copleya.

</doc>
<doc id="1484696" url="https://pl.wikipedia.org/wiki?curid=1484696" title="Henry Labouchere (baron)">
Henry Labouchere (baron)

Henry Labouchere, 1. baron Taunton (ur. 15 sierpnia 1798 w Over Stowey w hrabstwie Somerset, zm. 13 lipca 1869 tamże) – brytyjski polityk, członek stronnictwa wigów, minister w rządach lorda Melbourne’a, lorda Johna Russella i lorda Palmerstona.
Pochodził z hugenockiej rodziny kupieckiej. Studiował na Uniwersytecie Oksfordzkim. Uczelnię ukończył z tytuł bakałarza w 1821 r. Tytuł magistra uzyskał w 1828 r. W 1826 r. został wybrany do Izby Gmin jako reprezentant okręgu Mitchell. Od 1830 r. reprezentował okręg wyborczy Taunton.
Pierwszym urzędem Labouchere'a było stanowisko cywilnego lorda Admiralicji, które objął w 1832 r. W 1834 r. przez krótki czas był wiceprzewodniczącym Zarządu Handlu. Ponownie sprawował to stanowisko w latach 1835–1839. Następnie został podsekretarzem stanu w Ministerstwie Wojny i Kolonii. Jeszcze w tym samym 1839 r. został członkiem gabinetu jako przewodniczący Zarządu Handlu i pozostał na tym stanowisku do upadku gabinetu w 1841 r. W latach 1835–1841 był zarządcą Mennicy. Po powrocie wigów do władzy w 1846 r. został Głównym Sekretarzem Irlandii. W latach 1847–1852 ponownie stał na czele Zarządu Handlu. W latach 1855–1858 był ministrem kolonii.
W 1859 r. Labouchere otrzymał tytuł 1. barona Taunton i zasiadł w Izbie Lordów. Zmarł w 1869 r. Był żonaty z Frances Baring (ślub w 1840 r.) i z lady Mary Howard (ślub w 1852 r.). Doczekał się trzech córek. Wraz z jego śmiercią wygasł tytuł parowski.

</doc>
<doc id="1484700" url="https://pl.wikipedia.org/wiki?curid=1484700" title="João Pinto (ur. 1961)">
João Pinto (ur. 1961)

João Pinto, właśc. João Domingos da Silva Pinto (ur. 21 listopada 1961 w Vila Nova de Gaia) – portugalski piłkarz grający na pozycji prawego obrońcy.
Kariera klubowa.
João Pinto karierę piłkarską rozpoczął w jednym z czołowych klubów Portugalii, FC Porto. W 1981 roku został włączony przez trenera Hermanna Stessla do kadry pierwszej drużyny i w sezonie 1981/1982 zadebiutował w portugalskiej Primeira Divisão. Już w sezonie 1982/1983 stał się członkiem wyjściowego składu Porto i wtedy też został wicemistrzem Portugalii. W 1984 roku także był z Porto drugi w lidze, zdobył Puchar Portugalii oraz wystąpił w finale Pucharu Zdobywców Pucharów, przegranym przez Porto 1:2 z Juventusem. Z kolei w 1985 i 1986 roku wywalczył swoje dwa pierwsze tytuły mistrza kraju. W 1987 roku jako kapitan, w zastępstwie kontuzjowanego Fernanda Gomesa, doprowadził Porto do zwycięstwa 2:1 nad Bayernem Monachium w finale Pucharu Mistrzów. Kolejne sukcesy ze „Smokami” osiągał zarówno z trenerem Tomislavem Iviciem, jak i za ponownej kadencji Artura Jorge. W 1988 roku sięgnął po dublet, w 1990 roku po mistrzostwo, a w 1991 Puchar Portugalii. Za czasów trenerskich kolejnych szkoleniowców, takich jak: Carlos Alberto Silva, Bobby Robson i António Oliveira sześciokrotnie zostawał mistrzem kraju (1992-1993 i 1995-1999) oraz jeden raz w 1994 roku zdobył krajowy puchar. W 1997 roku zdecydował się zakończyć piłkarską karierę. Liczył sobie wówczas 36 lat, a w barwach Porto rozegrał 407 ligowych meczów i strzelił 17 goli. Po zakończeniu kariery został trenerem młodzieży w tym klubie.
Kariera reprezentacyjna.
W reprezentacji Portugalii João Pinto zadebiutował 16 lutego 1983 roku w przegranym 0:3 towarzyskim meczu z Francją. W 1984 roku selekcjoner reprezentacji Fernando Cabrita powołał go do kadry na mistrzostwa Europy 1984. Tam João był podstawowym zawodnikiem i zaliczył cztery spotkania: grupowe z RFN (0:0), z Hiszpanią (1:1) i z Rumunią (1:0) oraz w półfinale z Francją (2:3 po dogrywce). W 1986 roku Pinto znalazł się w drużynie mistrzostwa świata w Meksyku. Był jednak tylko rezerwowym i nie zaliczył żadnego spotkania. W 1996 roku zakończył reprezentacyjną karierę. W drużynie narodowej wystąpił łącznie 70 razy i strzelił jedną bramkę.

</doc>
<doc id="1484701" url="https://pl.wikipedia.org/wiki?curid=1484701" title="Joao Domingos Pinto">
Joao Domingos Pinto



</doc>
<doc id="1484703" url="https://pl.wikipedia.org/wiki?curid=1484703" title="Silniowy system pozycyjny">
Silniowy system pozycyjny

Silniowy system pozycyjny – pozycyjny system liczbowy w którym mnożniki poszczególnych pozycji nie są definiowane przez potęgę pewnej liczby (podstawy), lecz silnię kolejnych liczb naturalnych (z zerem), a liczba cyfr używanych na formula_1-tej pozycji wynosi formula_2
Przykład:
Stąd zapis silniowy, np. liczby 4600, wygląda następująco:
formula_3
Ze względu na to, iż na pozycji zerowej jest zawsze zero, istnieje odmiana bez tej pozycji, co nie wpływa na wartości zapisywanych liczb.
Zapis jest jednoznaczny, tzn. każdą liczbę naturalną można zapisać w tylko jeden sposób i każdy zapis oddaje dokładnie jedną wartość.

</doc>
<doc id="1484704" url="https://pl.wikipedia.org/wiki?curid=1484704" title="Metryka oprogramowania">
Metryka oprogramowania

Metryka oprogramowania – miara pewnej własności oprogramowania lub jego specyfikacji. Termin ten nie ma precyzyjnej definicji i może oznaczać właściwie dowolną wartość liczbową charakteryzującą oprogramowanie.
Standard IEEE 1061-1998 określa metrykę jako "funkcję odwzorowującą jednostkę oprogramowania w wartość liczbową. Ta wyliczona wartość jest interpretowalna jako stopień spełnienia pewnej własności jakości jednostki oprogramowania". Metryki używają różnych definicji "jednostki oprogramowania", opartej zazwyczaj na kodzie źródłowym, rozdzielonym na jeden lub więcej plików. Istnieją też metryki, które nie bazują na kodzie, lecz pozwalają na analizę specyfikacji oprogramowania (np. punkty funkcyjne) lub przebiegu wykonania programu.
Zastosowanie.
Celem użycia metryk oprogramowania jest otrzymanie dokładnych wartości, które dotyczą wytwarzanych aplikacji. Lord Kelvin, fizyk i matematyk, stwierdził: "Jeśli to o czym mówisz potrafisz zmierzyć i wyrazić w liczbach – wiesz coś o tym. Inaczej twa wiedza jest mizerna", inżynier oprogramowania Tom DeMarco uważa zaś, że nie można kontrolować tego, czego się nie da zmierzyć. Metryki pozwalają na obiektywne spojrzenie na oprogramowanie i porównanie ze sobą poszczególnych jego elementów lub różnych produktów. Mierzenie jakości aplikacji oraz wydajności pracy bez danych liczbowych staje się bardzo trudne, a utrzymanie obiektywności jest niemal niemożliwe.
Obliczanie metryk jest istotnym ułatwieniem we wszystkich fazach procesu wytwarzania oprogramowania. W fazie projektowania metodologie takie jak COCOMO za pomocą rozmaitych metryk pozwalają na oszacowanie nakładu pracy potrzebnego do realizacji pomysłu. Na tym etapie metryki są przydatne przede wszystkim dla klientów oraz projektantów. W fazie produkcji dużą rolę odgrywają metryki statyczne, pomagające w utrzymywaniu jakości kodu źródłowego. Korzystają na tym programiści, którzy dzięki metrykom mogą łatwo odnajdywać te miejsca w kodzie, które są potencjalnym źródłem nadmiernej złożoności, a co za tym idzie, powstających błędów. W fazie testów wykorzystywane są zarówno metryki statyczne, jak i dynamiczne, pozwalające na badanie przebiegu wykonania programu. Na tym etapie gromadzone są też dane liczbowe dotyczące wydajności czy niezawodności aplikacji. Wyniki testów są pożytecznym źródłem informacji dla wszystkich osób zaangażowanych w projekt, w tym kierowników, programistów i klientów.
Jakość metryki.
Istotną kwestią jest ocena samej metryki („meta-metryka”). Aby metryka była użyteczna, powinna być:
Linda Westfall wymienia 12 kroków prowadzących do opracowania użytecznych metryk: 1. identyfikacja klientów, 2. ustalenie celów, 3. zadanie pytań, 4. wybór metryk, 5. standaryzacja definicji, 6. wybór funkcji mierzącej, 7. ustalenie metody pomiaru, 8. definicja kryteriów wyboru, 9. definicja mechanizmów raportowania, 10. ustalenie dodatkowych własności, 11. zebranie danych, 12. aspekt ludzki. Charakterystycznym elementem jest paradygmat Cel – Pytanie – Metryka (GQM, Goal – Question – Metrics), wypromowane przez Victora Basiliego z University of Maryland oraz Laboratorium Inżynierii Oprogramowania Centrum Lotów Kosmicznych imienia Roberta H. Goddarda. Polega ono na ustaleniu trzech kroków: pierwszym jest zdefiniowanie celów projektu, drugim ustalenie pytań, na które trzeba odpowiedzieć w trakcie realizacji, trzecim wykonanie odpowiednich pomiarów, dostosowanych odpowiednio do pierwszych dwóch poziomów. Metryka powinna być ściśle dopasowana do tego, jakie informacje są potrzebne w trakcie procesu tworzenia produktu. Używanie wyłącznie metryk ogólnych może być mylące, a nawet niebezpieczne.
Podział.
Podstawowy podział metryk oprogramowania związany jest ze sposobem podejścia do jego analizy i testowania. Podobnie jak testy dzielą się na testy strukturalne (testy białej skrzynki) oraz testy funkcjonalne (testy czarnej skrzynki), tak też można podzielić metryki na związane z analizą kodu źródłowego metryki statyczne oraz metryki dynamiczne, wyznaczane w oderwaniu od kodu i badające zachowanie uruchomionego programu. Osobną kategorią są metryki niezwiązane bezpośrednio z implementacją oprogramowania, lecz z jego specyfikacją, wymaganiami klienta, a także z przebiegiem testów.
Inne podejście dzieli metryki ze względu na obiekty i wartości je charakteryzujące, jakie są przez nie mierzone. Można wyróżnić metryki produktów, takie jak metryki rozmiaru ("size metrics"), metryki złożoności ("complexity metrics") czy metryki jakości ("quality metrics"). Innymi metrykami są metryki procesów ("process metrics"), metryki zasobów ("resource metrics") czy metryki projektu ("project metrics"). Wyraźny jest tu podział na metryki produktów, dotyczące właściwości samego oprogramowania, oraz metryki procesów, charakteryzujące proces jego wytwarzania.
Metryki mogą mierzyć wartości bezpośrednio (np. liczba linii kodu) lub pośrednio, najpierw obliczając wartości składowe (np. częstość występowania błędów = liczba błędów / całkowity rozmiar produktu), mogą też bazować na subiektywnych prognozach (np. punkty funkcyjne).
Metryki statyczne.
Metryki statyczne pozwalają na ocenę jakości kodu źródłowego i łączą się ściśle z analizą statyczną, dziedziną inżynierii oprogramowania zajmującą się badaniem struktury kodu źródłowego. Metryki te najbardziej przydatne są dla samych programistów i innych osób bezpośrednio zaangażowanych w proces powstawania oprogramowania. Pozwalają na bieżące śledzenie jakości kodu i zwrócenie uwagi na miejsca, które wymagają uproszczenia bądź szczególnie uważnego testowania.
Metryki rozmiaru.
Linie kodu.
Najprostszą metryką rozmiaru oprogramowania jest liczba linii kodu źródłowego, oznaczana jako LOC ("lines of code") lub SLOC ("source lines of code"). Wielkość ta daje ogólne pojęcie o skali programu, nie jest jednak wystarczająca do bardziej szczegółowych analiz. Wartość LOC jest silnie zależna od użytego języka programowania – ten sam algorytm w języku wysokiego poziomu będzie miał wielokrotnie mniej linii kodu niż w asemblerze.
Istotny jest też sposób zliczania linii kodu – ich liczba może się zdecydowanie zmieniać, zależnie od tego, czy wliczane są puste linie, komentarze czy linie zawierające jedynie nawiasy klamrowe (m.in. w językach C, Java czy PHP) bądź słowa kluczowe codice_1 i codice_2 (w Pascalu). Liczba linii z pominięciem wymienionych elementów jest określana jako eLOC ("effective lines of code").
Alternatywą dla zliczania "fizycznych" linii kodu jest miara "logicznych" linii kodu, oznaczana jako lLOC ("logical lines of code"). Miara ta jest zależna od użytego języka programowania, np. w C zliczane są linie zakończone średnikami.
W większych projektach używane są jednostki pochodne takie jak KLOC (kilo-LOC).
Liczba tokenów.
Podstawową wadą liczby linii kodu jako metryki jest fakt, że nie odróżnia ona w żaden sposób trudnych i łatwych części kodu źródłowego oraz premiuje rozwlekły styl pisania programów. Aby nadać odpowiednie wagi mniej i bardziej skomplikowanym liniom kodu, można zastosować inną metrykę, mierzącą liczbę tokenów – czyli podstawowych jednostek składni języka programowania. Schemat takiej metryki został użyty po raz pierwszy w 1977 przez Maurice’a Howarda Halsteada w jego rodzinie metryk zwanej metrykami Halsteada, a przez niego samego nazwanych "Software Science". Halstead rozróżnił dwa typy tokenów, na które można podzielić całość kodu źródłowego (bez komentarzy). Są to operatory (symbole i słowa kluczowe symbolizujące pewną akcję) i operandy (zmienne, stałe itp.). Na ich podstawie można określić podstawowe metryki:
Reguły klasyfikowania symboli jako operatorów i operandów są zależne od języka programowania. Na podstawie tych podstawowych wartości można określić kolejne, bardziej złożone:
Badania wskazały, że wartości N i V są liniowo powiązane z liczbą linii kodu, mierzą więc tę samą wielkość. Charakteryzuje je jednak wyższa odporność na małe zmiany w kodzie. Halstead zaproponował też kolejne metryki, dotyczące już nie tylko rozmiaru, ale i złożoności programu, o których jest mowa poniżej.
Inne metryki.
Szeroko stosowane są jednostki rozmiaru programu większe niż linie kodu. Dla większych aplikacji często stosowanymi metrykami są liczba modułów czy liczba funkcji. Ponieważ obecnie dominującym paradygmatem programowania jest podejście obiektowe, wytworzono wiele metod mierzenia oprogramowania dla niego specyficznych (zob. metryki obiektowe). Podstawowymi metrykami rozmiaru dla projektów obiektowych są np. liczba klas i interfejsów.
Na podstawie linii kodu można wyliczyć wiele metryk pochodnych, takich jak produktywność (KLOC / osobomiesiąc), jakość (błędy / KLOC), koszt (koszt / KLOC) czy ilość dokumentacji (strony dokumentacji / KLOC). Należy pamiętać, że zawsze będą one miały jedynie charakter pomocniczy i niedopuszczalne jest np. ocenianie pracowników wyłącznie na podstawie liczby napisanych linii kodu.
Podstawowe metryki złożoności.
Sam rozmiar programu jest informacją przydatną, jednak daje zbyt mało wiedzy na jego temat. Aby scharakteryzować oprogramowanie pod względem jego złożoności, trzeba użyć innych metod. Jeśli użyte są wyrafinowane algorytmy, cenną miarą będzie ich złożoność obliczeniowa. Wartość ta ma kluczowe znaczenie w badaniu wydajności, często daje jednak informacje o małym wycinku kodu źródłowego. Metryki mierzące złożoność opierają się na strukturze kodu źródłowego.
Złożoność cyklomatyczna McCabe’a.
Jedną z najbardziej podstawowych metryk złożoności jest złożoność cyklomatyczna ("cyclomatic complexity number", ozn. CC lub v(G)), zaproponowana przez Thomasa J. McCabe’a w 1976. Pierwotnie pomyślana była jako metryka dla programów strukturalnych, nadaje się jednak równie dobrze do programów obiektowych, dzięki czemu jest popularna także dzisiaj. Złożoność cyklomatyczna jest liczbą charakteryzującą funkcję lub metodę i odzwierciedlającą jej poziom skomplikowania.
Początkowo złożoność cyklomatyczna miała mierzyć liczbę niezależnych ścieżek przebiegu programu, co bezpośrednio przekłada się na łatwość jego przetestowania. Ponieważ skoki wstecz mogą spowodować nieskończony wzrost takich ścieżek, mierzy się liczbę prostych ścieżek bez uwzględniania cykli.
Złożoność cyklomatyczną dla danej funkcji można policzyć, mając do dyspozycji graf przebiegu programu. Wówczas wyraża się ona wzorem
gdzie formula_9 oznacza liczbę krawędzi, a formula_10 liczbę wierzchołków w grafie. Inny wzór podaje prostą zależność CC od liczby węzłów, w których podejmujemy decyzje:
gdzie formula_12 to liczba węzłów decyzyjnych, w których podejmowana jest decyzja o charakterze binarnym (tak/nie).
Taki wzór pozwala na szybkie wyznaczanie wartości CC – wystarcza tu zliczyć liczbę wystąpień słów kluczowych codice_3, codice_4, codice_5 czy codice_6.
Niska wartość CC wskazuje na łatwość zrozumienia danej funkcji czy metody. Wartość powyżej 20 charakteryzuje złożony kod i wiąże się z dużym ryzykiem wystąpienia błędów.
Zaletami metryki CC są m.in. łatwość jej obliczenia i możliwość wskazania elementów aplikacji, które należy przeprojektować. Liczba rozgałęzień przepływu programu nie daje jednak pełnej informacji, ponieważ nie rozróżnia zagnieżdżonych i niezagnieżdżonych pętli oraz prostych instrukcji codice_6, a także nie bierze pod uwagę skomplikowanych warunków w węzłach decyzyjnych. Istnieją modyfikacje definicji CC, które pozwalają zredukować lub wyeliminować te wady.
Złożoność Halsteada.
Wspomniane wyżej metryki Halsteada dotyczące rozmiaru programu pozwalają na zdefiniowanie bardziej skomplikowanych metryk złożoności. Wyróżnia się wśród nich:
Niniejsze wartości mimo oczywistej niedokładności stanowią cenną informację podczas etapu testowania aplikacji – przykładowo wartość formula_13 w porównaniu z rzeczywistą liczbą znalezionych błędów może dać wskazówki na temat efektywności przeprowadzonych testów.
Metryki obiektowe.
Z powodu wzrostu popularności programowania obiektowego w latach 90. należało wprowadzić metryki adekwatne do tego podejścia.
Zestaw metryk CK.
Popularnym zestawem metryk jest grupa sześciu metryk autorstwa Shyama R. Chidambera i Chrisa F. Kemerera, zaprojektowana specjalnie dla oprogramowania obiektowego w 1991 i ulepszona w 1994. Od nazwisk autorów metryki te nazywane są zestawem metryk CK. Opisują one relacje pomiędzy klasami oraz ich złożoność i jej wpływ na utrzymywalność kodu. Ponieważ bazują one na analizie drzewa dziedziczenia oraz pojedynczych klas, nie nadają się do przewidywania czasu czy wysiłku koniecznego do implementacji, służą raczej projektantowi programiście jako informacje wskazujące potencjalne słabe punkty architektury systemu. Zestaw zawiera następujące metryki:
WMC.
Metryka Weighted Methods per Class (WMC, tłum. na polski: "uśrednione metody na klasę") zlicza metody występujące w danej klasie:
gdzie formula_15 jest pewną miarą złożoności metody formula_16 (formula_17 formula_18 to kolejne metody w klasie). Jeśli za formula_15 wstawimy stałą 1, wynik będzie prostym zliczeniem wszystkich metod. W wariancie tej metryki za formula_15 należy wstawić złożoność cyklomatyczną danej metody.
DIT.
Metryka Depth of Inheritance Tree (DIT, "głębokość drzewa dziedziczenia") pozwala na określenie stopnia dziedziczenia – dla danej klasy wartością DIT jest liczba kolejnych klas, po których dziedziczy dana klasa. Jeśli występuje dziedziczenie wielokrotne, to wartością DIT jest najdłuższa ścieżka do korzenia (w przypadku języka Java korzeniem tym jest klasa codice_8, a wszystkie klasy mają DIT równe co najmniej 1).
Wynik tej metryki może być różnie interpretowany. Z jednej strony dziedziczenie pozwala na ponowne użycie kodu, z drugiej klasy o wysokim DIT mogą być przeładowane dziedziczonymi metodami. Rekomendowane jest DIT nieprzekraczające 6.
NOC.
Metryka Number of Children (NOC, "liczba dzieci") polega na zliczaniu – w zależności od definicji – wszystkich lub tylko bezpośrednich podklas danej klasy. Podczas gdy DIT mierzy głębokość hierarchii dziedziczenia, NOC mierzy jej szerokość. Z powodu możliwości powtórnego użycia kodu lepsze jest głębokie drzewo dziedziczenia, dlatego wysoka wartość NOC może świadczyć o nieprawidłowym użyciu tego mechanizmu. Prawidłowe wartości NOC wahają się w przedziale od 2 do 5, wartości wyższe powodują problemy z pielęgnacją systemu.
CBO.
Metryka Coupling Between Objects (CBO, "zależność między obiektami") pozwala na określenie stopnia zależności klasy z innymi klasami niebędącymi jej przodkami ani klasami potomnymi. Jej wartością jest liczba odwołań do innych klas w obrębie metod i atrybutów danej klasy. Nie zalicza się tutaj odwołań do typów prymitywnych (codice_9 czy codice_10) oraz podstawowych typów systemowych (w Javie: codice_11).
Wysoka wartość CBO wskazuje na nieprawidłowości – obiekty stają się wówczas zbyt zależne od innych.
RFC.
Response For a Class (RFC, "odpowiedzialność danej klasy") jest miarą potencjalnej komunikacji pomiędzy klasą a jej środowiskiem:
gdzie formula_22 oznacza całkowitą liczbę metod w klasie ("total methods"), formula_23 – liczbę podklas ("total subclasses"), a formula_24 – całkowitą liczbę metod w podklasie formula_25 Jest to więc liczba metod, które mogą potencjalnie zostać wysłane w odpowiedzi na dowolny komunikat wysłany do obiektu danej klasy. Wysoka wartość RFC oznacza większą funkcjonalność, ale zarazem i wyższą złożoność. Należy unikać zbyt wysokich wartości RFC, które zazwyczaj utrudniają weryfikację i testowanie klasy.
LCOM.
Lack of Cohesion of Methods (LCOM, "brak spójności metod") jest metryką wskazującą na brak pożądanej własności klas, jaką jest ich spójność. Klasa powinna mieć ściśle określone pole działania i pełnić jedną dobrze wybraną funkcję. Brak spójności oznacza, że klasa wykonuje więcej niż jedną funkcję i powinna zostać podzielona, aby umożliwić prawidłową hermetyzację.
Występują cztery warianty metryki LCOM:
Zestaw metryk MOOD.
Zestaw MOOD (Metrics for Object-Oriented Design) został utworzony nieco później (1995) przez Fernando Brito e Abreu. Metryki te mają służyć całościowej ocenie systemu, a wyrażone są w procentach oznaczających stopień wykorzystania mechanizmów charakterystycznych dla programowania obiektowego. Zestaw MOOD jest niezależny od języka programowania oraz jest dobrze skalowalny.
Metryki MOOD mierzą następujące elementy:
W późniejszym okresie powstały metryki MOOD2 – rozszerzenie standardowego zestawu MOOD. Wykorzystywane przez ten wariant metryki to:
Metryki pakietów.
Metryki pakietów badają oprogramowanie na poziomie pakietów – służą do oceny prawidłowości ich powiązań.
Tree impurity.
Wartość metryki "tree impurity" (w wolnym tłumaczeniu „czystość drzewa”) powstaje na bazie grafu powiązań między poszczególnymi pakietami. Wartość ta waha się od 0 do 1 i wskazuje, jak bardzo graf jest zbliżony do drzewa. Wysokie "tree impurity" jest oznaką złego podziału oprogramowania na pakiety.
Jeśli jako formula_9 oznaczymy liczbę krawędzi w grafie, a jako formula_10 liczbę węzłów (pakietów), wartość metryki wyniesie formula_39 Wartość 0% oznacza, że graf jest pełnym drzewem, zaś 100% – kliką.
Metryki Roberta C. Martina.
Popularnym zestawem metryk pakietów jest grupa pięciu metryk zaprojektowana w 1994 przez Roberta Cecila Martina.
Efferent coupling.
Metryka "efferent coupling" (w wolnym tłumaczeniu „zależność odśrodkowa”, także "fan-out"), oznaczana symbolem Ce, mierzy zależności wychodzące dla danej klasy lub danego pakietu. Jej wartość to liczba klas, od których rozpatrywany obiekt jest zależny. Miara ta wskazuje, które klasy i pakiety są najbardziej zależne od innych i tym samym narażone na niestabilność wobec zmian zachodzących w innych miejscach kodu. Optymalne wartości formula_40 wynoszą od 0 do 20, wyższe liczby powodują problemy związane z rozwojem i pielęgnacją danego komponentu. Przykładem elementów o wysokim formula_40 jest interfejs użytkownika, który musi odzwierciedlać wszelkie zmiany w logice systemu.
Afferent coupling.
Metryka "afferent coupling" („zależność dośrodkowa”, "fan-in", ozn. Ca) jest przeciwieństwem "efferent coupling". Wartość ta oznacza liczbę klas, które są zależne od badanej klasy (pakietu). Im większa jest wartość formula_42 tym więcej odpowiedzialności spoczywa na autorze zmian w kodzie danego komponentu. Wysokie formula_43 w niejawny sposób oznacza wyższą stabilność, ponieważ wymusza ograniczenie zmian i wysoki poziom przetestowania. Liczba ta nie powinna przekraczać 500 – wyższe wartości sprawiają, że jakiekolwiek zmiany w elemencie stają się trudne do wykonania. Wysokim "afferent coupling" charakteryzują się np. kontrolery we wzorcu projektowym MVC.
Poziom niestabilności.
Wartości formula_40 i formula_43 pozwalają wyznaczyć niestabilność ("instability", ozn. I) danej klasy lub pakietu:
Niestabilność oznacza w tym wypadku podatność na zmiany w danym komponencie. Waha się ona pomiędzy 0 (dla elementów o wysokim "afferent coupling") a 1 (dla elementów o wysokim "efferent coupling"). Według Roberta C. Martina klasy i pakiety dzielą się na dwie grupy – komponenty stabilne winny mieć wartość formula_47 pomiędzy 0 a 0,3, natomiast niestabilne pomiędzy 0,7 a 1. Nie należy natomiast tworzyć klas i pakietów o średniej niestabilności (od 0,3 do 0,7).
Poziom abstrakcji.
Kolejną metryką związaną z własnościami pakietów jest poziom abstrakcji ("abstractness", ozn. A). Wartość tej metryki to odsetek klas abstrakcyjnych w stosunku do wszystkich klas, znów wahający się pomiędzy 0 a 1. Wskazane jest, by to klasy abstrakcyjne cechowały się niskim poziomem niestabilności, ponieważ jest od nich zależnych wiele podklas.
Odległość od ciągu głównego.
Mając dane niestabilność i abstrakcyjność, możliwe jest obliczenie istotnego wskaźnika, jaką jest znormalizowana odległość od ciągu głównego ("distance from main sequence", D):
Wartość ta odpowiada poziomowi zaburzenia równowagi pomiędzy poziomami abstrakcji i niestabilności. Klasy abstrakcyjne powinny charakteryzować się stabilnością, zaś niestabilne powinny być klasy konkretne. Dla dobrze zaprojektowanych klas wartość formula_49 powinna być niska, ponieważ współczynniki formula_50 oraz formula_47 powinny się wzajemnie kompensować, sumując się do 1. Wysoka wartość formula_49 (powyżej 0,2) jest oznaką źle zaprojektowanego podziału klas.

</doc>
<doc id="1484706" url="https://pl.wikipedia.org/wiki?curid=1484706" title="Stary cmentarz żydowski w Sokołowie Małopolskim">
Stary cmentarz żydowski w Sokołowie Małopolskim

Stary cmentarz żydowski w Sokołowie Małopolskim – został założony w 1687 roku i znajdował się przy obecnej ul. Kochanowskiego. Był wykorzystywany do 1853 roku. Uległ zniszczeniu podczas II wojny światowej, po wojnie wybudowano na jego terenie magazyny. Po upadku komunizmu na terenie pocmentarnym wybudowano ohel upamiętniający cadyków Elimelecha Rubina i Abę Hipplera.

</doc>
<doc id="1484710" url="https://pl.wikipedia.org/wiki?curid=1484710" title="Francisco Guillermo de Lacy y White">
Francisco Guillermo de Lacy y White

Francisco Guillermo de Lacy y White (ur. 1731, zm. 1792) – hiszpański wojskowy i dyplomata pochodzenia irlandzkiego. W latach 1763-1777 poseł nadzwyczajny w Szwecji, jednocześnie (1772–1780) także minister pełnomocny w Rosji.
W początkach 1777 roku de Lacy y White dowiedział się, że w latach 1769-1771 rosyjski oficer marynarki Czenkow prowadził badania między Kamczatką a Alaską. Materiały te analizował potem w Madrycie Jorge Juan. Lacy dowiedział się także, że Brytyjczycy prosili Katarzynę II o wsparcie garnizonów brytyjskich na Minorce i w Gibraltarze.

</doc>
<doc id="1484712" url="https://pl.wikipedia.org/wiki?curid=1484712" title="Nowy Świat (powiat łaski)">
Nowy Świat (powiat łaski)

Nowy Świat – wieś w Polsce położona w województwie łódzkim, w powiecie łaskim, w gminie Wodzierady.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484713" url="https://pl.wikipedia.org/wiki?curid=1484713" title="Nowy cmentarz żydowski w Sokołowie Małopolskim">
Nowy cmentarz żydowski w Sokołowie Małopolskim

Nowy cmentarz żydowski w Sokołowie Małopolskim – został założony w 1880 roku i znajduje się przy obecnej ul. Okulickiego. Do naszych czasów na powierzchni 0,5 ha zachowało się ponad dwieście macew z przełomu XIX i XX wieku.

</doc>
<doc id="1484714" url="https://pl.wikipedia.org/wiki?curid=1484714" title="Gieorgij Zielony">
Gieorgij Zielony

Gieorgij Pawłowicz Zielony (ros. Георгий Павлович Зеленый, ur. 1878 w Odessie, zm. 21 czerwca 1951) – rosyjski fizjolog, współpracownik Pawłowa, jeden z jego pierwszych uczniów. Zajmował się badaniami nad odruchami warunkowymi i bezwarunkowymi, także u dekortykowanych psów (z usuniętą częścią lub całością kory mózgowej).
W 1901 ukończył studia na wydziale medycznym Uniwersytetu Kijowskiego. Tytuł doktora medycyny otrzymał w 1907 roku, w 1935 został doktorem nauk biologicznych. W 1919 otrzymał katedrę Fizjologii Prawidłowej w nowo powstałym Weterynaryjnym Instytucie Bakteriologicznym w Petersburgu. Zielony w 1921 utworzył własny instytut badań nad zwierzętami. Wniosek o dofinansowanie rządowe instytutu został skrytykowany przez Pawłowa i odrzucony. Był autorem około 70 prac naukowych.

</doc>
<doc id="1484715" url="https://pl.wikipedia.org/wiki?curid=1484715" title="Baron Taunton">
Baron Taunton



</doc>
<doc id="1484719" url="https://pl.wikipedia.org/wiki?curid=1484719" title="Antonio Casado y Velasco">
Antonio Casado y Velasco



</doc>
<doc id="1484721" url="https://pl.wikipedia.org/wiki?curid=1484721" title="Ken Ogata">
Ken Ogata

 - japoński aktor. 
Był jednym z ulubionych aktorów Shohei'a Imamury. Zagrał także w takich filmach jak: ""The Pillow Book" Petera Greenawaya i "Mishima" Paula Schradera. Miał 71 lat. 
Ogata urodził się w Tokio 20 lipca 1937 r. Swoją karierę rozpoczynał jako członek teatralnej trupy Shinkokugeki. Ogólnokrajową sławę w Japonii przyniósł mu serial telewizyjny "Hissatsu Shikakenin", a międzynarodowe uznanie rola w "Vengeance Is Mine"" w reżyserii Shohei Imamury z 1979 roku.
Jego dwaj synowie: Kanta i Naoto, są również aktorami. 

</doc>
<doc id="1484722" url="https://pl.wikipedia.org/wiki?curid=1484722" title="Antonio Casado">
Antonio Casado

Antonio Casado y Velasco, 3. markiz Monteléon (Monteleone) (ur. 1703, zm. 1749) – hiszpański dyplomata. Jego starszym bratem był Isidor de Monteleone (1667-1739), również dyplomata.
Jego ojcem był Isidro Casado de Rosales (ur. 1667), a matką Maria Francisca de Velasco (ur. 1677), którzy pobrali się w 1698 roku.
W latach 1706–1712 Antonio Casado y Velasco był posłem w Genui. Następnie pełnił tę funkcję także w Londynie (1714–1718), Holandii (1721-1724) i Wenecji (1728–1733).
W latach 1724–1730 akredytowany jako poseł Hiszpanii w Danii. Pełnił wówczas również funkcje hiszpańskiego posła w krajach dolnej Saksonii.
W Holandii poślubił Marguerite Hueguetan til Gyldensteen, z którą miał jedną córkę: Eenriqueta Susana Casado de Monetelon y Huguetan (ur. 1725), która w roku 1746 wyszła za Heinricha VI, hrabiego Reuss zu Küstritz. Ich córką była Frederica-Luisa Reuss zu Küstritz urodzona w 1748 r.

</doc>
<doc id="1484731" url="https://pl.wikipedia.org/wiki?curid=1484731" title="Piorunów-Kolonia">
Piorunów-Kolonia

Piorunów-Kolonia – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484734" url="https://pl.wikipedia.org/wiki?curid=1484734" title="Georg Nicolai">
Georg Nicolai

Georg Friedrich Nicolai, właśc. Georg Friedrich Lewinstein (ur. 6 lutego 1874 w Berlinie, zm. 8 października 1964 w Santiago) – niemiecki fizjolog, studiował na Uniwersytecie w Berlinie, a potem praktykował w klinice Charité. Razem z Friedrichem Krausem opublikował książkę o elektrokardiografii ("Das Elektrokardiogramm des gesunden und kranken Menschen").
W 1914 roku Nicolai ogłosił antywojenny manifest, który w Niemczech podpisali jedynie Albert Einstein, Wilhelm Julius Foerster i Otto Buek.
W latach wojny opublikował "Biologię wojny", przetłumaczoną na wiele języków. W rezultacie został zdegradowany i przeniesiony na placówkę w Borach Tucholskich.
W 1922 roku emigrował do Ameryki Południowej, do końca życia żył i pracował w Chile.

</doc>
<doc id="1484739" url="https://pl.wikipedia.org/wiki?curid=1484739" title="Don Antonio Casado de Acevedo y Velasco">
Don Antonio Casado de Acevedo y Velasco



</doc>
<doc id="1484742" url="https://pl.wikipedia.org/wiki?curid=1484742" title="Dowody na istnienie Boga">
Dowody na istnienie Boga



</doc>
<doc id="1484749" url="https://pl.wikipedia.org/wiki?curid=1484749" title="UK Championship 2008">
UK Championship 2008

Maplin UK Championship – piąty turniej rankingowy sezonu snookerowego 2008/2009. W dniach 13 – 21 grudnia 2008 roku miejscem jego rozegrania była hala widowiskowa Telford International Centre w Telford. Obrońcą tytułu mistrzowskiego był Ronnie O’Sullivan, który przegrał w II rundzie z Joe Perrym 5:9.
Zwycięzcą turnieju został Shaun Murphy, który w finale pokonał Marco Fu 10:9. Murphy jest dopiero dziesiątym snookerzystą w historii, mającym na koncie dwa najbardziej prestiżowe tytuły; Mistrzostwo świata (2005) oraz Mistrzostwo Wielkiej Brytanii.
Mecze kwalifikacyjne odbyły się w dniach 1 – 8 grudnia w English Institute of Sport w Sheffield.
W Polsce turniej transmitowała stacja komercyjna Eurosport.
Nagrody.
Zwycięzca: £100 000
II miejsce: £46 000
Półfinalista: £23 250
Ćwierćfinalista: £16 450
Last 16: £12 050
Last 32: £8 750
Last 48: £5 500
Last 64: £2 300
Najwyższy break kwalifikacji: £500
Najwyższy break w fazie zasadniczej turnieju: £5 000
Maksymalny break w kwalifikacjach: £1 000
Maksymalny break w fazie zasadniczej turnieju: £25 000
Łączna pula nagród: £625 000
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu, a zarazem aktualny Mistrz świata. Następni gracze byli rozstawiani według kolejności zajmowanej na światowej liście rankingowej:
Zawodnicy nierozstawieni.
Poniżsi zawodnicy uzyskali awans do turnieju UK Championship poprzez udział w kwalifikacjach (w nawiasie numer zajmowany na liście rankingowej):
Kwalifikacje.
Mecze kwalifikacyjne do turnieju UK Championship odbyły się w dniach 1 – 8 grudnia 2008 roku w English Institute of Sport w Sheffield w Anglii. Wyłoniły one 16 zawodników, którzy w pierwszej rundzie turnieju zmierzyli się z najlepszą 16 światowego rankingu snookerowego.

</doc>
<doc id="1484750" url="https://pl.wikipedia.org/wiki?curid=1484750" title="Karl Wilhelm von Kupffer">
Karl Wilhelm von Kupffer

Karl Wilhelm von Kupffer (ur. 14 listopada 1829 w Lesten koło Mitawy, zm. 16 grudnia 1902 w Monachium) – niemiecki anatom i histolog. Opisał komórki gwiaździste wątroby, znane dziś jako komórki Kupffera lub Kupffera-Browicza.
Życiorys.
Był najstarszym synem pastora Karla Hermanna Kupffera (1797–1860). Studiował na Uniwersytecie w Dorpacie, tytuł doktora medycyny otrzymał w 1854 roku. Następnie odbył podróż naukową po Europie, zwiedzając w latach 1856–1957 kliniki i laboratoria w Wiedniu, Berlinie i Getyndze. Jego nauczycielami byli, między innymi, Emil du Bois-Reymond i Johannes Peter Müller. W 1858 powrócił do Dorpatu i pracował jako prosektor w instytucie anatomicznym przy macierzystej uczelni do 1865. W 1866 otrzymał katedrę anatomii na Uniwersytecie Chrystiana Albrechta w Kilonii, a w latach 1875–1880 wykładał anatomię na uniwersytecie „Albertyna” w Królewcu. Od 1880 do 1901 był profesorem histologii i kuratorem instytutu anatomicznego na Uniwersytecie Ludwika i Maksymiliana w Monachium.
Dorobek naukowy.
Kupffer zajmował się histologią, anatomią i embriologią. Poświęcił szereg prac budowie żołądka i wątroby. Jako profesor anatomii w Królewcu otrzymał zadanie zbadania czaszki Immanuela Kanta.

</doc>
<doc id="1484751" url="https://pl.wikipedia.org/wiki?curid=1484751" title="Zygmunt Majerski">
Zygmunt Majerski

Zygmunt Majerski (ur. 24 lutego 1909 w Przemyślu, zm. 4 stycznia 1979 w Gliwicach) – polski architekt, profesor Politechniki Śląskiej.
Życiorys.
Syn architekta Stanisława Majerskiego. W 1927 ukończył Państwowe Gimnazjum im. Słowackiego w Przemyślu. Studiował na Politechnice Lwowskiej (1927-1935), od 1930 był młodszym asystentem w Katedrze Architektury Historycznej, a od 1938 starszym asystentem w Katedrze Architektury II w pracowni prof. Witolda Minkiewicza. Walczył podczas kampanii wrześniowej, aresztowany 19 września 1939 dostał się do niewoli przebywał w Oflagu VII A Murnau. W latach 1945-1947 przebywał we Włoszech, w tym okresie zaprojektował Cmentarza Poległych Żołnierzy II Korpusu Wojska Polskiego w Bolonii (1946). Do kraju powrócił w czerwcu 1947, od września tego samego roku pracował jako starszy asystent, a następnie adiunkt w Katedrze Budownictwa Utylitarnego Politechniki Śląskiej. W tym czasie projektował wraz z Julianem Duchowiczem m.in. Pałacu Młodzieży w Katowicach (1949-1951), Domu Muzyki i Tańca w Zabrzu (1954-1959). Po likwidacji Oddziału Architektury w 1954 przeniósł się do Katedry Projektowania Budynków Mieszkalnych i Społecznych na Politechnice Wrocławskiej. W 1964 reaktywowano Oddział Architektury Politechniki Śląskiej w związku z tym powrócił do Gliwic. W tym okresie stworzył projekty budynku Teatru Dramatycznego w Opolu (1965).
Był nauczycielem i wychowawcą wielu pokoleń architektów w Politechnice Lwowskiej, Wrocławskiej i Śląskiej. Był pierwszym dziekanem Wydziału Architektury Politechniki Śląskiej oraz współtwórcą śląskiej szkoły architektury. Od 1935 był członkiem SARP, zasiadał w Komisji Urbanistyki i Architektury w katowickim oddziale Polskiej Akademii Nauk. 
W 2005 roku Wydział Architektury Politechniki Śląskiej ustanowił Medal imienia Profesora Zygmunta Majerskiego dla wyróżnienia osób szczególnie zasłużonych dla architektury i urbanistyki regionu górnośląskiego.

</doc>
<doc id="1484752" url="https://pl.wikipedia.org/wiki?curid=1484752" title="Wacków">
Wacków

Wacków – zniesiona nazwa części wsi Stanisławów w Polsce położona w województwie łódzkim, w powiecie łaskim, w gminie Wodzierady.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa zniesiona w 2006 r. przez wcielenie do miejscowości podstawowej Stanisławów.
W latach 1975–1998 miejscowość administracyjnie należała do województwa sieradzkiego.

</doc>
<doc id="1484755" url="https://pl.wikipedia.org/wiki?curid=1484755" title="Juan Francisco de Cogorani y Pallavicini">
Juan Francisco de Cogorani y Pallavicini

Juan Francisco de Cogorani y Pallavicini – hiszpański dyplomata z XVIII wieku.
W latach czterdziestych XVIII wieku był posłem hiszpańskim w Kopenhadze i przyczynił się do ożywienia stosunków między Hiszpanią a Danią. Dzięki jego staraniom doszło do podpisania z Duńczykami traktatu o handlu i żegludze w San Ildefonso 18 lipca 1742, który Hiszpanie zerwali w 1753 roku z powodu układów duńskich z wrogimi wobec Hiszpanii muzułmańskimi państwami Afryki Północnej.

</doc>
<doc id="1484756" url="https://pl.wikipedia.org/wiki?curid=1484756" title="Włodzimierzyk">
Włodzimierzyk

Włodzimierzyk – część wsi Włodzimierz w Polsce, położona w województwie łódzkim, w powiecie łaskim, w gminie Wodzierady.
W latach 1975–1998 Włodzimierzyk administracyjnie należał do województwa sieradzkiego.

</doc>
<doc id="1484757" url="https://pl.wikipedia.org/wiki?curid=1484757" title="Adolf Branald">
Adolf Branald

Adolf Branald (ur. 4 października 1910 w Pradze, zm. 28 września 2008 w Pradze), czeski pisarz, aktor.
Branald urodził się w rodzinie aktorów, Richarda i Marii Branaldovej, z domu Růžkovej, i często twierdził, że jest pierwszą dziecięcą gwiazdą filmową w Czechach, ponieważ jako dziecku zdarzało mu się grać w paru filmach.
W 1948 roku wstąpił do Komunistycznej Partii Czechosłowacji, ale wystąpił z niej w roku 1969, przez co miał zakaz publikacji w okresie tzw. normalizacji. W latach 1952-1959 był redaktorem w wydawnictwie Československý spisovatel, potem zdecydował się zostać zawodowym pisarzem. W 2008 został odznaczony Medalem Za zasługi I stopnia. Był także wyróżniany różnymi innymi nagrodami. Zmarł w Pradze w wieku 97 lat, tworząc do ostatnich chwil życia.

</doc>
<doc id="1484767" url="https://pl.wikipedia.org/wiki?curid=1484767" title="Paid in Full">
Paid in Full

Paid in Full – dziewiąty singel fińskiego zespołu power metalowego Sonata Arctica.

</doc>
<doc id="1484770" url="https://pl.wikipedia.org/wiki?curid=1484770" title="Brygada Karpacka">
Brygada Karpacka



</doc>
<doc id="1484771" url="https://pl.wikipedia.org/wiki?curid=1484771" title="Juan Domingo Pignatelli">
Juan Domingo Pignatelli

Juan Domingo Pignatelli – hiszpański dyplomata z XVIII wieku.
30 września 1760 roku przysłał z Kopenhagi ważny raport dotyczący duńskich wysp w Indiach Zachodnich, zwracając uwagę na ich potencjał gospodarczy. Pignatelli był wówczas posłem Królestwa Hiszpanii w Danii.

</doc>
<doc id="1484776" url="https://pl.wikipedia.org/wiki?curid=1484776" title="Bitwa pod Angamos">
Bitwa pod Angamos

Bitwa pod Angamos – bitwa morska, które miała miejsce 8 października 1879 roku, podczas wojny o Pacyfik (zwanej też "wojną o saletrę") między Chile i Peru.
Kiedy w 1879 roku Peru i Boliwia podjęły działania w celu zwiększenia kontroli nad eksploatacją złóż saletry w południowych prowincjach, zagrożone w swych interesach w tym rejonie Chile wypowiedziało obu państwom wojnę i rozpoczęło przygotowania do morskiej inwazji na porty sąsiadów. Peruwiański okręt pancerny "Huáscar" przez niemal pół roku po bitwie pod Iquique skutecznie torpedował chilijskie plany. Dopiero 8 października, w pobliżu Punta de Angamos, "Huáscar" został otoczony, trafiony 76 pociskami, uszkodzony i zdobyty przez okręty chilijskie "Blanco Encalada", "Covadonga", "O'Higgins", "Loa" i "Almirante Cochrane". W bitwie tej poległ m.in. dowódca "Huáscara", peruwiański kontradmirał Miguel Grau, a sam okręt wcielono wkrótce do marynarki chilijskiej.
Po klęsce flagowego okrętu peruwiańskiego pod Angamos Chile zapanowało nad tym rejonem Pacyfiku, a marynarka peruwiańska nie była już w stanie powstrzymać chilijskiej inwazji na Peru i Boliwię, zakończonej okupacją trwającą do 1883 roku.

</doc>
<doc id="1484777" url="https://pl.wikipedia.org/wiki?curid=1484777" title="Oxygenium">
Oxygenium



</doc>
<doc id="1484780" url="https://pl.wikipedia.org/wiki?curid=1484780" title="Nitrogenium">
Nitrogenium



</doc>
<doc id="1484781" url="https://pl.wikipedia.org/wiki?curid=1484781" title="Ochotniczy Pułk Piechoty Krasnyje Orły">
Ochotniczy Pułk Piechoty Krasnyje Orły

Ochotniczy Pułk Piechoty Krasnyje Orły – pułk piechoty radzieckiej okresu wojny domowej w Rosji.
W drużynie karabinów maszynowych tegoż pułku walczył Filip Golikow, późniejszy dowódca sowieckiej 6 Armii (Wołoczyskiej Grupy Armii), która w czasie agresji na Polskę w 1939 zajęła Lwów i Tarnopol.

</doc>
<doc id="1484783" url="https://pl.wikipedia.org/wiki?curid=1484783" title="Ochotniczy Pułk Piechoty Czerwone Orły">
Ochotniczy Pułk Piechoty Czerwone Orły



</doc>
<doc id="1484788" url="https://pl.wikipedia.org/wiki?curid=1484788" title="Główna Składnica Uzbrojenia Nr 2">
Główna Składnica Uzbrojenia Nr 2

Główna Składnica Uzbrojenia Nr 2 – składnica służby uzbrojenia Wojska Polskiego II RP.
Składnica znajdowała się w Stawach, wówczas 8 km na północny wschód od Dęblina.
Wywiad niemiecki nie zdołał dokładnie zlokalizować tej składnicy przed agresją na Polskę we wrześniu 1939 roku. Wiedział jedynie, że składnica mieści się pod Dęblinem.

</doc>
<doc id="1484792" url="https://pl.wikipedia.org/wiki?curid=1484792" title="3 Pułk Piechoty Zmotoryzowanej">
3 Pułk Piechoty Zmotoryzowanej

3 Pułk Piechoty Zmotoryzowanej – pułk piechoty niemieckiej okresu III Rzeszy. Podczas kampanii wrześniowej 1939 roku jego dowódcą był ppłk Wessel.
Żołnierze niemieckiego 3 pułku piechoty zmotoryzowanej zastrzelili część spośród przeszło 200 wziętych do niewoli polskich żołnierzy I batalionu mjr. Pelca ze składu 74 Górnośląskiego pułku piechoty.

</doc>
<doc id="1484795" url="https://pl.wikipedia.org/wiki?curid=1484795" title="Kurt Dresel">
Kurt Dresel

Kurt Max Dresel (ur. 25 maja 1892 w Berlinie, zm. 30 listopada 1951 w Nowym Jorku) – niemiecko-amerykański lekarz.
Życiorys.
Dorastał w Berlinie, po czym podjął studia medyczne tamże oraz we Fryburgu Bryzgowijskim. W 1917 roku uzyskał prawo do wykonywania zawodu lekarza. W latach 1919–1930 był asystentem Friedricha Krausa i Gustava von Bergmanna w II klinice Charité w Berlinie. Habilitował się w 1923 roku. W 1930 roku został naczelnym lekarzem Szpitala Britz w Berlinie.
W 1935 roku na podstawie Ustawy o obywatelstwie Rzeszy cofnięto mu pozwolenie na nauczanie. W 1938 roku wraz z żoną Mathilde i synem Peterem wyemigrował do Nowego Jorku. Od lutego 1944 roku był lekarzem w US Army. Zmarł w 1951 roku w wyniku komplikacji po zawale serca. Łącznie opublikował 68 prac.

</doc>
<doc id="1484798" url="https://pl.wikipedia.org/wiki?curid=1484798" title="Majj Zijade">
Majj Zijade

Majj Zijade, właśc. Mari Zijada (arab. مي زيادة, "Mārī Ziyāda"; ur. 11 lutego 1886 w Nazarecie – zm. 17 października 1941 w Kairze), arabska poetka, pisarka i tłumaczka z Palestyny; autorka poezji w językach francuskim i arabskim; podejmowała tematykę społeczną; walczyła o równouprawnienie kobiet arabskich. Napisała poematy prozą, m.in. "Ghajat al-hajat" (1921), "Zahumat wa aszi'a" (1929).

</doc>
<doc id="1484799" url="https://pl.wikipedia.org/wiki?curid=1484799" title="53. Turniej Czterech Skoczni">
53. Turniej Czterech Skoczni

53. Turniej Czterech Skoczni (niem. "53. Vierschanzentournee") – edycja Turnieju Czterech Skoczni, przeprowadzona w sezonie 2004/2005 na skoczniach w Niemczech i Austrii, w ramach Pucharu Świata w skokach narciarskich. Rozgrywany był od 29 grudnia 2004 do 6 stycznia 2005.
Cały turniej wygrał po raz trzeci w karierze Fin - Janne Ahonen. Po raz pierwszy w historii turnieju dwa konkursy zostały rozegrane przy sztucznym oświetleniu - w Oberstdorfie i Bischofshofen.
Q - zwycięzca pary kwalifikacyjnejq - "szczęśliwy przegrany" (zawodnik przegrał w bezpośredniej rywalizacji, ale awansował do II tury)
Oberstdorf.
Data: 29 grudnia 2004
Godzina: 16.30 
Państwo: Niemcy
Skocznia: Schattenbergschanze
Punkt konstrukcyjny: 120 m
Rozmiar skoczni (HS): 137 m
Rekord skoczni: Sigurd Pettersen (29.12 2003) - 143,5 m
Garmisch-Partenkirchen.
Data: 1 stycznia 2005
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rozmiar skoczni (HS): 125 m
Rekord skoczni: Adam Małysz (1.01 2001) - 129,5 m
Innsbruck.
Data: 3 stycznia 2005
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rozmiar skoczni (HS): 130 m
Rekord skoczni: Adam Małysz (11.09 2004) - 136 m
Bischofshofen.
Data: 6 stycznia 2005
Godzina: 16.30 
Państwo: Austria
Skocznia: Paul-Ausserleitner-Schanze
Punkt konstrukcyjny: 125 m
Rozmiar skoczni (HS): 140 m
Rekord skoczni: Daiki Itō (6.01 2005) - 143 m

</doc>
<doc id="1484800" url="https://pl.wikipedia.org/wiki?curid=1484800" title="Kościół św. Jakuba w Częstochowie">
Kościół św. Jakuba w Częstochowie

Kościół św. Jakuba w Częstochowie – kościół w częstochowskim śródmieściu. Znajduje się przy Placu Władysława Biegańskiego.
Historia.
Około 1582 roku Jakub Zalejski wybudował w tym miejscu drewnianą kapliczkę św. Jakuba wraz z przytułkiem dla chorych pielgrzymów. Wówczas była ona umiejscowiona na pustej przestrzeni między Częstochową a Częstochówką. Około 60 lat później prowincjał zakonu paulinów Andrzej Gołdunowski ufundował nową, murowaną kaplicę.
W 1683 roku odwiedził ją król Jan III Sobieski jadąc pod Wiedeń. Było to 24 lipca, w dniu kiedy to jego syn Jakub obchodził imieniny i całą rodziną odwiedzili kościół jego patrona. W 1786 roku przybyły do Częstochowy mariawitki, które prowadziły szkołę dla dziewcząt i osiadły w tej świątyni do czasu wybudowania własnej siedziby, czyli do 1862 roku.
W 1864 r. zakon ten został jednak skasowany, a opuszczona świątynia zaczęła popadać w ruinę. W 1869 roku władze carskie przejęły ten teren i z inicjatywy naczelnika powiatu częstochowskiego Parmena Kaszernikowa na miejscu kościoła św. Jakuba wybudowały w stylu bizantyjskim cerkiew św. Cyryla i Metodego projektu Aleksandra Lie, wzorowaną na warszawskiej cerkwi św. Marii Magdaleny.
Cerkiew została poświęcona 15 października 1872 r. przez arcybiskupa chełmskiego i warszawskiego Joannicjusza w obecności namiestnika Królestwa Polskiego, Fiodora hr. Berga. Przejściowo wokół cerkwi mieścił się cmentarz prawosławny, który po niedługim czasie został zlikwidowany.
Po wejściu do miasta Niemców w 1914 roku cerkiew stała się katolickim kościołem garnizonowym, a po zakończeniu I wojny światowej Polacy w ramach akcji rewindykacji cerkwi prawosławnych zatrzymali ją w rękach katolików – początkowo jako kościół garnizonowy, potem jako kościół filialny parafii św. Zygmunta. Świątynia ta pełniła również funkcję kościoła wojskowego pod wezwaniem św. Stanisława Kostki.
W 1937 r. biskup częstochowski utworzył w kościele parafię św. Jakuba, a jej proboszcz Wojciech Mondry przystąpił do realizacji przygotowywanych od dawna planów wyburzenia świątyni i wzniesienia nowej, w stylu modernizmu. W tym samym roku powstał "Komitet Przebudowy Kościoła." Nad komitetem patronat objął premier gen. Felicjan Sławoj-Składkowski, a prezydent miasta Jan Szczodrowski wystosował do mieszkańców apel o składanie środków na przebudowę. Opracowanie projektu powierzono krakowskiemu architektowi Zygmuntowi Gawlikowi, rozpoczęto także gromadzenie materiałów budowlanych.
Inwestycji nie zrealizowano z powodu wybuchu II wojny światowej. W trakcie okupacji władze niemieckie wykorzystały zebrane materiały na budowę bunkrów, a kościół przekazały 3 lutego 1943 roku ludności prawosławnej oraz pomocniczym wojskom rosyjskim i ukraińskim. 9 sierpnia 1946 r. cerkiew ponownie stała się katolickim kościołem garnizonowym, a 2 marca 1947 r. została przekazana parafii św. Jakuba.
W 1948 r. proboszcz Mondry usunął bizantyńskie kopuły – środkowe zamienił na półkoliste, a boczne zastąpił stożkowatymi daszkami. Natomiast ks. proboszcz kanonik Tadeusz Ojrzyński dokonał latach 1969–1974 gruntownej przebudowy wnętrza budowli na styl świątyni wczesnochrześcijańskiej według proj. Stanisława Pospieszalskiego i przyozdobiono je dekoracją sgraffitową wykonaną przez Marię Antoninę Kozłowską i Zofię Szczerba. Ściany boczne obito drewnianą boazerią, a okna wyposażono w nowe witraże. Jednakże do dziś budowla ta zachowała cechy architektury neobizantyjskiej.

</doc>
<doc id="1484801" url="https://pl.wikipedia.org/wiki?curid=1484801" title="Jan Górec-Rosiński">
Jan Górec-Rosiński

Jan Górec Rosiński (ur. 6 stycznia 1920 w miejscowości Króglik na Wileńszczyźnie, zm. 1 września 2012 w Bydgoszczy) – polski poeta, prozaik, publicysta, redaktor Kwartalnika Literacko-Artystycznego „Metafora”, od 1964 członek Związku Literatów Polskich.
Życiorys.
Młodość.
W latach 1937–40 uczęszczał do Gimnazjum im. Romualda Traugutta w Świsłoczy. Wywieziony na roboty przymusowe przez władze sowieckie w 1940 roku do Snowa. Od 1941 roku współpracował z ruchem oporu. Podczas hitlerowskiej okupacji przebywał na robotach przymusowych w III Rzeszy. W roku 1946 ukończył Średnią Szkołę w Wołkowysku. W latach 1945–46 i 1949–50 studiował na Wydziale Prawa UMK w Toruniu uzyskując tytuł magistra praw. 
Praca zawodowa.
Od 1945–57 był korespondentem PAP „Polpress” w Toruniu, sekretarzem PPS i Towarzystwa Uniwersytetów Robotniczych w Wąbrzeźnie 1945-1947), prezesem Zarządu Spółdzielni Spożywców "Społem" w Wąbrzeźnie (1947-1953), starszym redaktorem redakcji literackiej Polskiego Radia (1958), sekretarzem Redakcji „Pomorze” (1958), redaktor „Wiatraków” w Bydgoszczy, działał w październikowym ruchu wolnościowym jako przewodniczący Komisji Porozumiewawczej Środowisk Twórczych. W 1956 roku ogłosił fragment „Poematu Pedagogicznego” przeciwko stalinizmowi, totalitaryzmowi, braku suwerenności. Uznano go za wroga partii i narodu, publicznie potępiono, usunięto ze wszystkich funkcji i zdelegalizowano „Wiatraki”. Od 1958 roku p.o. red. nacz. „Faktów i Myśli”, które w 1972 roku połączono z „Pomorzem” i stworzono tygodnik społeczno-kulturalny „Fakty”, od 1989 roku red. nacz. Kwartalnika Literacko Artystycznego „Metafora”. Od 2004 roku wydawca i redaktor naczelny „Wiatraków”, niezależnego pisma poetów i pisarzy osobnych. Tłumacz poezji z francuskiego, rosyjskiego, jidysz, serbsko-chorwackiego oraz macedońskiego, publikowanej w „Faktach” i „Metaforze”. Wydał 36 książek w kraju, w Nowej Zelandii, Jugosławii, na Białorusi, w Indiach, Grecji, Rumunii, Czechosłowacji. Ukazało się też wydanie bibliofilskie eposu-dramatu poetycko-filozoficznego „Mesjasz zbuntowany” (2001), nagrodzonego Wielkim Laurem Międzynarodowego Festiwalu Poezji na Pogórzu. Do poematu „Apokalypsis” kompozytor Edward Bogusławski stworzył utwór muzyczny o tym samym tytule. Filharmonia Narodowa wykonała partyturę, Filharmonia Pomorska im. Ignacego Jana Paderewskiego w Bydgoszczy wykonała „Impresje” Henryka Góreckiego do słów poety z poematu „Bluźnierstwo garncarza”; „Kredowy Bóg”, „Alef”. Od lat dziewięćdziesiątych XX wieku z inicjatywy Jana Góreca-Rosińskiego przyznawana jest Nagroda IANICIUS im. Klemensa Janickiego.
W latach 1945-1948 członek PPS, od 1948 członek PZPR. W latach 1954-1957 kierownik sektora kultury Komitetu Wojewódzkiego PZPR w Bydgoszczy. W latach 1969-1981 członek Komitetu Wojewódzkiego PZPR w Bydgoszczy oraz przewodniczący Komisji Kultury KW (1969-1983). Członek Związku Literatów Polskich (1965-1983, także prezes Zarządu Oddziału Bydgoskiego 1970-1982) oraz reaktywowanego przez władze PRL w 1983 ZLP (prezes Oddziału Bydgoskiego i członek Zarządu Głównego od 1986). Członek Prezydium Zarządu Głównego Towarzystwa Krzewienia Kultury Świeckiej (1970-1973).

</doc>
<doc id="1484803" url="https://pl.wikipedia.org/wiki?curid=1484803" title="Music By Mark Knopfler From The Film Cal">
Music By Mark Knopfler From The Film Cal



</doc>
<doc id="1484807" url="https://pl.wikipedia.org/wiki?curid=1484807" title="Cieksyn (przystanek kolejowy)">
Cieksyn (przystanek kolejowy)

Cieksyn – przystanek kolejowy w Cieksynie, w województwie mazowieckim, w Polsce. Znajduje się tu 1 peron. Przystanek jest obsługiwany pociągami Kolei Mazowieckich.
W roku 2017 przystanek obsługiwał 20–49 pasażerów na dobę.

</doc>
<doc id="1484819" url="https://pl.wikipedia.org/wiki?curid=1484819" title="Armia Andersa">
Armia Andersa



</doc>
<doc id="1484823" url="https://pl.wikipedia.org/wiki?curid=1484823" title="Japoński znak poczty">
Japoński znak poczty

Japoński znak poczty (〠, 〶,〒; jap. 郵便マーク, Yūbin māku - dosłownie "znak poczty") - znak towarowy japońskiej poczty. Używany również w japońskim systemie kodów pocztowych (przed numerem kodu). Jest to stylizowany znak sylaby „te“ (テ) z sylabariusza katakana. Sądzi się też, iż może mieć związek ze słowem „teishin“ (逓信 komunikacja).

</doc>
<doc id="1484824" url="https://pl.wikipedia.org/wiki?curid=1484824" title="Pięciotlenek tantalu">
Pięciotlenek tantalu



</doc>
<doc id="1484825" url="https://pl.wikipedia.org/wiki?curid=1484825" title="〶">
〶



</doc>
<doc id="1484826" url="https://pl.wikipedia.org/wiki?curid=1484826" title="Port lotniczy Norfolk Island">
Port lotniczy Norfolk Island

Port lotniczy Norfolk Island (IATA: NLK, ICAO: YSNF) – port lotniczy położony na wyspie Norfolk, terytorium Australii.
Drogi startowe.
Kierunek 04/22: asfalt, 1435 x 30 m
Kierunek 11/29: asfalt, 1950 x 45 m

</doc>
<doc id="1484827" url="https://pl.wikipedia.org/wiki?curid=1484827" title="〒">
〒



</doc>
<doc id="1484831" url="https://pl.wikipedia.org/wiki?curid=1484831" title="Richard Seddon">
Richard Seddon

Richard Seddon (ur. 22 czerwca 1845 w Eccleston, zm. 10 czerwca 1906 na pokładzie statku płynącego z Australii do Nowej Zelandii) – polityk nowozelandzki, przez ponad trzynaście lat (1893–1906) pełnił funkcję premiera Nowej Zelandii, ustanawiając w ten sposób do dziś niepobity rekord najdłuższego sprawowania tego urzędu.
Choć pochodził z nauczycielskiej rodziny, był dzieckiem sprawiającym duże kłopoty wychowawcze i już jako dwunastolatek zakończył edukację. Kolejne sześć lat spędził pracując dorywczo w hutach Liverpoolu, po czym wyemigrował do Australii. Tam początkowo pracował na kolei, a następnie bez większych sukcesów trudnił się wydobyciem złota. W 1866 przeniósł się na zachodnie wybrzeże nowozelandzkiej Wyspy Południowej. Tym razem udało mu się zarobić na złocie pieniądze, które zainwestował we własny sklep, a potem także pub. 
Karierę polityczną rozpoczął od zasiadania w Radzie Prowincji Westland. W 1876 przeprowadził się do górniczego miasteczka Kumara, a już po roku został wybrany na jego burmistrza. W 1879 (za drugim podejściem) został wybrany do parlamentu kolonii. Przez wiele lat Seddon odmawiał przyjęcia stanowiska rządowego – dopiero premier John Ballance zdołał przekonać go do wejścia do Gabinetu w roli ministra odpowiedzialnego za obronę, górnictwo i roboty publiczne. Seddon należał również do grona polityków zakładających Partię Liberalną. 
W 1892 Ballance poważnie zapadł na zdrowiu i poprosił Seddona o tymczasowe pokierowanie partią. Premier nie zamierzał czynić go jednak swoim następcą – w tej roli widział Roberta Stouta. Ballance czuł się coraz gorzej i zmarł w kwietniu 1893 roku. Ówczesny gubernator, lord Glasgow, natychmiast mianował nowym premierem Seddona. Stout próbował odebrać mu władzę w wewnątrzpartyjnych wyborach, ale bez powodzenia.
Jako premier Seddon okazał się przywódcą niezwykle silnym i nielubiącym dzielić się władzą (oprócz kierowania rządem, był jednocześnie ministrem finansów, edukacji, obrony, pracy, imigracji i spraw tubylców). Bardzo cenił lojalność i promował osoby ze swojego macierzystego regionu, co powodowało oskarżenia o nepotyzm. Położył podwaliny pod ustanowienie w Nowej Zelandii państwa opiekuńczego. Przegrał natomiast wewnątrzpartyjny spór o przyznanie praw wyborczych kobietom, czemu osobiście był przeciwny. Był gorącym zwolennikiem aktywnej roli Nowej Zelandii na forum imperium brytyjskiego, którego wówczas była częścią. Popierał II wojnę burską i chciał ustanowienia zwierzchnictwa swego kraju nad Samoa i Fidżi (w końcu musiał zadowolić się Wyspami Cooka).
Sprawował władzę nieprzerwanie przez trzynaście lat, czego nie dokonał przed nim ani po nim żaden nowozelandzki premier. Wielu wzywało go do rezygnacji (jego najważniejszym rywalem stał się pochodzący z tej samej partii Joseph Ward), ale długo nic z tego nie wynikało. W końcu zadeklarował, że odejdzie po konferencji kolonialnej (spotkaniu szefów autonomicznych rządów dominiów i kolonii brytyjskich) w 1907 roku. Nie doczekał jednak tego wydarzenia – wracając drogą morską z wizyty w Australii, nagle zachorował i zmarł nim statek zdołał dobić do najbliższego brzegu.
Został pochowany w Wellington, jego grób ozdobiono pokaźnym pomnikiem. Mandat parlamentarny przejął po nim jego syn Thomas.

</doc>
<doc id="1484834" url="https://pl.wikipedia.org/wiki?curid=1484834" title="Sekcja Marynarki Wojennej Ministerstwa Spraw Wojskowych">
Sekcja Marynarki Wojennej Ministerstwa Spraw Wojskowych

Sekcja Marynarki przy Ministerstwie Spraw Wojskowych – komórka organizacyjna Ministerstwa Spraw Wojskowych właściwa w sprawach Marynarki Wojennej i Marynarki Handlowej.
Sekcja została utworzona na mocy dekretu Naczelnika Państwa Józefa Piłsudskiego z 28 listopada 1918 roku. Na stanowisko szefa Sekcji został wyznaczony pułkownik marynarki Bogumił Nowotny. Dekret został wydany w 291 rocznicę zwycięskiej bitwy pod Oliwą. 
Sekcja była pierwszą instytucją odpowiedzialną za organizację polskiej Marynarki Wojennej i Handlowej. 30 listopada Naczelny Wódz podporządkował Sekcji port wojenny w Modlinie, a na stanowisko komendanta portu wyznaczył majora marynarki Stanisława Witkowskiego.
Na mocy rozkazu nr 1 Szefa Sekcji Marynarki Wojennej z 5 marca 1919 roku, utworzono tymczasowy etat Sekcji w składzie:
Etat Sekcji liczył 24 oficerów oraz 50 pracowników cywilnych.
Na podstawie dekretu Naczelnika Państwa z dnia 14 maja 1919 roku, uchwały Rady Ministrów z 20 marca 1919 roku i rozkazu Ministra Spraw Wojskowych, generała porucznika Józefa Leśniewskiego z dnia 22 kwietnia 1919 roku dotychczasowa Sekcja Marynarki Wojennej została z dniem 2 maja 1919 roku przekształcona w Departament dla Spraw Morskich.

</doc>
<doc id="1484839" url="https://pl.wikipedia.org/wiki?curid=1484839" title="Parafia Najświętszego Serca Pana Jezusa w Sanoku">
Parafia Najświętszego Serca Pana Jezusa w Sanoku

Parafia Najświętszego Serca Pana Jezusa w Sanoku - Posadzie – rzymskokatolicka parafia, archidiecezji przemyskiej, w dekanacie Sanok II.
Historia.
Posada była wzmiankowana już w 1432 roku i była to wieś służebna grodu sanockiego. W XVI wieku zwana była jako "Posada Sanocka", a pod koniec XVIII wieku "Posada Olchowska". W 1901 roku zaczęto czynić starania w celu zbudowania kościoła filialnego w Posadzie. W 1927 roku rozpoczęto budowę murowanego kościoła, w stylu gotyckim, według projektu arch. inż. Władysława Chomiaka. W 1929 roku ks. prał. Franciszek Matwijkiewicz poświęcił kamień węgielny. W 1931 roku wieś została włączona w skład miasta Sanoka. 13 września 1931 roku bp Anatol Nowak poświęcił kościół, "pw. Najświętszego Serca pana Jezusa". 
W 1933 roku zbudowano plebanię po drugiej stronie ul. Lipińskiego, a w 1934 oddana do użytku, jako dom (bursa) Katolickiego Związku Młodzieży Rękodzielniczej i Przemysłowej w Sanoku, następnie działało w nim przedszkole, później plebania parafii, po czym ulokowano w niej świetlicę środowiskową. Podczas II wojny światowej w budynku plebanii parafii funkcjonowała Publiczna Szkoła Gospodarstwa Domowego i Szkoła Rzemiosła Dla Krawczyń.
W latach 1927–1942 wikariuszem parafii farnej był ks. Antoni Wołek, który był także katechetą, budowniczym i duszpasterzem kościoła w Posadzie. W listopadzie 1944 roku z powodu pobliskich wybuchów, kościół został uszkodzony i obrabowany.
17 marca 1945 roku dekretem bpa Franciszka Bardy została erygowana parafia z wydzielonego terytorium parafii Sanok Fara. 
W 1958 roku został założony przez dyrygenta Antoniego Wojewodę, Chór im. św. Cecylii, odznaczany Nagrodą Miasta Sanoka; później powstał chór Gloria Sanocensis.
W 1953 roku wykonano wyposażenie i polichromię kościoła. W 1969 roku do parafii przybyły siostry Służebniczki Starowiejski. W 1970 roku kościół został konsekrowany. 
Duchowni parafii przyczynili się do powstania kaplicy w szpitalu przy ul. Stanisława Konarskiego w Sanoku. Grobowiec proboszczów parafii znajduje się na Cmentarzu Posada w Sanoku.
Na terenie parafii jest 5 980 wiernych.
Terytorium parafii.
Teren parafii obejmuje ulice:

</doc>
