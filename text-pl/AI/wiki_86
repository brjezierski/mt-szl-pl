<doc id="1484840" url="https://pl.wikipedia.org/wiki?curid=1484840" title="Pomnik pamięci osób homoseksualnych prześladowanych przez nazizm">
Pomnik pamięci osób homoseksualnych prześladowanych przez nazizm

Pomnik pamięci osób homoseksualnych prześladowanych przez nazizm (niem. Denkmal für die im Nationalsozialismus verfolgten Homosexuellen) w Berlinie został odsłonięty 27 maja 2008. Pomnik ten znajduje się w parku Großer Tiergarten, niedaleko Pomnika Pomordowanych Żydów Europy.
Forma i przesłanie pomnika.
Pomnik zaprojektowali Michael Elmgreen i Ingar Dragset. Ma kształt prostopadłościanu, wysokiego na 3,65 metra i o długości 4,7 metra, wykonanego z betonu, tak jak 2711 stel Pomnika Pomordowanych Żydów Europy. Na przedniej ścianie pomnika umieszczono niewielkie okno, w którym znajduje się ekran. Wyświetlany jest na nim krótki film ukazujący parę całujących się mężczyzn.
W pobliżu pomnika znajduje się tablica, na której w języku niemieckim i angielskim wyjaśniono historyczne tło i cel powstania pomnika:
Historia.
Zaraz po zakończeniu II wojny światowej osoby homoseksualne nie zostały oficjalnie uznane za ofiary nazizmu. W latach 50. i 60. paragraf 175 nadal był częścią niemieckiego kodeksu karnego. Gejów zaczęto uznawać za ofiary nazizmu dopiero w latach 80., np. w 1985 Richard von Weizsäcker, ówczesny prezydent Republiki Federalnej Niemiec, wymienił ich jako grupę ofiar.
Starania o postawienie w Berlinie pomnika rozpoczęły w 1993 grupa "Der homosexuellen NS-Opfer gedenken" oraz organizacja Lesben- und Schwulenverband in Deutschland. Bundestag podjął decyzję o postawieniu takiego pomnika 12 grudnia 2003. Następnie ogłoszono konkurs na projekt, który wygrali Michael Elmgreen i Ingar Dragset.
Pewne kontrowersje wzbudziło nieumieszczenie na filmie wyświetlanym na ekranie będącym częścią pomnika pary całujących się kobiet. Choć brak dokumentacji stosowania represji przez nazistów wobec lesbijek, odnotowano przypadki zaginięcia lesbijek, np. w pubach Berlina. Feministyczne czasopismo EMMA stwierdziło, że pomnik powinien oddawać cześć także ofiarom wśród homoseksualnych kobiet. Ostatecznie ustalono, że film będzie wymieniany co 2 lata i będzie ukazywał również całujące się pary lesbijskie.
Pomnik odsłonięto 27 maja 2008. Wśród polityków uczestniczących w tym wydarzeniu byli: burmistrz Berlina Klaus Wowereit, przewodniczący Bundestagu Wolfgang Thierse, niemiecki minister kultury Bernd Neumann, Volker Beck oraz Renate Künast. Wowereit wygłosił mowę inauguracyjną.
W sierpniu 2008 doszło do aktu wandalizmu na pomniku – nieznani sprawcy zniszczyli szklany ekran.
Podobne upamiętnienia w Berlinie.
Inny pomnik poświęcony homoseksualnym ofiarom nazizmu znajduje się w Berlinie przy stacji metra Nollendorfplatz. Ma kształt różowego trójkąta. Napis na pomniku: "Totgeschlagen – Totgeschwiegen" czyli "Zabici – przemilczani".

</doc>
<doc id="1484842" url="https://pl.wikipedia.org/wiki?curid=1484842" title="Via Júlia">
Via Júlia

Via Júlia – stacja metra w Barcelonie, na linii 4. Stacja została otwarta w 1982.

</doc>
<doc id="1484845" url="https://pl.wikipedia.org/wiki?curid=1484845" title="Llucmajor (stacja metra)">
Llucmajor (stacja metra)

Llucmajor – stacja metra w Barcelonie, na linii 4. Stacja została otwarta w 1982.

</doc>
<doc id="1484854" url="https://pl.wikipedia.org/wiki?curid=1484854" title="Sekcja Marynarki Wojennej">
Sekcja Marynarki Wojennej



</doc>
<doc id="1484855" url="https://pl.wikipedia.org/wiki?curid=1484855" title="Waking the Demon">
Waking the Demon

"Waking the Demon" - trzeci singel pochodzący z drugiego albumu grupy Bullet for My Valentine, "Scream, Aim, Fire". Teledysk do "Waking the Demon" został wyreżyserowany przez Maxa Nicholsa. Tematem utworu jest zemsta. Teledysk występuje w dwóch wersjach, różnią się one sceną po zakończeniu gitarowego solo. Premiera utworu w amerykańskich rozgłośniach radiowych odbyła się 21 kwietnia 2008.
9 kwietnia 2008 Bullet for My Valentine udostępnił zwiastun niewydanego wtedy jeszcze teledysku "Waking the Demon." Premiera pełnej wersji wideoklipu miała miejsce 16 kwietnia 2008 na portalu MySpace.

</doc>
<doc id="1484856" url="https://pl.wikipedia.org/wiki?curid=1484856" title="Senat (I Rzeczpospolita)">
Senat (I Rzeczpospolita)

Senat – izba wyższa dwuizbowego parlamentu I Rzeczypospolitej w latach 1493–1795. Ustrój Rzeczypospolitej Obojga Narodów określa się jako monarchię mieszaną. Organami władzy był monarcha, element arystokratyczny reprezentowany przez Senat oraz element demokratyczny reprezentowany przez Izbę Poselską. Senatorowie wiedli wiodącą rolę w ustalaniu ostatecznych wyników wolnej elekcji.
Senat wyłonił się z rady królewskiej, będącej w XIV wieku organem doradczym króla Polski. Od roku 1493, wobec przeistoczenia się reprezentacji sejmików ziemskich w osobną Izbę Poselską, Senat, obok króla i Izby Poselskiej był jednym z trzech stanów sejmujących Rzeczypospolitej. W czasie panowania w Polsce władców z dynastii saskiej wiele decyzji podejmowanych zwykle przez sejm stanowiono na radach Senatu.
Skład.
W 1569 roku w wyniku unii lubelskiej do senatu weszli dostojnicy litewscy. W skład Senatu weszło dożywotnio 140 najwyższych dygnitarzy Rzeczypospolitej (urzędy senatorskie), zasiadających w ustalonym porządku starszeństwa. Obradom Senatu formalnie przewodniczył król za pośrednictwem marszałka wielkiego koronnego. Na czele tej izby stał arcybiskup gnieźnieński, prymas Polski jako najwyższy senator w państwie. Prymas jako przewodniczący Senatu mógł dysponować instytucjami ustawodawczymi. Mógł też zgromadzić Senat na prywatne narady także pod nieobecność króla. Król miał decydujący wpływ na skład senatu, mogąc swobodnie obsadzać krzesła senatorskie. Wybory biskupów przez kapituły ograniczały się do zaakceptowania wysuniętego przez monarchę kandydata.
Senatorowie wyrażali swoje opinie poprzez tzw. vota senatorskie, które uwzględniał król (w jego imieniu kanclerz wielki koronny) formułując konkluzję, która była oficjalnym stanowiskiem Senatu.
Posiedzenia Senatu zwoływano w tym samym czasie, co sesje sejmu walnego. W okresach pomiędzy sesjami sejmowymi król odbywał rady senatu (łac. "senatus consilia"), na których uchwalano tzw. "senatus consulta", które odczytywano na pierwszej sesji nowego Sejmu.
Artykuły henrykowskie wprowadziły instytucję 16 senatorów rezydentów, z których czterej mieli być stale obecni przy boku króla dla jego kontroli. W 1641 liczbę senatorów-rezydentów zwiększono do 28. W XVIII w., wobec paraliżu prac sejmowych, rady senatu przejęły w praktyce znaczą część uprawnień sejmu i to na nich zapadał szereg decyzji państwowych.
Król w izbie senatorskiej faktycznie decydował o najważniejszych sprawach państwa, m.in. o wojnie i polityce zagranicznej. Senat, jako izba wyższa opiniował projekty konstytucji sejmowych, przedkładane mu przez izbę poselską, które następnie wracały tam z poprawkami senackimi pod głosowanie.
Senat w czasach konstytucji z 3 maja 1791.
Skład senatu.
Powstały na mocy Konstytucji 3 maja z 1791 senat, obradował pod przewodnictwem króla, a w jego skład wchodzili wojewodowie, kasztelanowie, biskupi i ministrowie; łącznie 132 członków. Na obsadę stanowisk senatorskich wpływ miały sejmiki. Zgodnie z uchwaloną 16 maja 1791 ustawą o sejmikach, po śmierci Stanisława Augusta jego następcy mieli dokonywać nominacji senatorskich spośród podwójnej liczby kandydatów wysuniętych przez sejmiki. Zasadniczo zmieniło to sposób powoływania senatorów odchodząc od dożywotniego mianowania na rzecz obieralności.
Kompetencje i sposób podejmowania decyzji.
Kompetencje senatu zostały znacznie ograniczone. Senat stracił prawo inicjatywy ustawodawczej, a przy uchwalaniu ustaw przez sejm miał tylko prawo veta zawieszającego zakresie spraw politycznych, cywilnych i karnych. Co w praktyce oznaczało, że w przypadku nieprzyjęcia projektu przez senat, ostateczną decyzję podejmowała izba poselska następnej kadencji. W innych kwestiach po podjęciu uchwały przez izbę poselską, sprawę przesądzało ostatecznie większością głosów posiedzenie obu izb połączonych. Na Sejmie konstytucyjnym, który był przewidziany co 25 lat w celu dokonania rewizji konstytucji, senat miał pełnić rolę „rady starszych”, której opinia nie była wiążąca dla izby poselskiej.
W sądzie sejmowym senatorowie uczestniczyli w sądach przy królu jako asesorzy, w niektórych sprawach sądzili wraz z deputatami z Izby Poselskiej.
Zasadnicze zmiany w funkcjonowaniu.
Zasadniczą zmianą w funkcjonowaniu senatu zawartą w Konstytucji z 1791, było wprowadzenie kadencyjności. Sejm miał być „zawsze gotowy” do zwołania. Oznaczało to wprowadzenie dwuletniej kadencji parlamentu, podczas której posłowie zachowywali swe mandaty, przez co mogli być w każdej chwili zwołani na sesję nadzwyczajną.
Na mocy Konstytucji z 1791 pozycja izby wyższej parlamentu została znacznie ograniczona w stosunku do izby poselskiej, nie mniej jednak wprowadziła szereg zmian w organizacji Senatu, nadając tej instytucji nowożytny charakter. 
Sala obrad senatu.
Sala senatu znajdowała się w Zamku Królewskim w Warszawie. Mieściła się na pierwszym piętrze, na które wchodziło się schodami zwanymi Wielkimi. Znajdował się tam, na trzystopniowym podwyższeniu, tron z baldachimem dla króla - pierwszego wśród równych (primus inter pares). Po bokach sali, w dwóch rzędach, stały krzesła z aksamitnym obiciem dla senatorów, a na wprost króla - dla jego ministrów, na prawo koronnych, na lewo litewskich. Również naprzeciw krzesła tronowego znajdowała się loża królowej zakryta drewnianą kratką. Tuż za fotelem władcy były drzwi do pokoi królewskich.

</doc>
<doc id="1484863" url="https://pl.wikipedia.org/wiki?curid=1484863" title="Syncro">
Syncro



</doc>
<doc id="1484864" url="https://pl.wikipedia.org/wiki?curid=1484864" title="William Hall-Jones">
William Hall-Jones

William Hall-Jones (ur. 16 stycznia 1851 w Folkestone, zm. 19 czerwca 1936) – nowozelandzki polityk, w roku 1906 przez dwa miesiące pełnił urząd premiera Nowej Zelandii.
Ze swojej rodzinnej Anglii wyjechał mając 22 lata. Po przybyciu do Nowej Zelandii osiedlił się w Dunedin i podjął pracę stolarza, później zaś zajął się budownictwem. W 1890 został wybrany do Izby Reprezentantów. W 1896 został ministrem robót publicznych i spraw morskich w gabinecie Richarda Seddona. Zyskał tam uznanie jako polityk niezależny i skuteczny. Kiedy w czerwcu 1906 Seddon zmarł podczas wizyty zagranicznej, a typowany na jego następcę Joseph Ward przebywał poza Nową Zelandią, Hall-Jones zgodził się tymczasowo pokierować rządem, jednak wyłącznie do chwili powrotu Warda. Zrzekł się urzędu 6 sierpnia tego samego roku.
Po zaprzysiężeniu Warda na premiera, jeszcze przez dwa lata kierował w jego gabinecie resortem robót publicznych i kolei, po czym w 1908 ogłosił rezygnację z mandatu parlamentarnego i przejście na polityczną emeryturę. Wkrótce potem przyjął nominację na wysokiego komisarza Nowej Zelandii w Londynie. Po powrocie do kraju w 1913 otrzymał dożywotnie miejsce w Radzie Legislacyjnej.
Został odznaczony Orderem św. Michała i św. Jerzego klasy Rycerz Komandor, co pozwoliło mu używać tytułu Sir. Zmarł w 1936 roku.

</doc>
<doc id="1484866" url="https://pl.wikipedia.org/wiki?curid=1484866" title="Sprzęgło wiskotyczne">
Sprzęgło wiskotyczne

Sprzęgło wiskotyczne – typ sprzęgła umożliwiającego płynną regulację rozdziału momentu obrotowego - od rozłączenia do niemal sztywnego połączenia. Przeniesienie momentu obrotowego pomiędzy dwoma obracającymi się elementami następuje za pośrednictwem cieczy o dużej lepkości. Regulację stopnia zasprzęglenia uzyskuje się poprzez zmianę ilości cieczy pomiędzy tarczami sprzęgła, zmianę odległości pomiędzy tarczami, bądź też poprzez zmianę lepkości tej cieczy, uzyskiwaną w wyniku zmiany temperatury lub innych parametrów fizycznych (np. włączenie pola elektrycznego). 
Zastosowania w motoryzacji.
Sprzęgła wiskotyczne stosuje się w motoryzacji jako element łączący wentylator chłodnicy z osią obrotu pompy wody oraz w samochodach z napędem na 4 koła jako element układu przeniesienia napędu, zastępujący lub poprawiający działanie mechanizmu różnicowego.
Sprzęgło wentylatora chłodnicy.
Jednym z elementów układu regulacji temperatury silnika jest wentylator kierujący (w razie potrzeby) strumień powietrza na chłodnicę. Wentylator ten może mieć napęd elektryczny, bądź też może być połączony sprzęgłem wiskotycznym z innym obracającym się elementem, napędzanym przez silnik, np. wałem wirnika pompy cieczy chłodzącej silnik. Umieszczenie wentylatora na takim wale bez użycia sprzęgła byłoby nieekonomiczne, gdyż obracałby się on również wówczas, gdy nie zachodzi potrzeba dodatkowej wentylacji chłodnicy. Zwiększałoby to opory ruchu silnika i utrudniałoby osiągnięcie właściwej temperatury pracy. 
Sprzęgło wentylatora ma za zadanie sprawić, że wentylator w stanie wyłączonym obraca się znacznie wolniej od wirnika pompy chłodzenia, zaś w miarę wzrostu temperatury (i zarazem zapotrzebowania na wentylację) jego prędkość obrotowa ulega zwiększeniu, zbliżając się stopniowo do prędkości obrotowej wirnika. Stosowane np. w BMW E36.
Wśród stosowanych sprzęgieł wentylatora spotyka się zarówno urządzenia działające w oparciu o wzrost lepkości specjalnego płynu wraz ze wzrostem temperatury, jak i sprzęgła, w których następuje zmiana ilości cieczy znajdującej się pomiędzy okładkami (tarczami) sprzęgła - wówczas wzrostowi temperatury towarzyszy wpompowanie cieczy pomiędzy okładki sprzęgła przez tłoczek połączony z płytką bimetalu; wzrost temperatury płytki powoduje jej odkształcenie i przepompowanie cieczy.
Sprzęgło w układzie napędowym.
W układach przeniesienia napędu sprzęgła wiskotyczne stosowane są w celu utrzymywania niewielkiej różnicy prędkości obrotowej pomiędzy dwoma kołami pojazdu lub pomiędzy jego przednią a tylną osią. Dopóki różnice te są niewielkie (w związku z normalnym toczeniem się kół po jezdni na zakrętach i nierównościach terenu), sprzęgło pozostaje w stanie wyłączonym. Gdy jednak różnica prędkości przekroczy zadaną wartość (w wyniku poślizgu jednego z kół lub osi) - następuje zasprzęglenie obu części sprzęgła i wyrównanie prędkości obrotowych, aż do ustania poślizgu. 
Działanie sprzęgła jest oparte na zmianie lepkości specjalnego oleju silikonowego (oleju wiskotycznego) w zależności od temperatury. Olej ten wypełnia przestrzeń pomiędzy okładkami sprzęgła, mającymi postać wielu równoległych, współosiowych tarcz, połączonych na przemian z wałem napędzającym i napędzanym.
W niskiej temperaturze olej wiskotyczny ma niewielką lepkość, umożliwiając względny ruch obu wałów prawie bez oporu. W wysokiej temperaturze lepkość tego oleju gwałtownie wzrasta, powodując zesprzęglenie wałów (opory wzajemnego ruchu okładzin stają się wówczas tak duże, że oba wały poruszają się w przybliżeniu z jednakową prędkością obrotową). Przejście od stanu rozłączenia do stanu zesprzęglenia następuje w wyniku przekroczenia pewnej progowej różnicy prędkości obrotowych wałów (a zatem wówczas, gdy jedno z kół pojazdu wpada w poślizg). Zesprzęglenie następuje w bardzo krótkim czasie dzięki szybkiemu wzrostowi temperatury oleju wiskotycznego. Wzrost ten związany jest z wydzielaniem ciepła w przemieszczających się względem siebie warstwach lepkiej cieczy i następuje tym szybciej, im wyższa jest jej lepkość. Działa tu zatem mechanizm dodatniego sprzężenia zwrotnego: im wyższa temperatura oleju, tym większa jego lepkość, im większa lepkość, tym większa ilość wydzielanego ciepła i tym szybciej następuje dalszy wzrost temperatury.
Po ustaniu poślizgu olej ulega schłodzeniu i powraca do stanu niskiej lepkości.
O poprawności działania sprzęgła wiskotycznego w dużym stopniu decyduje ciśnienie oleju wiskotycznego. Parametr ten można regulować zmieniając ilość oleju w przekładni. Regulacji tej dokonuje producent na podstawie testów praktycznych.

</doc>
<doc id="1484867" url="https://pl.wikipedia.org/wiki?curid=1484867" title="Rada Obrony">
Rada Obrony



</doc>
<doc id="1484869" url="https://pl.wikipedia.org/wiki?curid=1484869" title="Oddział Polski w Odessie">
Oddział Polski w Odessie

Oddział Polski w Odessie – oddział Wojska Polskiego na Wschodzie.
Historia oddziału.
W kwietniu 1917 roku w Odessie został zorganizowany Związek Wojskowych Polaków. Związek rejestrował żołnierzy polskich w oddziałach rosyjskich, opiekował się jeńcami polskimi w armiach zaborczych i prowadził działalność oświatową wśród kolonii polskiej w okręgu. W listopadzie, na rozkaz Naczpola, przystąpił do werbunku żołnierzy i wysyłania ich do I i II Korpusów Polskich. Korzystając z zezwolenia głównodowodzącego Frontem Rumuńskim (depesza z 23 listopada 1917) gen. Szczerbaczewa rozpoczęto formowanie oddziałów na terenie Odeskiego Okręgu Wojskowego. Miały one stanowić zalążek samodzielnego Korpusu Polskiego.
W marcu 1918 roku, dowódca oddziałów wojskowych Odeskiej Republiki Radzieckiej, Michaił Murawjow wydał rozkaz, żeby przed opuszczeniem przez wojska miasta, zlikwidować „burżujów”, a w szczególności Polaków. Dowództwo Oddziału zadecydowało, by o północy z 9 na 10 marca wyszły na miasto polskie patrole interwencyjne. Bolszewicy przecenili siłę Polaków i nie podjęli akcji nakazanej przez ich dowódcę. Rozpoczęto pertraktacje, w wyniku których powstała odezwa dowództwa bolszewickiego, gwarantująca względne bezpieczeństwo Polakom na terenie okręgu.
18 marca 1918 roku kapitan Skrzyński powołał pułkownika inżyniera Czesława Rybińskiego na szefa sztabu Oddziału i od tego czasu nastąpił jego szybki rozwój. Po zajęciu Odessy przez oddziały armii austro-węgierskiej, ukraiński minister wojny Ołeksandr Żukowski nakazał rozformowanie Oddziału. Kapitan Skrzyński nie wykonał polecenia. Austriacy doprowadzili do wydania rozkazu o dyslokacji oddziału w rejon Chmielnik – Janów. W odpowiedzi Polacy zdemobilizowali oddział, a byli żołnierze armii austriackiej i legionów galicyjskich ukryli się wśród polskiej społeczności. W rozkazie demobilizacyjnym znalazły się słowa: "... Każdy zwolniony żołnierz i oficer powinien się uważać za wolnego obywatela Państwa Polskiego i jest zupełnie samodzielny w rozporządzaniu własną osobą". Oddział formalnie rozformowany został 14 kwietnia 1918.
Organizacja i obsada personalna oddziału.
Organizacja i obsada personalna oddziału
Ogółem oddział liczył około 250 oficerów i 2500 szeregowych.

</doc>
<doc id="1484870" url="https://pl.wikipedia.org/wiki?curid=1484870" title="Statut Organiczny Królestwa Polskiego">
Statut Organiczny Królestwa Polskiego



</doc>
<doc id="1484872" url="https://pl.wikipedia.org/wiki?curid=1484872" title="Rejon swalawski">
Rejon swalawski

Rejon swalawski – jednostka administracyjna w składzie obwodu zakarpackiego Ukrainy.
Utworzony w 1956. Ma powierzchnię 673 km2 i liczy około 55 tysięcy mieszkańców. Siedzibą władz rejonu jest Swalawa.
Na terenie rejonu znajduje się 1 miejska rada i 13 silskich rad, obejmujących w sumie 28 miejscowości.

</doc>
<doc id="1484874" url="https://pl.wikipedia.org/wiki?curid=1484874" title="Statut Organiczny dla Królestwa Polskiego">
Statut Organiczny dla Królestwa Polskiego

Statut Organiczny Królestwa Polskiego (ros. "Органический статут Царства Польского") – najwyższy akt prawny Królestwa Polskiego, nadany 26 lutego (14 lutego s. s.) 1832 przez cara Mikołaja I po upadku powstania listopadowego w miejsce zniesionej Konstytucji Królestwa Polskiego z 1815.
Skutki powstania.
Bezpośrednio po stłumieniu powstania listopadowego Rosjanie rozpoczęli szereg represji zarówno w stosunku do uczestników powstania, jak i instytucji państwowych. Represjom patronował nowy namiestnik królewski Iwan Paskiewicz, nagrodzony za szturm Warszawy (1831) tytułem księcia warszawskiego. Przede wszystkim ograniczono autonomię Królestwa Polskiego zawieszając prawa konstytucyjne aż do 1832, kiedy to car Mikołaj I wprowadził tzw. Statut Organiczny dla Królestwa Polskiego. Oficjalnie statut miał być tylko uzupełnieniem konstytucji, .
Zmiany.
Statut potwierdzał istniejącą od 1815 roku przynależność Królestwa Polskiego do państwa rosyjskiego (art. 1). Korona Królestwa Polskiego tak jak we wcześniejszej konstytucji miała być "dziedziczną w osobie" cara Mikołaja I oraz jego potomków, a jej "następstwo" odpowiadało porządkowi "następstwa tronu cesarstwa Wszechrosji" (art. 2). Zniesiono także odrębność koronacji. Nie odbywała się już w Warszawie, lecz w Moskwie razem z koronacją na cesarza, o czym mówi art. 3. Koronacja w Moskwie odtąd miała się odbywać "w obecności deputatów Królestwa Polskiego wzywanych do uczestnictwa w takowej uroczystości razem z deputatami innych części cesarstwa". Tym samym umocniono pod względem symbolicznym i administracyjnym status Królestwa Polskiego, jako wyodrębnionej – posiadającej własny rząd i administrację (art. 16, 22–41) – prowincji państwa rosyjskiego. Zlikwidowano sejm i zniesiono niezależność sędziów. Wojsko Polskie zostało połączone z armią rosyjską (art. 20) tworząc jednolitą Armię Imperium Rosyjskiego, a następnie wysłane jak najdalej od kraju, do walk na Kaukazie lub na Syberię.
Kompetencje rządu zostały istotnie ograniczone. Zlikwidowano dwie komisje (wojny oraz wyznań religijnych i oświecenia publicznego) pozostawiając trzy (art. 35):
Na czele komisji stali zamiast ministrów "dyrektorowie główni". Z Rady Stanu została wyodrębniona Rada Administracyjna, której w art. 22 powierzono zarząd nad Królestwem w imieniu cara. I Rada Stanu i Rada Administracyjna działały pod przewodnictwem namiestnika Królestwa. Był nim wcześniej wspomniany Iwan Paskiewicz, którego rządy nazwano później "Nocą paskiewiczowską".
Rada Stanu planowała budżet Królestwa, a także przedstawiała za pośrednictwem namiestnika listę kandydatów na główne urzędy administracyjne. Kandydatów dowolnie wskazywał i zatwierdzał car.
Równocześnie Rada Stanu podporządkowana została Radzie Państwa Cesarstwa Rosyjskiego. W art. 28 określono jej skład. Pod przewodnictwem namiestnika zasiadali w niej
Jeden z członków wskazany był na zastępcę przewodniczącego w radzie w razie nieobecności namiestnika. Kompetencje Rady Stanu Królestwa Polskiego określone w art. 29 obejmowały m.in.:
Dyrektorowie główni, generalny kontroler, członkowie Rady Administracyjnej i rady Stanu oraz komisji rządowych ponosili odpowiedzialność konstytucyjną po udowodnieniu winy przez Radę Stanu Królestwa (art. 38).
Już w roku 1841 zniesiono Radę Stanu, a część jej kompetencji przejął Departament ds. Królestwa Polskiego w Radzie Państwa w Petersburgu. W tymże samym roku zlikwidowano Sąd Najwyższy Instancji Królestwa oraz wydziały kasacyjne w Sądzie Apelacyjnym, a w ich miejsce wprowadzono dwa departamenty Rządzącego Senatu: IX i X.
Zamiast Sejmu zapowiadał Statut powołanie instytucji przedstawicielskiej dla całego Królestwa pod nazwą "Zgromadzenia Stanów Prowincjonalnych" (art. 53–54). Instytucja ta, powołana ""dla naradzania się w interesach dotyczących dobra ogólnego Królestwa"” (art. 53), miała mieć jedynie charakter doradczy. Statut nie określał składu ani atrybucji tego organu, nie wyjaśniał, jakie przedmioty miały podlegać „naradzaniu się”, odkładając tę sprawę na czas późniejszy (art. 54). "Zgomadzenie" to nie zostało nigdy zwołane.
Car przyrzekł w statucie swobody wyznań religijnych, prawo przenoszenia się, nietykalność własności, z zastrzeżeniem groźby jej utraty w wypadku zdrady stanu. Do dalszych wolności, gwarantowanych przez statut, należało zachowanie języka polskiego w urzędach i oddzielnej administracji kraju. W art. 34 czytamy: "Wszystkie interesa administracyjne i sądowe w Królestwie Polskim będą się odbywać w języku polskim". Od roku 1836 jednak urzędnicy znający język rosyjski mieli pierwszeństwo w przyjmowaniu do służby państwowej, a w 1837 roku wprowadzono całkowity zakaz nominacji na urząd nieumiejących biegle mówić w tym języku.
Utrzymano wydawanie "Dziennika Praw Królestwa Polskiego" (art. 33), lecz wszystkie ukazy ogłaszano wpierw po rosyjsku, potem po polsku.
Podporządkowano Rosji także Kościół i oświatę. Na wspomnianej wcześniej liście stanowisk zatwierdzanych przez cara jako pierwsi są wymienieni arcybiskupi oraz biskupi.
W zakresie administracji terenowej (art. 39) utrzymano podział Królestwa na województwa, obwody, powiaty oraz miejskie i wiejskie okręgi (gminy). Nie zmieniano ich poprzednich granic. Taki stan utrzymał się do roku 1837. 
Zachowano także władze lokalne. Na czele województwa stały komisje wojewódzkie. W ich skład wchodzili prezes i komisarze. Wypełniali oni polecenia głównych komisji rządowych (art. 40). W miastach rządziły zgromadzenia miejskie, a w okręgach wiejskich wójtowie. Burmistrz i wójt mieli za zadanie czuwać nad wypełnianiem rozkazów rządu (art. 41). Statut, zapowiadając utrzymanie istniejących ciał samorządowych stosownie do podziału administracyjnego Królestwa Polskiego – rad wojewódzkich w województwach, zgromadzeń szlacheckich w powiatach, zgromadzeń w miastach i gminach (art. 42–52), nie przyznawał jednakże tym organom szerszych kompetencji i poddawał kontroli administracji szczebla naczelnego i centralnego. Prawo udziału w tych organach ograniczone było cenzusem majątkowym lub wykształcenia (art. 48).
Rzeczywistość Statutowa Królestwa.
W praktyce postanowienia statutu nie zostały dotrzymane. W 1833 roku na terenie Królestwa wprowadzono "stan oblężenia", a co za tym idzie, prawo wojskowe uzyskało pierwszeństwo. Działała jedynie Rada Administracyjna pod kierunkiem Iwana Paskiewicza oraz Rada Stanu jako organ doradczy petersburskiej Rady Państwa. Systematycznie zwiększano kompetencje Rady Administracyjnej i namiestnika. W ciągu następnych lat wzmożono działania rusyfikacyjne i unifikacyjne. Stopniowo wprowadzano język rosyjski do urzędów i likwidowano odrębność administracyjną Królestwa. W 1837 województwa nazwano guberniami, a komisje wojewódzkie rządami gubernialnymi. Ukazem z 6/18 września 1841 zlikwidowano Radę Stanu i Sąd Najwyższej Instancji Królestwa przekazując ich funkcje odpowiednim departamentom Senatu w Petersburgu. W 1847 wprowadzono Kodeks Kar Głównych i Poprawczych, w 1849 na miejsce miar nowopolskich wprowadzono miary rosyjskie. Taka polityka utrzymała się do końca trwania władzy rosyjskiej na ziemiach polskich.

</doc>
<doc id="1484877" url="https://pl.wikipedia.org/wiki?curid=1484877" title="Diego Ruiz (piłkarz)">
Diego Ruiz (piłkarz)

Diego Alejandro Ruiz (ur. 19 grudnia 1980 w San Miguel de Tucumán) - argentyński piłkarz występujący na pozycji napastnika. Obecnie jest zawodnikiem rumuńskiego CFR Cluj.
Ruiz profesjonalną karierę rozpoczął w klubie Lanús. W 1999 roku odszedł do czwartoligowego San Telmo. Później był zawodnikiem Club Atlético Ñuñorco oraz Club Atlético Tucumán. W 2003 roku przeszedł do belgijskiego KV Kortrijk. Jednak grał tam tylko przez kilka miesięcy. Rok 2005 spędził we dwóch klubach - CD Cobresal oraz Racingu Genk. Z tym drugim wywalczył awans do Pucharu UEFA. Jednak w europejskich pucharach nie zdążył rozegrać żadnego spotkania, gdyż powrócił do Ameryki Południowej, przechodząc do chilijskiego CD Huachipato. Występował tam przez 3 sezony, do 2008 roku, kiedy to został kupiony przez CFR Cluj.

</doc>
<doc id="1484883" url="https://pl.wikipedia.org/wiki?curid=1484883" title="Rejon tiaczowski">
Rejon tiaczowski

Rejon tiaczowski – jednostka administracyjna w składzie obwodu zakarpackiego Ukrainy.
Utworzony w 1953. Ma powierzchnię 1818 km2 i liczy około 172 tysięcy mieszkańców. Siedzibą władz rejonu jest Tiaczów.
Na terenie rejonu znajduje się 1 miejska rada, 5 osiedlowych rad i 31 silskich rad, obejmujących w sumie 56 miejscowości.

</doc>
<doc id="1484892" url="https://pl.wikipedia.org/wiki?curid=1484892" title="Pałac Schwarzenbergów w Pradze">
Pałac Schwarzenbergów w Pradze

Pałac Schwarzenbergów (także: "pałac Lobkowiców", czes. "Schwarzenberský palác") – renesansowy pałac na Hradczanach w Pradze, Hradčanské námestí 2.
Na miejscu obecnego pałacu znajdowały się wcześniej trzy domy. Dwa z nich spłonęły w 1541, wtedy kupił je Jan młodszy Lobkowicz. Trzeci dom należący do praskiej kapituły zakupił w 1542 Jan Bechyně z Lažan. Od jego córek budynek odkupił w 1565 Lobkowicz. Budowę pałacu rozpoczęto zapewne w drugiej połowie lat 40. XVI w., a zakończono prawdopodobnie w 1567. Ta data widnieje na sgraffito w sąsiednim pałacu Salmów. Budowa przebiegała w dwóch etapach. W drugim (w latach 60. XVI w.) architekt Augustyn Galli wzniósł wschodnie i zachodnie skrzydła. Wówczas pałac przyjął plan litery T.
W 1594 najwyższy ochmistrz Królestwa Czeskiego Jerzy Lobkowicz został skazany za obrazę majestatu. Wówczas pałac przypadł cesarzowi Rudolfowi II. Wkrótce władca oddał go Petrowi Vokowi z Rožemberku w zamian za pałac Rožemberków. Po śmierci Petra Voka budowla stała się własnością Jana Jerzego ze Švamberka. Jego spadkobierca stracił prawo własności za udział w antyhabsburskim powstaniu. W 1624 pałac posiadał jeden z książąt Eggenberg. W 1710 nastąpiła przebudowa według projektu M. Carnevalego. W 1719 budowlę odziedziczył książę Adam Franciszek Schwarzenberg. W 1723 nastąpiła przebudowa według projektu Antonia Erharta Martinelliego. Prace prowadził Thomas Haffenecker.
Od 1908 do II wojny światowej w środku znajdowało się Muzeum Techniki.
W 1948 pałac stał się własnością Czechosłowackich Lasów Państwowych, a dwa lata później posiadłość przejęło ministerstwo obrony narodowej, które umieściło w nim Muzeum Wojskowe (cz. "Vojenské historické muzeum"). W 1998 pałac zwrócono Karelowi Schwarzenbergowi. W 2002 jego właścicielem stała się Galeria Narodowa w Pradze, która w 2008 otworzyła w nim swoją wystawę.

</doc>
<doc id="1484893" url="https://pl.wikipedia.org/wiki?curid=1484893" title="Linhas Aereas de Mocambique">
Linhas Aereas de Mocambique



</doc>
<doc id="1484896" url="https://pl.wikipedia.org/wiki?curid=1484896" title="Birth of Soul">
Birth of Soul



</doc>
<doc id="1484901" url="https://pl.wikipedia.org/wiki?curid=1484901" title="Statuty wiślickie">
Statuty wiślickie



</doc>
<doc id="1484902" url="https://pl.wikipedia.org/wiki?curid=1484902" title="Statuty wiślicko-piotrkowskie">
Statuty wiślicko-piotrkowskie



</doc>
<doc id="1484904" url="https://pl.wikipedia.org/wiki?curid=1484904" title="Jose Bermedez de Castro">
Jose Bermedez de Castro



</doc>
<doc id="1484910" url="https://pl.wikipedia.org/wiki?curid=1484910" title="Dentystyka">
Dentystyka



</doc>
<doc id="1484911" url="https://pl.wikipedia.org/wiki?curid=1484911" title="Stomatologia">
Stomatologia

Stomatologia, dentystyka (gr. "stoma" – usta + gr. "logia" – nauka; łac. "dens" – ząb) – dział medycyny zajmujący się funkcjonowaniem, patologiami i leczeniem zębów, przyzębia, języka, błony śluzowej i innych tkanek jamy ustnej oraz ją otaczających, a także stawu skroniowo-żuchwowego człowieka. Przed wejściem Polski do Unii Europejskiej używano tytułu lekarz stomatolog, potem lekarz dentysta, jednakże Naczelna Izba Lekarska dopuszcza możliwość używania obydwu tytułów.
W Polsce, zgodnie z Dz. U. z 2011 r. Nr 113, poz. 658, do roku 2012 tytuł lekarza dentysty uzyskuje się po 5 latach studiów, odbyciu stażu podyplomowego i zdaniu Lekarsko-Dentystycznego Egzaminu Państwowego (LDEP). Od roku 2013 LDEP został zastąpiony Lekarsko-Dentystycznym Egzaminem Końcowym – LDEK (art. 5. ustawy).
Historia.
Najstarszy przypadek leczenia dentystycznego stwierdzono w liczącym 14 tys. lat szkielecie młodego mężczyzny znalezionym we włoskich Dolomitach – na zębie trzonowym z dużym ubytkiem zachowały się ślady wydrapywania ostrym narzędziem zmian próchnicowych. Innym prehistorycznym znaleziskiem archeologicznym świadczącym o istnieniu tej dziedziny nauki są pochodzące sprzed 9–7,5 tys. lat czaszki z zębami posiadającymi ślady opracowania ubytku próchnicowego oraz wypełnienia, znalezione w miejscowości Mehrgarh w Pakistanie.
Patronką dentystów jest św. Apolonia – męczennica, poganie „zmiażdżyli jej szczęki i powybijali wszystkie zęby”.

</doc>
<doc id="1484913" url="https://pl.wikipedia.org/wiki?curid=1484913" title="Stronnictwo Ludowe (1931-1939)">
Stronnictwo Ludowe (1931-1939)



</doc>
<doc id="1484915" url="https://pl.wikipedia.org/wiki?curid=1484915" title="Stronnictwo Ludowe">
Stronnictwo Ludowe

Stronnictwo Ludowe (SL) – polska chłopska partia polityczna, utworzona 15 marca 1931 z połączenia PSL „Piast”, PSL „Wyzwolenie” i Stronnictwa Chłopskiego, w swoim programie domagająca się reformy rolnej bez odszkodowania i uspołecznienia niektórych gałęzi gospodarki. W 1938 SL liczyło ponad 150 tysięcy członków. W czasie okupacji niemieckiej formalnie rozwiązane stronnictwo działało jako konspiracyjne Stronnictwo Ludowe „Roch” do 1945, wchodząc w skład władz i struktur Polskiego Państwa Podziemnego.
Historia.
Przed zjednoczeniem.
Utworzenie Centrolewu przyniosło między innymi zbliżenie ugrupowań chłopskich. Klęska w wyborach brzeskich w 1930 i stosowane wobec opozycji szykany, przy dość znacznej bierności politycznej mas chłopskich, zmuszały zjednoczenia sił, zwłaszcza że Centrolew jako zorganizowane porozumienie przestał istnieć. Wzajemne kontakty i współpraca w Centrolewie wskazywały, że różnice między poszczególnymi grupami chłopskimi nie są duże. Także położenie chłopów jako warstwy społecznej było na tyle jednolite, że dążenie do jedności mogło ogarnąć wszystkie, związane z dotychczas istniejącymi stronnictwami, kręgi wsi. W połączeniu widziano jedyny sposób obrony przed narastającym uciskiem rządzącego obozu, przed coraz większą dyskryminacją chłopa jako przedstawiciela "gorszej części społeczeństwa".
Wspólne przeżycia w Brześciu zbliżyły do siebie również więzionych polityków „Piasta” i „Wyzwolenia”. Zarówno Wincenty Witos, jak i jego zwolennicy w „Piaście”, byli największymi orędownikami zjednoczenia.
10 grudnia 1930 powstał z połączenia klubów; „Piasta”, „Wyzwolenia” i Stronnictwa Chłopskiego Parlamentarny Klub Posłów i Senatorów Chłopskich (54 posłów i senatorów). Jego prezesem został poseł Michał Róg z „Wyzwolenia”. Pozostałe funkcje członków prezydium rozdzielono równomiernie pomiędzy łączące się kluby. Powstanie klubu parlamentarnego przyspieszyło proces zjednoczenia stronnictw chłopskich. Rokowania trwały jeszcze trzy miesiące. Najważniejszym przedmiotem sporu była kwestia obsady stanowisk w przyszłych władzach stronnictwa oraz ustalenie wspólnych założeń programowych.
Powstanie SL.
15 marca 1931 przedstawiciele PSL „Piast”, PSL „Wyzwolenie” i Stronnictwa Chłopskiego, na kongresie zjednoczeniowym utworzyli nową partię o nazwie Stronnictwo Ludowe. Przyjęto trójczłonową strukturę władz naczelnych. Były to: Kongres, Rada Naczelna i Naczelny Komitet Wykonawczy.
Prezesem Kongresu (najwyższej władzy stronnictwa) został Maksymilian Malinowski z „Wyzwolenia”. Funkcje dwóch wiceprezesów objęli działacze pochodzący z pozostałych, jednoczących się ugrupowań. Prezesem Rady Naczelnej (organ uchwałodawczy i kontrolny) wybrano Wincentego Witosa z „Piasta”. Na czele Naczelnego Komitetu Wykonawczego stanął Stanisław Wrona-Merski ze Stronnictwa Chłopskiego. Sekretarzem generalnym został Kazimierz Bagiński z „Wyzwolenia”. Centralnym organem propagandowym stronnictwa stał się tygodnik „Zielony Sztandar”, którego redaktorem został Maciej Rataj. Struktura naczelnych władz stronnictwa najwybitniejszym politykom gwarantowała dotychczasowe pozycje we władzach partyjnych.
Statut i program stronnictwa.
Wraz z wyborem władz Kongres przyjął statut i program. Nowością było to że statut wprowadzał, inaczej niż we wcześniejszych stronnictwach chłopskich, jednolitą strukturę organizacyjną i ściśle określone zasady członkostwa, nakładające na członków określone obowiązki organizacyjne. W czasie kongresu 9 maja 1931 Naczelny Komitet Wykonawczy Stronnictwa Ludowego przyjął uchwałę, że dniem Święta Ludowego od tej pory będą Zielone Świątki. Ustalono też, że w dniu święta wszyscy członkowie każdego roku powinni obchodzić go:
Program stronnictwa w zakresie spraw politycznych obejmował: obronę przed dyktaturą, przywrócenie parlamentarno-demokratycznego systemu rządów i wolnych wyborów, niezależność sądownictwa i samorządu, respektowanie praw obywatelskich. Stronnictwo deklarowało również gotowość współdziałania z rolnikami innych narodowości w obrębie państwa. Pozostałe postanowienia miały wyraźnie kompromisowy charakter. W szczególności dotyczyło to takich, kwestii jak sprawy wyznaniowe, gdzie program nawiązywał do odpowiednich postanowień konstytucji marcowej, akcentując jednocześnie potrzebę niezależności Kościoła od państwa. Chodziło o przeciwstawienie się próbom związania duchowieństwa z rządzącym obozem.
Kluczowa dla ruchu ludowego kwestia reformy rolnej została sformułowana w sposób bardziej odpowiadający zachowawczym tendencjom w ruchu ludowym. Zrezygnowano z głoszonego przez dawne „Wyzwolenie” i Stronnictwo Chłopskie postulatu wywłaszczenia majątków obszarniczych bez odszkodowania. Trudno bowiem uznać za jego ekwiwalent formułę o możliwości bezpłatnego przejęcia przez państwo posiadłości ziemskich przeznaczonych na cele reformy. Podkreślano przy tym znaczenie własności prywatnej jako podstawy rozwoju państwa i rolnictwa.
Duże znaczenie dla członków SL miało także opracowanie długofalowego planu gospodarczego, mającego zapewnić rolnictwu wszechstronny rozwój. Na te sformułowania nie miały wpływu zjawiska kryzysu gospodarczego, który być może trwał zbyt krótko, by dać możliwość nowego spojrzenia na sprawy gospodarcze i społeczne. Program nie zawierał też żadnej krytyki kapitalizmu. Nie podejmował też w sposób odmienny, aniżeli czyniono to przed kryzysem, spraw podstawowych dla wsi, takich jak "nożyce cen" i obciążenia finansowe ludności wiejskiej. Podkreślając znaczenie rolnictwa jako źródła utrzymania najliczniejszej warstwy mieszkańców Polski, program deklarował jednocześnie życzliwy stosunek do słusznych żądań "rzesz robotniczych".
W programie wiele miejsca poświęcono zagadnieniom kultury i oświaty oraz demokratyzacji dostępu do szkolnictwa. Pokojowa polityka, międzynarodowa współpraca rolników jako gwarancja pokoju, rozbudowa obronności, połączona z protestem przeciwko usiłowaniom sanacji uczynienia z wojska politycznego filaru jej rządów – to dalsze elementy programu. 
Odezwa programowa.
Program uzupełniała napisana w znacznie bardziej radykalnym duchu odezwa do chłopów. Znalazły w niej wyraz, w większym stopniu niż miało to miejsce w deklaracji programowej, agrarystyczne założenia Stronnictwa Chłopskiego. Odezwa stwierdzała między innymi, iż chłopi jako najliczniejsza warstwa w Polsce stanowią główne źródło moralnych i materialnych wartości, na których opiera się państwo i naród. 
Odezwa deklarowała solidarność z innymi grupami polskiego świata pracy:
Zjednoczenie w terenie.
Wybór centralnych władz Stronnictwa Ludowego stanowił początek procesu zjednoczenia. Na niższym szczeblu trudniej też było zachować parytet. Podział stanowisk, mimo że niepłatnych, wzbudził wiele emocji. Procedurę nazywano złośliwie "polką na trójpolówce" w skrócie „trójpolówką”. Mimo trudności zasadę "trójpolówki" uważano za podstawę jedności i równowagi sił w organizacji oraz formę obrony przed podejmowanymi przez rządzący obóz akcjami dywersyjno-rozbijackimi.
W terenie zjednoczenie przebiegało dość powoli. Postawę wsi cechowała w tym okresie na ogół znaczna bierność, stąd też proces oddolnego zjednoczenia miał na ogół sporadyczny charakter. Działacze istniejących przed zjednoczeniem ugrupowań niechętnie dopuszczali niedawnych przeciwników politycznych do swoich organizacji terenowych. To samo zjawisko występowało w odniesieniu do prasy ludowej. Toczyła się nierzadko ostra walka o obsadę funkcji w powstających zarządach wojewódzkich. Dotyczyła ona zwłaszcza dawnych "wyzwoleńców" i członków Stronnictwa Chłopskiego, którzy konkurowali o wpływy na obszarze Kongresówki. 
Najsprawniej stronnictwo powstawało na terenie byłego zaboru austriackiego, zwłaszcza w Krakowskiem; tworzono je opierając się na dawnej organizacji „Piasta”. W krótkim czasie teren ten stał się prawdziwą twierdzą wpływów Stronnictwa Ludowego. W procesie zjednoczenia uzewnętrzniały się konflikty o charakterze ideowym. Krytykowano, niekiedy z pozycji prawicowych, niekiedy radykalnych, nowo przyjęty program. Konflikty te podsycała sanacja poprzez działające na terenie wsi przybudówki. Ostatecznie w początkach 1932 stronnictwo opuściło kilka grup działaczy, początkowo wielkopolskich. Wkrótce też utworzone przez nich efemeryczne na ogół organizacje znalazły się w BBWR. Do połowy 1932 proces scaleniowy został w zasadzie zakończony. Powstała jednolita sieć zarządów wojewódzkich, powiatowych i zarządów kół. Włożono też wiele wysiłku w szkolenie na kursach znacznej liczby młodych aktywistów wywodzących się w większości z organizacji młodzieżowych, zwłaszcza Wici.
Radykalizacja mas i strajki chłopskie.
Na postawę wsi zaczął oddziaływać kryzys. Objawiało się to w radykalizacji mas chłopskich. Chłopi coraz częściej krytykowali zarówno sanacyjny system rządów, jak i istniejącą sytuację gospodarczą. Niezadowoleni chłopi stawiali czynny opór bezwzględnie tłumiony przez policję.
Niezadowolonych chłopów w ich walce wspierało stronnictwo. Od 1932 SL samo zaczęło organizować strajki chłopskie. Pierwszy strajk w lutym 1932 w jednym z najlepiej przez SL zorganizowanych powiatów – limanowskim. Hasłem mobilizującym było żądanie obniżenia opłat targowych. W marcu strajk w powiecie Dąbrowa Tarnowska. W kwietniu SL, za pośrednictwem kierowanego przez jego działaczy Związku Zawodowego Rolników, ogłosiło bojkot targowisk w Łowiczu. Potem strajkowali ludowcy powiatu Mińsk Mazowiecki. Nastąpiło głośne starcie przy okazji strajku rolnego w Jadowie w powiecie radzymińskim. Chłopi siłą przeciwstawili się tam policji, broniąc uczestników wystąpień przed aresztowaniem. Policja użyła broni. Trzech chłopów zginęło, kilku odniosło rany. Dokonano wśród strajkujących aresztowań. We wrześniu strajkowali chłopi województwa warszawskiego. Najaktywniej wystąpili w powiecie warszawskim. Czynnie przeciwstawiano się łamistrajkom usiłującym złamać postanowienia o bojkocie. Najliczniejsze były tu też aresztowania. Sukcesem było zmniejszanie opłat targowych.
Rozwój SL.
Skutki kryzysu oraz rządów sanacji dotknęły w większym stopniu wieś niż miasto. Ograniczanie kompetencji samorządów, utrudnianie dostępu do szkół, "pańska" postawa większości urzędników – dobrze sytuowanych na tle powszechnej biedy na wsi, samowola i szykany policjantów, w połączeniu z brakiem perspektyw na przyszłość wpływały na postawy i poglądy wielu chłopów. Pewna część z nich wstępowała do ruchu rewolucyjnego, inni napływali do Stronnictwa Ludowego.
W 1932 SL przeżyło burzliwy okres rozwoju. Powstało wówczas 1287 nowych kół, najwięcej do 1939. W maju 1933 Stronnictwo liczyło ponad 3 tys. kół i 120 tys. członków. Dysponowało siecią organizacyjną w około 170 powiatach, przede wszystkim w Małopolsce, w województwach centralnych i w Poznańskiem. Znacznie słabszymi wpływami dysponowało na Kresach Wschodnich i na Pomorzu. Z SL współdziałał formalnie od niej niezależny „Wici”, liczący około 40 tys. członków. Pod bezpośrednimi wpływami SL i związanych z nim organizacji znajdowało się około 200 tys. chłopów. Biorąc pod uwagę warunki wiejskie,w których przynależność do partii opozycyjnej nie dawała się ukryć i pociągała za sobą zazwyczaj niemal codzienne szykany, a nawet represje, stanowiło to poważną siłę, z której istnieniem rządzący obóz musiał się stale liczyć.
Radykalizacja SL.
Z napływem nowych członków stronnictwo przechodziło proces wyraźnej radykalizacji. Kolejne strajki chłopskie organizowane przez SL pokazywały, że organizacja w coraz większym stopniu nastawia się na walkę z rządzącym obozem. Zmiany następowały także w postawach ideologicznych. Witos, który wówczas wyrastał na czołowego antysanacyjnego przywódcę, również zmienił swe poglądy polityczne. Duże wrażenie wywarł jego wywiad zamieszczony w socjalistycznym dzienniku „Naprzód” w listopadzie 1932. Witos mówił w nim o potrzebie zlikwidowania wielkiej własności rolnej i przekazania chłopom ziemi bez odszkodowań, widząc w tym jedyną szanse na poprawę ich sytuacji materialnej. Uważał także że kapitalizm jest już przeżytkiem który wyraźnie się nie sprawdził i chciał działać w ścisłym porozumieniu z całą lewicą demokratyczną.
Kongres Stronnictwa w 1933.
W maju 1933 na pierwszym po zjednoczeniu kongresie SL Witos niezwykle ostro krytykował sanację, wykazując jej niezdolność do wyprowadzenia Polski z kryzysu.
Kongres przyjął zmianę programu z 1931 w zakresie reformy rolnej. W miejsce parcelacji za odszkodowaniem żądano "bezzwłocznego i bezpłatnego przejęcia przez państwo wielkich obszarów ziemskich". Na kongresie ostro krytykowano rządy sanacji, wzywano do usunięcia dyktatury (krytykowano też dyktatorskie zapędy ND), protestowano przeciwko nowej ustawie samorządowej oraz projektom nowej konstytucji. Wiele rezolucji miało wyraźnie antykapitalistyczny charakter. Aby uniknąć konfliktów na tym tle personalnym, utrzymano niemal bez zmian dotychczasową obsadę stanowisk i strukturę władz centralnych stronnictwa.
Represje i skutki.
W tym czasie na wsi nadal buntowano się przeciwko sanacji. Jeszcze przed kongresem w kwietniu, w Kasinie Wielkiej pod Limanową, w trakcie próby rozwiązywania przez policję zebrania SL – dwóch chłopów zginęło, kilku odniosło rany. W końcu maja nastąpiło starcie między wsią a poborcą podatkowym w Kozodrzy w powiecie ropczyckim. Gdy do akcji przystąpiła policja, chłopi spontanicznie zorganizowali obronę, która rozszerzyła się na obszar kilku powiatów. Przez dwa tygodnie trwało chłopskie pogotowie. Najbardziej krwawy był jednak czerwiec kiedy podczas walk z policją śmierć podniosło kilkunastu chłopów.
Władze państwowe w końcu czerwca 1933 przystąpiły do bardziej stanowczego uspokajania sytuacji na wsi. Aresztowano kilka tysięcy osób, kilkaset odesłano do więzienia. Podczas przeprowadzanych masowo rewizji policja celowo niszczyła dobytek chłopski oraz rekwirowała żywność. W październiku 1933 rozpoczęła się seria procesów przeciwko chłopom, w wyniku czego 9 z nich skazano nawet na kary do 5 lat więzienia.
Wystąpienia chłopów, miały miejsce przede wszystkim na terenie Małopolski i w znacznym stopniu miały charakter żywiołowy. Były dowodem determinacji (bieda galicyjska) i woli walki mas ludowych lecz nie ogarnęły szerszych obszarów kraju. Wczesną jesienią fala wystąpień chłopskich zaczęła opadać.
Na represje narażeni byli także działacze SL, w szczególności pochodzący z terenu objętego rozruchami. Propaganda sanacyjna wzywała do rozwiązania stronnictwa i uwięzienia samego Witosa, któremu przypisywała odpowiedzialność za wystąpienia chłopów. Taktyka rządzącego obozu wywierała znaczny wpływ na stosunki w stronnictwie. Przeciwnicy Witosa, przede wszystkim wywodzący się z dawnego Stronnictwa Chłopskiego i "Wyzwolenia", występowali przeciw zaostrzeniu walki. Woleli ograniczyć się do wystąpień opozycyjnych w sejmie.
Sam Witos który wyrósł już najbardziej na bezkompromisowo nastawionego przywódcę chłopskiego o ciągle rosnącym autorytecie, uważał za konieczne zaostrzenie oporu. Rzucił hasło podzielane też przez liczną rzesze młodych ludowców opuszczenia przez opozycję parlamentu "brzeskiego". Brał pod uwagę ewentualność przejścia stronnictwa do podziemia. Swoje koncepcje zaprezentował na Radzie Naczelnej SL we wrześniu 1933. Wobec wrogości endecji i słabości socjalistów proponował, by stronnictwo podjęło samodzielną walkę, niezależnie od stanowiska ewentualnych sojuszników. Witos zmodyfikował także cele programowe. Oświadczył że:
SL zaczęło coraz częściej głosić hasła wyraźnie antykapitalistyczne. Radykalizował się też program "Wici". Proces ten przebiegał nie bez wahań i niekonsekwencji. Dowodem zmiany postaw ideowych czołowych członków organizacji stały się konferencje "wiciarzy", z najgłośniejszą w Kępie Celejewskiej koło Garwolina w lipcu 1933. Związani z Witosem działacze, głównie z Małopolski, podjęli inicjatywę tworzenia zakonspirowanej siatki stronnictwa. 
Tworzono "trójki", "piątki", grupy koordynujące, niezależne od legalnie istniejących ogniw SL. W początkach 1934 do tajnych struktur organizacji należało już około tysiąca członków.
28 września 1933 liderzy partii Wincenty Witos, Władysław Kiernik i Kazimierz Bagiński w obawie przed represjami opuścili Polskę. Pod nieobecność Witosa, przebywającego w Czechosłowacji, SL w latach 1936–1939 kierowali Maciej Rataj (do 1937 i od 1938) oraz Stanisław Mikołajczyk (1937–1938).
Emigracja najbardziej bezkompromisowo antysanacyjnie nastawionych polityków wpłynęła uspokajająco na sytuację w stronnictwie. Jednocześnie represje i załamanie się nadziei na osiągnięcie sukcesu w drodze jednorazowego zrywu i obalenie rządów sanacji, zmniejszyły aktywność mas chłopskich, a w konsekwencji i aktywności stronnictwa. 
Na nastroje oddziaływały też wyniki przeprowadzonych, po uchwaleniu ustawy o unifikacji samorządu, wyborów do rad gromadzkich i gminnych. Za pomocą nacisku i fałszerstw sanacja uzyskała większość mandatów. Stronnictwo zajęło pierwsze miejsce wśród ugrupowań opozycyjnych. Wyniki te, mimo że mogły być uważane w danych warunkach za sukces, przyczyniły się do pogłębienia nastrojów bierności i zniechęcenia. Zmalała liczba zakładanych kół SL. Od udziału w pracach odstąpiła znaczna część dotychczasowych aktywistów.
Zmiana kursu.
Po wyjeździe z Polski emigrantów "brzeskich" wzmogła się walka o opanowanie kierownictwa przez przywódców dawnego „Wyzwolenia” i Stronnictwa Chłopskiego. Obie frakcje rywalizowały o wpływy w województwach centralnych. Jednocześnie w obu rodziły się tendencje do złagodzenia postawy opozycyjnej wobec rządzących. Jeszcze niejako siłą rozpędu klub sejmowy zgłosił kilka interpelacji protestujących przeciwko szykanom administracyjnym oraz złożono wniosek o votum nieufności dla marszałka Sejmu Kazimierza Świtalskiego. Wkrótce jednak do rządu weszli dwaj dawni członkowie „Wyzwolenia” – Marian Zyndram-Kościałkowski i Juliusz Poniatowski. Wraz z innymi posunięciami rządzącego obozu zostało to przyjęte przez część opozycji jako chęć pozyskania sojuszników wśród niezależnych od sanacji ugrupowań politycznych. Wprawdzie Naczelny Komitet Wykonawczy uznał za stosowne przyjąć rezolucję, iż nieprawdą jest jakoby stronnictwo zmieniło swój opozycyjny stosunek do rządzącego obozu, lecz nie wpłynęło to w sposób widoczny na stanowisko znacznej grupy przywódców SL. Prezes klubu poselskiego Michał Róg, sekretarz generalny stronnictwa Jan Smoła, a także i inni wypowiadali się, niekiedy publicznie, w sposób korzystny dla sanacji. Prasa rozpuszczała pogłoski o rozmowach działaczy SL z czołowymi politykami sanacyjnymi.
W kwietniu 1934, w związku z nie potwierdzonymi zresztą przez sąd zarzutami natury finansowej, przestał pełnić funkcję prezesa NKW, a kilka miesięcy później wystąpił ze stronnictwa Wrona. Wokół niego skupiła się grupa kilkudziesięciu działaczy byłego Stronnictwa Chłopskiego. Znalazło się wśród nich 41 członków Rady Naczelnej, 5 członków NKW z jego prezesem Andrzejem Waleronem, 14 członków klubu parlamentarnego, 3 prezesów wojewódzkich i 23 prezesów zarządów powiatowych. Zaczęli oni wydawać w sierpniu 1934 tygodnik „Polska Ludowa”. Pismo, deklarujące wierność stronnictwu, stało się w rzeczywistości bazą organizacyjną przygotowań rozłamowych. Władze stronnictwa, w którym działacze związani z pismem mieli bardzo poważne wpływy, prowadziły politykę zmierzającą do przezwyciężenia kryzysu, ale jak okazało się później, ograniczyła się ona wyłącznie do sprawy stosunku wobec sanacji. Stąd w kolejnych uchwałach stwierdzano na przykład, że pismo nie ma nic wspólnego z ruchem ludowym, że jego działalność jest szkodliwa, a wreszcie uznano je za organ stronnictwa. 
Na miejsce Stanisława Wrony, aby zachować zgodną z zasadą "trójpolówki" równowagę we władzach, prezesem NKW wybrano Stanisława Mikołajczyka. Nie obsadzoną wskutek zrzeczenia się przez Witosa funkcję prezesa Rady Naczelnej objął polityczny przyjaciel Stanisława Wrony – Andrzej Waleron. W kwietniu 1936 prezesem NKW został Maciej Rataj. Podjęto wówczas uchwałę o zaprzestaniu polemiki z działaczami byłego Stronnictwa Chłopskiego. Jak się okazało, stanowiło to ostatnią próbę utrzymania jedności stronnictwa.
Ponowna aktywacja.
W 1937 cierpliwość chłopów wciąż czekających na zmiany się skończyła. Niezrealizowanie przez rząd sanacyjny postulatów ze zjazdu Stronnictwa Ludowego (styczeń 1937) było tego bezpośrednią przyczyną. Domagano się wówczas amnestii dla emigrantów politycznych skazanych w procesie brzeskim (1931–1932), zmiany ordynacji wyborczej do sejmu i senatu, demokratyzacji rządów. W proteście zorganizowano strajk chłopski. Polegał na powstrzymaniu się od zakupów i wszelkiej sprzedaży towarów rolnych w dniach od 16 do 25 sierpnia 1937. Organizowany w całej Polsce (oprócz Pomorza, Śląska i kresów wschodnich), najbardziej masowy i gwałtowny przebieg miał w Małopolsce, gdzie w starciach z policją zginęło 46 osób. 
W sytuacji zagrożenia zewnętrznego problemy wewnętrzne zeszły na plan dalszy. Wiece patriotyczne oraz zbieranie funduszy na FON odwróciły uwagę mas od kwestii demokratyzacji.
Wojna.
Po klęsce wrześniowej SL przeszło do konspiracji i działało pod kryptonimem SL „Roch” i „Trójkąt”. Skupiało kilkadziesiąt tysięcy działaczy.
Rozłam.
8 lipca 1945 – kilka dni po powrocie Mikołajczyka do kraju – odbyła się w Warszawie konferencja, w której uczestniczyli członkowie przedwojennego Naczelnego Komitetu Wykonawczego SL, podziemnego Centralnego Kierownictwa Ruchu Ludowego oraz przedstawiciele zarządów wojewódzkich SL. Postanowiono ujawnić konspiracyjne struktury SL „Roch” oraz powołano Tymczasowy Komitet Wykonawczy SL. 12 lipca organ ten wyłonił prezydium, w którym funkcję prezesa powierzono podupadającemu na zdrowiu Wincentemu Witosowi, natomiast pierwszym wiceprezesem został Stanisław Mikołajczyk. 
Tymczasem niezauważalnie doszło do rozłamu. W okresie 1944–1945 część działaczy chłopskich, współdziałających z komunistami, zorganizowała własne struktury partyjne, również pod nazwą Stronnictwo Ludowe, skupiając latem 1945 do 200 tysięcy osób. Było ono członkiem powstałej w 1944 z inspiracji PPR Komisji Porozumiewawczej Stronnictw Demokratycznych. Przywódcy obu Stronnictw Ludowych nie doszli do porozumienia w sprawie zjednoczenia i dlatego 22 sierpnia 1945 Prezydium Krajowej Rady Narodowej wyraziło zgodę na działalność partii Stanisława Mikołajczyka, która odtąd występowała pod nazwą Polskie Stronnictwo Ludowe. Większość członków SL razem z jego ówczesnym przewodniczącym Stanisławem Bańczykiem przeszła do mikołajczykowskiego PSL, zaś on sam został wiceprezesem PSL.
Prokomunistyczne Stronnictwo Ludowe wraz z ugrupowaniem PSL-Lewica (utworzonym jesienią 1947 po ucieczce Stanisława Mikołajczyka) stanowiło trzon późniejszego Zjednoczonego Stronnictwa Ludowego, na którego czele stanął Józef Niećko.

</doc>
<doc id="1484919" url="https://pl.wikipedia.org/wiki?curid=1484919" title="Z pierwszego tłoczenia">
Z pierwszego tłoczenia

Z pierwszego tłoczenia – pierwszy album zespołu reggae MENoMiNi, wydany 1 marca 2007 roku nakładem wytwórni ArTest.
Twórcy.
Album nagrany został w składzie;

</doc>
<doc id="1484920" url="https://pl.wikipedia.org/wiki?curid=1484920" title="Subdominanta">
Subdominanta

Subdominanta (łac. "sub" = pod; "dominans" = panujący; skr. S) – czwarty stopień gamy durowej lub molowej znajdujący się w odległości kwarty czystej w górę lub kwinty czystej w dół od toniki (dlatego zwana jest też dominantą dolną). Jeden z trzech głównych stopni gamy obok toniki i dominanty.
Subdominanta to również akord zbudowany na IV stopniu (zwany akordem subdominantowym), a właściwie funkcja harmoniczna, którą pełni ten akord (funkcja subdominanty).
Subdominanta może być również zbudowana na drugim, szóstym i siódmym stopniu gamy.
Początkowo subdominanty używano wyłącznie w połączeniu z toniką, chociaż już w końcu XV wieku łączono ją z dominantą.

</doc>
<doc id="1484922" url="https://pl.wikipedia.org/wiki?curid=1484922" title="Stachura (ujednoznacznienie)">
Stachura (ujednoznacznienie)

Osoby:

</doc>
<doc id="1484927" url="https://pl.wikipedia.org/wiki?curid=1484927" title="Suchar (hydrobiologia)">
Suchar (hydrobiologia)

Suchar – zwyczajowa nazwa jezior polihumusowych lub dystroficznych występujących na Suwalszczyźnie. Nazwa pochodzi od określenia «suchy», tzn. pusty, bezrybny. Najbardziej znane są suchary położone na terenie Wigierskiego Parku Narodowego. Spośród 17 tam występujących największym jest Duży Sucharek (8,9 ha według M. Waśkiel; 11 ha według S. Maciejewskiego), a najgłębszym – Wądołek (15 m).
Suchary są zwykle niewielkimi, izolowanymi i bezodpływowymi jeziorkami, z lustrem wody przypominającym owal lub koło. Powstały podczas ostatniego zlodowacenia w miejscach wytopienia tzw. martwych brył lodu. Charakterystyczny dla sucharów jest otaczający je zespół roślinności torfowiskowej budujący tzw. mszar torfowowcowy (spleja). Głównym komponentem jego budowy jest mech torfowiec, który ma zdolność magazynowania wody. Narastanie mszaru postępuje od lądu w kierunku środka jeziora. Rośnie tu również, nawet dość licznie wełnianka pochwowata, modrzewnica, żurawina i rosiczka okrągłolistna. Sporadycznie pojawia się tu skarłowaciała brzoza i sosna. W wyniku naturalnej sukcesji, jeziora dystroficzne przekształcają się w torfowiska. Najwyżej rośnie wysokopienny bór.
Charakterystyczny ciemnobrunatny kolor wody sucharów spowodowany jest wysoką koncentracją kwasów humusowych, powstających z rozkładu substancji organicznych (igliwia, gałązek, liści) spłukiwanych do zbiornika z otaczających lasów. Dopływ substancji humusowych (przy braku odpływu) powoduje dodatkowo naturalne zakwaszanie wód oraz wiązanie rozpuszczonych w niej związków mineralnych. W sucharach mamy więc do czynienia z bardzo niskim pH, niską koncentracją wapnia oraz substancji mineralnych dostępnych dla roślin.
Inną cechą wyróżniającą ten typ jezior jest bardzo silna stratyfikacja termiczna wód, wynikająca z osłonięcia ich powierzchni przed działaniem wiatrów przez wysoko położone brzegi i otaczający bór. Różnice temperatury wody w układzie pionowym mogą wynosić latem nawet 5–6 stopni Celsjusza na jeden metr głębokości. Mała przejrzystość wody ogranicza występowanie zespołów roślinnych do głębokości około 2 m. Bardzo niska zawartość wapnia uniemożliwia bytowanie mięczaków, dla których wapń jest niezbędny do budowy muszli. W najbardziej zakwaszonych sucharach w ogóle nie ma ryb, w tych mniej dystroficznych można spotkać jeden lub dwa gatunki.

</doc>
<doc id="1484933" url="https://pl.wikipedia.org/wiki?curid=1484933" title="KV Kortrijk">
KV Kortrijk

KV Kortrijk – belgijski klub piłkarski z siedzibą w Kortrijk. Pod obecną nazwą klub istnieje od 1971 roku.
Historia.
Chronologia nazw:
Klub sportowy Sporting Club Courtraisien został założony w miejscowości Kortrijk 14 marca 1901 roku. W latach 1900-1908 organizowano rozgrywki regionalne w Division 2, z której najlepsze kluby awansowały do Division 1. Zespół brał udział w tych rozgrywkach w latach 1903–1906. Za każdym razem wygrywał "Afdeling West-Vla" (grupę zachodnioflamandzką) i kwalifikował się do rundy finałowej o "Division 1". W sezonie 1905/06 zajął drugie miejsce za "rezerwą" Unii St-Gilloise. Ponieważ ta drużyna nie mogła awansować, tak jak pierwsza drużyna grała na najwyższym poziomie, SC Courtraisien zdobył historyczny awans do najwyższej dywizji. W sezonie 1906/07 klub debiutował w Division d'Honneur, zajmując 8.miejsce. Po zakończeniu sezonu 1910/11, w której zajął ostatnią 12.pozycję, spadł do Promotion. Następnie grał na drugim poziomie aż do 1922 roku, kiedy klub po raz pierwszy się spadł do rozgrywek prowincjalnych. W 1918 roku klub połączył się z FC Courtraisien w Courtrai Sports. 
W latach dwudziestych zespół grał w drugiej i trzeciej dywizji (od 1924 do 1926 w drugiej, potem sezon w trzeciej, a w 1927 z powrotem do drugiej na jeden sezon). W grudniu 1926 roku w belgijskiej piłce nożnej powstał rejestr matriculaire, czyli rejestr klubów zgodnie ich dat założenia. Klub otrzymał nr rejestracyjny matricule 19. W 1927 roku klub został uznany przez „Royal Society” i został przemianowany na Royal Courtrai Sports. W 1928 roku spadł z drugiej dywizji na dłuższy czas oraz grał nawet w jeszcze niższych ligach. W 1935 roku klub powrócił do trzeciej dywizji, a podczas II wojny światowej, w 1943 roku ponownie awansował do drugiej dywizji.
W 1951 roku nazwa klubu została przekształcona na flamandzkie brzmienie Koninklijke Kortrijk Sport. Klub pozostał w Tweede klasse (D2) do 1964 roku, ale potem znowu spadł, najpierw na trzy sezony został zdegradowany do Derde klasse. Potem nawet dwa sezony grał w Vierde klasse (D4), a następnie od 1969 do 1971 roku, kolejne trzy sezony w trzeciej dywizji.
W 1971 roku w wyniku fuzji z Stade Kortrijk klub przyjął obecną nazwę Koninklijke Kortrijk Sport. W sezonie 1971/72 klub zwyciężył w grupie D "Vierde klasse" i wrócił do trzeciej dywizji. W następnym sezonie 1972/73 po zajęciu drugiej pozycji w grupie B "Derde klasse" zdobył promocję do drugiej dywizji. Po trzech latach gry na drugim poziomie w 1976 zajął czwarte miejsce w "Tweede klasse", a potem w turnieju finałowym zdobył awans do Eerste klasse. Od 1976 do 1992 z wyjątkiem sezonu 1979/80 klub występował na najwyższym poziomie. W sezonie 1998/99 na rok wrócił do pierwszej dywizji, ale ponownie spadł do "Tweede klasse". W następnym sezonie został zdegradowany do "Derde klasse". Z powodu bankructwa w 2001 KV Kortrijk powinien spaść do czwartej dywizji, ale ze względu na zwycięstwo w rundzie finałowej, pozostał w trzeciej dywizji. W latach 2004–2008 klub grał w drugiej dywizji, a w sezonie 2007/2008 uzyskał promocję do "Eerste klasse".

</doc>
<doc id="1484935" url="https://pl.wikipedia.org/wiki?curid=1484935" title="Daisy Donovan">
Daisy Donovan

Daisy Donovan (ur. 23 lipca 1973 w Nowym Jorku) – brytyjska aktorka, prezenterka telewizyjna i pisarka.

</doc>
<doc id="1484936" url="https://pl.wikipedia.org/wiki?curid=1484936" title="Rejon użhorodzki">
Rejon użhorodzki

Rejon użhorodzki – jednostka administracyjna wchodząca w skład obwodu zakarpackiego Ukrainy.
Rejon ma powierzchnię 870 km². Siedzibą władz rejonu jest Użhorod.
Na terenie rejonu znajduje się 1 miejska rada i 32 silskie rady, obejmujące w sumie 64 miejscowości.

</doc>
<doc id="1484941" url="https://pl.wikipedia.org/wiki?curid=1484941" title="Turnaround">
Turnaround

Turnaround to czwarty album irlandzkiego zespołu Westlife wydany w 2003 roku. Pierwszym singlem promującym płytę został utwór "Hey Whatever". Turnaround jest ostatnim albumem nagranym wspólnie z byłym członkiem zespołu Bryanem McFaddenem.

</doc>
<doc id="1484945" url="https://pl.wikipedia.org/wiki?curid=1484945" title="Kościół Matki Bożej Anielskiej">
Kościół Matki Bożej Anielskiej

Niektóre kościoły pod wezwaniem Matki Bożej Anielskiej:

</doc>
<doc id="1484946" url="https://pl.wikipedia.org/wiki?curid=1484946" title="Ordre de Bataille polskiej dywizji piechoty AP w ZSRR w 1941">
Ordre de Bataille polskiej dywizji piechoty AP w ZSRR w 1941



</doc>
<doc id="1484951" url="https://pl.wikipedia.org/wiki?curid=1484951" title="Majj Zijada">
Majj Zijada



</doc>
<doc id="1484954" url="https://pl.wikipedia.org/wiki?curid=1484954" title="K.V. Kortrijk">
K.V. Kortrijk



</doc>
<doc id="1484955" url="https://pl.wikipedia.org/wiki?curid=1484955" title="Święta Kleopatra">
Święta Kleopatra

Kleopatra (zm. w 319) – palestyńska wdowa, święta katolicka.
Była palestyńską wdową, która pogrzebała ciało , męczennika, który zginął w jednym z wcześniejszych prześladowań. Święta Kleopatra czciła jego ciało jako święte relikwie w swoim domu, w miejscowości Dara w Syrii. Kiedy dzięki jej staraniom, została wybudowana świątynia pod wezwaniem św. Warusa, zmarł najmłodszy syn Kleopatry, jednak Kleopatra miała wizję, w której ukazał się jej święty Warus i jej syn Jan. Od tamtej pory poświęcała swe życie na pomoc ubogim i samotnym oraz w pracach przy kościele. Kleopatra zmarła w 319, w siedem lat po śmierci syna.
Kościół katolicki pamiątkę św. Kleopatry obchodzi 19 października.

</doc>
<doc id="1484965" url="https://pl.wikipedia.org/wiki?curid=1484965" title="Rejon wielkoberezieński">
Rejon wielkoberezieński

Rejon wielkoberezieński (ukr. Вели́коберезнянський райо́н) – jednostka administracyjna w składzie obwodu zakarpackiego Ukrainy.
Utworzony w 1953. Ma powierzchnię 809 km2. Siedzibą władz rejonu jest Wielkie Berezne.
Na terenie rejonu znajduje się 1 osiedlowa rada i 19 silskich rad, obejmujących w sumie 31 miejscowości.

</doc>
<doc id="1484969" url="https://pl.wikipedia.org/wiki?curid=1484969" title="Sacharymetr">
Sacharymetr

Sacharymetr – przyrząd pomiarowy umożliwiający wyznaczenie zawartości cukru (sacharozy) w roztworze wodnym. Jest to odpowiednio wyskalowany polarymetr. Działanie przyrządu oparte jest na pomiarze skręcalności roztworu sacharozy – substancji aktywnej optycznie. Kąt skręcenia płaszczyzny polaryzacji światła jest proporcjonalny do stężenia cukru, zgodnie ze wzorem:
gdzie:
Zatem polarymetr można wyskalować zamiast w stopniach, bezpośrednio w jednostkach stężenia cukru w wodzie.

</doc>
<doc id="1484972" url="https://pl.wikipedia.org/wiki?curid=1484972" title="Futura (czcionka)">
Futura (czcionka)



</doc>
<doc id="1484988" url="https://pl.wikipedia.org/wiki?curid=1484988" title="Pałac Kinskich w Pradze">
Pałac Kinskich w Pradze

 
Pałac Kinskich w Pradze, także pałac Goltz-Kinskich (czes. "palác Golz-Kinských") — rokokowy pałac na rynku Starego Miasta w Pradze.
Pałac został wybudowany w latach 1755–1765 dla hrabiego Jana Ernesta Goltza, zapewne według projektu Anselmo Lurago. Sztukaterie na fasadzie wykonał C. G. Bossi. Po śmierci hrabiego Golza jego żona sprzedała pałac hrabiemu Rudolfowi Kinskiemu. W XIX w. właściciele zakupili sąsiednie kamienice (całą z lewej strony i część z prawej). W latach 1836–1839 zostały one połączone z pałacem według projektu J. O. Krannera.
9 czerwca 1843 w pałacu urodziła się Bertha von Suttner, laureatka Pokojowej Nagrody Nobla. Pod koniec XIX w. znajdowało się tam niemieckie gimnazjum, do którego w latach 1893–1901 uczęszczał Franz Kafka. W okresie międzywojennym w pałacu mieściło się Poselstwo RP (1922–1934). 25 lutego 1948 Klement Gottwald z balkonu pałacu ogłosił przejęcie władzy przez komunistów. W 1949 zabytek stał się siedzibą kolekcji grafiki Galerii Narodowej w Pradze. 
W latach 2014–2020 funkcję kuratora projektów specjalnych pałacu Kinskich pełni Polak, Adam Budak.

</doc>
<doc id="1484992" url="https://pl.wikipedia.org/wiki?curid=1484992" title="Gamay">
Gamay

Gamay (właśc. gamay noir à jus blanc) – czerwony szczep winny pochodzący z Francji. Odmiana jest naturalną krzyżówką odmian pinot noir i heunisch weiss. Czasami odmianę kékfrankos (blaufränkisch) mylnie nazywa się gamay noir.
Rozpowszechnienie.
Wczesne dojrzewanie predestynuje szczep do uprawy w chłodniejszym klimacie.
Odmiana gamay jest rozpowszechniona we Francji (siódma co do popularności wśród szczepów czerwonych) i uprawiana na  ha (2010), z tendencją spadkową (6,5% od 2008). Głównymi rejonami upraw jest obszar w północnej dolinie Rodanu i na południu Burgundii, gdzie rosną dwie trzecie francuskich krzewów gamay. Na większą skalę odmiana występuje jeszcze w dolinie Loary. Największą popularność wśród win produkowanych z gamay osiągnęły wina z (regionu Beaujolais).
Winnice gamay znajdują się także w Szwajcarii (1382 ha w 2014 roku), we Włoszech w Dolinie Aosty i na niewielką skalę w Wielkiej Brytanii oraz w Ameryce Północnej.
Wina.
Wina z gamay są przeważnie produkowane z użyciem maceracji węglowej i powinny być konsumowane jako młode. Kilkunastoletni potencjał starzenia wykazują wina z niektórych wyróżnionych apelacji ("cru") w regionie Beaujolais, winifikowane poprzez fermentację moszczu (np. Moulin-à-Vent, Brouilly, Fleurie, Juliénas). Te wina są często starzone w beczkach.
Czerwone wina gamay mają bardzo żywy, błyszczący kolor w różnych odcieniach czerwieni (wiśniowy, karminowy, rubinowy, purpurowy, szkarłatny), zawsze w ich jasnych wersjach . Wino jest wyraźnie owocowo-kwiatowe, o zauważalnym poziomie kwasowości. Aromat charakteryzuje się dużym bogactwem nut owoców czerwonych (wiśnia, truskawka, czarna porzeczka, jeżyna, malina), owoców białych (jabłko, gruszka, agrest) i przypraw (karmel, kakao). Aromat gruszkowy przypisuje się maceracji węglowej.

</doc>
<doc id="1484993" url="https://pl.wikipedia.org/wiki?curid=1484993" title="Kościół Matki Bożej Bolesnej">
Kościół Matki Bożej Bolesnej

Niektóre kościoły pod wezwaniem Matki Bożej Bolesnej:

</doc>
<doc id="1485005" url="https://pl.wikipedia.org/wiki?curid=1485005" title="ASF s.c.">
ASF s.c.

ASF s.c. – gdańska spółka cywilna zajmująca się tworzeniem i wydawaniem gier komputerowych oraz programów użytkowych. Firma wykształciła się z grupy demoscenowej "Atari Star Force (skład: Jarosław Łojewski - programista, Aleksander Ast - grafik, Henryk Cygert - programista)", działającej na platformie Atari 8-bit. Z początku, tj. od 1991 roku, wydawała oprogramowanie wyłącznie dla tej platformy. Została założona przez Jarosława Łojewskiego (producent, programista), Bartłomieja Trokowicza (scenarzysta, producent) i Jakuba Szankina (zarządzanie). Pierwszą wydaną grą były Miecze Valdgira.
Pierwszymi współpracownikami byli Henryk Cygert (programowanie) oraz Aleksander Ast (grafika).
U schyłku istnienia firma poszerzyła zakres działalności, tworząc konwersje tytułów oraz nowe produkcje dla komputerów Amiga oraz PC (MS-DOS). Do pierwotnego składu zaliczali się Henryk Cygert (programowanie), Aleksander Ast i Dariusz Bartoszewski (grafika), Bartłomiej Trokowicz (game design) i Stanisław Skwiot (muzyka). Później współpracowali także Piotr Kulikiewicz oraz Robert Makowski.
ASF zasłynęło grą platformową z elementami przygodowymi o nazwie Miecze Valdgira. Tytuł okazał się dużym sukcesem i przygotowano jego kontynuację – Miecze Valdgira II.

</doc>
<doc id="1485006" url="https://pl.wikipedia.org/wiki?curid=1485006" title="Kościół Matki Bożej Fatimskiej">
Kościół Matki Bożej Fatimskiej

Niektóre kościoły pod wezwaniem Matki Bożej Fatimskiej:

</doc>
<doc id="1485008" url="https://pl.wikipedia.org/wiki?curid=1485008" title="Aliant">
Aliant



</doc>
<doc id="1485009" url="https://pl.wikipedia.org/wiki?curid=1485009" title="Rejon wołowiecki">
Rejon wołowiecki

Rejon wołowiecki – jednostka administracyjna w składzie obwodu zakarpackiego Ukrainy.
Utworzony w 1946. Ma powierzchnię 544 km2. Siedzibą władz rejonu jest Wołowiec.
Na terenie rejonu znajduje się 2 osiedlowe rady i 13 silskich rad, obejmujących w sumie 24 miejscowości.

</doc>
<doc id="1485010" url="https://pl.wikipedia.org/wiki?curid=1485010" title="Kościół Ducha Świętego w Szczecinku">
Kościół Ducha Świętego w Szczecinku

Kościół pw. Ducha Świętego w Szczecinku – rzymskokatlicki kościół parafialny należący do parafii pod tym samym wezwaniem (dekanat Szczecinek diecezji koszalińsko-kołobrzeskiej).
Lokalizacja.
Obok kościoła znajduje się klasztor redemptorystów. Świątynia mieści się przy ulicy Klasztornej 23.
Historia.
Jest to świątynia wybudowana w 1923 w stylu neoromańskim według projektu inż. K. Kuhna staraniem katolików, nazywany Polskim Kościołem. 20 grudnia 1923 roku kościół konsekrował kardynał Adolf Bertram z Wrocławia. Do 1945 jedyny kościół katolicki w mieście. Od 1945 do 1973 kościół rektoralny, od 1973 ponownie parafialny. W 2002 kościół został przebudowany według projektu Joanny Sapiechy-Kopickiej i jej męża. 

</doc>
<doc id="1485014" url="https://pl.wikipedia.org/wiki?curid=1485014" title="Rejon wynohradiwski">
Rejon wynohradiwski

Rejon wynohradiwski – dawna jednostka administracyjna w składzie obwodu zakarpackiego Ukrainy.
Rejon ma powierzchnię 697 km2 i liczy około 118 tysięcy mieszkańców. Siedzibą władz rejonu jest Wynohradiw.
Na terenie rejonu była 1 miejska rada, 2 osiedlowe rady i 29 silskich rad, obejmujących w sumie 47 miejscowości.

</doc>
<doc id="1485017" url="https://pl.wikipedia.org/wiki?curid=1485017" title="Stefan Surzycki">
Stefan Surzycki

Stefan Jan Joachim Surzycki (ur. 30 sierpnia 1864 w Różance w ówczesnej guberni siedleckiej, zm. 27 lipca 1936 w Krakowie) – organizator i profesor wydziału rolnego Uniwersytetu Jagiellońskiego. 
Życiorys.
Był synem Tomasza i Marianny z Ciepielowskich. Uczęszczał do gimnazjum klasycznym w Lublinie, po zdaniu matury w 1885 wstąpił na Wydział Prawa Cesarskiego Uniwersytetu Warszawskiego. Od 1886 brał czynny udział w ruchu narodowym, jako jeden z twórców Związku Młodzieży Polskiej „Zet”. Już rok później został relegowany z uczelni za działalność polityczną. Na krótko został przyjęty do majątku Szymona Konarskiego na praktyki rolnicze, później studiował w Halle. Po powrocie do kraju w 1891 został aresztowany i osadzony w cytadeli na okres 3 miesięcy. Po zwolnieniu za kaucją przebywał pod nadzorem policyjnym. Po ogłoszeniu wyroku więzienia i zsyłki na 3 lata uciekł do Krakowa. Z powodu „wilczego biletu” z Uniwersytetu Warszawskiego Stefan Surzycki nie został przyjęty na studia rolnicze na Uniwersytecie Jagiellońskim. Był członkiem Ligi Narodowej w 1893 roku. Wkrótce wyjechał na studia do Lipska i tam ukończył studia z tytułem doktora w 1896. Po powrocie do Galicji przez prawie 10 lat do 1905 pracował w majątkach m.in. Władysława Leona księcia Sapiehy (majątek w Oleszycach) i Andrzeja Kazimierza hrabiego Potockiego (majątki Grójec i Zalas koło Krzeszowic). Członek Towarzystwa Kółek Rolniczych we Lwowie, prezes jego zarządu powiatowego w Krakowie (1914).
W 1905 Stefan Surzycki przyjął propozycję prowadzenia wykładów w Studium Rolniczym Uniwersytetu Jagiellońskiego w zastępstwie prof. Władysława Lubomęskiego. Cztery lata później, w 1909 został mianowany profesorem nadzwyczajnym UJ. W 1919 Stefan Surzycki został mianowany profesorem zwyczajnym ekonomii rolniczej w UJ, następnie w latach 1921–1923 pełnił funkcję dyrektora Studium Rolniczego. Dzięki jego staraniom w 1923 w samodzielny Wydział Rolniczy, którego został pierwszym dziekanem.
Surzycki był czynnym działaczem Stronnictwa Narodowo-Demokratycznego. Od 16 sierpnia do 20 października 1914 był członkiem i zastępcą szefa Departamentu Wojskowego Naczelnego Komitetu Narodowego, jako przedstawiciel Konserwatywnego Centrum był członkiem sekcji zachodniej Naczelnego Komitetu Narodowego.
Jego pierworodny syn Jan (podharcmistrz) (ur. 24 grudnia 1898) poległ w 9 maja 1921 jako ochotnik w III powstaniu śląskim.
W maju 1931 został wyróżniony godnością członka honorowego Towarzystwa Szkoły Ludowej. Na emeryturę przeszedł w styczniu 1936, a 27 lipca zmarł. Został pochowany na Cmentarzu Rakowickim w Krakowie (pas 33 III, płd).
W 1951 jego praca "Spółdzielczość w nowym ustroju gospodarczym Polski" została, wraz z innymi zeszytami serii „Wiedza to Potęga”, wycofana z polskich bibliotek oraz objęta cenzurą.

</doc>
<doc id="1485018" url="https://pl.wikipedia.org/wiki?curid=1485018" title="Rejon chocimski (Ukraina)">
Rejon chocimski (Ukraina)

Rejon chocimski – jednostka administracyjna w składzie obwodu czerniowieckiego Ukrainy.
Utworzony w 1940. Ma powierzchnię 716 km2. Siedzibą władz rejonu jest Chocim.
Na terenie rejonu znajduje się 1 miejska rada i 31 silskich rad, obejmujących w sumie 38 miejscowości.

</doc>
<doc id="1485023" url="https://pl.wikipedia.org/wiki?curid=1485023" title="Cmentarz wojenny w Neuville-Saint-Vaast">
Cmentarz wojenny w Neuville-Saint-Vaast

Cmentarz wojenny w Neuville-Saint-Vaast – cmentarz żołnierzy niemieckich poległych podczas I wojny światowej, położony w Neuville-Saint-Vaast koło Arras w północnej Francji.
Cmentarz został zbudowany w 1919 roku przez Francuzów jako miejsce pochówku niemieckich żołnierzy poległych podczas I wojny światowej w walkach, które odbywały się na północ oraz na wschód od Arras. Obecnie cmentarz podlega administracji Niemieckiej Komisji Cmentarzy Wojennych (niem. "Volksbund Deutsche Kriegsgräberfürsorge"), której celem jest nadzór oraz opieka nad niemieckimi cmentarzami wojennymi w Europie i Afryce Północnej.
Na cmentarzu spoczywa łącznie 48 333 żołnierzy niemieckich, co czyni cmentarzysko w Neuville-Saint-Vaast największym cmentarzem żołnierzy niemieckich we Francji. Na cmentarzu znajduje się także kilka grobów żołnierzy żydowskich, którzy zginęli po stronie niemieckiej. Oprócz grobów żołnierzy niemieckich poległych pod Arras są tu także pochowane ciała żołnierzy niemieckich poległych pod Artois oraz w trakcie trwania ofensywy niemieckiej roku 1918.

</doc>
<doc id="1485024" url="https://pl.wikipedia.org/wiki?curid=1485024" title="Kościół Najświętszej Marii Panny">
Kościół Najświętszej Marii Panny

Świątynie pod wezwaniem Najświętszej Marii Panny:

</doc>
<doc id="1485027" url="https://pl.wikipedia.org/wiki?curid=1485027" title="Ebrahima Sawaneh">
Ebrahima Sawaneh

Ebrahima "Ibou" Sawaneh (ur. 7 września 1986 w Serrekundzie) – gambijski piłkarz występujący na pozycji napastnika.
Kariera klubowa.
Grę w piłkę nożną rozpoczął w wieku 9 lat w zespole BSC SW 1919 Frankfurt. Potem trenował w SC Steinberg, SG Dietzenbach oraz SG Rosenhöhe 1895. W 2004 roku trafił do Lecha Poznań, gdzie rozpoczął karierę na poziomie seniorskim. 19 listopada 2004 roku zadebiutował w Ekstraklasie w zremisowanym 1:1 meczu z Polonią Warszawa. W ciągu dwóch sezonów rozegrał on ogółem 2 ligowe spotkania. Latem 2006 roku, po wygaśnięciu kontraktu, odszedł z klubu.
W styczniu 2007 roku podpisał kontrakt z belgijskim KSK Beveren. W Jupiler League zadebiutował 15 kwietnia 2007 roku w przegranym 1:2 pojedynku z KAA Gent. 19 maja 2007 w przegranym 2:3 z Sint-Truidense VV strzelił pierwszego gola w trakcie gry w belgijskiej ekstraklasie. W 2007 roku spadł z klubem do drugiej ligi. W Beveren spędził jeszcze rok.
W 2008 roku przeszedł do KV Kortrijk, beniaminka ekstraklasy. Pierwszy ligowy mecz zaliczył tam 16 sierpnia 2008 roku przeciwko KSV Roeselare (2:2). W 2011 roku był wypożyczony do KV Mechelen, a w sezonie 2011/2012 do RAEC Mons. Latem 2012 roku przeszedł do Oud-Heverlee Leuven. W 2013 roku był wypożyczony na okres 6 miesięcy do katarskiego klubu Muaither SC. W 2014 roku przeszedł do Waasland-Beveren, gdzie rozegrał 34 spotkania w których zdobył 2 bramki. Od sierpnia 2016 roku jest on zawodnikiem KSV Roeselare.
Kariera reprezentacyjna.
8 czerwca 2008 zadebiutował w reprezentacji Gambii w bezbramkowo zremisowanym meczu eliminacji Mistrzostw Świata 2010 z Senegalem. W styczniu 2010 roku zdobył jedyną bramkę dla drużyny narodowej w towarzyskim meczu przeciwko Angoli (1:1). Ogółem w latach 2008-2010 rozegrał on w reprezentacji 5 oficjalnych spotkań w których strzelił 1 bramkę.
Życie prywatne.
Sawaneh urodził się w Gambii w mieście Serrekunda, skąd w wieku 4 lat emigrował z rodziną do Niemiec. Posiada również obywatelstwo niemieckie.

</doc>
<doc id="1485029" url="https://pl.wikipedia.org/wiki?curid=1485029" title="Kista (stacja metra)">
Kista (stacja metra)

Kista - powierzchniowa stacja sztokholmskiego metra, leży w Sztokholmie, w dzielnicy Rinkeby-Kista, na osiedlu Kista. Na niebieskiej linii (T11), między stacjami Hallonbergen a Husby. Dziennie korzysta z niej około 16 600 osób. 
Kista jest jedyną stacją powierzchniową na niebieskiej linii, leży na estakadzie, równolegle do Danmarksgatan, posiada dwa wyjścia. Bezpośrednio pod stacją znajduje się terminal autobusów. Południowe wyjście ulokowano się przy Kista Torg a północne przy Köpenhamnsgatan, z obydwóch wyjść wybudowano kładki do Kista Galleria. Stację otwarto 5 czerwca 1977, posiada jeden peron. Poprzednia stacja Hallonbergen odległa jest o 4,341 km, daje to największą odległość między stacjami metra w Sztokholmie. Na odcinku tym znajduje się nigdy nieukończona stacja Kymlinge.
Na stacji nie ma zbyt dużo miejsca na twórczość. Znajduje się tutaj tylko rzeźba Larsa Erika Falka z 1980, składa się z 16 metrowych (ma początek poniżej stacji, od gruntu) aluminiowych belek nachylonych pod kątem 73 stopni i pomalowanych na niebiesko, zielono, czerwono i pomarańczowo.
Otoczenie.
W najbliższym otoczeniu stacji znajdują się:

</doc>
<doc id="1485030" url="https://pl.wikipedia.org/wiki?curid=1485030" title="Ready for the Victory">
Ready for the Victory

Ready for the Victory – pierwszy singel zapowiadający jedenasty album niemieckiego zespołu Modern Talking, "Victory". Singel został wydany 18 lutego 2002 roku przez firmę "BMG".
Lista utworów.
CD-Maxi Hansa 74321 92038 2 (BMG) / EAN 0743219203823 18.02.2002
Lista przebojów (2002).
"Źródło"

</doc>
<doc id="1485032" url="https://pl.wikipedia.org/wiki?curid=1485032" title="Kościół Matki Bożej Zwycięskiej">
Kościół Matki Bożej Zwycięskiej

Niektóre kościoły pod wezwaniem Matki Bożej Zwycięskiej:

</doc>
<doc id="1485034" url="https://pl.wikipedia.org/wiki?curid=1485034" title="Rejon biłohirski (obwód chmielnicki)">
Rejon biłohirski (obwód chmielnicki)

Rejon biłohirski – jednostka administracyjna wchodząca w skład obwodu chmielnickiego Ukrainy.
Rejon ma powierzchnię 800 km² i liczy około 31 tysięcy mieszkańców. Siedzibą władz rejonu jest Biłohirja.
Na terenie rejonu znajdują się 2 osiedlowe rady i 23 silskie rady, obejmujące w sumie 72 miejscowości.

</doc>
<doc id="1485041" url="https://pl.wikipedia.org/wiki?curid=1485041" title="Forever Autumn">
Forever Autumn

Forever Autumn – czwarty album studyjny grupy Lake of Tears wydany w 1999 roku.

</doc>
<doc id="1485047" url="https://pl.wikipedia.org/wiki?curid=1485047" title="Kaplica św. Anny w Elblągu">
Kaplica św. Anny w Elblągu

Kaplica św. Anny w Elblągu – kaplica ewangelicko-augsburska w Elblągu. Została zbudowana na początku XX wieku jako kaplica cmentarna należąca do ewangelickiej parafii św. Anny, której kontynuatorem pozostaje współczesna Parafia Ewangelicko-Augsburska w Elblągu. Budynek mieści się przy ulicy Traugutta 15.
Po zakończeniu II wojny światowej kaplica użytkowana była jeszcze krótkotrwale przez ewangelików, a następnie została przejęta przez kościół rzymskokatolicki. W 1992 oddał ją on do użytku wiernych kościoła greckokatolickiego i stała się ona cerkwią pod wezwaniem Jana Chrzciciela. Grekokatolicy sprawowali w niej posługi do 2021. Wówczas została ona zwrócona ewangelikom.
Poświęcenia kaplicy jako na powrót ewangelickiej dokonał 18 czerwca 2022 biskup Kościoła Ewangelicko-Augsburskiego w RP ks. Jerzy Samiec razem z biskupem diecezji pomorsko-wielkopolskiej, ks. prof. Marcinem Hintzem.

</doc>
<doc id="1485049" url="https://pl.wikipedia.org/wiki?curid=1485049" title="52. Turniej Czterech Skoczni">
52. Turniej Czterech Skoczni

52. Turniej Czterech Skoczni (niem. "52. Vierschanzentournee") – edycja Turnieju Czterech Skoczni, przeprowadzona w sezonie 2003/2004 na skoczniach w Niemczech i Austrii, w ramach Pucharu Świata w skokach narciarskich. Rozgrywany był od 29 grudnia 2003 do 6 stycznia 2004.
Cały turniej wygrał Norweg Sigurd Pettersen.
Q - zwycięzca pary kwalifikacyjnejq - "szczęśliwy przegrany" (zawodnik przegrał w bezpośredniej rywalizacji, ale awansował do II tury)
Oberstdorf.
Data: 29 grudnia 2003
Godzina: 13.45 
Państwo: Niemcy
Skocznia: Schattenbergschanze
Punkt konstrukcyjny: 120 m
Rekord skoczni: Sigurd Pettersen (29.12 2003) - 143,5 m
Garmisch-Partenkirchen.
Data: 1 stycznia 2004
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rekord skoczni: Adam Małysz (1.01 2001) - 129,5 m
Innsbruck.
Data: 4 stycznia 2004
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rekord skoczni: Sven Hannawald (4.01 2002) - 134,5 m
Bischofshofen.
Data: 6 stycznia 2004
Godzina: 13.45 
Państwo: Austria
Skocznia: Paul-Ausserleitner-Schanze
Punkt konstrukcyjny: 125 m
Rekord skoczni: Sven Hannawald (6.01 2002) - 139 m
Zestawienie polskich par.
"Z powodu śniegu kwalifikacje do konkursu zostały przełożone z 5 na 6 stycznia, na godzinę przed głównymi zmaganiami. Wobec tego organizatorzy zrezygnowali z systemu KO."

</doc>
<doc id="1485050" url="https://pl.wikipedia.org/wiki?curid=1485050" title="Reaktywacja (minialbum Grammatika)">
Reaktywacja (minialbum Grammatika)

Reaktywacja – minialbum polskiej grupy muzycznej Grammatik. Wydawnictwo ukazało się 7 lutego 2004 roku nakładem wytwórni muzycznej EmbargoNagrania.
Płytę poprzedził singel do utworu tytułowego. Materiał został wyprodukowany przez Kociołka, Zjawina i duet Bitnix. Scratche wykonał DJ Panda. Natomiast miksowanie i mastering wykonali odpowiednio Noon i Jacek Gawłowski. Nagrania znalazły ponad 10 tys. nabywców. 
W 2005 roku wydawnictwo wzbogacone o dodatkowe utwory ukazało się na płycie winylowej.
Lista utworów.
Opracowano na podstawie materiału źródłowego.

</doc>
<doc id="1485052" url="https://pl.wikipedia.org/wiki?curid=1485052" title="Kościół Matki Bożej Różańcowej">
Kościół Matki Bożej Różańcowej

Niektóre kościoły pod wezwaniem Matki Bożej Różańcowej:

</doc>
<doc id="1485056" url="https://pl.wikipedia.org/wiki?curid=1485056" title="Igor Janowski">
Igor Janowski

Igor Siergiejewicz Janowski (ros. Игорь Сергеевич Яновский, ur. 3 sierpnia 1974 w Ordżonikidze), piłkarz rosyjski grający na pozycji środkowego obrońcy lub defensywnego pomocnika.
Kariera klubowa.
Janowski urodził się w mieście Ordżonikidze, obecnie zwanym Władykaukaz. Tam też rozpoczął swoją karierę w klubie Awtodor Władykaukaz. W 1992 roku zadebiutował w barwach tego klubu w rosyjskiej Drugiej Dywizji. Grał tam w podstawowym składzie i już rok później przeniósł się do lokalnego rywala i ówczesnego wicemistrza Rosji, Spartaka Władykaukaz. W Spartaku zadebiutował w Premier Lidze i od czasu transferu do tego klubu był podstawowym zawodnikiem. Jesienią 1993 zadebiutował w europejskich pucharach, w dwumeczu Pucharu UEFA z Borussią Dortmund (0:0, 0:1). Z kolei w 1995 roku osiągnął ze Spartakiem-Ałaniją największy sukces w historii klubu - wywalczył mistrzostwo Rosji. Wystąpił w eliminacjach do Ligi Mistrzów z Rangers F.C. (1:3, 2:7), a w 1996 roku został wicemistrzem kraju. W Ałaniji grał do połowy 1998 roku.
Latem 1998 roku Janowski przeszedł do francuskiego Paris Saint-Germain. W rozgrywkach Ligue 1 zadebiutował 22 sierpnia w wygranym 1:0 wyjazdowym spotkaniu z RC Strasbourg. W sezonie 1998/1999 był podstawowym zawodnikiem PSG i wystąpił w 31 spotkaniach. Jednak w kolejnych dwóch grał w coraz to mniejszej liczbie spotkań. W 2000 roku przegrał z PSG finał Pucharu Ligi Francuskiej z FC Gueugnon (0:2). Łącznie do sezonu 2000/2001 rozegrał we francuskiej lidze 68 meczów, w których zdobył 2 gole.
W 2001 roku Janowski wrócił do Rosji i przeszedł do drużyny CSKA Moskwa. Do końca 2003 roku miał pewne miejsce w składzie CSKA. W 2002 roku zdobył z CSKA Puchar Rosji, a w 2003 został z nim mistrzem kraju. W 2004 roku wrócił do Ałanii, ale spędził w niej tylko jeden sezon. W 2005 roku ponownie wyjechał do Francji by grać w drugoligowym LB Châteauroux. 27 lipca 2006 oficjalnie ogłosił zakończenie piłkarskiej kariery.
Kariera reprezentacyjna.
W reprezentacji Rosji Janowski zadebiutował 29 maja 1996 roku w wygranym 1:0 towarzyskim spotkaniu ze Zjednoczonymi Emiratami Arabskimi. W tym samym roku został powołany przez selekcjonera Olega Romancewa do kadry na Mistrzostwa Europy w Anglii. Tam był rezerwowym zawodnikiem i nie wystąpił w żadnym spotkaniu, a karierę reprezentacyjną zakończył w 2003 roku. Jego ostatnim meczem w kadrze była potyczka ze Szwajcarią (2:2). Ogółem w kadrze narodowej Igor rozegrał 32 mecze i zdobył jedną bramkę.

</doc>
<doc id="1485057" url="https://pl.wikipedia.org/wiki?curid=1485057" title="Kościół Matki Bożej Nieustającej Pomocy">
Kościół Matki Bożej Nieustającej Pomocy

Niektóre kościoły pod wezwaniem Matki Bożej Nieustającej Pomocy:

</doc>
<doc id="1485060" url="https://pl.wikipedia.org/wiki?curid=1485060" title="Hearts Burst into Fire">
Hearts Burst into Fire

Hearts Burst Into Fire – drugi singel walijskiej wykonującej metalcore grupy Bullet for My Valentine pochodzący z jej drugiego albumu, "Scream, Aim, Fire". Singel zawiera zarówno albumową, jak i akustyczną wersję utworu. Teledysk został umieszczony na portalu MySpace.
Utwór został zawarty w grze NHL 09.

</doc>
<doc id="1485066" url="https://pl.wikipedia.org/wiki?curid=1485066" title="Kościół Zwiastowania Najświętszej Maryi Panny">
Kościół Zwiastowania Najświętszej Maryi Panny

Świątynie pod wezwaniem Zwiastowania Najświętszej Maryi Panny

</doc>
<doc id="1485074" url="https://pl.wikipedia.org/wiki?curid=1485074" title="Cerkiew Zaśnięcia Najświętszej Maryi Panny w Legnicy">
Cerkiew Zaśnięcia Najświętszej Maryi Panny w Legnicy

Cerkiew Zaśnięcia Najświętszej Maryi Panny w Legnicy – legnicka cerkiew greckokatolicka. Jest nowoczesną świątynią wybudowaną w latach 1998-2008 według projektu Jacka Mermona. Wewnątrz świątyni mieści się współczesny ikonostas. Świątynia mieści się przy ulicy Wrocławskiej 180.
Parafia greckokatolicka w Legnicy istnieje od 1957 roku. Należy do eparchii wrocławsko-koszalińskiej.

</doc>
<doc id="1485076" url="https://pl.wikipedia.org/wiki?curid=1485076" title="Kościół Opieki Najświętszej Maryi Panny">
Kościół Opieki Najświętszej Maryi Panny

Niektóre kościoły pod wezwaniem Opieki Matki Bożej:

</doc>
<doc id="1485077" url="https://pl.wikipedia.org/wiki?curid=1485077" title="Cambridge Audio">
Cambridge Audio

Cambridge Audio – największy brytyjski producent sprzętu elektroakustycznego z siedzibą w Londynie.
Historia.
Firma powstała w roku 1968, na rynku Hi-fi zaistniała jednak dopiero w latach 70., dzięki serii wzmacniaczy zintegrowanych o symbolach P40, P50 oraz P110. Zostały one bardzo pozytywnie odebrane przez użytkowników, jako wysokiej jakości sprzęt w konkurencyjnej cenie.
Lata 80. to pierwszy dzielony odtwarzacz CD w historii firmy. Okres lat 90. to spory krok ku technice cyfrowej oraz opracowanie systemu DAC, którego komponenty zostały wyróżnione nagrodą „What Hi-Fi? Sound and Vision Best Buy”.
Nowe tysiąclecie firma rozpoczyna nową serią produktów, w tym jako jeden z nielicznych producentów wprowadza do sprzedaży tuner radiowy obsługujący technologię DAB.
W 2004 roku weszła do sprzedaży seria Azur, która okazała się największym sukcesem firmy, została nagrodzona wieloma nagrodami, w tym prestiżowymi nagrodami EISA.

</doc>
<doc id="1485082" url="https://pl.wikipedia.org/wiki?curid=1485082" title="Felipe Revélez">
Felipe Revélez

Daniel Felipe Revélez (ur. 30 września 1959) – piłkarz urugwajski noszący przydomek "Zorro", obrońca. Wzrost 183 cm, waga 82 kg.
Revélez zawodową karierę piłkarską rozpoczął w 1979 oku w klubie CA Bella Vista. W 1983 wyemigrował z kraju by grać w kolumbijskim klubie Deportivo Cali. W czerwcu 1985 znalazł się w argentyńskim klubie Chacarita Juniors, skąd w 1986 przybył do Danubio FC, a w 1987 ponownie został piłkarzem klubu Bella Vista. W 1988 został graczem klubu Club Nacional de Football, z którym w tym samym roku wygrał turniej Copa Libertadores 1988 oraz z wyciężył walkę o Puchar Interkontynentalny. Jako piłkarz klubu Nacional wziął udział w turnieju Copa América 1989, gdzie Urugwaj zdobył tytuł wicemistza Ameryki Południowej. Revelez zagrał tylko w pierwszym meczu z Ekwadorem.
Wciąż jako gracz Nacionalu był w kadrze reprezentacji Urugwaju w finałach mistrzostw świata w 1990 roku, gdzie Urugwaj dotarł do 1/8 finału. Revelez nie zagrał w żadnym meczu. Wziął także udział w turnieju Copa América 1991, gdzie Urugwaj zajął 3. miejsce w grupie B. Revelez był tym razem podstawowym graczem urugwajskiej defensywy i zagrał we wszystkich 4 meczach - z Boliwią, Ekwadorem, Brazylią i Kolumbią. W 1992 wraz z Nacionalem zdobył swój jedyny tytuł mistrza Urugwaju. Od 1995 grał w klubie Danubio FC, w którym w 1996 zakończył karierę.
Od 18 lipca 1980 do 20 listopada 1991 Revélez rozegrał w reprezentacji Urugwaju 20 meczów i zdobył 1 bramkę.

</doc>
<doc id="1485084" url="https://pl.wikipedia.org/wiki?curid=1485084" title="Trebuchet MS">
Trebuchet MS

Trebuchet MS – bezszeryfowy krój pisma, zaprojektowany w 1996 roku przez Vincenta Connare dla korporacji Microsoft, chętnie stosowany na stronach WWW. Jego nazwa "trebuchet" oznaczająca w języku angielskim trebusz ma podkreślać jego przebojowość i dynamizm. Był wykorzystywany na paskach tytułu okien w systemie Windows XP.
Historia.
Jak podkreśla twórca, inspiracją dla stworzenia tego kroju były różne kroje m.in. Erbar, Frutiger, Meta, Myriad, kroje napisów na znakach przy amerykańskich autostradach, Gill Sans, Akzidenz Grotesk.
Cechy charakterystyczne.
Do cech charakterystycznych kroju Trebuchet MS należą:

</doc>
<doc id="1485086" url="https://pl.wikipedia.org/wiki?curid=1485086" title="Trawers (fortyfikacja)">
Trawers (fortyfikacja)



</doc>
<doc id="1485087" url="https://pl.wikipedia.org/wiki?curid=1485087" title="Felipe Revelez">
Felipe Revelez



</doc>
<doc id="1485089" url="https://pl.wikipedia.org/wiki?curid=1485089" title="Daniel Felipe Revélez">
Daniel Felipe Revélez



</doc>
<doc id="1485091" url="https://pl.wikipedia.org/wiki?curid=1485091" title="Macierz Cabibbo-Kobayashiego-Maskawy">
Macierz Cabibbo-Kobayashiego-Maskawy

Macierz Cabibbo-Kobayashiego-Maskawy (także niepopr. "macierz Cabibbo-Kobayashi-Maskawa", skr. macierz CKM) – w Modelu Standardowym fizyki cząstek elementarnych macierz łącząca stany własne kwarków ze względu na oddziaływanie słabe ze stanami własnymi masy. Dla trzech generacji kwarków
Po prawej stronie występują czyste stany kwarków o ładunku elektrycznym –1/3: dolnego, dziwnego i spodniego (pięknego), zaś po lewej stany własne ze względu na oddziaływania słabe. Zespolone współczynniki formula_2 tworzą macierz CKM. Fizycznie formula_3 jest prawdopodobieństwem przejścia kwarku formula_4 w formula_5 w wyniku oddziaływania słabego.
W ogólności zespolona macierz typu 3×3 ma 18 wolnych parametrów rzeczywistych. Macierz CKM musi być jednak unitarna, co narzuca ograniczenia na wartości współczynników i wprowadza zależności między nimi. Ponadto globalne fazy fizycznych pól są nieobserwowalne, co pozwala na dalszą eliminację parametrów. Ostatecznie, w najbardziej ogólnej postaci, macierz CKM ma cztery wolne parametry: trzy „kąty mieszania” i jedną fazę, odpowiedzialną za łamanie parzystości CP.
Macierz w powyższej postaci dla trzech generacji wraz z jej parametryzacją została pierwszy raz podana przez Makoto Kobayashiego i Toshihide Maskawę w pracy opublikowanej w roku 1973. Stanowiła ona uogólnienie wprowadzonej przez Nicolę Cabibbo macierzy mieszania dla dwóch generacji zawierającej tylko jeden wolny parametr zwany kątem Cabibbo.
Model Standardowy nie oferuje żadnych teoretycznych przewidywań względem współczynników macierzy CKM – są to parametry wolne modelu i muszą być wyznaczone doświadczalnie. W 2020 roku najlepszym oszacowaniem ich amplitud jest:
Parametryzacje macierzy CKM.
Parametryzacją macierzy CKM nazywamy wyrażenie wszystkich jej elementów przez cztery parametry rzeczywiste. Istnieje nieskończenie wiele możliwych parametryzacji, poniżej przedstawione są najczęściej używane.
Parametryzacja Kobayashiego-Maskawy.
Historycznie pierwszą parametryzację macierzy CKM podali Kobayashi i Maskawa w swej oryginalnej pracy. Wyraża ona wszystkie elementy macierzy przez trzy kąty mieszania: formula_7 formula_8 i formula_9 oraz kąt fazy formula_10 Kąt formula_11 jest identyfikowany z kątem Cabibbo. Wprowadzając oznaczenia:
możemy macierz CKM w tej parametryzacji zapisać następująco:
Parametryzacja standardowa.
Parametryzacja ta została zaproponowana przez Ling-Lie Chau i Wai-Yee Keunga w roku 1984 i jest promowana jako standard przez "Particle Data Group". Wyraża ona wszystkie elementy macierzy przez trzy kąty mieszania pomiędzy generacjami formula_14 formula_15 i formula_16 oraz łamiący CP kąt fazy formula_10 Wprowadzając, podobnie jak w poprzednim przypadku, oznaczenia
macierz CKM możemy zapisać jako
Kąt formula_20 jest identyfikowany z kątem Cabibbo.
Zaletą parametryzacji standardowej jest to, że wyrazy zawierające część urojoną występują w niej zawsze w połączeniu z formula_21 są więc małe (z doświadczenia wiadomo, że formula_22 jest rzędu formula_23).
Parametryzacja Wolfensteina.
W przybliżonych obliczeniach często wykorzystywana jest parametryzacja Wolfensteina. Parametryzacja ta wykorzystuje obserwowaną doświadczalnie hierarchiczność kątów mieszania:
do przedstawienia macierzy CKM w postaci
parametry formula_26 formula_27 formula_28 i formula_29 związane są z kątami mieszania parametryzacji standardowej w następujący sposób:
Jak widać z powyższego zapisu, parametryzacja Wolfensteina jest przybliżona z dokładnością do wyrazów rzędu czwartej potęgi sinusa kąta Cabibbo. Istnieją też wersje parametryzacji Wolfensteina dokładne do wyższych rzędów w formula_31
Trójkąt unitarności.
Macierz CKM jest unitarna, co oznacza między innymi, że spełniony jest warunek:
Zerowanie się sumy trzech liczb zespolonych oznacza, że liczby te są bokami pewnego trójkąta w płaszczyźnie zespolonej. Trójkąt ten jest nazywany jest trójkątem unitarności. Parę różnych wskaźników formula_33 formula_5 możemy wybrać na sześć sposobów, co oznacza, że możemy narysować sześć różnych trójkątów unitarności dla danej macierzy. Można udowodnić, że wszystkie te trójkąty mają takie samo pole powierzchni i jest ono związane z wielkością łamania CP w modelu.
Najczęściej stosowany jest trójkąt unitarności wynikający z zastosowania warunku unitarności do kolumn 1 i 3:
Jeżeli dodatkowo podzielimy to równanie stronami przez formula_36 wówczas opisywany przez nie trójkąt będzie miał wierzchołki w punktach formula_37 formula_38 i formula_39 gdzie parametry formula_40 są blisko związane z parametrami formula_41 z parametryzacji Wolfensteina. Trójkąt ten jest więc dogodnym sposobem graficznego przedstawiania wyników pomiarów parametrów łamania CP w modelu standardowym.

</doc>
<doc id="1485092" url="https://pl.wikipedia.org/wiki?curid=1485092" title="Daniel Felipe Revelez">
Daniel Felipe Revelez



</doc>
<doc id="1485095" url="https://pl.wikipedia.org/wiki?curid=1485095" title="White Mountains">
White Mountains



</doc>
<doc id="1485096" url="https://pl.wikipedia.org/wiki?curid=1485096" title="Catgirl">
Catgirl

Catgirl – określenie osoby płci żeńskiej z kocimi uszami, kocim ogonem bądź innymi kocimi atrybutami. Dziewczyny-koty są czasami spotykane w anime i mandze, a także w grach komputerowych. Catgirl mogą nosić duże rękawiczki bądź buty imitujące łapy. W Japonii dziewczyny-koty zwane są lub . Inne zwierzęce kombinacje, najczęściej ssaki jak bunnygirls (dziewczyny-króliczki), foxgirls (dziewczyny-lisy), cowgirls (dziewczyny-krowy) czy rzadziej doggirls (dziewczyny-psy), określa się jako .
Wschodnie dziewczyny-koty przedstawiane są z pionowymi źrenicami, ogonami i uszami. Ich zachodnie odpowiedniczki wyglądem bardziej przypominają zwierzęta, z całym ciałem pokrytym futrem i łapami zakończonymi pazurami.

</doc>
<doc id="1485101" url="https://pl.wikipedia.org/wiki?curid=1485101" title="Lech Morawski (prawnik)">
Lech Morawski (prawnik)

Lech Włodzimierz Morawski (ur. 14 września 1949 w Bydgoszczy, zm. 12 lipca 2017 w Toruniu) – polski prawnik, specjalizujący się w teorii państwa i prawa oraz filozofii prawa, profesor nauk prawnych, członek Trybunału Stanu, wybrany 2 grudnia 2015 przez Sejm VIII kadencji na sędziego Trybunału Konstytucyjnego na miejsce obsadzone przez Sejm VII kadencji, dopuszczony do orzekania 20 grudnia 2016 przez Julię Przyłębską.
Życiorys.
Syn Stanisława i Janiny. W 1967 został absolwentem VI Liceum Ogólnokształcącego w Bydgoszczy. Studia prawnicze ukończył w 1972 na Wydziale Prawa i Administracji Uniwersytetu Mikołaja Kopernika. Stopień doktora nauk prawnych uzyskał w 1978 (na podstawie rozprawy doktorskiej pt. "Domniemania w prawie", której promotorem był Wiesław Lang). Stopień doktora habilitowanego uzyskał w 1988. Jego rozprawa habilitacyjna, zatytułowana "Argumentacje, racjonalność prawa i postępowanie dowodowe", otrzymała I nagrodę w konkursie miesięcznika „Państwo i Prawo”. W latach 1989­–1990 i w 1999 przebywał na stypendium Fundacji im. Aleksandra von Humboldta. Tytuł naukowy profesora nauk prawnych otrzymał postanowieniem z 16 sierpnia 1999. Zawodowo związany z UMK, od 1990 na stanowisku profesorskim. W 1998 został kierownikiem Katedry Teorii Prawa i Państwa na Wydziale Prawa i Administracji UMK. Pracował na UMK do 2015. Był również kierownikiem Katedry Teorii i Filozofii Prawa na Uniwersytecie Kardynała Stefana Wyszyńskiego w Warszawie i pracownikiem naukowym Bydgoskiej Szkoły Wyższej. Należał do różnych towarzystw naukowych polskich i zagranicznych, m.in. do International Association for Philosophy of Law and Social Philosophy (IVR).
Został członkiem komitetu naukowego II i III Konferencji Smoleńskiej z lat 2013–2014, zajmującej się katastrofą samolotu Tu-154 w Smoleńsku z 10 kwietnia 2010.
21 marca 2014 Sejm RP z rekomendacji posłów PiS wybrał go na członka Trybunału Stanu. Pełnił tę funkcję do końca VII kadencji Sejmu.
1 grudnia 2015 sejmowa Komisja Sprawiedliwości i Praw Człowieka pozytywnie zaopiniowała jego kandydaturę – wysuniętą przez Prawo i Sprawiedliwość – na sędziego Trybunału Konstytucyjnego. Następnego dnia Sejm głównie głosami posłów PiS wybrał go na sędziego TK, nie określając w uchwale początku jego kadencji. 3 grudnia 2015 prezydent Andrzej Duda odebrał od niego ślubowanie. Wybór Lecha Morawskiego nastąpił, chociaż Sejm na to samo stanowisko wybrał wcześniej Krzysztofa Ślebzaka. Wywołało to kryzys w funkcjonowaniu Trybunału Konstytucyjnego. 3 grudnia 2015 Trybunał orzekł, iż podstawa prawna wyboru Krzysztofa Ślebzaka była konstytucyjna, co obligowało prezydenta do odebrania od niego ślubowania. Część komentatorów, m.in. przedstawicieli środowiska akademickiego, określiła Morawskiego jako sędziego-dublera, przychylając się do opinii, że jego powołanie do Trybunału nie było ważne
Do orzekania Lech Morawski został dopuszczony 20 grudnia 2016 przez p.o. prezesa TK Julię Przyłębską (poprzedni prezes Andrzej Rzepliński odmawiał jego dopuszczenia, powołując się na wyrok TK z 3 grudnia 2015).
Zmarł nagle w nocy z 11 na 12 lipca 2017 roku. Został pochowany 17 lipca 2017 na cmentarzu św. Jerzego w Toruniu.
Kontrowersje.
18 czerwca 2015 Lech Morawski uczestniczył w wypadku samochodowym, w którym ciężko ranna została jedna osoba. Według Gazety Wyborczej, prowadząca śledztwo w tej sprawie Prokuratura Okręgowa w Gdańsku dysponuje szeregiem opinii biegłych, z których każda wskazuje, że winnym spowodowania wypadku był Morawski, jednakże wniosek o uchylenie mu immunitetu sędziego Trybunału Konstytucyjnego został zablokowany przez Prokuraturę Krajową. Zanegowała ona dotychczasowe ekspertyzy nakazując zamówienie nowych. Biegli z Instytutu Ekspertyz Sądowych im. Prof. dra Jana Sehna ponownie stwierdzili winę Lecha Morawskiego, co spowodowało, że 9 czerwca 2017 Prokuratura Okręgowa w Gdańsku wystąpiła o uchylenie jego immunitetu sędziowskiego.
Podczas konferencji, która odbyła się 9 maja 2017 w Trinity College w Oksfordzie, Lech Morawski, będąc sędzią Trybunału Konstytucyjnego, stwierdził, że reprezentuje zarówno polski rząd, jak i Trybunał, że „politycy i sędziowie biorą w Polsce łapówki” oraz że „polski rząd jest przeciwko homoseksualistom i takim sprawom”. Politycy Platformy Obywatelskiej zażądali za te słowa jego dymisji. Inny z uczestników konferencji Tomasz Gizbert-Studnicki, komentując sytuację w wywiadzie telewizyjnym, stwierdził, że „niestety ma wrażenie, że Lech Morawski skompromitował Polskę”. Według Gizberta-Studnickiego niektóre stwierdzenia Morawskiego wywołały wśród uczestników konferencji konsternację, szczególnie stwierdzenie dotyczące tego, że rząd jest przeciwny homoseksualistom: „Przypuszczam, że w Anglii tego rodzaju stwierdzenie po prostu jest horrendalne”.
Po wystąpieniu w Oksfordzie Biuro Prasowe UMK wydało komunikat, że Lech Morawski nie jest pracownikiem naukowym tej uczelni, a Rada Wydziału Prawa i Administracji UMK przyjęła uchwałę wyrażającą oburzenie z powodu jego wypowiedzi. Dziekan wydziału „w trosce o pozbawiony emocji finał przewodu doktorskiego” oraz z powodu groźby braku kworum odwołał zaplanowaną obronę rozprawy doktorskiej jego doktoranta. 19 czerwca 2017 Lech Morawski nie wziął udziału w drugim terminie obrony, co uniemożliwiło jej przeprowadzenie. W przesłanym Polskiej Agencji Prasowej oświadczeniu napisał, że jego nieobecność „jest efektem dyskredytującej jego osobę i obraźliwej w swojej treści uchwały podjętej przez Radę Wydziału Prawa i Administracji UMK”.
Jako sędzia Trybunału Konstytucyjnego uczestniczył w wydaniu pięciu wyroków, w tym dwóch kontrowersyjnych: w sprawie zgodności z Konstytucją nowelizacji ustawy Prawo o zgromadzeniach, która wprowadziła preferencje dla organizatorów zgromadzeń cyklicznych takich jak tzw. miesięcznice smoleńskie, oraz ustawy o Krajowej Radzie Sądownictwa, który został wykorzystany przez Prawo i Sprawiedliwość jako argument za skróceniem kadencji członków KRS.
Odznaczenia.
W 2017 prezydent Andrzej Duda odznaczył go pośmiertnie Krzyżem Oficerskim Orderu Odrodzenia Polski.

</doc>
<doc id="1485102" url="https://pl.wikipedia.org/wiki?curid=1485102" title="Napęd 4x4">
Napęd 4x4



</doc>
<doc id="1485103" url="https://pl.wikipedia.org/wiki?curid=1485103" title="Cerkiew Świętych Apostołów Piotra i Pawła w Lubinie">
Cerkiew Świętych Apostołów Piotra i Pawła w Lubinie

Cerkiew Świętych Apostołów Piotra i Pawła w Lubinie – cerkiew greckokatolicka w Lubinie. Jej budowę rozpoczęto w 2006, zakończono w 2008. Mieści się przy ulicy Parkowej. Jest to świątynia dwukopułowa. Wewnątrz mieści się współczesny ikonostas.
Parafia greckokatolicka w Lubinie istnieje od 1979 roku. Należy do eparchii wrocławsko-koszalińskiej.

</doc>
<doc id="1485105" url="https://pl.wikipedia.org/wiki?curid=1485105" title="Martin Van Den Bossche">
Martin Van Den Bossche

Martin Van Den Bossche (ur. 10 marca 1941 w Hingene) – belgijski kolarz szosowy. Van Den Bossche rozpoczął swoją profesjonalną karierę w 1963 roku występując w ekipę Solo-Terrot. Wcześniej Martin z sukcesami odnosił występy w wyścigach i turniejach amatorskich. W 1959 roku został mistrzem Belgii amatorów w kolarstwie szosowym. Największym sukcesem w karierze Martina było zwycięstwo w klasyfikacji górskiej w Giro d’Italia 1970. Martin dwukrotnie zajmował miejsce w pierwszej dziesiątce na Tour de France w roku 1966 oraz 1970.
Martin Van Den Bossche zakończył swoją karierę w 1973 w wieku 32 lat.

</doc>
<doc id="1485106" url="https://pl.wikipedia.org/wiki?curid=1485106" title="Krystyna Kamińska">
Krystyna Kamińska

Krystyna Kamińska z domu Grzybowska (ur. 25 lipca 1946 w Bytowie, zm. 6 września 2010 w Toruniu) – polska prawnik specjalizująca się w historii administracji i historii powszechnej państwa i prawa.
W 1964 roku ukończyła liceum ogólnokształcące w Bytowie. Studia prawnicze ukończyła na Wydziale Prawa i Administracji Uniwersytetu Mikołaja Kopernika w Toruniu w 1969 roku. W tym samym roku została zatrudniona na tej uczelni. Stopień doktora nauk prawnych uzyskała w 1977 roku, tematem rozprawy doktorskiej było "Sądownictwo miasta Torunia do połowy XVII wieku na tle ustroju sądów niektórych miast Niemiec i Polski", a promotorem Zbigniew Zdrójkowski. Stopień doktora habilitowanego w zakresie historii prawa uzyskała w 1990 na podstawie rozprawy "Lokacje miast na prawie magdeburskim na ziemiach polskich do 1370 roku". W 1991 roku mianowana na stanowisko profesora UMK.
W latach 1990–1996 pełniła funkcję prodziekan Wydziału Prawa i Administracji UMK. Kierowała Katedrą Powszechnej Historii Państwa i Prawa UMK. Była członkiem Towarzystwa Naukowego w Toruniu oraz sekretarzem jego IV Wydziału.
Przedmiotem jej zainteresowań badawczych była historia prawa miejskiego magdeburskiego i chełmińskiego oraz historia ustroju sądów.
Wybrane publikacje.
Monografie:
Współautorka podręczników:

</doc>
<doc id="1485108" url="https://pl.wikipedia.org/wiki?curid=1485108" title="Ludvík Daněk">
Ludvík Daněk

Ludvík Daněk (ur. 6 stycznia 1937 w Hořicach koło Blanska, zm. 16 listopada 1998. w miejscowości Hutisko-Solanec) – czechosłowacki lekkoatleta, dyskobol. Trzykrotny medalista olimpijski.
Kariera.
Był czołowym dyskobolem świata lat 60. i początku następnej dekady. Rozpoczął międzynarodową karierę na mistrzostwach Europy w 1962 w Belgradzie, gdzie zajął 9. miejsce.
Bardzo udany był sezon 1964. Najpierw 10 maja w Vyškovie poprawił rekord Europy rzutem na odległość 62,45 m, a 2 sierpnia w Turnovie ustanowił rekord świata z wynikiem 64,55 m. Na igrzyskach olimpijskich w Tokio zdobył srebrny medal, przegrywając jedynie z legendarnym Alem Oerterem.
12 września 1965 w Sokolovie jako pierwszy człowiek rzucił dyskiem ponad 65 m, osiągając wynik 65,22 m. Został wybrany sportowcem roku Czechosłowacji w 1965. Na mistrzostwach Europy w 1966 w Budapeszcie zajął 5. miejsce. Zdobył brązowy medal na igrzyskach olimpijskich w 1968 w Meksyku, przegrywając ponownie z Oerterem, a także z Lotharem Milde z NRD. Na mistrzostwach Europy w 1969 w Atenach zajął 4. miejsce. Zdobył złoty medal na mistrzostwach Europy w 1971 w Helsinkach. Na igrzyskach olimpijskich w 1972 w Monachium święcił swój największy triumf zwyciężając rzutem na odległość 64,40 m, oddanym w ostatniej kolejce. We wrześniu 1972 otrzymał Order Pracy. Został wybrany po raz drugi sportowcem roku Czechosłowacji. Na mistrzostwach Europy w 1974 w Rzymie zdobył srebrny medal. Później już nie zdobywał medali. Na igrzyskach olimpijskich w 1976 w Montrealu zajął 9. miejsce, a na mistrzostwach Europy w 1978 w Pradze odpadł w eliminacjach.
Był mistrzem Czechosłowacji w rzucie dyskiem w latach 1963-1976. Jego rekord życiowy wynosił 67,18 m (z 1974). Zakończył karierę zawodnika w 1982 i zajął się pracą trenerską. W latach 90. był wiceprezesem czeskiego związku lekkoatletyki. Obecnie ku czci tego zawodnika, jego imię nosi stadion miejski w Turnovie.

</doc>
<doc id="1485109" url="https://pl.wikipedia.org/wiki?curid=1485109" title="Ludvík Danek">
Ludvík Danek



</doc>
<doc id="1485110" url="https://pl.wikipedia.org/wiki?curid=1485110" title="Ludvik Danek">
Ludvik Danek



</doc>
<doc id="1485111" url="https://pl.wikipedia.org/wiki?curid=1485111" title="Pałac Sternbergów w Pradze">
Pałac Sternbergów w Pradze

Pałac Sternbergów (czes. "Šternberský palác ") – pałac na Hradczanach (Hradčanské námestií 15).
Pałac został wzniesiony w latach 1698–1708. Jego projektant nie jest znany. Wśród możliwych autorów są wymieniani m.in. Domenico Martinelli, Jan Blažej Santini-Aichel i Krzysztof Dietzenhofer. Najprawdopodobniej projektantem był jednak Giovanni Battista Alliprandi. Ozdoby stiukowe wykonał Donato Giuseppe Frisoni.
W 1816 Leopold Stenrberg sprzedał pałac Stowarzyszeniu Patriotycznych Przyjaciół Sztuki ("Společnost vlasteneckých přátel umění"). Umieszczono w nim galerię sztuki. W 1871 pałac zakupił Heliodor F. Heidl, który w 1872 odstąpił go kobiecemu Stowarzyszeniu św. Anny. Po II wojnie światowej obiekt przeszedł na własność Galerii Narodowej w Pradze, która eksponuje w nim kolekcję sztuki europejskiej od antyku do baroku.

</doc>
<doc id="1485113" url="https://pl.wikipedia.org/wiki?curid=1485113" title="Łucznik (statuetka)">
Łucznik (statuetka)

Łucznik – rzeźba autorstwa Edwarda Wittinga i ofiarowana przez niego jako nagroda przechodnia dla klubu, który zgromadzi największą liczbę punktów podczas lekkoatletycznych mistrzostw Polski. W okresie dwudziestolecia międzywojennego przyjęto zasadę, że statuetka przechodzi na własność klubu, który w ciągu 5 lat zdobędzie największą liczbę punktów. W roku 1929 dokonała tego warszawska Polonia. Od 1957 Łucznik jest nagrodą dla klubu, który zwycięży w rywalizacji ligi lekkoatletycznej.

</doc>
<doc id="1485114" url="https://pl.wikipedia.org/wiki?curid=1485114" title="Black Uhuru">
Black Uhuru

Black Uhuru (z ang. i suahili dosł. „czarna wolność”) – jamajska grupa muzyczna wykonująca reggae, założona na początku lat 70. przez Derricka „Duckie” Simpsona, Euvina „Don Carlosa” Spencera i Rudolpha „Gartha” Dennisa; jeden z najsłynniejszych zespołów roots reggae w historii, w roku 1985 uhonorowany pierwszą w historii nagrodą Grammy w kategorii najlepszy album reggae.
Historia.
Korzenie formacji sięgają roku 1972, kiedy to wspomniana trójka młodych muzyków z Waterhouse, slumsowej dzielnicy Kingston, założyła trio wokalne pod nazwą „Uhuru”. Ich pierwszy singel pt. „Folk Song”, będący coverem przeboju Curtisa Mayfielda „Romancing To The Folk Song”, wydała wytwórnia Top Cat Records. Podobnie jak dwa kolejne utwory, „Time Is On Our Side” i „Slow Coach”, nie znalazł on jednak uznania wśród słuchaczy i przeszedł zupełnie bez echa, wobec czego trio zakończyło współpracę. Garth Dennis i Don Carlos postanowili rozpocząć kariery solowe, natomiast Simpson podjął próbę reaktywacji zespołu, zapraszając w ich miejsce Errola „Jaya” Wilsona i Michaela Rose’a; w roku 1975 przyjęli oni nazwę „Black Sounds Uhro”. Wkrótce nawiązali współpracę ze znanym producentem King Jammym, czego owocem był pierwszy album studyjny grupy, wydany w roku 1977 przez Third World Records "Love Crisis". Niedługo po zakończeniu nagrań formację opuścił Wilson, który powrócił do swojego dawnego bandu The Jays, a jego miejsce zajęła pochodząca z USA wokalistka Sandra „Puma” Jones; równocześnie muzycy nawiązali współpracę z perkusistą Lowellem „Sly” Dunbarem i basistą Robbie Shakespearem, tworzącymi w duecie najsłynniejszą w historii muzyki reggae sekcję rytmiczną Sly &amp; Robbie. Wtedy też zespół ostatecznie zmienił swoją nazwę na Black Uhuru.
W tak odnowionym składzie formacja nagrała kolejną płytę długogrającą, począwszy od której rolę głównego wokalisty przejął Rose. Krążek ten, zatytułowany "Showcase", ukazał się w roku 1979 nakładem założonego przez Dunbara i Shakespeara labelu Taxi Records; co więcej, odniósł sukces również w Wielkiej Brytanii, gdzie wydała go wytwórnia D-Roy Records. Dzięki temu grupa zwróciła na siebie uwagę znanego producenta Chrisa Blackwella, właściciela prężnie rozwijającej się londyńskiej wytwórni Island Records. Zdecydował się on podpisać z muzykami kontrakt, w wyniku którego na kolejne pięć lat Island zostało ekskluzywnym wydawcą płyt zespołu w Europie (podczas gdy na Jamajce ukazywały się one w dalszym ciągu nakładem Taxi Records): "Sinsemilla" (1980), "Red" (1981), "Chill Out" (1982), "The Dub Factor" (1983) i "Anthem" (1984). Wszystkie te albumy zostały świetnie odebrane przez słuchaczy i krytyków, a ponadto za ostatni z nich w roku 1985 muzycy uhonorowani zostali pierwszą w historii nagrodą Grammy w kategorii najlepszy album reggae. Pomimo wszystkich tych sukcesów i ogromnej popularności, nie mogąc znaleźć wspólnego zdania z Simpsonem, Rose opuścił zespół by kontynuować karierę solową.
Wywołana niespodziewanym odejściem Rose’a przerwa w działalności formacji nie trwała długo – już na początku 1986 roku Simpson zwerbował w jego miejsce Delroya „Juniora” Reida. Następnie podpisał umowę z wytwórnią RAS Records, która wydała dwa kolejne albumy studyjne zespołu, "Brutal" (1986) i "Positive" (1987), oba poparte osobnymi krążkami ze zdubowanymi wersjami utworów. Podczas nagrań na drugą z tych płyt zespół zmuszona była opuścić Puma Jones, u której stwierdzono raka piersi. Zastąpiła ją, także na pozostałej części sesji nagraniowych, Janet „Olafunke” Reid. W dalszej kolejności grupa planowała zorganizowanie promującej jej najnowsze wydawnictwa trasy koncertowej w USA, jednak Reidowi odmówiono wydania amerykańskiej wizy; w dodatku popadł on w konflikt z Simpsonem i wkrótce opuścił formację, podobnie zresztą jak Olafunke. Na skutek tych wydarzeń jedynym wokalistą w zespole pozostał Simpson, który mimo to nie zawiesił działalności Black Uhuru, wciąż dając jeszcze okazjonalne koncerty. Na jednym z nich, w roku 1989 w Kalifornii, całkowicie przypadkowo spotkał również mających tam wystąpić Don Carlosa i Gartha Dennisa. Spotkanie po latach skłoniło ich do podjęcia próby reaktywacji zespołu w jego pierwotnym kształcie. W efekcie nagrali dla Mesa Records cztery kolejne albumy studyjne: "Now" (1990), "Iron Storm" (1991), "Mystical Truth" (1992) oraz "Strongg" (1994); do wszystkich ukazały się również wersje dubowe.
W połowie lat 90. doszło do jeszcze jednego konfliktu muzyków w historii grupy, tym razem na linii Simpson – Don Carlos. W efekcie, w roku 1996 doszło do kuriozalnej sytuacji, w której na trasę koncertową po USA wyruszyły dwa całkowicie odrębne składy pod nazwą Black Uhuru: jeden firmowany przez Simpsona, drugi zaś przez Don Carlosa i Dennisa. Sprawa znalazła swój ostateczny finał w roku 1997, kiedy to sąd w Los Angeles przyznał wyłączność praw do nazwy Simpsonowi, dodatkowo nakazując Don Carlosowi wypłacić byłemu koledze z zespołu 250 000 $ rekompensaty. Po wygranym procesie Simpson zaprosił do składu formacji Andrew Beesa i Jennifer „Nyah” Connally, z którymi nagrał dwa nowe albumy studyjne: "Unification" (1998) i "Dynasty" (2001). Kiedy w roku 2003 Bees postanowił odejść by skupić się na karierze solowej, wydawało się, że to już definitywny koniec Black Uhuru. Niespodziewanie, w rok później do zespołu powrócił Rose (trio wokalne uzupełniła Kay Starr). W tym składzie grupa do dziś koncertuje, wydała także singel pt. „Dollars”. Wciąż nie ukazała się jeszcze jednak zapowiadana od 2008 roku całkowicie nowa płyta zespołu, "As the World Turns".
Podczas swoich europejskich tras koncertowych Black Uhuru dwukrotnie odwiedzili Polskę, w obydwu przypadkach występując na deskach warszawskiego klubu Proxima: 31 sierpnia 2003 roku oraz 25 listopada 2007 roku.

</doc>
<doc id="1485115" url="https://pl.wikipedia.org/wiki?curid=1485115" title="Sergio Leonel Agüero">
Sergio Leonel Agüero



</doc>
<doc id="1485117" url="https://pl.wikipedia.org/wiki?curid=1485117" title="Tom Petranoff">
Tom Petranoff

Tom Petranoff (ur. 8 kwietnia 1958 w Aurorze) – amerykański lekkoatleta specjalizujący się w rzucie oszczepem, który w latach 1991–1998 reprezentował RPA. 
W 1980 roku był drugi w zawodach zorganizowanych przez kraje bojkotujące igrzyska olimpijskie. 15 maja 1983 w Los Angeles rzucając na odległość 99,72 ustanowił nowy rekord świata i poprawił poprzedni rekord – należący od 23 kwietnia 1980 do Węgra Ferenca Paragi – o równe trzy metry. Kilka miesięcy po tym sukcesie zdobył w Helsinkach wicemistrzostwo globu. Na igrzyskach olimpijskich w 1984 zwyciężył w eliminacjach z wynikiem 85,96 jednak w finale zaprezentował się słabiej i ostatecznie zajął dziesiątą lokatę. Tuż za podium – na czwartym miejscu – zakończył udział w mistrzostwach świata w Rzymie (1987). Nie awansował do finału podczas igrzysk olimpijskich w 1988. Od 1992 zaczął reprezentować barwy RPA zdobywając dla tego kraju w 1992 i 1993 złote medale mistrzostw Afryki. Po kilku latach powrócił do startowania dla Stanów Zjednoczonych zdobywając w 1999 brązowy medal igrzysk panamerykańskich. Stawał na podium mistrzostw USA i RPA. Obecnie pracuje na Boston University.
Rekordy życiowe: stary model oszczepu – 99,72 (15 maja 1983, Los Angeles); nowy model – 89,16 (1 marca 1991, Potchefstroom). 

</doc>
<doc id="1485121" url="https://pl.wikipedia.org/wiki?curid=1485121" title="Brzask Tysiąclecia">
Brzask Tysiąclecia



</doc>
<doc id="1485127" url="https://pl.wikipedia.org/wiki?curid=1485127" title="Grań Kończystej">
Grań Kończystej

Grań Kończystej (słow. "hrebeň Končistej", niem. "Končystagrat", "Kontschistagrat", węg. "Koncsiszta-gerenc") – tatrzańska grań ciągnąca się od Przełęczy koło Drąga po Kończystą. Oddziela Dolinę Złomisk, a następnie Dolinę Stwolską od Doliny Batyżowieckiej. Przełęcz koło Drąga odgranicza Grań Kończystej od Zmarzłego Szczytu położonego w grani głównej Tatr Wysokich.
W grani można wyróżnić następujące formacje (w kolejności od północy na południe):
Poniżej Grani Kończystej, po stronie Doliny Złomisk przebiega ciąg zachodów zwany Stwolską Ławką ("Lávka v Končistej"), łączący Przełęcz koło Drąga ze Stwolską Przełęczą (2168 m). Umożliwia ona do większości obiektów w Grani Kończystej dostęp łatwiejszy niż droga granią, która jest na odcinku Przełęcz koło Drąga – Pośrednia Kończysta dość trudna.
Pierwsze przejścia Grani Kończystej:

</doc>
<doc id="1485128" url="https://pl.wikipedia.org/wiki?curid=1485128" title="Pojednanie człowieka z Bogiem">
Pojednanie człowieka z Bogiem



</doc>
<doc id="1485132" url="https://pl.wikipedia.org/wiki?curid=1485132" title="Adolfo Consolini">
Adolfo Consolini

Adolfo Consolini (ur. 5 stycznia 1917 w Costermano, zm. 20 grudnia 1969 w Mediolanie) – włoski lekkoatleta, dyskobol, dwukrotny medalista olimpijski i trzykrotny mistrz Europy.
Na międzynarodowych arenach debiutował już przed wojną, ostatnie starty zaliczył grubo po czterdziestce. Na mistrzostwach Europy w 1938 w Paryżu zajął 5. miejsce. 26 października 1941 ustanowił w Mediolanie rekord świata rzutem na odległość 53,34 m. 14 kwietnia 1946 w Mediolanie poprawił ten rekord osiągając 54,23 m.
Zdobył złoty medal na mistrzostwach Europy w 1946 w Oslo. Powtórzył ten sukces na igrzyskach olimpijskich w 1948 w Londynie, gdzie ustanowił rekord olimpijski wynikiem 52,78. 10 października 1948 w Mediolanie po raz trzeci ustanowił rekord świata wynikiem 55,33 m. Obronił tytuł na mistrzostwach Europy w 1950 w Brukseli.
Na igrzyskach olimpijskich w 1952 w Helsinkach nie udało mu się obronić mistrzostwa olimpijskiego, ale zdobył srebrny medal za Amerykaninem Simem Inessem. Po raz trzeci zwyciężył na mistrzostwach Europy w 1954 w Bernie.
Startował w późniejszych latach, ale już nie zdobywał medali na wielkich imprezach. Na igrzyskach olimpijskich w 1956 w Melbourne zajął 6. miejsce. Takie samo miejsce miał na mistrzostwach Europy w 1958 w Sztokholmie. Na igrzyskach olimpijskich w 1960 w Rzymie składał ślubowanie olimpijskie. W zawodach zajął 17. miejsce.
15 razy był mistrzem Włoch w rzucie dyskiem. Jego rekord życiowy pochodził z 1955 i wynosił 56,98 m. Wycofał się z wyczynowego uprawiania sportu w 1960, ale rzucał dyskiem rekreacyjnie. W wieku 52 lat rzucił 43,94 m. Pięć miesięcy później zmarł na wirusowe zapalenie wątroby.

</doc>
<doc id="1485134" url="https://pl.wikipedia.org/wiki?curid=1485134" title="Polska operacja NKWD 1937">
Polska operacja NKWD 1937



</doc>
<doc id="1485137" url="https://pl.wikipedia.org/wiki?curid=1485137" title="Arbeitskommando Rückenwaldau">
Arbeitskommando Rückenwaldau



</doc>
<doc id="1485138" url="https://pl.wikipedia.org/wiki?curid=1485138" title="Wydział Archeologii Uniwersytetu Warszawskiego">
Wydział Archeologii Uniwersytetu Warszawskiego

Wydział Archeologii Uniwersytetu Warszawskiego (WA UW) – wydział Uniwersytetu Warszawskiego, powstały 1 września 2020 r. z przekształcenia Instytutu Archeologii funkcjonującego w ramach nieistniejącego już Wydziału Historycznego.
Struktura.
"Zakłady:"
"Pracownie:"

</doc>
<doc id="1485139" url="https://pl.wikipedia.org/wiki?curid=1485139" title="Alfred Thompson Bricher">
Alfred Thompson Bricher

Alfred Thompson Bricher (ur. 10 kwietnia 1837 w Portsmouth (New Hampshire), zm. 30 września 1908 w Nowym Jorku) - amerykański malarz pejzażysta związany z Hudson River School.
W latach 1851 - 1858 był biznesmenem w Bostonie, w czasie wolnym od pracy studiował w Lowell Institute. Na początku lat 60. XIX w. malował Góry Białe wspólnie z Albertem Bierstadtem i Benjaminem Champneyem. W 1868 przeniósł się do Nowego Jorku. W 1874 roku został członkiem American Society of Painters in Water Colors, a od 1879 National Academy of Design. 
Po 1870 roku artysta malował niemal wyłącznie krajobrazy nadmorskie Maine, Narragansett Bay i Jersey Shore w New Jersey. Wystawiał w Boston Athenaeum, Boston Art Club, National Academy of Design, Brooklyn Art Association i Art Institute of Chicago.
Bricher był bardzo płodnym malarzem, np. w latach 1860-61 namalował dwadzieścia dużych płócien. Jego prace były popularne i często powielane jako chromolitografie. 

</doc>
<doc id="1485140" url="https://pl.wikipedia.org/wiki?curid=1485140" title="IA UW">
IA UW



</doc>
<doc id="1485145" url="https://pl.wikipedia.org/wiki?curid=1485145" title="II Legion Polski">
II Legion Polski



</doc>
<doc id="1485146" url="https://pl.wikipedia.org/wiki?curid=1485146" title="Mac Wilkins">
Mac Wilkins

Malcolm Maurice ("Mac") Wilkins (ur. 15 listopada 1950 w Eugene) – amerykański lekkoatleta, dyskobol. Dwukrotny medalista olimpijski.
Przebieg kariery.
Największe sukcesy odniósł w rzucie dyskiem, ale startował również w pchnięciu kulą, rzucie młotem i rzucie oszczepem.
15 kwietnia 1976 w Walnut ustanowił rekord świata rzutem na odległość 69,18 m. 1 maja tego roku w San Jose jako pierwszy człowiek rzucił dyskiem ponad 70 m. Podczas tych zawodów trzykrotnie poprawiał rekord świata, rzucając kolejno 69,80 m, 70,24 m i 70,86 m.
Na igrzyskach olimpijskich w 1976 w Montrealu był faworytem i nie zawiódł zwyciężając wynikiem 67,50 m (wcześniej w eliminacjach ustanowił rekord olimpijski 68,28 m). Zdobył również złoty medal na igrzyskach panamerykańskich w 1979 w San Juan.
W 1980 USA zbojkotowały igrzyska olimpijskie w Moskwie i na swojej kolejnej olimpiadzie Wilkins mógł wystartować dopiero w Los Angeles w 1984. Zajął drugie miejsce, pokonał go Niemiec Rolf Danneberg. Wcześniej na mistrzostwach świata w 1983 w Helsinkach zajął dopiero 10. miejsce. Na igrzyskach olimpijskich w 1988 w Seulu Wilkins zajął 5. miejsce.
Był mistrzem Stanów Zjednoczonych w rzucie dyskiem w 1973, 1976-1980 i 1988.
Rekordy życiowe.
źródło:

</doc>
<doc id="1485150" url="https://pl.wikipedia.org/wiki?curid=1485150" title="Dovas Zaunius">
Dovas Zaunius

Dovas Zaunius (ur. 19 maja 1892 w Rokitten w Prusach Wschodnich, zm. 22 lutego 1940 w Kownie) – litewski prawnik, działacz społeczny i polityk, minister spraw zagranicznych Republiki Litewskiej (1929–1934). 
Życiorys.
Urodził się na tzw. Litwie Pruskiej w okolicach miejscowości Neukirch (ob. Timiriaziewo) w powiecie Niziny (Kreis Niederung). Studiował prawo na uniwersytetach w Monachium, Berlinie i Królewcu. W 1917 obronił dysertację na Uniwersytecie Albertyna z dziedziny prawa cywilnego i karnego. 
Jeszcze w czasie studiów zaangażował się w działalność polityczną wstępując do założonej przez ojca Litewskiej Partii Konserwatywnej działającej na terenie Prus Wschodnich. W 1918 podjął pracę w Ministerstwie Spraw Zagranicznych Republiki Litewskiej. W latach 1919–1920 szefował Departamentowi Politycznemu MSZ. W 1920 objął posadę posła w Rydze, a rok później również w Tallinnie. 
Jako poseł reprezentował Litwę w Czechosłowacji (1923–1925) i Rumunii (1924–1925), a w latach 1925–1927 Szwajcarii. Wraz z placówką w Zurychu objął urząd posła Republiki Litewskiej przy Lidze Narodów. Po likwidacji litewskiego przedstawicielstwa przy Lidze powrócił do pracy w kowieńskim MSZ, obejmując w 1928 funkcję jego sekretarza generalnego. 
8 listopada 1929 prezydent Smetona powołał go na stanowisko szefa litewskiej dyplomacji, które sprawował do 12 czerwca 1934. 
Od 1934 do 1936 wchodził w skład Rady Państwa. W 1936 wybrano go do Zarządu Banku Litewskiego, gdzie zajmował się sprawami kontroli nad litem. Urząd pełnił do śmierci. 
Został odznaczony m.in. estońskim Orderem Krzyża Orła I klasy (1931).

</doc>
<doc id="1485153" url="https://pl.wikipedia.org/wiki?curid=1485153" title="Macierz Cabibbo-Kobayashi-Maskawy">
Macierz Cabibbo-Kobayashi-Maskawy



</doc>
<doc id="1485158" url="https://pl.wikipedia.org/wiki?curid=1485158" title="Johann Jakob Wolff von Todenwarth">
Johann Jakob Wolff von Todenwarth

Johann Jakob Wolff von Todenwarth (ur. 1585 w Spirze, zm. 1657 w Ratyzbonie) – był heskim i cesarskim dyplomatą okresu wojny trzydziestoletniej.
W 1612 roku został syndykiem w Ratyzbonie, a w 1616 roku dyplomatą na usługach Hesji-Darmstadt, które to państwo reprezentował na rokowaniach pokojowych w Pradze w 1635 roku. Wcześniej, latem 1633 roku pojmali go w Moguncji Szwedzi, a po zwolnieniu przez nich, cesarz Ferdynand II Habsburg dał mu na osłodę po przeżytych nieszczęściach 20 000 talarów. Reprezentował Hesję-Darmstadt i wolne miasto cesarskie Ratyzbonę na pokojowych rokowaniach w Münster i Osnabrück (1645-1649). W 1653/1654 roku reprezentował Ratyzbonę na sejmie Rzeszy w Norymberdze. 

</doc>
<doc id="1485165" url="https://pl.wikipedia.org/wiki?curid=1485165" title="MAO-I">
MAO-I



</doc>
<doc id="1485172" url="https://pl.wikipedia.org/wiki?curid=1485172" title="Syntezator mowy">
Syntezator mowy



</doc>
<doc id="1485173" url="https://pl.wikipedia.org/wiki?curid=1485173" title="Synteza mowy">
Synteza mowy

Synteza mowy – sposób przetwarzania mowy polegający na mechanicznej zamianie tekstu zapisanego w postaci znakowej na wypowiedź (mowę) w postaci dźwiękowej. Maszynę lub program komputerowy zamieniający tekst na mowę określa się mianem syntezatora mowy. W zależności od syntezatora, możemy uzyskać bardzo dokładną wymowę także słów nietypowych, literowanie różnych skrótów, odczytywanie liczb w tym również ułamków oraz odczytywanie dat poprzez dekomponowanie liczb. Syntezatory mowy mają wiele zastosowań. Pozwalają na zautomatyzowanie informowania bądź alarmowania użytkownika, są pomocne przy nauce języków obcych oraz tłumaczeniach, mogą także np. odczytywać dokumenty pisane alfabetem Brailla.
Sprzęt.
Można wydzielić dwa rodzaje syntezatorów – programowe (programy komputerowe) i sprzętowe (urządzenia peryferyjne). Dostępne są różnorodne wersje oprogramowania komputerowego, popularne w użyciu są tzw. screenreadery czytające tekst z ekranu. W użyciu znajdują się również urządzenia peryferyjne komputerów (np. syntezator SMP-4), jak i urządzenia samodzielne, np. mówiące skanery (np. Poet compact), czytające drukowany tekst bezpośrednio z kartki, czy mówiące notesy (np. polski Kajetek 2000) jako urządzenia przenośne.
Synteza komputerowa.
Aby wygenerować dźwięk, używa się standardowego mechanizmu wbudowanego w systemy Windows (Windows 3.x, 95, 98, Me, 2000, XP) – Multimedia Control Interface (MCI) lub w systemy Linux – rsynth. Dzięki temu mechanizmowi syntezator mowy może bez konfliktów funkcjonować na komputerach z zainstalowaną kartę dźwiękową.
Proces syntezy mowy TTS (ang. "Text To Speech").
Proces syntezy mowy etykietowany jest często akronimem TTS (z ang. "text to speech," tekst na mowę). Dzielimy go na dwa główne etapy, składające się z wielu pośrednich kroków, wymagających sporej wiedzy lingwistycznej i matematycznej. W pierwszym etapie program wydobywa z wprowadzonej frazy jak największą ilość informacji lingwistycznych – stara się zrozumieć tekst. Etap ten nazywany jest przetwarzaniem języka naturalnego – NLP (ang. "Natural Language Processing").
Na podstawie zdobytych informacji następuje synteza dźwiękowej frazy – jest to etap cyfrowego przetwarzania sygnału DSP (ang. "Digital Signal Processing").
Rodzaje syntezy sygnału mowy.
Niektóre syntezatory korzystają z alofonicznej metody syntezy mowy. Polega ona na składaniu potrzebnych słów z dźwięków elementarnych. Każdy z dźwięków zapamiętywany jest w pamięci komputera i w odpowiedniej chwili i kolejności zostaje odtworzony. Metoda wymaga dużych mocy obliczeniowych komputera, a efekt końcowy jest trochę mechaniczny.
Drugą metodą jest metoda konkatenacyjna. Polega na nagraniu dużej bazy prawdziwego głosu lektora (tzw. baza segmentów), jej oznaczeniu i przetworzeniu, a następnie w procesie syntezy mowy wybieraniu, modyfikowaniu oraz składaniu sygnału mowy z fragmentów wcześniejszych nagrań. Technika ta pozwala na uzyskanie mowy najbardziej naturalnej.
Ewaluacja syntezy mowy.
Ewaluacja syntezy mowy polega na ocenie jakości, jak i poprawności wypowiedzi generowanych przez syntezatory mowy.
Główne kryteria oceny syntezy mowy to zrozumiałość i naturalność.
Chcąc dobrze przetestować dany syntezator należy zwrócić uwagę na poniższe aspekty:
W zależności od jakości syntezatora może on wymawiać liczby literując je jako cyfry lub składać liczby na postać mówioną.
Najgorszy wynik jaki możemy uzyskać to taki, w którym syntezator przeczyta liczbę jako „jeden osiem siedem sześć”, dobry wynik to „jeden tysiąc osiemset siedemdziesiąt sześć”. Najlepszym wynikiem będzie przeczytanie powyższej liczby pomijając zbędne w tym przypadku słowo „jeden”.
Dobry syntezator powinien rozpoznawać w tekście format daty (z kropkami lub ukośnikami jako separatory) lub godziny (z dwukropkiem jako separator) i odczytywać go zgodnie z zasadami.
W najgorszym przypadku syntezator odczyta powyższe zdanie literując kolejne cyfry w dacie i godzinie. Dobrym wynikiem będzie odczytanie daty i godziny jako „...dwunasty grudnia dwa tysiące dziewięć na jedenasta czterdzieści pięć”. Idealnie działający syntezator będzie potrafił odmienić wzorzec godziny – w tym wypadku: „na jedenastą czterdzieści pięć”.
Należy również sprawdzić czy syntezator „nie da się oszukać”, gdy w formacie daty lub godziny podamy niepoprawne dane.
Syntezator powinien pominąć fakt, iż dane zostały podane w formacie godziny i daty i odczytać powyższy tekst literując kolejne cyfry.
Przy ocenie syntezatorów warto również zwrócić uwagę na rozpoznawanie skrótów. Dobry syntezator mowy polskiej powinien być w stanie rozwinąć skróty: „inż.”, „tel.”, „płn.”, „jw.”, „np.”, „dr”, „mgr”, „p.n.e.” do postaci „inżynier”, „telefon”, „północ”, „jak wyżej”, „na przykład”, „doktor”, „magister”, „przed naszą erą”. Bardzo dobrym wynikiem byłoby również odczytanie przez syntezator skrótów matematycznych takich, jak: „sin”, „cos”, „log” jako: „sinus”, „kosinus”, „logarytm”.
Duże znaczenie ma również sposób odczytywania skrótowców literowych i głoskowych. Przy natrafieniu na skrótowce syntezator powinien umieć rozróżnić z jakim rodzajem skrótowca ma do czynienia i wypowiedzieć litery osobno w przypadku literowców lub łącznie jako suma głosek w przypadku głoskowców.
W języku polskim istnieje kilka wyrazów, które odbiegają od przyjętych reguł wymowy. Dobry syntezator mowy w przypadku napotkania takiego wyrazu powinien odczytać go odbiegając od ustalonych zasad.
Odczytanie przez syntezator powyższych słów, a także ich odmian takich, jak: „zamarznąć”, „przymarznąć”, nie składając „rz” w „ż”, jest najlepszym wynikiem.
Oceniając naturalność syntezatorów, należałoby przy ich ocenie zwrócić uwagę na:
Akcent w języku polskim jest stały. Zasadniczo pada na drugą sylabę od końca. Od tej zasady są jednak pewne wyjątki. W niektórych formach akcentowana jest sylaba trzecia od końca (np. botanika, informatyka, logika, matematyka, pisaliśmy, skoczyliście, pięciuset, komitet, minimum, ryzyko).
Przy ocenianiu naturalności wymawianych przez syntetyzator zdań należy zwrócić uwagę czy stosuje się on do powyższych zasad.
Do testów można posłużyć się wyrazami, które zawierają dwie takie same, sąsiadujące ze sobą sylaby. Mimo iż są identyczne to nie powinny brzmieć tak samo (np. „mama”, „tata”).
Aby całe zdania brzmiały naturalnie, syntezator powinien także reagować odpowiednio na znaki interpunkcyjne: ',' '.' '?' '!' oraz ich brak (np. zdanie niezakończone kropką powinno brzmieć inaczej niż to samo zakończone kropką).
Polskie syntezatory mowy.
Najbardziej znanym polskim syntezatorem mowy jest "Ivona", opracowany przez firmę Ivo Software. Program ten dwa razy z rzędu został uznany za syntezator generujący mowę o najwyższej jakości na międzynarodowym konkursie Blizzard Challenge w USA oraz Niemczech, pokonując produkty takich firm jak IBM, Microsoft czy Nokia. W 2013 roku firma została kupiona przez Amazon.
Jednym z pierwszych polskich sprzętowych syntezatorów mowy był SMP, czyli Syntezator Mowy Polskiej. Został on opracowany przez Konrada Łukaszewicza z Instytutu Biocybernetyki i Inżynierii Biomedycznej PAN. W czasach świetności komputerów domowych istniały polskie syntezatory na komputery ZX Spectrum (Mowa PL), jak i Commodore 64 (zmodyfikowany angielski SAM).

</doc>
<doc id="1485176" url="https://pl.wikipedia.org/wiki?curid=1485176" title="Edward Diego">
Edward Diego



</doc>
<doc id="1485177" url="https://pl.wikipedia.org/wiki?curid=1485177" title="System Shock">
System Shock

System Shock – gra komputerowa stworzona przez firmę Looking Glass Technologies (później Looking Glass Studios). Gra została wydana w 1994 roku przez Origin, która później została wykupiona przez Electronic Arts.
Druga część, "System Shock 2", została wydana przez EA w 1999 r.
W 2015 roku studio Night Dive Studios wydało remaster gry "System Shock: Enhanced Edition".
Opis fabuły.
Akcja toczy się w 2074 roku, gdy megakorporacje władają światem. Gracz wciela się w bezimiennego hakera, który kilkakrotnie włamuje się do baz danych korporacji "TriOptium", zostaje jednak pojmany i pod przymusem umieszczony w stacji kosmicznej "Citadel".
Charakterystyka.
Edward Diego jest jednym z dyrektorów wykonawczych korporacji "TriOptium", właściciela stacji kosmicznej "Citadel", orbitującej wokół Saturna. Zatrudnia on bezimiennego hakera, właściwego bohatera gry, do usunięcia obostrzeń etycznych nałożonych na sztuczną inteligencję zarządzającą stacją, o imieniu "SHODAN". Następnie na polecenie Diego hakerowi wszczepiono neuroimplant oraz wprowadzono go w stan leczniczej hibernacji na okres 6 miesięcy. W czasie, gdy haker odbywał swoją sztuczną śpiączkę, na stacji doszło do fatalnego wypadku z udziałem "SHODAN". Budząc się 6 miesięcy później bohater nie spotyka nikogo żywego, ponieważ sztuczna inteligencja zabiła całą załogę stacji. Ziemia staje w obliczu zagrożenia, bowiem "SHODAN" zamierza użyć śmiercionośnego lasera w który jest wyposażona stacja "Citadel". Haker niszczy laser, wystrzeliwuje także w przestrzeń ogrody botaniczne, gdzie "SHODAN" prowadziła swoje eksperymenty. Ostatecznie hakerowi udaje się także zniszczyć stację "Citadel", zanim jednak to zrobi czeka go konfrontacja ze swoim dawnym mocodawcą – Edwardem Diego, lub raczej tym, co po nim pozostało.

</doc>
<doc id="1485178" url="https://pl.wikipedia.org/wiki?curid=1485178" title="Alfabet białoruski (arabski)">
Alfabet białoruski (arabski)

Arabski alfabet białoruski – alfabet wykształcony w XVI wieku na potrzeby Tatarów litewskich, którzy przejęli język ruski. Jako iż w podstawowym alfabecie arabskim brakowało niektórych liter, wykorzystano litery perskie lub utworzono nowe.
Np. dla głosek: ž, č i p (ж, ч i п) przyjęto znaki:
پ چ ژ
A dla głosek: dz i c (дз i ц) utworzono nowe znaki:
ࢯ ࢮ
Dwa ostatnie znaki w standardzie Unikodu mają zajmować kolejno miejsca: U+08AE oraz U+08AF.

</doc>
<doc id="1485179" url="https://pl.wikipedia.org/wiki?curid=1485179" title="Voldemaras Čarneckis">
Voldemaras Čarneckis

Voldemaras Vytautas Čarneckis (ur. 9 stycznia 1893 w Pajiesys koło Mariampola, zm. 4 listopada 1942 w Swierdłowsku) – litewski działacz polityczny i dyplomata, minister spraw zagranicznych Republiki Litewskiej (1924-1925).
W latach 1911-1916 studiował w Instytucie Elektrotechnicznym im. Aleksandra II w Petersburgu. W okresie studiów związał się z katolickim ruchem ateitininków. Po uzyskaniu przez Litwę niepodległości w 1918 roku wszedł w skład Taryby. Wraz z Aleksandrasem Stulginskisem zaangażował się w zorganizowanie powrotu litewskich uchodźców wojennych z terenu RFSRR. Od grudnia 1918 do marca 1919 roku stał na czele ministerstwa finansów, a od kwietnia 1919 roku do maja 1920 roku zarządzał resortem transportu.
W kwietniu 1920 roku wszedł w skład Sejmu Ustawodawczego jako przedstawiciel Litewskiej Partii Chrześcijańsko-Demokratycznej. W tym okresie roku wziął udział w pertraktacjach pokojowych między Republiką Litewską a Rzecząpospolitą Polską w Suwałkach oraz w konferencji Ligi Narodów w Genewie. Od 1921 do 1923 roku był pełnomocnikiem rządu ds. Litwy Pruskiej. Objął urząd posła w Waszyngtonie i Londynie (1923-1924). W rządzie chrześcijańsko-demokratycznym sprawował funkcję ministra spraw zagranicznych (1924-1925).
Od 1925 do 1939 roku kierował litewskim poselstwem w Rzymie. Po powrocie na Litwę przejął zwierzchnictwo nad Departamentem Prawno-Administracyjnym MSZ. W latach 1940-1941 pracował w Ludowym Komisariacie Przemysłu Spożywczego, jednak 14 maja 1941 roku został aresztowany przez NKWD, zesłany do łagru i tam zastrzelony na jesieni 1942 roku.

</doc>
<doc id="1485180" url="https://pl.wikipedia.org/wiki?curid=1485180" title="Alfabet białoruski (łaciński)">
Alfabet białoruski (łaciński)



</doc>
<doc id="1485186" url="https://pl.wikipedia.org/wiki?curid=1485186" title="Krążowniki lekkie typu Dido">
Krążowniki lekkie typu Dido

Krążowniki lekkie typu Dido – seria brytyjskich lekkich krążowników przeciwlotniczych okresu II wojny światowej. Nazwa pochodzi od głównego okrętu typu. Okręty te odznaczyły się zwłaszcza podczas walk na Morzu Śródziemnym.
Historia powstania.
W obliczu rosnących osiągów samolotów przed II wojną światową, Wielka Brytania była pierwszym państwem, które dostrzegło potrzebę posiadania wyspecjalizowanych okrętów do osłaniania innych jednostek przed atakami lotnictwa – krążowników przeciwlotniczych, stanowiących odmianę krążowników lekkich. Po doraźnym przezbrojeniu kilku starych krążowników typu "C" na krążowniki przeciwlotnicze, opracowano nowy projekt takiego okrętu. Miał on być przeznaczony w szczególności do eskortowania nowych lotniskowców typu "Illustrious" i pancerników typu "King George V". 
Jako główne uzbrojenie okrętów zastosowano nowe armaty uniwersalne kalibru 133 mm, w pięciu wieżach dwudziałowych, w wyjątkowo rzadkim układzie z trzema wieżami umieszczonymi schodkowo na dziobie. Działa te zastosowano też jako przeciwlotnicze na pancernikach typu "King George V". Konstrukcja kadłuba była rozwinięciem małych lekkich krążowników typu "Arethusa". Nowe okręty miały podobne rozmiary, będąc stosunkowo małymi lekkimi krążownikami. Zapas paliwa zmniejszono, gdyż nie miały one działać samodzielnie w dalekich rejsach. 
Budowę 10 okrętów zamówiono według programów konstrukcyjnych z 1936, 1937 i 1938 roku, a dalsze 6 już po wybuchu wojny według programu nadzwyczajnego. Pierwsze okręty wodowano w 1939 roku. W 1940 roku weszły do służby w Royal Navy trzy pierwsze jednostki, w tym główny okręt HMS "Dido", w 1941 – pięć i w 1942 – trzy, a w 1943 roku – cztery ulepszonego typu i w 1944 roku ostatnia. Otrzymały tradycyjne nazwy, głównie z mitologii greckiej i rzymskiej oraz historii Grecji. 
Ponieważ rozwój nowych dział 133 mm stwarzał problemy i ich produkcja opóźniała się, część okrętów nie otrzymała pełnego etatowego głównego uzbrojenia. Trzy pierwsze: "Dido", "Bonaventure" i "Phoebe" weszły do służby z jedynie 8 działami 133 mm (na "Dido" później dodano piątą wieżę), a dwa "Charybdis" i "Scylla" z zupełnie zmienionym zestawem uzbrojenia – 8 działami 114 mm. Dalsze sześć okrętów otrzymało pełne 10 dział 133 mm, lecz z trzech później zdjęto piątą wieżę. Na pięciu ostatnich okrętach tzw. ulepszonego typu "Dido" zredukowano etatowe uzbrojenie do 8 dział 133 mm i zastosowano inne modyfikacje, jak obniżenie nadbudówki dziobowej. 

</doc>
<doc id="1485187" url="https://pl.wikipedia.org/wiki?curid=1485187" title="Krążowniki typu Dido">
Krążowniki typu Dido



</doc>
<doc id="1485189" url="https://pl.wikipedia.org/wiki?curid=1485189" title="Paula Gunn Allen">
Paula Gunn Allen

Paula Gunn Allen (ur. 24 października 1939 w Albuquerque, zm. 29 maja 2008 w Fort Bragg) – amerykańska poetka i pisarka, autorka powieści i esejów, krytyk literacki, indiańska działaczka i profesor Studiów Indiańskich na Uniwersytecie Kalifornijskim.
Życie i twórczość.
Urodziła się jako Paula Marie Francis w Albuquerque w Nowym Meksyku i wychowała w pobliżu rezerwatu Pueblo Laguna. Jej matką była Indianka pochodząca z plemion Pueblo Laguna i Siuksów, ojciec był Amerykaninem pochodzenia libańskiego. 
Opublikowała tomiki wierszy: "The Blind Lion" (1975), "Coyote's Daylight Trip" (1978), "Star Child" (1981), "A Cannon Between My Knees" (1981), "Shadow Country" (1982), "Wyrds" (1984) oraz tomy wierszy wybranych "Skins and Bones. Poems 1979-1987" (1988) i "Life is a Fatal Desease: Collected Poems 1962–1995". W 1983 roku ukazała się jej powieść "The Woman Who Owned the Shadows". Jest też autorką dwóch antologii współczesnej literatury indiańskiej: "Voice of the Turtle. American Indian Literature 1900–1970" (1994) oraz "Song of the Turtle. American Indian Literature 1974–1994" (1996) i dwóch zbiorów esejów o literaturze i kulturze tubylczych Amerykanów: "Studies in American Indian Literature: Critical Essays and Course Designs" (1981) i "The Sacred Hoop: Recovering the Femine in American Indian" (1986).
W napisanej wspólnie z Patricią Clark Smith książce "As Long As the Rivers Flow. The Stories of Nine Native Americans" (1997) przybliżyła czytelnikom biografie dziewięciu wybitnych indiańskich artystów, polityków i sportowców. W późniejszym okresie interesowały ją kwestie związane z feminizmem w tubylczych kulturach, a tematyce tej poświęciła m.in. zbiór legend z 1991 roku i antologię współczesnej literatury tubylczych Amerykanek "Spider Woman's Granddaughters" (1989). Pod koniec życia napisała dwie książki: "Off the Reservation. Reflections on Boundary-Busting, Border-Crossing, Loose Canons" (1998) i "Pocahontas. Medicine Woman, Spy, Enterpreneur, Diplomat" (2004).
Na koniec 2008 roku zaplanowano wydanie jej najnowszych wierszy w zbiorze "America the Beautiful". 
Nagrody.
Za swą ostatnią książkę, będącą oryginalnym spojrzeniem na historyczną postać Pokahontas, Gunn Allen była nominowana do Nagrody Pulitzera. Nagrodzono ją także m.in. "American Book Award" (przyznawaną przez Before Columbus Foundation), Tubylczą Nagrodą Literacką i nagrodą za całokształt twórczości (Native Writer's Circle of the Americas, 2001).
Dzieła.
Polskie przekłady.
W Polsce opublikowano jej esej "Mistycyzm Indian Amerykańskich" i kilka wierszy (w kwartalniku "Tawacin", nr 1, 1992) oraz trzy wiersze w opracowanej przez Maurice'a Kenny indiańskiej antologii "Rany podskórne. 15 poetów tubylczej Ameryki" (Biblioteka "Tawacinu" nr 26, 1998).

</doc>
<doc id="1485190" url="https://pl.wikipedia.org/wiki?curid=1485190" title="Charles City County">
Charles City County



</doc>
<doc id="1485194" url="https://pl.wikipedia.org/wiki?curid=1485194" title="William R. King">
William R. King

William Rufus de Vane King (ur. 7 kwietnia 1786 w Hrabstwie Samspon, zm. 18 kwietnia 1853 w Hrabstwo Dallas (Alabama)) – amerykański polityk związany z Partią Demokratyczną. W swojej karierze politycznej reprezentował między innymi stan Karolina Północna w Izbie Reprezentantów Stanów Zjednoczonych, był senatorem Stanów Zjednoczonych z Alabamy, a także 13. wiceprezydentem Stanów Zjednoczonych.
Życiorys.
Urodził się w hrabstwie Sampson w Karolinie Północnej jako drugi syn Williama Kinga i Margaret Devane. Jego ojciec był plantatorem i sędzią pokoju, brał udział w wojnie o niepodległość Stanów Zjednoczonych, był też członkiem zgromadzenia stanowego powołanego w celu uchwalenia Konstytucji. W czasie narodzin Kinga, jego ojciec posiadał co najmniej dwa tuziny niewolników.
W 1803 roku ukończył University of North Carolina at Chapel Hill. W 1806 roku został przyjęty do palestry i rozpoczął praktykę w Clinton. W latach 1807–1809 zasiadał w Izbie Reprezentantów Karoliny Północnej. W 1810 roku był radcą prawnym miasta Wilmington. W latach 1811–1816 był członkiem Izby Reprezentantów Stanów Zjednoczonych. Następstwie pracował jako sekretarz w amerykańskim poselstwie w Neapolu i w Petersburgu. W 1818 roku wrócił do Stanów, do Cahawby w Alabamie. Został właścicielem dużej plantacji bawełny.
Był delegatem na konwencji, która miała za zadanie organizację rządu nowo tworzonego stanu Alabama. Po formalnym utworzeniu stanu w 1819 roku został wybrany so Senatu jako przedstawiciel partii demokratyczno-republikańskiej. Następnie wygrywał kolejne wybory w latach 1822, 1828, 1834 i 1841. 15 kwietnia 1844 roku zrezygnował ze stanowiska senatora. Był Przewodniczącym pro tempore Senatu Stanów Zjednoczonych od 24 do 27 kadencji Senatu. Był też przewodniczącym Komisji ds. Ziem Publicznych i Komisji ds. Handlu.
W latach 1844–1846 był ambasadorem Stanów Zjednoczonych we Francji. Następnie po rezygnacji Arthura P. Bagby’ego został ponownie senatorem. Swój urząd zaczął pełnić 1 lipca 1848 roku. Podczas konfliktów w Senacie prowadzących do zawarcia Kompromisu z 1850, King był przeciwny zniesieniu niewolnictwa w Dystrykcie Kolumbii i popierał zasadę ograniczającą debatę w sprawie zniesienia niewolnictwa (ang. "gag rule").
11 lipca 1850 roku, dwa dni po śmierci prezydenta Zacharego Taylora, King ponownie został Przewodniczącym pro tempore Senatu, co spowodowało, że został pierwszą osobą w linii sukcesji prezydenckiej, z uwagi na wakat na stanowisku wiceprezydenta Stanów Zjednoczonych. Stanowisko Przewodniczącego sprawował podczas 31 i 32 kadencji Senatu. 20 grudnia 1852 roku zrezygnował ze stanowiska senatora z uwagi na zły stan zdrowia. Był Przewodniczącym Komisji Spraw Zagranicznych.
W 1852 roku został wybrany na urząd wiceprezydenta Stanów Zjednoczonych z ramienia Partii Demokratycznej wraz z prezydentem Franklinem Pierce’em. Przysięgę złożył 24 marca 1853 roku na Kubie, gdzie przebywał z uwagi na swoje zdrowie (był chory na gruźlicę). Niedługo po zaprzysiężeniu King powrócił na swoją plantację, gdzie po dwóch dniach zmarł. Został pochowany w grobowcu na plantacji. W 1882 roku jego ciało zostało przeniesione na cmentarz Old Live Oak w Selmie i pochowane w mauzoleum z granitu.

</doc>
<doc id="1485196" url="https://pl.wikipedia.org/wiki?curid=1485196" title="Kościół Najświętszej Maryi Panny Matki Kościoła">
Kościół Najświętszej Maryi Panny Matki Kościoła

Niektóre kościoły pod wezwaniem Najświętszej Maryi Panny Matki Kościoła:

</doc>
<doc id="1485197" url="https://pl.wikipedia.org/wiki?curid=1485197" title="Paul Egli">
Paul Egli

Paul Egli (ur. 18 sierpnia 1911 w Dürnten, zm. 23 stycznia 1997 tamże) – szwajcarski kolarz szosowy i przełajowy, czterokrotny medalista mistrzostw świata.
Kariera.
Pierwszy sukces w karierze Paul Egli osiągnął w 1932 roku, kiedy zdobył srebrny medal w wyścigu ze startu wspólnego amatorów podczas szosowych mistrzostw świata w Rzymie. W zawodach tych wyprzedził go jedynie Włoch Giuseppe Martano, a trzecie miejsce zajął Francuz Paul Chocque. Na rozgrywanych rok później mistrzostwach świata w Montlhéry był już najlepszy. Jeszcze w 1933 roku przeszedł na zawodowstwo. Kolejny medal wywalczył w 1937 roku, kiedy na mistrzostwach świata w Kopenhadze zajął trzecie miejsce ze startu wspólnego wśród zawodowców. Uległ tam tylko Belgowi Éloi Meulenbergowi i reprezentantowi Niemiec, Emilowi Kijewskiemu. Wywalczył także srebrny medal w tej konkurencji podczas mistrzostw świata w Valkenburgu w 1938 roku, gdzie przegrał tylko z Belgiem Marcelem Kintem. Ponadto w latach 1934, 1935 i 1942 wygrywał Mistrzostwa Zurychu, a w 1941 roku był najlepszy w Berner Rundfahrt. W 1936 roku wygrał etap w Tour de France i przez jeden dzień był posiadaczem żółtej koszulki lidera, ale ostatecznie wyścigu nie ukończył. Kilkakrotnie zdobywał medale mistrzostw kraju, w tym także w kolarstwie przełajowym. Nigdy nie wystąpił na igrzyskach olimpijskich. Jako zawodowiec startował w latach 1933-1947.

</doc>
<doc id="1485199" url="https://pl.wikipedia.org/wiki?curid=1485199" title="Parafia Najświętszej Maryi Panny Matki Kościoła">
Parafia Najświętszej Maryi Panny Matki Kościoła

Parafie pod wezwaniem Najświętszej Marii Panny Matki Kościoła:

</doc>
<doc id="1485206" url="https://pl.wikipedia.org/wiki?curid=1485206" title="Giuseppe Martano">
Giuseppe Martano

Giuseppe Martano (ur. 10 października 1910 w Savonie, zm. 2 września 1994 w Turynie) – włoski kolarz szosowy, dwukrotny mistrz świata.
Kariera.
Pierwszy sukces w karierze Giuseppe Martano osiągnął w 1930 roku, kiedy zdobył złoty medal w wyścigu ze startu wspólnego amatorów podczas mistrzostw świata w Liège. W zawodach tych wyprzedził bezpośrednio swego rodaka Eugenio Gestriego oraz Rudolfa Rischa z Republiki Weimarskiej. Wynik ten powtórzył na rozgrywanych dwa lata później mistrzostwach świata w Rzymie, gdzie pokonał Szwajcara Paula Egliego oraz Francuza Paula Chocque. Ponadto wygrał Giro del Piemonte w 1932 roku, Giro del Lazio w 1935 roku oraz Mediolan-Turyn w 1937 roku. Kilkakrotnie startował w Tour de France, zajmując między innymi drugie miejsce w klasyfikacji generalnej i trzecie w górskiej w 1934 roku, wygrywając przy tym jeden etap. Rok później był trzeci w klasyfikacji generalnej. W 1935 roku drugi był także w klasyfikacji generalnej Giro d’Italia. Nigdy nie wystąpił na igrzyskach olimpijskich. Jako zawodowiec startował w latach 1930–1948.

</doc>
<doc id="1485208" url="https://pl.wikipedia.org/wiki?curid=1485208" title="Kościół Niepokalanego Poczęcia Najświętszej Maryi Panny">
Kościół Niepokalanego Poczęcia Najświętszej Maryi Panny

Świątynie pod wezwaniem Niepokalanego Poczęcia Najświętszej Maryi Panny:

</doc>
<doc id="1485211" url="https://pl.wikipedia.org/wiki?curid=1485211" title="Men in Black">
Men in Black



</doc>
<doc id="1485213" url="https://pl.wikipedia.org/wiki?curid=1485213" title="Parafia Niepokalanego Poczęcia Najświętszej Maryi Panny">
Parafia Niepokalanego Poczęcia Najświętszej Maryi Panny

Parafie pod wezwaniem Niepokalanego Poczęcia Najświętszej Maryi Panny:

</doc>
<doc id="1485216" url="https://pl.wikipedia.org/wiki?curid=1485216" title="Pierino Bertolazzo">
Pierino Bertolazzo

Pietro "Pierino" Bertolazzo (ur. 17 kwietnia 1906 w Vercelli, zm. 16 lutego 1964 w Diano Marina) – włoski kolarz szosowy, złoty medalista mistrzostw świata.
Kariera.
Największy sukces w karierze Pierino Bertolazzo osiągnął w 1929 roku, kiedy zdobył złoty medal w wyścigu ze startu wspólnego amatorów podczas mistrzostw świata w Zurychu. W zawodach tych wyprzedził bezpośrednio swego rodaka Remo Bertoniego oraz Francuza René Brossy'ego. Był to jednak jedyny medal wywalczony przez Bertolazzo na międzynarodowej imprezie tej rangi. Na rozgrywanych rok później mistrzostwach świata w Liège w tej samej konkurencji był dziewiąty. Ponadto w latach 1928 i 1930 wygrywał włoski Coppa Citta' di Asti, a w 1931 roku był drugi w kryterium w Nicei. Nigdy nie wystąpił na igrzyskach olimpijskich. Jako zawodowiec startował w latach 1923-1933.

</doc>
<doc id="1485217" url="https://pl.wikipedia.org/wiki?curid=1485217" title="Made of Scars">
Made of Scars

"Made Of Scars" - czwarty singel grupy Stone Sour pochodzący z jej drugiego albumu studyjnego "Come What(ever) May". Teledysk przedstawia grupę grającą utwór w Electric Factory w Filadelfii.
Piosenka osiągnęła 12 miejsce na liście US Mainstream Rock Tracks.

</doc>
<doc id="1485218" url="https://pl.wikipedia.org/wiki?curid=1485218" title="Pioro Bertollazzo">
Pioro Bertollazzo



</doc>
<doc id="1485220" url="https://pl.wikipedia.org/wiki?curid=1485220" title="Dżabal Akakus">
Dżabal Akakus



</doc>
<doc id="1485223" url="https://pl.wikipedia.org/wiki?curid=1485223" title="Veletržní palác">
Veletržní palác

Veletržní palác (pol. „Pałac wystaw”) – budowla w praskiej dzielnicy Holešovice.
Pałac w stylu funkcjonalizmu został wzniesiony według projektu architektów Josefa Fuchsa i Oldřicha Tyla w latach 1925–1929. W październiku i listopadzie 1941 miejsce zbiórki praskich Żydów, których w pięciu tysącosobowych transportach Niemcy wywieźli do łódzkiego getta. Według innych źródeł zbiórki odbywały się na terenie dzisiejszego Parkhotelu.
W budynku do 1951 odbywały się targi, a następnie był on siedzibą przedsiębiorstw handlu zagranicznego. W 1974 spłonął. Po odbudowie umieszczono w nim w 1995 ekspozycję sztuki nowoczesnej z kolekcji Galerii Narodowej w Pradze, a od 2000 także zbiory sztuki XIX w.

</doc>
<doc id="1485225" url="https://pl.wikipedia.org/wiki?curid=1485225" title="Józef Ulma">
Józef Ulma

Józef Ulma (ur. 2 marca 1900 w Markowej, zm. 24 marca 1944 tamże) – polski rolnik, właściciel kilkuhektarowego gospodarstwa rolnego, Czcigodny Sługa Boży kościoła katolickiego, Sprawiedliwy wśród Narodów Świata. Wraz z żoną i dziećmi został zamordowany przez Niemców w odwecie za ukrywanie dwóch żydowskich rodzin.
Życiorys.
Losy przedwojenne.
Józef Ulma urodził się w 1900 roku w ubogiej wiejskiej rodzinie. Ukończył czteroklasową szkołę ludową. W 1921 roku został powołany do służby wojskowej. W wieku 29 lat rozpoczął naukę w szkole rolniczej w Pilźnie o specjalności sadownictwo i ogrodnictwo, którą ukończył z wyróżnieniem.
Józef Ulma był osobą aktywną i dobrze znaną w lokalnej społeczności. Propagował ogrodnictwo i uprawę warzyw, m.in. jako pierwszy w Markowej stworzył szkółkę drzew owocowych. Zajmował się także pszczelarstwem i hodowlą jedwabników. Ponadto był bibliotekarzem w Kole Młodzieży Katolickiej oraz aktywnym członkiem ZMW „Wici”. Jego największą pasją była fotografia.
W wieku 35 lat poślubił młodszą o 12 lat Wiktorię Niemczak. Małżonkowie doczekali się sześciorga dzieci. W momencie śmierci oczekiwali siódmego potomka.
Pomoc Żydom.
Podczas okupacji niemieckiej Józef Ulma zaangażował się w pomoc eksterminowanym Żydom. Prawdopodobnie w drugiej połowie 1942 roku przyjął pod swój dach ośmioro żydowskich uciekinierów z rodzin Goldmanów/„Szallów”, Grünfeldów i Didnerów. Ponadto pomógł innej żydowskiej rodzinie wybudować ziemiankę w pobliskim lesie, a następnie zaopatrywał jej mieszkańców w żywność i inne produkty.
Po pewnym czasie leśna ziemianka została odkryta przez Niemców, a czworo ukrywających się w niej Żydów (trzy kobiety i dziecko) zostało zamordowanych. Fakt udzielania przez Ulmę pomocy uciekinierom nie został wówczas ujawniony. Z kolei pozostałych ośmioro Żydów ukrywało się w gospodarstwie Ulmów do wiosny 1944 roku.
Śmierć.
Wiosną 1944 Ulmowie zostali zadenuncjowani przez granatowego policjanta Włodzimierza Lesia, który wcześniej zagarnął majątek rodziny Szallów i zamierzał pozbyć się jego prawowitych właścicieli. 24 marca 1944 niemieccy żandarmi z posterunku w Łańcucie rozstrzelali Józefa Ulmę, a także jego żonę, będącą w zaawansowanej ciąży i szóstkę dzieci (8-letnią Stanisławę, 6-letnią Barbarę, 5-letniego Władysława, 4-letniego Franciszka, 3-letniego Antoniego i półtoraroczną Marię). Razem z Ulmami zginęli również wszyscy ukrywani Żydzi. Zostali pochowani na miejscowym cmentarzu w Markowej.
Upamiętnienie.
13 września 1995 roku Józef Ulma został wraz z żoną pośmiertnie odznaczony medalem Sprawiedliwy wśród Narodów Świata. 24 marca 2004 roku w Markowej odsłonięto poświęcony im pomnik. Ponadto postanowieniem prezydenta RP Lecha Kaczyńskiego z 25 stycznia 2010 roku małżeństwo Ulmów zostało pośmiertnie odznaczone Krzyżem Komandorskim Orderu Odrodzenia Polski.
17 września 2003 roku biskup pelpliński Jan Bernard Szlaga otworzył proces beatyfikacyjny 122 polskich męczenników z okresu II wojny światowej, wśród których znaleźli się Józef i Wiktoria Ulmowie oraz szóstka ich dzieci. 20 lutego 2017 roku Kongregacja Spraw Kanonizacyjnych zezwoliła na przejęcie prowadzenia procesu rodziny Ulmów przez archidiecezję przemyską. 17 grudnia 2022 papież Franciszek podpisał dekret uznający męczeństwo Józefa Ulmy i jego żony Wiktorii oraz ich siedmiorga dzieci, co otwiera drogę do ich beatyfikacji. 14 lutego 2023 metropolita przemyski abp Adam Szal ogłosił 10 września tegoż roku jako datę uroczystości beatyfikacyjnej rodziny Ulmów, która została zatwierdzona przez papieża Franciszka.
Los Józefa Ulmy i jego rodziny stał się symbolem martyrologii Polaków mordowanych przez Niemców za niesienie pomocy Żydom.
Imię rodziny Ulmów nosi Muzeum Polaków Ratujących Żydów podczas II wojny światowej, które otwarto w Markowej 17 marca 2016 roku w obecności prezydenta RP Andrzeja Dudy.

</doc>
<doc id="1485229" url="https://pl.wikipedia.org/wiki?curid=1485229" title="Parafia Narodzenia Najświętszej Maryi Panny">
Parafia Narodzenia Najświętszej Maryi Panny

Parafie pod wezwaniem Narodzenia Najświętszej Marii Panny:

</doc>
<doc id="1485230" url="https://pl.wikipedia.org/wiki?curid=1485230" title="Kościół Narodzenia Najświętszej Maryi Panny">
Kościół Narodzenia Najświętszej Maryi Panny

Niektóre kościoły pod wezwaniem Narodzenia Najświętszej Maryi Panny:

</doc>
<doc id="1485235" url="https://pl.wikipedia.org/wiki?curid=1485235" title="Allegro Grandi">
Allegro Grandi

Allegro Grandi (ur. 19 stycznia 1907 w San Pietro in Casale, zm. 23 kwietnia 1973 w Caracas) – włoski kolarz szosowy, złoty medalista mistrzostw świata.
Kariera.
Największy sukces w karierze Allegro Grandi osiągnął w 1928 roku, kiedy zdobył złoty medal w wyścigu ze startu wspólnego amatorów podczas mistrzostw świata w Budapeszcie. W zawodach tych wyprzedził swego rodaka Michele Marę oraz Belga Jeana Aertsa. Na rozgrywanych dwa lata wcześniej mistrzostwach świata w Turynie był piąty w tej samej konkurencji. Piąty był także na mistrzostwach świata w Liège w 1930 roku w kategorii zawodowców. Ponadto w 1927 roku wygrał Giro della Romagna, a w 1929 roku Coppa Bernocchi i Giro dell’Emilia. Kilkakrotnie startował w Giro d’Italia, najlepszy wynik osiągając w 1930 roku, kiedy wygrał jeden etap i zajął trzecie miejsce w klasyfikacji generalnej. Był też piąty w 1933 roku i szósty w 1929 roku. W 1928 roku brał udział w igrzyskach olimpijskich w Amsterdamie, gdzie był czwarty, zarówno indywidualnie, jak i drużynowo. Jako zawodowiec startował w latach 1927-1935.
W 1934 roku wyemigrował do Wenezueli (był trzykrotnym mistrzem tego kraju) i tam zmarł w 1973 roku.

</doc>
<doc id="1485237" url="https://pl.wikipedia.org/wiki?curid=1485237" title="Libero Ferrario">
Libero Ferrario

Libero Ferrario (ur. 24 czerwca 1901 w Parabiago, zm. 14 lutego 1930 tamże) – włoski kolarz szosowy, złoty medalista mistrzostw świata.
Kariera.
Największy sukces w karierze Libero Ferrario osiągnął w 1923 roku, kiedy zdobył złoty medal w wyścigu ze startu wspólnego amatorów podczas mistrzostw świata w Zurychu. W zawodach tych wyprzedził bezpośrednio dwóch Szwajcarów: Othmara Eichenbergera oraz Georges'a Antenena. Był to jednak jedyny medal wywalczony przez Ferrario na międzynarodowej imprezie tej rangi. W tej samej konkurencji był także czwarty na rozgrywanych rok później mistrzostwach świata w Paryżu, gdzie walkę o podium przegrał z Francuzem Armandem Blanchonnetem. Ponadto w latach 1922-1923 wygrywał Coppa Bernocchi, w 1923 roku wygrał Piccolo Giro di Lombardia, a rok później był najlepszy w Tre Valli Varesine. W 1926 roku był drugi w jednym z etapów Giro d'Italia, ale całego wyścigu nie ukończył. Nigdy nie wystąpił na igrzyskach olimpijskich. Jako zawodowiec startował w 1924 roku.
Zmarł 14 lutego 1930 roku na gruźlicę.

</doc>
<doc id="1485241" url="https://pl.wikipedia.org/wiki?curid=1485241" title="Rejon hercański">
Rejon hercański

Rejon hercański – jednostka administracyjna w składzie obwodu czerniowieckiego Ukrainy.
Utworzony w 1991. Ma powierzchnię 309 km2 i liczy około 32 tysięcy mieszkańców. Siedzibą władz rejonu jest Herca.
Na terenie rejonu znajduje się 1 miejska rada i 13 silskich rad, obejmujących w sumie 23 miejscowości.

</doc>
<doc id="1485243" url="https://pl.wikipedia.org/wiki?curid=1485243" title="Rejon kelmieniecki">
Rejon kelmieniecki

Rejon kelmieniecki - jednostka administracyjna w składzie obwodu czerniowieckiego Ukrainy.
Utworzony w 1960. Ma powierzchnię 670 km2. Siedzibą władz rejonu są Kelmieńce.
Na terenie rejonu znajduje się 1 osiedlowa rada i 24 silskie rady, obejmujące w sumie 32 miejscowości.

</doc>
<doc id="1485245" url="https://pl.wikipedia.org/wiki?curid=1485245" title="Rejon kocmański">
Rejon kocmański

Rejon kocmański – jednostka administracyjna w składzie obwodu czerniowieckiego Ukrainy.
Utworzony w 1940. Ma powierzchnię 610 km2 i liczy około 71 tysięcy mieszkańców. Siedzibą władz rejonu jest Kocmań.
Na terenie rejonu znajduje się 1 miejska rada, 2 osiedlowe rady i 26 rad wiejskich, obejmujących w sumie 43 miejscowości.

</doc>
<doc id="1485247" url="https://pl.wikipedia.org/wiki?curid=1485247" title="Rejon nowosielicki (Ukraina)">
Rejon nowosielicki (Ukraina)

Rejon nowosielicki – jednostka administracyjna w składzie obwodu czerniowieckiego Ukrainy.
Utworzony w 1940. Ma powierzchnię 734 km². Siedzibą władz rejonu jest Nowosielica.
Na terenie rejonu znajduje się 1 miejska rada i 30 rad wiejskich, obejmujących w sumie 42 miejscowości.

</doc>
<doc id="1485248" url="https://pl.wikipedia.org/wiki?curid=1485248" title="Atlas (motyl)">
Atlas (motyl)



</doc>
<doc id="1485250" url="https://pl.wikipedia.org/wiki?curid=1485250" title="Motyl Atlas">
Motyl Atlas



</doc>
<doc id="1485252" url="https://pl.wikipedia.org/wiki?curid=1485252" title="Atlas motyl">
Atlas motyl



</doc>
<doc id="1485253" url="https://pl.wikipedia.org/wiki?curid=1485253" title="Rejon putylski">
Rejon putylski

Rejon putylski – jednostka administracyjna w składzie obwodu czerniowieckiego Ukrainy.
Utworzony w 1961. Ma powierzchnię 884 km2 i liczy około 25 tysięcy mieszkańców. Siedzibą władz rejonu jest Putyła.
Na terenie rejonu znajduje się 1 osiedlowa rada i 13 silskich rad, obejmujących w sumie 50 miejscowości.

</doc>
<doc id="1485257" url="https://pl.wikipedia.org/wiki?curid=1485257" title="Medytacja (katolicyzm)">
Medytacja (katolicyzm)

Medytacja (rozważanie, rozmyślanie) w Kościele katolickim to szczególny rodzaj modlitwy, polegający na kierowaniu do Boga swoich myśli, zwracania się do Niego w ciszy.
Sens.
Tak o medytacji mówił jeden z jej znawców w Polsce, o. Jacek Bolewski:
Teksty do rozważań.
Pomocą w medytacji może być Pismo Święte oraz książki duchowe. "Zazwyczaj w rozważaniu pomagają księgi, które chrześcijanie mają do dyspozycji: Pismo święte, zwłaszcza Ewangelia, święte obrazy, teksty liturgiczne z dnia i danego okresu liturgicznego, pisma mistrzów duchowych, dzieła z zakresu duchowości, wielka księga stworzenia oraz księga historii, karta Bożego "dzisiaj"."
Metoda.
Nie ma jednej słusznej metody medytacji w Kościele katolickim. "Metody rozmyślania są tak zróżnicowane jak mistrzowie życia duchowego".
Warto jednak zwrócić uwagę na popularne szkoły medytacji:
Wskazówki.
Wśród praktycznych wskazówek dotyczących rozważań wymienia się m.in.:

</doc>
<doc id="1485258" url="https://pl.wikipedia.org/wiki?curid=1485258" title="Rejon sokiriański">
Rejon sokiriański

Rejon sokiriański – jednostka administracyjna w składzie obwodu czerniowieckiego Ukrainy.
Utworzony w 1966. Ma powierzchnię 661 km². Siedzibą władz rejonu jest Sokiriany.
Na terenie rejonu znajduje się 1 miejska rada i 21 silskich rad, obejmujących w sumie 28 miejscowości.

</doc>
<doc id="1485261" url="https://pl.wikipedia.org/wiki?curid=1485261" title="Klient opc">
Klient opc



</doc>
<doc id="1485262" url="https://pl.wikipedia.org/wiki?curid=1485262" title="Rejon storożyniecki">
Rejon storożyniecki

Rejon storożyniecki – zlikwidowana jednostka administracyjna w składzie obwodu czerniowieckiego Ukrainy. Utworzony w 1940 roku. Ma powierzchnię 1160 km² i liczy około 96 tysięcy mieszkańców. Siedzibą władz rejonu jest Storożyniec.
Na terenie rejonu znajduje się 1 miejska rada, 1 osiedlowa rada i 24 rad wiejskich, obejmujące w sumie 39 miejscowości.

</doc>
<doc id="1485265" url="https://pl.wikipedia.org/wiki?curid=1485265" title="Rejon zastawieński">
Rejon zastawieński

Rejon zastawieński – jednostka administracyjna w składzie obwodu czerniowieckiego Ukrainy.
Utworzony w 1940. Ma powierzchnię 618 km2 i liczy około 57 tysięcy mieszkańców. Siedzibą władz rejonu jest Zastawna.
Na terenie rejonu znajduje się 1 miejska rada, 1 osiedlowa rada i 32 silskie rady, obejmujące w sumie 37 miejscowości.

</doc>
<doc id="1485266" url="https://pl.wikipedia.org/wiki?curid=1485266" title="Rejon wyżnicki">
Rejon wyżnicki

Rejon wyżnicki – jednostka administracyjna wchodząca w skład obwodu czerniowieckiego Ukrainy.
Utworzony w 1940. Ma powierzchnię 903 km2. Siedzibą władz rejonu jest Wyżnica.
Na terenie rejonu znajduje się 2 miejskie rady, 1 osiedlowa rada i 14 silskich rad, obejmujących w sumie 31 miejscowości.

</doc>
<doc id="1485267" url="https://pl.wikipedia.org/wiki?curid=1485267" title="OPC (standard komunikacyjny w automatyce przemysłowej)">
OPC (standard komunikacyjny w automatyce przemysłowej)



</doc>
<doc id="1485269" url="https://pl.wikipedia.org/wiki?curid=1485269" title="Lulecznica kraińska">
Lulecznica kraińska

Lulecznica kraińska ("Scopolia carniolica") – gatunek rośliny należący do rodziny psiankowatych. Pochodzi z Europy. W Polsce jest gatunkiem rzadkim i objętym ochroną.
Rozmieszczenie geograficzne.
Występuje w środkowej, południowo-wschodniej i wschodniej Europie oraz w Gruzji i na Zakaukaziu. W Polsce stanowiska gatunku koncentrują się w Bieszczadach. Na Słowacji – w słowackiej części Bieszczadów Zachodnich zwanej Górami Bukowskimi (słow. "Bukovské vrchy") i w Wyhorlacie. W Karpatach Zachodnich występuje m.in. w Beskidzie Niskim i Górach Czerchowskich, a zachodnia granica jej zasięgu sięga po Pieniny. Bardzo rzadko spotykana jest na niżu, we wschodnich rejonach Kotliny Sandomierskiej.
Biologia i ekologia.
Bylina, geofit. Kwitnie od kwietnia do maja. Liczba chromosomów 2n= 48.
Cała roślina jest silnie trująca, najbardziej korzenie. Zawiera alkaloidy tropanowe, głównie skopolaminę i atropinę. Już po 15 min. od spożycia pojawiają się objawy zatrucia: zaczerwienienie twarzy, przyspieszenie pulsu serca, uczucie suchości w gardle, rozszerzenie źrenic, niepokój, halucynacje, przy większych dawkach napady szału i śmierć wskutek paraliżu układu oddechowego. Trucizna zawarta w roślinie może wniknąć do organizmu również przez skórę.
Siedliskiem są cieniste lasy i zarośla, kamieniste zbocza, podnóża skał w lesie. W górach sięga do 1010 m n.p.m. Najczęściej rośnie w lesie bukowym, w olszynkach, i w jaworzynie górskiej. Występuje zazwyczaj w populacjach liczących do kilkudziesięciu osobników.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1983–2014 podlegała ochronie ścisłej. Duża część jej stanowisk znajduje się na obszarach chronionych: w Bieszczadzkim i Pienińskim Parku Narodowym. Jedno z najliczniejszych jej stanowisk w Pieninach na zboczach Ociemnego Wierchu liczy około 200 osobników. Według kategoryzacji Międzynarodowej Unii Ochrony Przyrody z 1994 roku lulecznica kraińska zaliczona została do kategorii LR (niskiego ryzyka), zaś w 2013 roku do kategorii LC, czyli nie spełnia kryteriów gatunków zagrożonych.
Zastosowanie.
Wykorzystywana jest jako roślina lecznicza. Surowiec zielarski stanowi korzeń. Korzenie wykopuje się w okresie kwitnienia rośliny, myje i suszy w temperaturze do 50 °C. Ma działanie przeciwwymiotne, przeciwpotne i rozszerzające źrenicę oka. Dawniej korzeń był stosowany w medycynie ludowej, obecnie w lecznictwie nie jest używany, jedynie pochodzące z niej wyciągi są składnikiem niektórych leków. Bezwzględnie nie należy samemu używać tej rośliny w celach leczniczych.
Nazewnictwo.
Lulecznica, jako roślina znajdująca zastosowanie w medycynie, znana była od dawna. Opisał ją z rejonu Gorycji już w XVI w. włoski naturalista Pierandrea Matthioli, jednak później informacja ta poszła w zapomnienie. Dopiero w XVIII w. ponownie „odkrył” ją w Krainie i na Istrii inny włoski botanik, Giovanni Antonio Scopoli, który informacje o niej przesłał do Karola Linneusza.
Nadając lulecznicy kraińskiej nazwę "Hyoscyamus scopolia" Linneusz uwiecznił pamięć Scopoliego, swojego kolegi po fachu i wieloletniego korespondenta, zasłużonego w dziele badania flory Krainy. Wkrótce potem kolejny wybitny botanik, Nikolaus Joseph von Jacquin, który osobiście poznał Scopoliego w trakcie pracy na Akademii Górniczej w Bańskiej Szczawnicy, sklasyfikował tę roślinę do nowego rodzaju "Scopolia". Nazwa gatunkowa "carniolica" poszła od nazwy krainy historycznej – Krainy (z łacińskiego "Carniolum", włoskiego "Carniola").

</doc>
<doc id="1485273" url="https://pl.wikipedia.org/wiki?curid=1485273" title="Atmosfera pieca">
Atmosfera pieca

Atmosfera pieca to środowisko gazowe w przestrzeni roboczej pieca. Opisuje ją skład chemiczny, temperatura i ciśnienie. 
Atmosfera pieca może być naturalna lub technologiczna (atmosfera aktywna), wywołująca przewidziane procesem technologicznym zmiany we wsadzie - zwykle gazowego nawęglania, cyjanowania, redukowania.
W pewnych przypadkach środowisko gazowe pieca jest w ogóle niewskazane - zobacz piec próżniowy.
Atmosfera kontrolowana to sztucznie wytworzone środowisko gazowe o składzie chemicznym regulowanym samoczynnie.

</doc>
<doc id="1485281" url="https://pl.wikipedia.org/wiki?curid=1485281" title="Scopolia carniolica">
Scopolia carniolica



</doc>
<doc id="1485283" url="https://pl.wikipedia.org/wiki?curid=1485283" title="Rozmowy z Bogiem (Carvajal)">
Rozmowy z Bogiem (Carvajal)

Rozmowy z Bogiem (hiszp. "Hablar con Dios") - książka ks. Francisco Fernándeza Carvajala zawierająca rozważania na każdy dzień roku liturgicznego.
Układ.
Rozważania spisane w Rozmowach z Bogiem są podzielone na 7 tomów:
Pierwsza edycja składała się z ponad 450 rozmyślań, po 1 lub więcej na każdy dzień roku oraz po 3 na każdą niedzielę, dostosowanych do trzyletniego cyklu czytań liturgicznych. Zaktualizowane czwarte wydanie, liczące ponad 550 medytacji, zostało ukończone w roku 2004.
Popularność.
Książka doczekała się 2 mln egzemplarzy łącznego nakładu na całym świecie. Została przetłumaczona na angielski, francuski, niderlandzki, niemiecki, polski, portugalski, rumuński, słowacki, włoski.
Książka posiada także własną stronę internetową.
Angielska wersja książki jest dostępna w podglądzie poprzez Google Books.
W Polsce.
W Polsce książka posiada 3 wydania. "Rozmowy z Bogiem" dostępne są także w internecie na stronach społecznościowych.

</doc>
<doc id="1485285" url="https://pl.wikipedia.org/wiki?curid=1485285" title="Rozmowy z Bogiem">
Rozmowy z Bogiem



</doc>
<doc id="1485287" url="https://pl.wikipedia.org/wiki?curid=1485287" title="Black Bottle">
Black Bottle

Black Bottle – szkocka whisky mieszana, rozlewana przez Burn Stewart Distillers. Marka została wprowadzona na rynek w 1879. Wyprodukowali ją Charles, David i Gordon Grahamowie, mieszalnicy z miasta Aberdeen. Po wielu latach zawieszonej produkcji spowodowanej pożarem destylarni, Black Bottle wróciło na rynek w 1990. Tym razem do jej produkcji zaczęto używać single malt z wyspy Islay.
Black Bottle swą nazwę zawdzięcza czarnej butelce, do której była rozlewana do roku 1914. Dostawy czarnego szkła pochodziły z Niemiec, skończyły się zaś wraz z wybuchem I wojny światowej. Od tego czasu butelka jest ciemnozielona.

</doc>
<doc id="1485290" url="https://pl.wikipedia.org/wiki?curid=1485290" title="Ser harceński">
Ser harceński

Ser harceński (niem. "Harzer Käse") – niemiecki ser regionalny, pochodzący z szeroko rozumianego regionu Harzu, pomiędzy Hanowerem, Brunszwikiem, i Getyngą. Jest specjalnością kuchni regionalnej i należy do grupy serów wytwarzanych z odtłuszczonego mleka z dodatkiem podpuszczki. 
Ser ten jest zaliczany do serów twarogowych oraz dojrzewających. Ser harceński ma smak pikantny oraz lekko kwaskowaty. Wytwarzany jest metodami domowymi w gospodarstwach rolnych. Dostępny jest zarówno w supermarketach, jak i podczas kiermaszy, na rynkach i w specjalnych gospodarstwach. 
Ser harceński jest produktem regionalnym, ograniczonym w produkcji do wspomnianego wyżej terenu Harzu. Sery o podobnych właściwościach, ale wytwarzane w innych częściach Europy – to tak zwane "Harzer Käse" (sery typu harceńskiego), do których należą np. twarożki ołomunieckie w Czechach lub Quargel w Austrii. 
Zawiera do 1,5% tłuszczu.

</doc>
<doc id="1485291" url="https://pl.wikipedia.org/wiki?curid=1485291" title="Annett Poetzsch">
Annett Poetzsch



</doc>
<doc id="1485293" url="https://pl.wikipedia.org/wiki?curid=1485293" title="The One (singel Kylie Minogue)">
The One (singel Kylie Minogue)

The One – singel australijskiej piosenkarki Kylie Minogue, pochodzi z albumu X (z 2007 roku). Utwór napisali Kylie Minogue, John Andersson, Johan Emmoth, Emma Holmgren, Russell Small, Richard „Biff” Stannard i James Wiltshire.

</doc>
<doc id="1485296" url="https://pl.wikipedia.org/wiki?curid=1485296" title="Pojedynek (teleturniej)">
Pojedynek (teleturniej)



</doc>
<doc id="1485303" url="https://pl.wikipedia.org/wiki?curid=1485303" title="All I See">
All I See

All I See – singel australijskiej piosenkarki Kylie Minogue, pochodzi z albumu X (z 2007 roku). Utwór napisali Kylie Minogue, John Andersson, Johan Emmoth, Emma Holmgren, Russell Small, Richard „Biff” Stannard i James Wiltshire.

</doc>
<doc id="1485308" url="https://pl.wikipedia.org/wiki?curid=1485308" title="New South Wales">
New South Wales



</doc>
<doc id="1485309" url="https://pl.wikipedia.org/wiki?curid=1485309" title="South Australia">
South Australia



</doc>
<doc id="1485317" url="https://pl.wikipedia.org/wiki?curid=1485317" title="Brendan Behan">
Brendan Behan

Brendan Francis Behan (irl. "Breandán Ó Beacháin"; ur. 9 lutego 1923 w Dublinie, zm. 20 marca 1964 tamże) – irlandzki poeta, autor opowiadań, powieściopisarz i dramaturg piszący po irlandzku i po angielsku. Był przy tym zagorzałym republikaninem i ochotnikiem w IRA.
Pochodził z patriotycznej, proletariackiej rodziny, jego wujek napisał hymn narodowy Irlandii. Z zawodu był malarzem pokojowym. Brendan Behan spędził kilka lat w brytyjskich więzieniach za działalność terrorystyczną jako młody człowiek. Został zwolniony na mocy amnestii.
Wcześnie zaczął pisać, w więzieniu nauczył się języka irlandzkiego. Na początku lat 50. przeniósł się do Paryża, gdzie zaczął nadużywać alkoholu. Po powrocie do Irlandii rosła jego sława, ale i problemy z alkoholem.
Jego sztuki ("Zakładnik", 1958) i powieści ("Ucieczka; Więzień borstalu," 1958) są w dużej mierze autobiograficzne.
Zmarł w wieku 41 lat. Przyczyna śmierci były liczne schorzenia wynikające z nadmiernego spożywania alkoholu, cukrzyca, żółtaczka, niewydolność nerek i wątroby. Zapadł w śpiączkę i odzyskał świadomość tylko na krótko. Celem ułatwienia oddychania został poddany tracheotomii. W szpitalu czuwali przy nim żona Beatrice i przyrodni brat Rory.
Polski przekład sztuki "Zakładnik" ukazał się w "Dialogu". "Skazaniec" został wystawiony w Polsce w 1967, a "Zakładnik" w 1971. Powieść sensacyjna "Ucieczka" została wydana w 1970.

</doc>
<doc id="1485319" url="https://pl.wikipedia.org/wiki?curid=1485319" title="Victoria Górnik Wałbrzych">
Victoria Górnik Wałbrzych



</doc>
<doc id="1485321" url="https://pl.wikipedia.org/wiki?curid=1485321" title="Cerkiew św. Bazylego Wielkiego w Kętrzynie">
Cerkiew św. Bazylego Wielkiego w Kętrzynie

Cerkiew św. Bazylego Wielkiego w Kętrzynie – cerkiew greckokatolicka w Kętrzynie, w województwie warmińsko-mazurskim. Jest to nowoczesna świątynia wybudowana w latach 1996-1997 według projektu Jacka Mermona. Wewnątrz świątyni znajduje się współczesny ikonostas. Cerkiew mieści się przy ulicy Pocztowej.

</doc>
<doc id="1485328" url="https://pl.wikipedia.org/wiki?curid=1485328" title="Cerkiew św. Kosmy i Damiana w Przemkowie">
Cerkiew św. Kosmy i Damiana w Przemkowie

Cerkiew św. Kosmy i Damiana w Przemkowie – cerkiew greckokatolicka w Przemkowie, w województwie dolnośląskim.
Jest to nowoczesna świątynia wybudowana w latach 1996-2003 według projektu Jacka Mermona. Architekturą nawiązuje do tradycji świątyń łemkowskich z terenu Beskidu Niskiego, skąd wywodzą się parafianie. Wewnątrz mieści się współczesny ażurowy ikonostas. Cerkiew mieści się przy Placu Cerkiewnym, jedynym o takiej nazwie w Polsce placu na tzw. Ziemiach Odzyskanych. Budowniczym świątyni jak również plebanii jest ks.proboszcz Bogdan Miszczyszyn.
Parafia greckokatolicka w Przemkowie istnieje od 1958 roku. Jest parafią w eparchii wrocławsko-koszalińskiej i należy do dekanatu zielonogórskiego.

</doc>
<doc id="1485330" url="https://pl.wikipedia.org/wiki?curid=1485330" title="Steve Backley">
Steve Backley

Steve Backley (ur. 12 lutego 1969 w Sidcup) – brytyjski lekkoatleta, specjalizujący się w rzucie oszczepem.
Backley był jednym z najwybitniejszych oszczepników lat 90. XX wieku. Pierwszy sukces odniósł w 1987, gdy został mistrzem Europy juniorów, rok później ustanowił rekord świata juniorów (79,50). Czterokrotny mistrz Europy, trzykrotny medalista olimpijski i dwukrotny wicemistrz świata. Dwa razy bił rekord świata – 2 lipca 1990 w Sztokholmie uzyskał wynik 89,58, a dwa lata później – 25 stycznia 1992 w Auckland – uzyskał wynik 91,46 i jako pierwszy człowiek rzucił oszczepem nowego typu ponad 90 metrów. Do dziś jest to rekord Wielkiej Brytanii.
Odznaczony Orderem Imperium Brytyjskiego IV klasy (OBE). Wystąpił w trzeciej serii brytyjskiego show Dancing on Ice, gdzie zajął 7. lokatę.

</doc>
<doc id="1485332" url="https://pl.wikipedia.org/wiki?curid=1485332" title="Krzysztof Koczoń">
Krzysztof Koczoń

Krzysztof Koczoń (ur. 31 marca 1982 w Siedlcach) – polski sprinter, brązowy medalista Mistrzostw Europy Juniorów w sztafecie 4x100 m w 2001 roku .

</doc>
<doc id="1485338" url="https://pl.wikipedia.org/wiki?curid=1485338" title="Cerkiew Opieki Matki Bożej w Zielonej Górze">
Cerkiew Opieki Matki Bożej w Zielonej Górze

Cerkiew Opieki Matki Bożej w Zielonej Górze – cerkiew greckokatolicka w Zielonej Górze, w województwie lubuskim. Jest to nowoczesna świątynia wybudowana w latach 2007-2008. Wewnątrz znajduje się współczesny ikonostas. Mieści się przy ulicy Boduena.
Parafia greckokatolicka w Zielonej Górze istnieje od 1957 roku. Należy do eparchii wrocławsko-koszalińskiej i znajduje się na terenie dekanatu zielonogórskiego.

</doc>
<doc id="1485341" url="https://pl.wikipedia.org/wiki?curid=1485341" title="28 Zapasowy Batalion Artylerii">
28 Zapasowy Batalion Artylerii

28 Zapasowy Batalion Artylerii (niem. "Artillerie-Ersatz-Abteilung 28") – pododdział artylerii Wehrmachtu.
Batalion został sformowany 26 sierpnia 1939 w Świdnicy ("Schweidnitz") w Okręgu Wojskowym VIII ("Wehrkreis VIII") jako zapasowy batalion artylerii lekkiej.
Początkowo batalion podlegał 168 Dywizji Piechoty, a następnie 148 Dywizji Piechoty.
25 stycznia 1941 przeniesiony do St. Avold w Lotaryngii w Okręgu Wojskowym XII. 15 maja 1941 3 bateria batalionu została użyta do sformowania 658 batalion artylerii lekkiej ("leichte-Artillerie-Abteilung 658") w Okręgu Wojskowym XIII.
1 października 1942 jednostkę rozdzielono na 28 Zapasowy Batalion Artylerii ("Artillerie-Ersatz-Abteilung 28") i 28 Rezerwowy Batalion Artylerii ("Reserve-Artillerie-Abteilung 28"). Od tego czasu 28 Zapasowy Batalion Artylerii podlegał Dywizji Metz, zaś 28 Rezerwowy Batalion Artylerii nadal podlegał 148 Dywizji Piechoty i wkrótce został przeniesiony do centralnej Francji.
Od lutego do kwietnia 1942 w 2 baterii 28 Zapasowego Batalionu Artylerii pełnił służbę Karol Semik.

</doc>
<doc id="1485346" url="https://pl.wikipedia.org/wiki?curid=1485346" title="Malbec">
Malbec

Malbec – czerwony szczep winny pochodzący z Francji. Najbardziej popularny w Cahors – tamtejsze wina muszą składać się w min. 70% z gron malbec; w regionie Bordeaux jest mniej popularnym składnikiem win kupażowanych, którym nadaje kolor i wyraziste garbniki. Cieszy się popularnością także w Argentynie, zwłaszcza w prowincji Mendoza. W Australii malbec był w 2003 uprawiany na 488 ha.
Daje ciemne, gęste wino o dużej zawartości garbników.
Odmiana jest znana pod licznymi synonimami, m.in. cot. 

</doc>
<doc id="1485347" url="https://pl.wikipedia.org/wiki?curid=1485347" title="Roger Y. Tsien">
Roger Y. Tsien



</doc>
<doc id="1485350" url="https://pl.wikipedia.org/wiki?curid=1485350" title="Ulica Ludwika Zamenhofa w Warszawie">
Ulica Ludwika Zamenhofa w Warszawie

Ulica Ludwika Zamenhofa – ulica na osiedlu Muranów w Warszawie biegnąca od ul. Nowolipki do skrzyżowania ulic Dubois i Miłej.
Na odcinku między ulicami Nowolipki i Mordechaja Anielewicza odbywa się ruch autobusów w jedną stronę, co jest związane z zakazem skrętu pojazdów jadących z południa z Andersa bezpośrednio w Anielewicza. Wzdłuż fragmentu ulicy biegnie także ścieżka rowerowa.
Patron.
Patronem ulicy jest Ludwik Zamenhof, polski lekarz żydowskiego pochodzenia, twórca międzynarodowego języka esperanto. Zamenhof podczas swojego pobytu w Warszawie mieszkał w jednym z domów przy tej ulicy.
Opis.
Ulica powstała z przemianowania południowego odcinka ulicy Dzikiej. Nazwę nadano w listopadzie 1930.
W okresie okupacji niemieckiej ulicy nadano nowe nazwy: polską "Dzika" i niemiecką "Wildstrasse". W listopadzie 1940 w całości znalazła się w granicach warszawskiego getta.
W dniach 6–11 września 1942, podczas wielkiej akcji deportacyjnej, pomiędzy ulicami: Smoczą, Gęsią, Zamenhofa, Szczęśliwą i placem Parysowskim zgromadzono ok. 100 tys. mieszkańców getta („kocioł na Miłej” lub „kocioł na Niskiej”). W wyniku selekcji 32 tys. osób otrzymało „numerki na życie” i mogło pozostać w getcie, 2,6 tys. zastrzelono, a ponad 54 tys. wywieziono do obozu zagłady w Treblince.
Po 1945 zmieniono bieg ulicy od ulicy Pawiej, przesuwając ją w kierunku północno-wschodnim.
W listopadzie 2012 Rada Warszawy skorygowała nazwę ulicy z "Ludwika Zamenhoffa" na "Ludwika Zamenhofa".

</doc>
<doc id="1485352" url="https://pl.wikipedia.org/wiki?curid=1485352" title="Stary ratusz w Bratysławie">
Stary ratusz w Bratysławie

Stary ratusz w Bratysławie (, ) – jeden z najstarszych budynków w stolicy Słowacji oraz najstarszy ratusz w kraju.
Historia.
Ukończony został w stylu gotyckim pod koniec XV wieku z połączenia dwóch osobnych budynków – domu Jakuba ("Jakubov dom") z domem Pawera ("Pawerov dom"; stary dom mieszczański, wybudowany w 1422 r. przez Hansa Pawera; zachowała się fasada z I połowy XV wieku). W XVI wieku Rada Miejska zakupiła dom Ungera ("Ungerov dom") sąsiadujący z ratuszem, a w XIX wieku rokokowy Pałac Apponyiego ("Aponiho palác", też "Apponyiho palác"), wybudowany w latach 1761–1762, który w ostatnich latach przeszedł gruntowny remont.
Jądro ratusza stanowi dom Jakuba ("Jakubov dom"), wybudowany przez wójta Jakuba ("Jakaba") w XIV wieku, ale gotycka wieża powstała prawdopodobnie już wiek wcześniej. Dzisiejsza bryła ratusza jest wynikiem licznych zmian stylistycznych: w 1599 r. w stylu renesansowym (po trzęsieniu ziemi), w XVIII wieku przebudowano wieżę w duchu barokowym, a w 1912 r. stanęło nowe, neogotyckie skrzydło.
Ratusz był używany od XV do XIX wieku (choć pierwsza wzmianka o bratysławskim ratuszu pochodzi z 1370 r.). W tym czasie wykorzystywano go czasem także jako więzienie, mennicę, miejsce handlu i świętowania, a także arsenał i archiwum. Obecnie znajduje się w nim Muzeum Miasta Bratysławy ("Múzeum mesta Bratislavy"), ukazujące historię Bratysławy.
W różnych okresach roku przed ratuszem odbywają się koncerty, występy, pokazy filmów, a w grudniu Jarmark Bożonarodzeniowy ("staromestské vianočné trhy").
Położenie.
Stary ratusz znajduje się pomiędzy głównym placem miasta ("Hlavné námestie", przy którym swoją siedzibę mają m.in. ambasady Japonii, Grecji oraz Francji) a Placem prymasowskim ("Primaciálne námestie", gdzie stoi m.in. obecna siedziba władz Bratysławy).

</doc>
<doc id="1485353" url="https://pl.wikipedia.org/wiki?curid=1485353" title="Miejscówka">
Miejscówka



</doc>
<doc id="1485354" url="https://pl.wikipedia.org/wiki?curid=1485354" title="Martin Chalfie">
Martin Chalfie

Martin Chalfie (ur. 15 stycznia 1947 w Chicago) – amerykański biolog.
Stopień doktora neurobiologii uzyskał w 1977 roku na Harvard University. W 1982 został profesorem nauk biologicznych na Columbia University.
W swoich badaniach wykorzystał gen kodujący wyizolowane przez Osamu Shimomura białko GFP jako gen reporterowy. W jednym z pierwszych eksperymentów zabarwił pojedyncze komórki nicienia Caenorhabditis elegans.
W 2008 roku został, wspólnie z Osamu Shimomura i Rogerem Tsienem uhonorowany Nagrodą Nobla w dziedzinie chemii za odkrycie białka zielonej fluorescencji.

</doc>
<doc id="1485355" url="https://pl.wikipedia.org/wiki?curid=1485355" title="Bilet">
Bilet

Bilet (fr. "billet") – dokument potwierdzający uprawnienie do skorzystania z określonej usługi (np. wejścia na mecz, przejazdu środkami komunikacji publicznej (pociąg, autobus)), za którą uiściło się opłatę przy jego nabyciu.
W publicznym transporcie zbiorowym bilet oznacza ważny dokument lub inny dowód zawarcia umowy transportowej.
Tradycyjne bilety wytwarzane były ze zwykłego papieru, obecnie (z uwagi na fałszerstwa) bilety dostępne w przedsprzedaży drukuje się zazwyczaj na specjalnym papierze zaopatrzonym w różnego rodzaju zabezpieczenia (np. mikrodruk, hologram). W sprzedaży bezpośredniej coraz częściej rezygnuje się z tradycyjnych form biletów na rzecz wydruków z kas fiskalnych.
Pojawiły się też bilety (głównie okresowe) w formie kart elektronicznych (np. Warszawska Karta Miejska, Krakowska Karta Miejska, Bydgoska Karta Miejska albo "Migawka" – karta zbliżeniowa w Łodzi) oraz wirtualne bilety w postaci hasła lub kodu (np. bilety lotnicze).
Kwestie prawne.
W rozumieniu prawa zobowiązań bilet jest znakiem legitymacyjnym potwierdzającym, że okaziciel (bilety kasowane) albo osoba imiennie wskazana (bilet okresowy) posiada uprawnienie do skorzystania z usługi oferowanej przez przedsiębiorcę posługującego się biletem. W odróżnieniu od papieru wartościowego bilet stanowi wyłącznie dowód przysługiwania określonego prawa, co oznacza, że w razie jego zagubienia (dotyczy to szczególnie biletów okresowych), uprawnienie do skorzystania z usługi biletowanej nie gaśnie, lecz może być wykazane innymi dowodami.
Bilet jest dokumentem stwierdzającym istnienie określonego stosunku prawnego, prawnie chronionym na gruncie prawa karnego. Podrobienie lub przerobienie biletu w celu jego użycia jako autentycznego albo też jego użycie, stanowi przestępstwo fałszu materialnego dokumentu. Z kolei osoba, która taki bilet sprzedaje jako autentyczny, dopuszcza się przestępstwa oszustwa.
Korzystanie z usługi biletowanej bez nabycia biletu może rodzić odpowiedzialność za wykroczenie szalbierstwa.
Miejscówka.
Miejscówka (dopłata do biletu) – oddzielny blankiet sprzedawany wraz z biletem, za dopłatą, umożliwiający podróż wybranym środkiem transportu na określonym w miejscówce siedzeniu. W Polsce najdłużej, do 18 marca 2013, miejscówki stosowano w pociągach spółki PKP Intercity. Obecnie w komunikacji autobusowej i kolejowej, wybrane miejsce – o ile istnieje ich rezerwacja – jest wskazane bezpośrednio na bilecie.
Do końca 2010 w przypadku braku miejsc siedzących w pociągu istniała możliwość nabycia miejscówki „bez wskazanego miejsca do siedzenia” upoważniającej do stania lub zajęcia wolnego miejsca, które należało zwolnić, gdy pojawił się pasażer z właściwą rezerwacją. Miejscówka taka, z adnotacją konduktora o braku wolnych miejsc, była podstawą do zwrotu opłat za jej wydanie (w drodze reklamacji).

</doc>
<doc id="1485357" url="https://pl.wikipedia.org/wiki?curid=1485357" title="Cerkiew św. Dymitra w Sanoku">
Cerkiew św. Dymitra w Sanoku

Cerkiew św. Dymitra w Sanoku – parafialna cerkiew greckokatolicka w Sanoku.
Historia.
Pierwotnie istniała cerkiew drewniana. Poniżej istniała plebania, której budynek rozebrano pod koniec XIX wieku.
Mieści się przy Alei Najświętszej Maryi Panny, w dzielnicy Dąbrówka. Jest to murowana świątynia wybudowana w 1867 (ostatecznie prace ukończono w 1891 roku). Powstała na terenie ówczesnej Dąbrówki Ruskiej. Fundusze na budowę świątyni przekazywali ks. Wasylij Czemarnyk, proboszcz parafii Zesłania Ducha Świętego w Sanoku oraz ks. Walery Słowikowski (wzgl. archirej Walerian Sławikowski), misjonarz nad Amurem na Dalekim Wschodzie. 
Świątynia została stworzona na planie równoramiennego krzyża. Jedną z kopuł cerkwi była większa, zakończona krzyżem. Przed 1939 dach cerkwi był wykonany z blachy. W tym czasie istniał w cerkwi obraz św. Dymitra. Obecnie w ołtarzu głównym znajduje się ikona Matki Boskiej z Dzieciątkiem.
Przy cerkwi powstała murowana dzwonnica, złożona z trzech dzwonów (jeden większy i dwa mniejsze).
Przed 1939 do cerkwi przynależało 18 morgów ziemi, służących na jej utrzymanie, zaś proboszcz samodzielnie posiadał 36 morgów.
W 1993 obiekt przekazano grekokatolikom. W 2005 przeprowadzono remont. Wewnątrz mieści się zabytkowy ikonostas.
Obok budynku istnieje murowana dzwonnica.
Na wschodniej fasadzie budynku została umieszczona tablica pamiątkowa upamiętniająca ofiary Akcji „Wisła”, odsłonięta w 60. rocznicę wydarzeń (2007).
Budynek został wpisany do wojewódzkiego (1989) oraz do gminnego rejestru zabytków miasta Sanoka.
Powyżej cerkwi jest położony cmentarz, przy którym znajduje się zabytkowa kaplica grobowa Tchorznickich, Stankiewiczów i Urbańskich, właścicieli ziemskich z Dąbrówki Polskiej.

</doc>
<doc id="1485358" url="https://pl.wikipedia.org/wiki?curid=1485358" title="Osamu Shimomura">
Osamu Shimomura

 (ur. 27 sierpnia 1928 w Fukuchiyamie, zm. 19 października 2018 w Nagasaki) – japoński biochemik, ojciec Tsutomu Shimomury.
Życiorys.
W 1951 ukończył studia farmaceutyczne na Uniwersytecie w Nagasaki. W 1959/1960 uzyskał tam stopień doktora chemii organicznej. W następnych latach pracował na Uniwersytecie w Princeton, Uniwersytecie Bostońskim oraz w Laboratorium Biologii Morza ("Marine Biological Laboratory") w Woods Hole.
W 1962 wyizolował z meduzy "Aequorea victoria" białko zielonej fluorescencji i zbadał jego właściwości. W 2008 został, wraz z Martinem Chalfie i Rogerem Tsienem, za to odkrycie uhonorowany Nagrodą Nobla w dziedzinie chemii.

</doc>
<doc id="1485360" url="https://pl.wikipedia.org/wiki?curid=1485360" title="8 Zapasowy Batalion Transportowy">
8 Zapasowy Batalion Transportowy

8 Zapasowy Batalion Transportowy (niem. "Fahr-Ersatz-Abteilung 8") – jeden z niemieckich batalionów transportowych okresu III Rzeszy.
Był jednostką zapasową "Infanterie-Divisions-Nachschubführer 320", sformowanego 10 grudnia 1940 w Lubece.
W I połowie 1943 jednym z żołnierzy szwadronu zdrowiejących, a następnie szwadronu marszowego 8 Zapasowego Batalionu Transportowego był Polak Karol Semik, działacz spółdzielczy ze Śląska Cieszyńskiego, przymusowo wcielony do Wehrmachtu, który zbiegł w 1943 do PSZ na Zachodzie.

</doc>
<doc id="1485361" url="https://pl.wikipedia.org/wiki?curid=1485361" title="Szybka zmiana">
Szybka zmiana

Szybka zmiana (ang. "Swing Shift") – amerykański dramat filmowy z 1984 roku w reżyserii Jonathana Demmego.
Fabuła.
II wojna światowa. Po ataku na Pearl Harbor Ameryka przystępuje do wojny. Mężczyźni idą walczyć, kobiety... zajmują ich miejsca pracy. Wśród nich są Kay Walsh - wzorowa żona i pani domu oraz jej sąsiadka, przebojowa Hazel. Obie pracują w fabryce samolotów i zaprzyjaźniają się. Ale kiedy obie zakochują się w tym samym facecie, przyjaźń zostaje wystawiona na ciężką próbę.
Główne role.
i inni
Nagrody i nominacje.
Oscary za rok 1984
Złote Globy 1984

</doc>
<doc id="1485363" url="https://pl.wikipedia.org/wiki?curid=1485363" title="Ulica Karmelicka w Warszawie">
Ulica Karmelicka w Warszawie

Ulica Karmelicka – ulica warszawskiego osiedla Muranów, zaczynająca się ślepo w pobliżu alei „Solidarności” i biegnąca na północ do ul. Stawki. 
Historia.
Nazwa ulicy, która po raz pierwszy pojawiła się w dokumentach miejskich w 1682, pochodzi od kościoła Narodzenia Najświętszej Maryi Panny, budowę którego rozpoczął w tym roku zakon karmelitów trzewiczkowych.
Ulica została wytyczona około roku 1750 w miejscu starszej uliczki, skasowanej w związku z budową klasztoru. W 1762 południową stronę ulicy zajmowały ogrody należące do karmelitów, zaś około roku 1796 powstał budynek klasztoru.
Przy północnej stronie ulicy u zbiegu z ul. Leszno (obecnie al. „Solidarności”) wznosiły się dwa dworki, za nimi w kierunku nieistniejącej dziś ulicy "Mylnej" ciągnął się ogród o regularnych kwaterach, poprzedzony murowanym przyulicznym domem. Na tyłach owego domu znajdowała się niewielka posesja należąca do Starej Warszawy, na której biły źródła z których czerpano wodę do cystern, przekazywaną następnie drewnianym wodociągiem na Rynek Starego Miasta.
Posesją narożną u zbiegu z "Mylną" zarządzali wspólnie luteranie i kalwiniści; od roku 1736 mieścił się tam przytułek dla ubogich chorych, wraz z cmentarzem ewangelickim założonym wraz z jurydyką Leszno w roku 1648. W roku 1807 po wyroku sądu sporny grunt podzielono pomiędzy oba protestanckie kościoły: luteranie otrzymali większość terenów dawnego cmentarza oraz Szpital Ewangelicki, rozbudowany w latach 1835–1837 według projektu Adolfa Schucha.
Pierwsze kamienice pojawiły się przy Karmelickiej dopiero w latach dwudziestych XIX wieku w okolicy skrzyżowania z ówczesną ul. Leszno. Około roku 1863 Karmelicka została przedłużona aż do ul. Dzielnej i już w ciągu pierwszego roku swego istnienia nowy odcinek ulicy, nazwany ulicą "Nowokarmelicką", został zabudowany pięcioma dwupiętrowymi kamienicami.
W końcu XIX wieku przy Karmelickiej powstawały już wyłącznie trzy i czteropiętrowe domy; jednak niezabudowanych gruntów było już bardzo mało.
W roku 1899 istniał plan przedłużenia Karmelickiej i połączenia jej z "Nowokarmelicką", później – "Ksawerego Druckiego-Lubeckiego" (obecnie jest to fragment al. Jana Pawła II), za pośrednictwem biegnącej przy Pawiaku nieistniejącej już ulicy "Więziennej", jednak zamysłu tego ostatecznie nie zrealizowano.
W roku 1908 Karmelicką pojechał elektryczny tramwaj linii 19; początkowo jego trasa wiodła z placu Zbawiciela do pętli znajdującej się u zbiegu "Gęsiej" (obecnie ul. Anielewicza) i "Dzikiej", noszącej dziś nazwę ul. Zamenhofa. Po roku 1915 linię wydłużono do ul. Powązkowskiej.
Dwukrotnie planowano rozbudowę Szpitala Ewangelickiego: w roku 1935 według projektu Remigiusza Ostoi-Chodkowskiego oraz w roku 1937 według planów Józefa Szanajcy i Bohdana Lacherta; ostatecznie jednak do nadbudowy gmachu nie doszło.
W 1939 ulica nie odniosła poważnych zniszczeń. W listopadzie 1940 znalazła się w obrębie getta warszawskiego, do którego nie włączono jedynie Szpitala Ewangelickiego. Była główną ulicą łączącą północną i południową część tzw. dużego getta. W 1942 wyłączono z dzielnicy zamkniętej parzystą stronę Karmelickiej, jednak strona nieparzysta wciąż wchodziła w skład tzw. szopów, czyli zatrudniających Żydów niemieckich zakładów produkcyjnych zlokalizowanych na terenie getta.
W latach 1943–1944 Niemcy spalili i zburzyli niemal całą zabudowę szopów i ulicy Karmelickiej. Ocalały jedynie kościół Narodzenia NMP i budynek Szpitala Ewangelickiego (zniszczony w 1944 podczas powstania warszawskiego). Po powstaniu w getcie warszawskim odcinek współczesnej ulicy pomiędzy ulicami: Gęsią (Anielewicza) i Wołyńską (Lewartowskiego) znalazł się w obrębie obozu koncentracyjnego KL Warschau. W miejscu wzniesionego po wojnie budynku pod nr 17a znajdowało się obozowe krematorium.
Ostatnie ruiny dawnej zabudowy ulicy rozebrano w roku 1948 podczas budowy osiedla Muranów, zaprojektowanego przez Bohdana Lacherta. Jednocześnie przesunięto bieg ulicy o kilkanaście metrów, skasowano jej początkowy odcinek oraz wydłużono do ul. Anielewicza oraz od ul. Lewartowskiego (dawnej Wołyńskiej) do ul. Stawki. W pierwszej połowie lat sześćdziesiątych, po rozebraniu dawnego więzienia Gęsiówka, przebito ostatni odcinek ul. Karmelickiej między ulicami Anielewicza i Lewartowskiego.
W 1977 pod nr 17 otwarto pierwszą w Polsce automatyczną pralnię samoobsługową.

</doc>
<doc id="1485364" url="https://pl.wikipedia.org/wiki?curid=1485364" title="Ratusz w Tuchowie">
Ratusz w Tuchowie

Ratusz w Tuchowie – zabytkowy ratusz klasycystyczny w Tuchowie, w województwie małopolskim. 
Historia.
Obecna budowla została odbudowana w latach 1873–1874 z wykorzystaniem części fundamentów i ścian poprzedniej. Jest to w całości murowana budowla piętrowa. Na planie w kształcie litery C. Mieści się pośrodku Rynku. Wewnątrz znajduje się siedziba burmistrza miasta i całego urzędu miejskiego i Gminy Tuchów. Projektantem ratusza był zapewne Franciszek Hackbeil starszy. Budynek reprezentuje styl neoklasycystyczny i nakryty jest dachem dwuspadowym.

</doc>
<doc id="1485369" url="https://pl.wikipedia.org/wiki?curid=1485369" title="Guido Marcello Mugnaini">
Guido Marcello Mugnaini

Guido Marcello Mugnaini (ur. 12 listopada 1940) – były włoski kolarz szosowy. Guido rozpoczął swoją profesjonalną karierę kolarską w 1964 roku. Już w pierwszym roku w zawodowym peletonie odniósł zwycięstwo etapowe w Giro d'Italia oraz zajął siódme miejsce w klasyfikacji generalne wyścigu. Największym sukcesem w karierze Guido było zwycięstwo etapowe w Tour de France z roku 1966. W tym samym wyścigu zajął 5. miejsce w klasyfikacji generalnej.
W 1967 roku Guido ponownie wystartował w wyścigu Tour de France, ale podczas jednego z etapów odniósł poważny wypadek, w efekcie czego miał liczne złamania kończyn. Spowodowało to, że w wieku 27 lat zdecydował przedwcześnie zakończyć swoją kolarską karierę.

</doc>
<doc id="1485370" url="https://pl.wikipedia.org/wiki?curid=1485370" title="Polsko-Niemiecki Instytut Terapii Uzależnień">
Polsko-Niemiecki Instytut Terapii Uzależnień

Polsko-Niemiecki Instytut Terapii Uzależnień (P-NITU) – instytucja szkoleniowa, powołana przez międzynarodową organizację federacyjną Błękitny Krzyż, której misją jest pomaganie osobom uzależnionym. 
Celem powołania Instytutu jest przede wszystkim przygotowanie szerokiego spectrum nowoczesnych programów szkoleniowych z zakresu zarówno terapii uzależnień, jak i innych aspektów rozwiązywania problemów alkoholowych.
W 2007 roku Polsko-Niemiecki Instytut Terapii Uzależnień otrzymał od Rady Akredytacyjnej Państwowej Agencji Rozwiązywania Problemów Alkoholowych akredytacje na prowadzenie szkolenia II stopnia w ramach II etapu krajowego programu certyfikacji terapeutów uzależnień. Jednocześnie Instytut zajmuje się innymi szkoleniami dla szerokiego grona pracowników lecznictwa odwykowego, takich jak członkowie gminnych komisji rozwiązywania problemów alkoholowych (GKRPA).

</doc>
<doc id="1485371" url="https://pl.wikipedia.org/wiki?curid=1485371" title="El Norte">
El Norte

El Norte – amerykańsko-brytyjski film społeczno-obyczajowy z 1983 roku, poruszający - jako jeden z pierwszych - los Indian gwatemalskich, żyjących w skrajnym ubóstwie jako obywatele drugiej kategorii oraz mit (i rzeczywistość) emigracji "na północ", czyli do USA. Bohaterowie, brat i siostra Xuncax, ścigani przez armię rządową w swoim kraju, decydują się na emigrację. By dotrzeć do Stanów Zjednoczonych muszą najpierw przejść przez Meksyk, gdzie doznają, jako Indianie, kolejnych poniżeń.
Główne role.
i inni
Nagrody i nominacje.
Oscary za rok 1984

</doc>
<doc id="1485373" url="https://pl.wikipedia.org/wiki?curid=1485373" title="Trimerophyta">
Trimerophyta



</doc>
<doc id="1485374" url="https://pl.wikipedia.org/wiki?curid=1485374" title="Psilotopsida">
Psilotopsida



</doc>
<doc id="1485375" url="https://pl.wikipedia.org/wiki?curid=1485375" title="Equisetopsida">
Equisetopsida



</doc>
<doc id="1485376" url="https://pl.wikipedia.org/wiki?curid=1485376" title="Ginkgophyta">
Ginkgophyta



</doc>
<doc id="1485378" url="https://pl.wikipedia.org/wiki?curid=1485378" title="Rhyniophyta">
Rhyniophyta



</doc>
<doc id="1485380" url="https://pl.wikipedia.org/wiki?curid=1485380" title="Zosterophyllopsida">
Zosterophyllopsida



</doc>
<doc id="1485381" url="https://pl.wikipedia.org/wiki?curid=1485381" title="Cerkiew Przemienienia Pańskiego w Gorlicach">
Cerkiew Przemienienia Pańskiego w Gorlicach

Cerkiew Przemienienia Pańskiego w Gorlicach – cerkiew greckokatolicka w Gorlicach, w województwie małopolskim. Mieści się przy ulicy 11 Listopada. Należy do dekanatu krakowsko-krynickiego.
Cerkiew mieści się przy założonym w 1983 klasztorze sióstr bazylianek. 2 grudnia 1984 zostało odprawione w niej pierwsze nabożeństwo przez arcybiskupa Jana Martyniaka. Wewnątrz świątyni znajduje się zamontowany w 1986 współczesny ikonostas wykonany przez pana Stefanowskiego. Przy świątyni znajduje się dzwonnica.

</doc>
<doc id="1485384" url="https://pl.wikipedia.org/wiki?curid=1485384" title="Plusk">
Plusk

Plusk (ang. "Splash") – amerykańska komedia romantyczna z 1984 roku w reżyserii Rona Howarda.
Opis fabuły.
Lata pięćdziesiąte. Mały chłopiec wpada do wody, ale zostaje uratowany przez syrenę. Mija dwadzieścia pięć lat. Allen Bauer jest samotnym kawalerem i przedsiębiorcą w Nowym Jorku. Pewnego dnia znów spotyka syrenę, która mu pomogła. Syrena postanawia z nim zamieszkać i przyjmuje sobie imię Madison, a za każdym razem, gdy wychodzi na ląd, przybiera kobiecą postać i może się swobodnie poruszać. Jednak gdy tylko dotyka wody, z powrotem staje się syreną. Z trudem przyzwyczaja się do życia w metropolii. Madison zaczyna interesować naukowców.
Obsada.
i inni
Nagrody i nominacje.
Oscary za rok 1984
Złote Globy 1984

</doc>
<doc id="1485385" url="https://pl.wikipedia.org/wiki?curid=1485385" title="8 Zapasowy Batalion Artylerii">
8 Zapasowy Batalion Artylerii

8 Zapasowy Batalion Artylerii (niem. "Artillerie-Ersatz-Abteilung 8") - jeden z niemieckich batalionów artylerii okresu III Rzeszy.
Został sformowany 27 sierpnia 1939 w Opawie ("Troppau") w Okręgu Wojskowym VIII ("Wehrkreis VIII") jako zapasowy batalion artylerii lekkiej. Został przyporządkowany 168 Dywizji, a jeszcze w tym samym roku 148 Dywizji.
3 stycznia 1940 batalion został przeniesiony do garnizonu Bielsko również w Okręgu Wojskowym VIII, zaś w grudniu 1940 do Metz w Okręgu Wojskowym XII.
1 października 1942 batalion podzielono na 8 Zapasowy Batalion Artylerii ("Artillerie-Ersatz-Abteilung 8") i 8 Rezerwowy Batalion Artylerii ("Reserve-Artillerie-Abteilung 8"). Od tego czasu 8 Zapasowy Batalion Artylerii podlegał Dywizji Metz, zaś 8 Rezerwowy Batalion Artylerii - 148 Dywizji Rezerwowej ("148. Reserve-Division") i wysłany do Auch w południowo-zachodniej Francji.
Pod koniec października 1942 1 bateria 8 Zapasowego Batalionu Artylerii została wykorzystana do sformowania 213 Rezerwowego Batalionu Artylerii ("Artillerie-Ersatz-Abteilung 213").
Od grudnia 1942 8 Zapasowy Batalion Artylerii stacjonował w Chorzowie ("Königshütte") i podlegał 432 Dywizji.
Od 21 kwietnia do 30 maja 1943 jednym z żołnierzy 8 Zapasowego Batalionu Artylerii był Polak Karol Semik, działacz spółdzielczy ze Śląska Cieszyńskiego, przymusowo wcielony do Wehrmachtu, który zbiegł w 1943 do PSZ na Zachodzie.

</doc>
<doc id="1485386" url="https://pl.wikipedia.org/wiki?curid=1485386" title="Renault Megane">
Renault Megane



</doc>
<doc id="1485388" url="https://pl.wikipedia.org/wiki?curid=1485388" title="Dzwon Pokoju">
Dzwon Pokoju



</doc>
<doc id="1485394" url="https://pl.wikipedia.org/wiki?curid=1485394" title="Purpurowy deszcz">
Purpurowy deszcz

Purpurowy deszcz – amerykański film muzyczny z 1984 roku będący quasi-autobiografią Prince'a.
Opis fabuły.
Kid, szef zespołu muzycznego The Revolution poznaje Apollonię, obiecującą piosenkarkę. Zakochuje się w niej, ale potem ona odchodzi dla innego piosenkarza. Poza tym Kid wchodzi w konflikt z zespołem The Time.
Główne role.
i inni
Nagrody i nominacje.
Oscary za rok 1984
Złote Globy 1984
Nagroda Saturn w kategorii najlepsza muzyka
Złota Malina 1984

</doc>
<doc id="1485397" url="https://pl.wikipedia.org/wiki?curid=1485397" title="2 Hearts">
2 Hearts

2 Hearts – singel australijskiej piosenkarki Kylie Minogue, pochodzi z albumu X (z 2007 roku).

</doc>
<doc id="1485400" url="https://pl.wikipedia.org/wiki?curid=1485400" title="Tekściarz (film)">
Tekściarz (film)

Tekściarz lub Autor piosenki () – amerykański film muzyczny z 1984 roku.
Opis fabuły.
Doc Jenkins – tekściarz i muzyk country jest właścicielem małej wytwórni muzycznej. Pewnego dnia sprzedaje ją razem z prawami autorskimi do utworów, które sam stworzył. Zostaje oszukany przez partnera. Na pomóc ruszają stary kumpel Blackie oraz piosenkarka Gilda.
Film jest swojego rodzaju satyrą na artystów poszukujących wolności. Materiał luźno opiera się na biografii Willie Nelsona, legendzie i finansach. Przykładem może być piosenka Nelsona "Night Life" – sprzedana w 1961 za 150 dolarów, została nagrana przez ponad 70 artystów i sprzedana w ponad 30 milionach kopii.
Główne role.
i inni
Nagrody i nominacje.
Oscary za rok 1984
Złote Globy 1984

</doc>
<doc id="1485402" url="https://pl.wikipedia.org/wiki?curid=1485402" title="Deutsche Presse Agentur">
Deutsche Presse Agentur



</doc>
<doc id="1485413" url="https://pl.wikipedia.org/wiki?curid=1485413" title="Wow (singel Kylie Minogue)">
Wow (singel Kylie Minogue)

Wow – drugi singel australijskiej piosenkarki Kylie Minogue, który pochodzi z albumu X (z 2007 roku).

</doc>
<doc id="1485414" url="https://pl.wikipedia.org/wiki?curid=1485414" title="Aleksandrówek (powiat łęczycki)">
Aleksandrówek (powiat łęczycki)

Aleksandrówek – wieś w Polsce położona w województwie łódzkim, w powiecie łęczyckim, w gminie Grabów.
W latach 1975−1998 miejscowość należała administracyjnie do województwa konińskiego.
Wierni Kościoła rzymskokatolickiego należą do parafii św. Mateusza Apostoła i św. Rocha w Starej Sobótce, a wierni Kościoła Starokatolickiego Mariawitów do parafii św. Mateusza Apostoła i Ewangelisty i św. Rocha Wyznawcy w Nowej Sobótce. 

</doc>
<doc id="1485415" url="https://pl.wikipedia.org/wiki?curid=1485415" title="Galeria przeciwskarpowa">
Galeria przeciwskarpowa



</doc>
<doc id="1485421" url="https://pl.wikipedia.org/wiki?curid=1485421" title="Wieża widokowa na Górze Świętej Anny">
Wieża widokowa na Górze Świętej Anny

Wieża widokowa na Górze Świętej Anny – kamienna wieża widokowa zbudowana w 1911 r. na stanowiącej część Wzgórz Włodzickich Górze Świętej Anny, w Nowej Rudzie na ziemi kłodzkiej. Budowla na Górze Świętej Anny jest jedną z kilku wież widokowych w Sudetach Środkowych. Inne znajdują się na: Górze Wszystkich Świętych, Grodziszczu (w ruinie), Kalenicy, Wielkiej Sowie, Włodzickiej Górze oraz w Suszynie.
Wieża zbudowana jest z miejscowego piaskowca o charakterystycznej czerwonej barwie (tzw. "piaskowiec budowlany").
Historia.
W miejscu posadowienia wieży, na wysokości 647 m n.p.m. znajdował się dawniej schron turystyczny z pomostem widokowym. W 1911 r. staraniem Carla Ferchego i noworudzkiej sekcji Kłodzkiego Towarzystwa Górskiego (Glatzer Gebirgsverein) wybudowano wieżę widokową według projektu Heinricha Wolfa z Berlina dla turystów oraz pielgrzymów odwiedzających górę w celach religijnych, którą otwarto 29 października 1911. Była to jedna z pierwszych sudeckich wież widokowych wzniesionych w stylu modernizmu. Carl Ferche był również inicjatorem zbudowania schroniska na szczycie Góry św. Anny w 1903 r..
Przekaźnik.
Po 1945 r., gdy na tych terenach nastąpiła wymiana ludności, stan techniczny wieży pogorszył się. Od 1962 r. znajdował się na niej przekaźnik radiowo-telewizyjny i nie była ona dostępna dla zwiedzających. Od 2006 r. lokalna społeczność podejmowała starania o przywrócenie obiektowi funkcji turystycznych. EmiTel Sp. z o.o., ówczesny dzierżawca, nie był skłonny do rezygnacji z jego użytkowania; niemniej na rok 2012 planowano udostępnienie wieży turystom.
Od 23 kwietnia 2013 roku prowadzono z niej emisję sygnału trzeciego multipleksu w ramach naziemnej telewizji cyfrowej.
Renowacja i ponowne otwarcie wieży widokowej.
We wrześniu 2013 r. władze Nowej Rudy ogłosiły przetarg na renowację wieży. Wykonawca wytyczył również miejski szlak turystyczny (pieszy i rowerowy) łączący ją z wieżą na Górze Wszystkich Świętych. Na początku 2014 r. rozpoczęły się prace remontowe: m.in. renowacja schodów, ścian, tarasu widokowego, balustrad, rekonstrukcję czternastu kolumn, wykonanie hełmu wieży, wyłożenie kamieniem posadzki między murkiem a wieżą, wiaty i ławki. Otwarcie odremontowanej wieży nastąpiło 5 października 2014 roku.
Szlaki turystyczne.
 Kościelec - Góra Wszystkich Świętych - Góra Świętej Anny - Przełęcz pod Krępcem - Nowa Ruda - Włodzicka Góra - Świerki Dolne - Kompleks Gontowa - Sokolec - Schronisko Sowa - Wielka Sowa

</doc>
<doc id="1485422" url="https://pl.wikipedia.org/wiki?curid=1485422" title="8 Rezerwowy Batalion Artylerii">
8 Rezerwowy Batalion Artylerii

8 Rezerwowy Batalion Artylerii (niem. "Reserve-Artillerie-Abteilung 8") – jeden z niemieckich batalionów artylerii okresu III Rzeszy.
1 października 1942 8 Zapasowy Batalion Artylerii podzielono na 8 Zapasowy Batalion Artylerii ("Artillerie-Ersatz-Abteilung 8") i 8 Rezerwowy Batalion Artylerii ("Reserve-Artillerie-Abteilung 8").
Od tego czasu 8 Zapasowy Batalion Artylerii podlegał Dywizji Metz, zaś 8 Rezerwowy Batalion Artylerii – 148 Dywizji Rezerwowej ("148. Reserve-Division") i został wysłany do Auch w południowo-zachodniej Francji.

</doc>
<doc id="1485423" url="https://pl.wikipedia.org/wiki?curid=1485423" title="Bugaj (powiat łęczycki)">
Bugaj (powiat łęczycki)

Bugaj – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.
W miejscowości zachowały się rudymenty cmentarza ewangelickiego. Nekropolia zlokalizowana jest na południe od drogi prowadzącej przez wieś. Z całego cmentarza przetrwał jedynie przewrócony filar spełniający niegdyś funkcję bramy cmentarnej.

</doc>
<doc id="1485424" url="https://pl.wikipedia.org/wiki?curid=1485424" title="Muppety na Manhattanie">
Muppety na Manhattanie

Muppety na Manhattanie – amerykańsko-brytyjski film familijny z 1984 roku.
Fabuła.
Żaba Kermit i jego przyjaciele ukończyli szkołę filmową i postanawiają wystawić musical "Melodie Manhattanu" na Broadwayu. Poznają producenta Martina Price'a, który zgadza się wyprodukować spektakl. Okazuje się, że Price jest oszustem, a desperackie próby znalezienia nowego sponsora nie przynoszą efektów. Grupa rozdziela się i szuka pracy po całej Ameryce. Jedynie Kermit i Piggy zostają wierząc, że znajdą producenta...
Obsada.
i inni
Nagrody i nominacje.
Oscary za rok 1984

</doc>
<doc id="1485425" url="https://pl.wikipedia.org/wiki?curid=1485425" title="Kępina (województwo łódzkie)">
Kępina (województwo łódzkie)

Kępina – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485428" url="https://pl.wikipedia.org/wiki?curid=1485428" title="Kobyle (województwo łódzkie)">
Kobyle (województwo łódzkie)

Kobyle – wieś w Polsce położona w województwie łódzkim, w powiecie łęczyckim, w gminie Grabów.
Wieś jest przykładem osadnictwa olęderskiego.
Wieś arcybiskupstwa gnieźnieńskiego "Kobele", położona w powiecie łęczyckim województwa łęczyckiego w końcu XVI wieku. W latach 1975–1998 miejscowość należała administracyjnie do województwa konińskiego.

</doc>
<doc id="1485429" url="https://pl.wikipedia.org/wiki?curid=1485429" title="Fermín Cacho">
Fermín Cacho

Fermín Cacho Ruiz (ur. 16 lutego 1969 w Ágreda) – hiszpański lekkoatleta, biegacz specjalizujący się w dystansie 1500 m. Dwukrotny medalista olimpijski.
Cacho był czołowym średniodystansowcem lat 90., jednym z nielicznych Europejczyków podejmujących rywalizację z biegaczami afrykańskimi. Rozpoczął międzynarodową karierę w 1988, gdy zdobył brązowy medal na 1500 m na Mistrzostwach Świata Juniorów w Sudbury. W 1990 zajął 2. miejsce na 1500 m na Halowych Mistrzostwach Europy w Glasgow. Był także drugi na tym dystansie na Halowych Mistrzostwach Świata w 1991 w Sewilli za Noureddinem Morcelim. Na Mistrzostwach Świata w 1991 w Tokio zajął 5. miejsce.
Na Igrzyskach Olimpijskich w 1992 w Barcelonie Cacho niespodziewanie został mistrzem na 1500 m (bieg był rozgrywany w wolnym tempie, co promowało biegaczy dysponujących szybkim finiszem). Zdobył srebrny medal na Mistrzostwach Świata w 1993 w Stuttgarcie (za Morcelim) i złoty na Mistrzostwach Europy w 1994 w Helsinkach. Na Mistrzostwach Świata w 1995 w Göteborgu był ósmy.
Na Igrzyskach Olimpijskich w 1996 w Atlancie faworytami biegu na 1500 m byli Morceli i Hicham El Guerrouj. Na trzecim okrążeniu El Guerrouj się przewrócił. Cacho musiał go przeskoczyć, stracił kilka metrów i nie był w stanie dogonić Morcelego. Zdobył srebrny medal. Takie samo miejsce zajął na Mistrzostwach Świata w 1997 w Atenach (za El Guerroujem). Na Mistrzostwach Europy w 1998 w Budapeszcie zdobył brązowy medal, a Mistrzostwach Świata w 1999 w Sewilli był czwarty.
13 sierpnia 1997 w Zurychu Cacho ustanowił rekord Europy wynikiem 3.28,95 (był w tym biegu drugi za El Guerroujem). Ten rezultat był rekordem Europy do 19 lipca 2013 (Mo Farah przebiegł wtedy ten dystans w 3:28,81). Był mistrzem Hiszpanii na tym dystansie w latach 1989-1993, 1995 i 1996, a także w hali w 1990, 1991 i 1995.

</doc>
<doc id="1485430" url="https://pl.wikipedia.org/wiki?curid=1485430" title="Forum Konstantyna">
Forum Konstantyna

Forum Konstantyna – najważniejszy plac Konstantynopola, położony w najstarszej części stolicy, wytyczony już w trakcie zakładania miasta za panowania cesarza Konstantyna Wielkiego. 
Ulica "Mese" (środkowa), która biegła przez cały Konstantynopol, od Złotej Bramy aż do placu Augustajon, przechodziła, tuż przed tym ostatnim, we wspaniały plac poświęcony założycielowi miasta. Forum miało kształt owalny, a otoczone było portykami. Łączyło się ono z ulicą "Mese" poprzez dwie monumentalne bramy: pierwsza, wychodząca na zachód, prowadziła w stronę Złotej Bramy, druga zaś, prowadząca na wschód, łączyła się z ostatnim odcinkiem ulicy Środkowej, kończącej się placem Augustajon.
W samym centrum forum wznosiła się porfirowa kolumna Konstantyna, na której początkowo znajdował się posąg tego władcy jako boga Heliosa, a od XII wieku ogromny krucyfiks. Wokół forum wznosiły się różne budynki, zarówno sakralne, jak i świeckie. Jak podaje J. B. Bury, stały tam dwa kościoły: św. Konstantyna oraz św. Marii ("od Forum"). Znajdował się tu także jeden z dwóch budynków senatu. Pierwszy i starszy gmach senatu mieścił się natomiast przy placu Augustajon. Uważa się, iż nowa siedziba senatu stała po północnej stronie forum. Zgodnie z pochodzącym z XI wieku opisem, budynek ten miał kształt rotundy i posiadał własny portyk, na który składały się cztery wysokie kolumny. Na południe od Forum, w stronę hipodromu, znajdowała się – istniejąca do dziś – cysterna Filoksenosa.
Poza posągiem cesarza, umieszczonym na kolumnie Konstantyna, na forum znajdowały się również inne rzeźby i posągi. Były to w większości starożytne rzeźby zwiezione tu z całego obszaru cesarstwa. Pełna ich liczba nie jest znana. Z pewną dozą pewności można jedynie stwierdzić, iż wznosiły się tu posągi: delfina, słonia, oraz grupki hippokampów. Stały tu także: wyobrażenie sądu nad Parysem, legendarny Palladion, posągi Ateny i Tetydy oraz rzeźba przedstawiająca Artemidę. Możliwe, że znajdowały się tu także posągi: Posejdona, Asklepiosa oraz Dionizosa.
Forum doznało licznych uszkodzeń w trakcie rewolucji Nika, jednakże zostało wkrótce odbudowane przez cesarza Justyniana I. Ogromnych zniszczeń doznało w 1204 w wyniku działalności krzyżowców, uczestników niesławnej IV krucjaty. Zaprószyli oni bowiem ogień, który strawił m.in. forum Konstantyna. Odpowiedzialni są również za zniknięcie większości rzeźb zdobiących plac, które zostały przetopione bądź wywiezione.

</doc>
<doc id="1485432" url="https://pl.wikipedia.org/wiki?curid=1485432" title="Ksawerówek">
Ksawerówek

Ksawerówek – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485433" url="https://pl.wikipedia.org/wiki?curid=1485433" title="Olszewa">
Olszewa

Olszewa – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485435" url="https://pl.wikipedia.org/wiki?curid=1485435" title="Kobieta w czerwieni">
Kobieta w czerwieni

Kobieta w czerwieni – amerykańska komedia romantyczna z 1984 roku. Remake francuskiego filmu "Jak zrobić słonia w trąbę" ("Un éléphant ça trompe énormément") Yves Roberta z 1976 roku. Piosenka Stevie Wondera "I Just Called to Say I Love You" stała się wielkim przebojem.
Opis fabuły.
Teddy Pierce pracuje w San Francisco jako agent reklamowy. Ma żonę i dzieci, nie interesował się innymi kobietami. Nagle poznaje Charlotte, modelkę w czerwonej sukience. Po raz pierwszy jest gotów zdradzić swoją żonę. Po wielu perturbacjach Teddy namawia Charlotte na "spotkanie w interesach" i łapie wieczorny lot. Samolot z powodu mgły ląduje jednak w oddalonym o 200 km San Diego. Po powrocie do domu nadarza się okazja spotkać Charlotte w San Francisco.
Główne role.
i inni
Nagrody i nominacje.
Oscary za rok 1984
Złote Globy 1984
Nagrody BAFTA 1984

</doc>
<doc id="1485436" url="https://pl.wikipedia.org/wiki?curid=1485436" title="Rochów">
Rochów

Rochów – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.
Zabytki.
We wsi znajduje się nieczynny cmentarz ewangelicki, na którym zachowało się kilka zabytkowych nagrobków z inskrypcjami w językach polskim i niemieckim.

</doc>
<doc id="1485437" url="https://pl.wikipedia.org/wiki?curid=1485437" title="Cerkiew Narodzenia Najświętszej Maryi Panny w Lublinie">
Cerkiew Narodzenia Najświętszej Maryi Panny w Lublinie

Cerkiew Narodzenia Najświętszej Maryi Panny w Lublinie – cerkiew greckokatolicka w Lublinie. To budowla pochodząca ze wsi Tarnoszyn koło Tomaszowa Lubelskiego. Została wybudowana w 1759 w Uhrynowie, w 1904 przeniesiona do Tarnoszyna. W 1994 została nabyta przez parafię greckokatolicką w Lublinie. W 1997 została pieczołowicie odrestaurowana. Mieści się na terenie Muzeum Wsi Lubelskiej, w sektorze Roztocza przy Alei Warszawskiej.

</doc>
<doc id="1485441" url="https://pl.wikipedia.org/wiki?curid=1485441" title="Rochówek">
Rochówek

Rochówek – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.
Rochówek położony jest nad rzeką Rgilewką. Obecnie wieś jest słabo zaludniona. Najbliżej położone miejscowości to Stara Sobótka, Nowa Sobótka, Kotków, Radzyń i Rochów oraz sołectwo Wygorzele.
Wieś królewska (dzierżawa Sobótka, wł. Franciszek Jerzmanowski) zasiedlona przez osadników holenderskich w 1783 r. W 1789 r. liczyła 12 domów i 81 mieszkańców. W 1888 r. miała 15 domów, 126 mieszkańców i 355 morgów pszennej ziemi.
Duża wieś rzędowo-ulicowa położona na północny zachód od Sobótki. Zagrody rozciągają się po obu stronach asfaltowej drogi biegnącej przez osadę z północnego zachodu ku południowemu wschodowi.
Krajobraz kulturowy typowy dla osadnictwa holenderskiego przekształcony. Brak przykładów tradycyjnej architektury związanej z osadnikami.
W miejscowości znajduje się cmentarz ewangelicki. 

</doc>
<doc id="1485446" url="https://pl.wikipedia.org/wiki?curid=1485446" title="Stanisławki (województwo łódzkie)">
Stanisławki (województwo łódzkie)

Stanisławki – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485447" url="https://pl.wikipedia.org/wiki?curid=1485447" title="Zelda Fitzgerald">
Zelda Fitzgerald

Zelda Sayre Fitzgerald (ur. 24 lipca 1900 w Montgomery, zm. 10 marca 1948 w Asheville), urodzona jako Zelda Sayre, pisarka amerykańska.
Pochodziła z prominentnej rodziny z Alabamy (dwóch senatorów USA). Jej ojciec był sędzią Sądu Najwyższego Alabamy. Matka, która lubiła czytać romantyczne powieści, zaczerpnęła imię Zelda z dwóch mało znanych opowiadań, w obu przypadkach bohaterka była Cyganką.
Młodość spędziła w Montgomery, gdzie tańczyła w balecie, przewodziła lokalnej młodzieży, piła, paliła, spotykała się z chłopcami, pływała, tworzyła drobne skandale i lubiła zainteresowanie swoją osobą. Znana była z urody i temperamentu. W dzieciństwie jej koleżanką była Tallulah Bankhead, też pochodząca z rodziny senatorów, która została znaną hollywoodzką aktorką. W 1918 roku ukończyła liceum Sidney Lanier High School w Montgomery.
Była żoną pisarza F. Scotta Fitzgeralda. Poznali się w lipcu 1918 roku na tańcach w Montgomery. Scott był ochotnikiem w armii, stacjonował w Camp Sheridan koło tego miasta. Połączył ich romantyczny egoizm. W lutym 1919 roku Scott wyjechał do Nowego Jorku, w marcu 1920 roku zaręczyli się. Scott pił już wtedy i był katolikiem, podczas gdy Zelda należała do Kościoła Episkopalnego. 26 marca 1920 roku opublikowano pierwszą powieść Scotta, bestseller "Po tej stronie raju", 30 marca Zelda przyjechała do Nowego Jorku, 3 kwietnia 1920 roku wzięli ślub. Natychmiastowy rozgłos debiutu Scotta uczynił z nich celebrytów w Nowym Jorku. Stali się ikonami młodości i sukcesu, symbolem Epoki Jazzu lat 20. Dużo pili, co prowadziło do publicznych ekscesów i prywatnych kłótni. Scott wykorzystywał w powieściach prywatny dziennik Zeldy (za jej wiedzą). Zelda napisała kilka opowiadań i artykułów. 26.10.1921 r. przyszła na świat ich córka – Frances "Scottie" Fitzgerald.
W kwietniu 1924 roku wyjechali do Paryża, po klapie wspólnie napisanej sztuki "The Vegetable". Wkrótce przenieśli się do Antibes na francuskiej Riwierze. Gdy Scott pisał tam "Wielkiego Gatsby'ego", Zelda zadurzyła się w młodym francuskim pilocie, Edouardzie Jozanie, chciała rozwodu, ale Scott zamknął ją w domu, dopóki nie zrezygnowała z tego żądania. Jozan wyjechał, coś się jednak zepsuło. We wrześniu Zelda przedawkowała tabletki nasenne, zapewne była to próba samobójstwa. W październiku Scott ukończył "Wielkiego Gatsby'ego". Aby to uczcić, wybrali się do Rzymu i na Capri, ale oboje byli nieszczęśliwi i niezdrowi.
W kwietniu 1925 roku, po powrocie do Paryża, Scott poznał Ernesta Hemingwaya i pomógł mu w karierze. Zostali przyjaciółmi, także od alkoholu, jednak Zelda uważała go za fałszywego. Hemingway zapoznał ich z Gertrude Stein. Pewnego razu Zelda rzuciła się w dół schodów, gdy Scott zbyt długo rozmawiał z Isadorą Duncan. Gdy Scott pisał, Zelda nudziła się w izolacji i często mu przeszkadzała. Znów zajęła się baletem, ćwicząc czasem po 8 godzin dziennie, dążąc do własnej profesjonalnej kariery, ale Scott uważał to za stratę czasu. W 1929 roku Fitzgeraldowie robili na przyjęciach już przykre wrażenie, jakby zmierzali ku samozniszczeniu. Wraz z krachem na Wall Street skończyła się epoka jazzu i ich złote lata.
W kwietniu 1930 roku miała pierwszy napad depresji; wkrótce stwierdzono u niej schizofrenię i odtąd musiała okresowo przebywać w szpitalach psychiatrycznych (łącznie przez około 8,5 roku, 10 pobytów, pierwszy w Szwajcarii, pozostałe w USA). Być może były to jednak zaburzenia afektywne dwubiegunowe.
We wrześniu 1931 roku powrócili do Montgomery, gdzie umierał sędzia Sayre. Scott postanowił wyjechać sam do Hollywood. Miał tam romans z dziennikarką filmową Sheilah Graham (1938).
W 1932 roku wydała na wpół autobiograficzną powieść "Zatańcz ze mną ostatni walc", pisaną przez 6 tygodni w klinice w Baltimore. Jest to opis małżeństwa podobnego do jej własnego. Scott zmusił ją do usunięcia materiału, który sam wykorzystywał w pisanej latami powieści "Czuła jest noc".
Od 1925 roku malowała, np. swój autoportret we wczesnych latach 40. W 1934 roku miała wystawę.
W roku 1938, po nieudanej wycieczce na Kubę, rozstała się na zawsze z mężem, choć nigdy się formalnie nie rozwiedli. Pisali jednak do siebie często, aż do jego nagłej śmierci w wyniku ataku serca w grudniu 1940 roku. Nie była na pogrzebie męża ani na ślubie córki.
Zginęła w wieku 47 lat w wyniku pożaru w szpitalu Highland Mental Hospital w Asheville, razem z ośmioma innymi pacjentkami. Czekała zamknięta w pokoju na elektrowstrząsy. Grób Fitzgeraldów znajduje się w Rockville (Maryland). Na płycie nagrobnej jest ostatnie zdanie z "Wielkiego Gatsby'ego".
Zelda Fitzgerald, przez wielu w swojej epoce uważana za ucieleśnienie "nowoczesnej dziewczyny" (flapper – podlotek), była niewątpliwym pierwowzorem słynnych bohaterek powieści męża, zwłaszcza Nicole Diver z "Czuła jest noc". Hemingway obwiniał ją o malejący dorobek Scotta. Alkohol, niewierność, pełne goryczy wzajemne oskarżenia zniszczyły to małżeństwo.
Od jej imienia pochodzi imię głównej bohaterki serii gier komputerowych "The Legend of Zelda".

</doc>
<doc id="1485452" url="https://pl.wikipedia.org/wiki?curid=1485452" title="Walter M. Miller, jr">
Walter M. Miller, jr



</doc>
<doc id="1485453" url="https://pl.wikipedia.org/wiki?curid=1485453" title="Szłapy">
Szłapy

Szłapy – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485455" url="https://pl.wikipedia.org/wiki?curid=1485455" title="Teofilki">
Teofilki

Teofilki – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.

</doc>
<doc id="1485457" url="https://pl.wikipedia.org/wiki?curid=1485457" title="Miłość, szmaragd i krokodyl">
Miłość, szmaragd i krokodyl

Miłość, szmaragd i krokodyl (ang. Romancing the Stone) – amerykańsko-meksykańska komedia przygodowa z 1984 roku.
Sukces filmu sprawił, że po roku nakręcono jego sequel "Klejnot Nilu" ("Jewel of the Nile" 1985).
Opis fabuły.
Joan Wilder pisze powieści przygodowe. Pewnego dnia otrzymuje przesyłkę, w której znajduje się mapa wiodąca do skarbu. Do pisarki dzwonią gangsterzy, którzy porwali w Kolumbii jej siostrę i chcą ją wymienić na mapę. Pisarka wyrusza do Ameryki Południowej. Wpada w tarapaty, z których ją wyciąga obieżyświat Jack T. Colton. Od tej pory razem szukają skarbu (szmaragdu) i siostry.
Nagrody i nominacje.
Oscary za rok 1984
Złote Globy 1984

</doc>
<doc id="1485460" url="https://pl.wikipedia.org/wiki?curid=1485460" title="Gérard Abraham van Rijnberk">
Gérard Abraham van Rijnberk

Gérard Abraham van Rijnberk (ur. 15 sierpnia 1875 w Goudzie, zm. 30 września 1953) – holenderski lekarz, profesor fizjologii, wieloletni redaktor naczelny pisma "Nederlandsch Tijdschrift voor Geneeskunde". Podczas niemieckiej okupacji Holandii kontynuował wydawanie pisma, co ściągnęło na niego zarzuty o kolaborację z nazistami. Jako fizjolog pozostawił cenione publikacje na temat neurofizjologii móżdżku.

</doc>
<doc id="1485465" url="https://pl.wikipedia.org/wiki?curid=1485465" title="Western Riding">
Western Riding



</doc>
<doc id="1485470" url="https://pl.wikipedia.org/wiki?curid=1485470" title="Daniel Calvo">
Daniel Calvo

Daniel Calvo Panizo (ur. 11 lipca 1979 w Brukseli) – hiszpański piłkarz występujący na pozycji pomocnika. Zawodnik posiada również obywatelstwo belgijskie.
Kariera.
W swojej karierze Calvo występował w zespołach RSC Anderlecht, RSC Charleroi, KV Kortrijk, OH Leuven, UR Namur,
BX Brussels oraz Léopold FC.

</doc>
<doc id="1485472" url="https://pl.wikipedia.org/wiki?curid=1485472" title="Cerkiew św. Michała Archanioła i kościół rektoralny św. Alberta Chmielowskiego w Głogowie">
Cerkiew św. Michała Archanioła i kościół rektoralny św. Alberta Chmielowskiego w Głogowie

Cerkiew pw. Świętego Michała Archanioła i kościół rektoralny pw. św. Alberta Chmielowskiego – parafialna cerkiew greckokatolicka i rzymskokatolicki kościół rektoralny w Głogowie, w województwie dolnośląskim.
Jest to kaplica znajdująca się na parterze kamienicy wybudowanej w latach 1909-1910 jako dom parafialny św. Mikołaja.
W tym samym budynku znajduje się rzymskokatolicki kościół rektoralny ustanowiony w dniu 25 sierpnia 2011 roku przez biskupa zielonogórsko-gorzowskiego Stefana Regmunta.

</doc>
<doc id="1485474" url="https://pl.wikipedia.org/wiki?curid=1485474" title="Rejon chmielnicki (obwód chmielnicki)">
Rejon chmielnicki (obwód chmielnicki)

Rejon chmielnicki – jednostka administracyjna wchodząca w skład obwodu chmielnickiego Ukrainy.
Siedzibą władz rejonu jest Chmielnicki.
Na terenie rejonu znajdują się 1 osiedlowa rada i 38 silskich rad, obejmujących w sumie 77 miejscowości.

</doc>
<doc id="1485482" url="https://pl.wikipedia.org/wiki?curid=1485482" title="Rejon czemerowiecki">
Rejon czemerowiecki

Rejon czemerowiecki (ukr. Чемеровецький район, "Czemerowećkyj rajon") – jednostka administracyjna wchodząca w skład obwodu chmielnickiego Ukrainy.
Rejon utworzony w 1923, ma powierzchnię 930 km² i liczy około 41 tysięcy mieszkańców. Siedzibą władz rejonu są Czemerowce.
Na terenie rejonu znajdują się 2 osiedlowe rady i 33 silskie rady, obejmujące w sumie 68 miejscowości.

</doc>
<doc id="1485484" url="https://pl.wikipedia.org/wiki?curid=1485484" title="Rejon czemeriwski">
Rejon czemeriwski



</doc>
<doc id="1485485" url="https://pl.wikipedia.org/wiki?curid=1485485" title="Swój do swego po swoje">
Swój do swego po swoje

Swój do swego po swoje – hasło wzywające do popierania polskiego handlu i rzemiosła. Było stosowane w XX w. w dwojaki sposób:
Zwrot pojawia się kilkakrotnie w "Kosmosie" Witolda Gombrowicza. Do hasła odwołuje się Stowarzyszenie Przedsiębiorców i Rolników Swojak.

</doc>
<doc id="1485487" url="https://pl.wikipedia.org/wiki?curid=1485487" title="Rejon derażniański">
Rejon derażniański

Rejon derażniański – była jednostka administracyjna wchodząca w skład obwodu chmielnickiego Ukrainy. W 2020 roku, w wyniku reformy decentralizacyjnej, przekształcony w hromadę.
Rejon utworzony w 1965, miał powierzchnię 910 km² i liczył około 38.000 mieszkańców. Siedzibą władz rejonu była Derażnia.
Na terenie rejonu znajdowały się jedna miejska rada, dwie osiedlowe rady i 27 silskich rad, obejmujących w sumie 59 miejscowości.

</doc>
<doc id="1485490" url="https://pl.wikipedia.org/wiki?curid=1485490" title="Rejon dunajowiecki">
Rejon dunajowiecki

Rejon dunajowiecki – jednostka administracyjna wchodząca w skład obwodu chmielnickiego Ukrainy.
Leży na obszarze dawnego powiatu kamienieckiego oraz uszyckiego.
Rejon utworzony w 1923, ma powierzchnię 1180 km² i liczy około 73 tysięcy mieszkańców. Siedzibą władz rejonu są Dunajowce.
Na terenie rejonu znajdują się 1 miejska rada, 2 osiedlowe rady i 43 silskie rady, obejmujące w sumie 83 miejscowości.

</doc>
<doc id="1485492" url="https://pl.wikipedia.org/wiki?curid=1485492" title="Nocne moczenie">
Nocne moczenie



</doc>
<doc id="1485494" url="https://pl.wikipedia.org/wiki?curid=1485494" title="Wieża widokowa na Górze Wszystkich Świętych">
Wieża widokowa na Górze Wszystkich Świętych

Wieża widokowa na Górze Wszystkich Świętych (dawniej ) – kamienna wieża widokowa zbudowana w 1913 r. na Górze Wszystkich Świętych o wys. 648 m n.p.m., stanowiącej część Wzgórz Włodzickich w Nowej Rudzie-Słupcu w województwie dolnośląskim, w powiecie kłodzkim.
Opis.
Wieża ma wysokość ok. 15 m. Zbudowana jest z kamienia na planie koła, zwęża się nieco ku górze. Zwieńczona jest galeryjką i okrągłą latarnią przykrytą stożkowatym, blaszanym daszkiem z masztem. Po przeciwnej stronie głównego wejścia wybity jest otwór wyjściowy na nieistniejący współcześnie balkonik. Wejście główne wykończone jest łukiem. Prowadzą do niego schody i niewielka platforma. Na lewo od schodów znajduje się wąskie, boczne wejście do przyziemia. Na budulec i detale architektoniczne wykorzystano miejscowy piaskowiec o charakterystycznej czerwonej barwie (tzw. „piaskowiec budowlany”). Nad wejściem znajduje się kamienna płyta z płaskorzeźbą feldmarszałka H. K. von Moltke.
Wieża jest otwarta i udostępniona dla turystów. Dawniej bezpośrednio przy wieży znajdowała się wiata z ławkami, a nieco dalej schronisko turystyczne „Lucasbaude”, którego resztki fundamentów widoczne są do dzisiaj.
Budowla na Górze Wszystkich Świętych jest jedną z kilku wież widokowych w Sudetach Środkowych. Inne znajdują się na: Górze Świętej Anny, Kalenicy, Wielkiej Sowie, Włodzickiej Górze (odbudowana i ponownie otwarta w 2018 roku) oraz w Suszynie.
Historia.
Wieża stanęła staraniem sekcji Kłodzkiego Towarzystwa Górskiego (Glatzer Gebirgsverein) ze Słupca. Wcześniej stała tam od 1889 r. drewniana miniwieża o wysokości 2,8 m – już wówczas miejsce było popularne wśród turystów. 12 czerwca 1913 r. położono kamień węgielny pod budowę nowej wieży i jeszcze w tym samym roku budowla została ukończona. Wieża otrzymała imię feldmarszałka Helmutha Karla von Moltke, którego rodzina, mająca siedzibę w Krzyżowej, wsparła finansowo budowę. Jego wizerunek umieszczono na płaskorzeźbie nad wejściem. W latach 80. XX wieku wieża zaczęła powoli popadać w ruinę. Zawalił się wówczas balkonik i schody. Po pewnym czasie wieżę częściowo odrestaurowano, naprawiając schody i dach (balkoniku nadal nie ma).
Wieżę widać wyraźnie od strony północno-wschodniej i z części Słupca. Droga do niej prowadzi z ul. Radkowskiej w Słupcu (szosa Słupiec-Ścinawka Średnia). Z galerii wieży widoczna jest szeroka panorama ziemi kłodzkiej z Masywem Śnieżnika, Górami Stołowymi, Górami Suchymi, Sowimi i Bardzkimi. Dalej widać również Czechy (Broumowskie Ściany), a przy sprzyjających warunkach pogodowych także Śnieżkę w Karkonoszach.

</doc>
<doc id="1485501" url="https://pl.wikipedia.org/wiki?curid=1485501" title="Spotkanie nad morzem">
Spotkanie nad morzem

Spotkanie nad morzem – powieść dla dzieci autorstwa Jadwigi Korczakowskiej. Po raz pierwszy została wydana w 1962 roku przez Naszą Księgarnię. W roku 1994 powstała telewizyjna adaptacja powieści (spektakl telewizyjny).
Fabuła.
Danusia spędza wakacje nad morzem. Z początku jest samotna, później poznaje Elzę, niewidomą dziewczynkę, którą wychowują państwo Budziszowie. Dziewczynki stają się nierozłączne. Po powrocie do domu Elza mieszka razem (przez 2 miesiące) z Danusią.

</doc>
<doc id="1485503" url="https://pl.wikipedia.org/wiki?curid=1485503" title="Angus Jones">
Angus Jones



</doc>
<doc id="1485510" url="https://pl.wikipedia.org/wiki?curid=1485510" title="3 Armia Rosyjska w Polsce">
3 Armia Rosyjska w Polsce

3 Armia Rosyjska (ros. 3-я Русская Армия) – związek operacyjny białych w Polsce podczas wojny z bolszewikami i wojny domowej w Rosji.
Historia.
Wiosną 1920 w Paryżu zawarto umowę pomiędzy przedstawicielami białych a władzami francuskimi i polskimi o utworzeniu na terytorium Polski rosyjskiej formacji wojskowej. W rezultacie na początku czerwca doszło do rozmów pomiędzy Borisem Sawinkowem, dawniej przedstawicielem w Paryżu głównodowodzącego wojskami białych admirała Aleksandra Kołczaka a marszałkiem Józefem Piłsudskim i polskimi władzami wojskowymi.
Ofensywa Armii Czerwonej zmusiła władze polskie do przeniesienia centrum formowania do centralnej oraz południowej Polski (Kalisza i Wadowic). Większość żołnierzy tworzonej formacji pochodziła z oddziałów II Korpusu Armii Ochotniczej generała Nikołaja Bredowa, internowanego w Polsce w pierwszych dniach marca 1920. 28 czerwca w ich skład weszli też żołnierze 2,5-tysięcznego oddziału dowodzonego przez generała lejtnanta Aleksieja von der Pahlena, walczącego wcześniej na pograniczu łotewsko-rosyjskim. Ponadto prowadzono akcję werbunkową w obozach jenieckich. Oddziały rosyjskie miały być zorganizowane według modelu zatwierdzonego 5 lipca 1920. Etat przewidywał utworzenie formacji wojskowej złożonej z trzech 3-batalionowych pułków piechoty, 4-szwadronowego pułku kawalerii, 3-bateryjnego dywizjonu artylerii, batalionu technicznego i służb w łącznej sile około 5 tysięcy ludzi. 
Na czele formowanego związku operacyjnego miał stanąć generał lejtnant Jakow Józefowicz, zastępując dotychczasowego organizatora generała lejtnanta P. S. Marchowa. Jednakże nowym dowódcą został ostatecznie generał lejtnant Piotr Głazenap, służący wcześniej w Armii Północno-Zachodniej generała Nikołaja Judenicza. Zresztą większość kadry oficerskiej pochodziła z tej armii. Pod koniec sierpnia 1920 generał Głazenap został odwołany przez Sawinkowa z powodu odmowy skierowania swojej armii na front, motywowanej brakami w sprzęcie i trwającym jeszcze procesem organizacyjnym. Konflikt wynikał też z niewyjaśnionej sytuacji stosunku Sawinkowa do nowego głównodowodzącego wojsk białych generała Piotra Wrangla. Dopiero podporządkowanie się 21 września 1920 Sawinkowa generałowi Wranglowi pozwoliło zażegnać ten konflikt. Nowym dowódcą 28 sierpnia został mianowany generał Lew Boboszko, zaś 26 września generał major Boris Piermikin, nominowany już przez generała Wrangla. 
28 września 1920 formowany związek operacyjny otrzymał oficjalną nazwę 3 Armii Rosyjskiej (1 i 2 Armie działały w Rosji). Miała ona składać się z oddziałów piechoty, kawalerii i artylerii w sile około 24 tysięcy ludzi. Tymczasem organizacja armii przebiegała z ciągłymi problemami. Stan liczebny i organizacyjny poszczególnych jednostek wojskowych nie wypełniał ustalonych etatów. Pułki piechoty zamiast trzech batalionów miały tylko po dwa; trzecie bataliony miały zostać sformowane w strefie przyfrontowej w miarę napływu ochotników i uzbrojenia, a ich stany liczebne osiągały co najwyżej siłę batalionu piechoty Wojska Polskiego. W połowie sierpnia 1920 w skład formowanego związku operacyjnego wchodziły:
Ogółem było to nieco ponad 3,3 tysięcy żołnierzy.
W kolejnych miesiącach przewidywano utworzenie drugiego oddziału piechoty. Ujednolicono jednocześnie skład obu oddziałów. Od tej pory każdy z nich miał po trzy pułki piechoty, dwa pułki kawalerii, dywizjon artylerii i oddział techniczny. Dowódcą 1 Oddziału został generał major Boboszko, 2 Oddziału – generał lejtnant von der Pahlen, zaś oddziału kawalerii generał major Walerian Trusow. 
Ordre de Bataille (1920).
Na przełomie września i października 1920 Ordre de Bataille 3 Armii wyglądało następująco:
Jednostki te liczyły zaledwie ponad 8,5 tysięcy ludzi.
Dowództwu 3 Armii zostały też formalnie podporządkowane trzy kozackie jednostki kawalerii: Samodzielny Pułk Doński esauła Michaiła Frołowa, Samodzielna Dońska Brygada Kozacka esauła Aleksandra Salnikowa i Wolna Dywizja Kozacka esauła Wadima Jakowlewa. W rzeczywistości jedynie Samodzielna Brygada Dońska esauła Salnikowa wchodziła w skład armii, zaś dwie pozostałe jednostki związały się z Armią Czynną Ukraińskiej Republiki Ludowej.
Działania w 1920 roku.
Na początku października 1920 generał Boboszko zgłosił gotowość swojej dywizji do wyruszenia na front. 1 Dywizja Piechoty została skierowana do Bielska, gdzie weszła w skład polskiej 4 Armii. Wkrótce wyruszyły pozostałe jednostki 3 Armii. Jednakże nie zdążyły wziąć udziału w walkach z wojskami bolszewickimi z powodu ogłoszenia zawieszenia broni. W wyniku rozmów z bolszewikami Polacy zobowiązali się albo do rozbrojenia i internowania wszystkich sojuszniczych formacji wojskowych, albo do wydalenia poza granice Polski. 
W takiej sytuacji na naradzie u Borisa Sawinkowa zdecydowano się przebić na południowym odcinku frontu w kierunku wojsk generała Wrangla. Po przejściu granicy 12 października w rejonie Płoskirowa doszło do ciężkich walk z oddziałami bolszewickiej 14 Armii (straty wyniosły około 1–1,5 tysiąca zabitych i rannych), w wyniku których już w nocy z 20 na 21 listopada przez Zbrucz powrócono na terytorium Polski. Żołnierze 3 Armii zostali internowani i osadzeni w obozach w Toruniu i Ostrowiu Łomżyńskim.

</doc>
<doc id="1485518" url="https://pl.wikipedia.org/wiki?curid=1485518" title="Peloidy">
Peloidy



</doc>
<doc id="1485521" url="https://pl.wikipedia.org/wiki?curid=1485521" title="Kazimierz Smoroński">
Kazimierz Smoroński

Kazimierz Smoroński (ur. 18 lutego 1889 w Nowym Rybiu, zm. 22 maja 1942 w Auschwitz-Birkenau) – redemptorysta, biblista, redaktor, Sługa Boży Kościoła katolickiego.
Był jednym z pięciorga dzieci Jana i Marianny z Kajów. W latach 1899-1902 kształcił się w gimnazjum w Nowym Sączu, potem wstąpił do małego seminarium ojców redemptorystów w Tuchowie. W 1905 rozpoczął nowicjat w Mościskach, tam też w następnym roku złożył profesję zakonną, po czym został przyjęty do studentatu (seminarium duchownego) polskiej prowincji redemptorystów. 2 lipca 1911 w Krakowie otrzymał święcenia kapłańskie. Rok później wysłany został do Rzymu, gdzie studiował w Papieskim Instytucie Biblijnym.
Po wybuchu I wojny światowej o. Smoroński udał się do Wiednia, gdzie został kapelanem w szpitalu wojskowym przy Schwarzenbergskaserne. W połowie 1915 powrócił do kraju i objął w Maksymówce wykłady z zakresu Pisma Świętego. W 1921 osiadł na stałe w Tuchowie. Tam prowadził działalność duszpasterską, był ponadto redaktorem "Chorągwi Maryi", założycielem i pierwszym redaktorem czasopisma dla kapłanów "Homo Dei" (1932) oraz autorem licznych artykułów z zakresu biblistyki, homiletyki, ascetyki i mariologii.
W czasie II wojny światowej o. Smoroński z myślą o Polakach wywiezionych na roboty do Niemiec opracował specjalną broszurę mającą ułatwić im tam spowiedź. Niestety niemiecka cenzura nie zgodziła się na jej wydanie. Zakonnik współpracował w akcji ratowania Żydów z Siedlisk koło Tuchowa. Oprócz tego prowadził obfitą korespondencję z redemptorystami z kraju i zagranicy, w której informował o bieżących wydarzeniach w Generalnym Gubernatorstwie. Korespondencja ta doprowadziła do aresztowania Smorońskiego przez Gestapo w dniu 6 lutego 1942. Początkowo zakonnik więziony był w Tarnowie, gdzie został ciężko pobity, a od 16 kwietnia w niemieckim obozie zagłady Auschwitz-Birkenau. Tam ponownie pobity zmarł w szpitalu obozowym w nocy z 21 na 22 maja 1942. W maju 2002 roku rozpoczął się jego proces beatyfikacyjny. 

</doc>
<doc id="1485526" url="https://pl.wikipedia.org/wiki?curid=1485526" title="Nachtigall">
Nachtigall



</doc>
<doc id="1485528" url="https://pl.wikipedia.org/wiki?curid=1485528" title="I liga brazylijska w piłce nożnej (2007)">
I liga brazylijska w piłce nożnej (2007)

Brazylia 2007
Mistrzem Brazylii został klub São Paulo, natomiast wicemistrzem Brazylii został klub Santos FC.
Do Copa Libertadores w roku 2008 zakwalifikowały się następujące kluby:
Do Copa Sudamericana w roku 2008 zakwalifikowały się następujące kluby:
Cztery ostatnie w tabeli kluby spadły do drugiej ligi (Campeonato Brasileiro Série B):
Na miejsce spadkowiczów awansowały cztery najlepsze kluby drugiej ligi:
Campeonato Brasileiro Série A – sezon 2007.
Końcowa tabela sezonu 2007.
Według regulaminu do Copa Libertadores 2008 zakwalifikować się miały pierwsze 4 kluby w tabeli oraz zdobywca Pucharu Brazylii (Copa do Brasil), natomiast następne 7 klubów w tabeli miało uzyskać awans do Copa Sudamericana 2008. Zdobywca Pucharu Brazylii zajął w tabeli 4 miejsce, dzięki czemu do Copa Libertadores awansował klub, który był 5 w tabeli, natomiast do Copa Sudamericana zakwalifikowały się drużyny z miejsc 6-12. Mistrz Brazylii kwalifikował się nie tylko do Copa Libertadores, ale także do Copa Sudamericana. Pozostałe kluby grały albo w jednym, albo w drugim pucharze.
Do drugiej ligi (Campeonato Brasileiro Série B) spadły 4 ostatnie w tabeli kluby: Corinthians Paulista, EC Juventude, Paraná Clube oraz América Natal.

</doc>
<doc id="1485531" url="https://pl.wikipedia.org/wiki?curid=1485531" title="Roland (batalion)">
Roland (batalion)



</doc>
<doc id="1485533" url="https://pl.wikipedia.org/wiki?curid=1485533" title="Twardost (herb szlachecki)">
Twardost (herb szlachecki)

Twardost – polski herb szlachecki, używany przez rodzinę Juszyńskich.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym serce w srebrno-czarną szachownicę. 
Klejnot nieznany.
Labry czerwone, podbite srebrem.
Do XVIII wieku przedstawiano serce w godle w towarzystwie tak samo poszachowanej wstęgi. Tak podaje "Gniazdo cnoty" Paprockiego, "Orbis poloni" Okolskiego. Jeszcze w pierwszym XVIII wiecznym herbarzu, autorstwa Antoniego Swacha, serce występuje ze wstęgą. Dopiero u Kaspra Niesieckiego wstęgi tej brak. Jest to o tyle dziwne, że Niesiecki powołuje się na autorów wcześniejszych, którzy wstęgę tę zawsze podawali. To zniekształcenie godła przez Niesieckiego było następnie powielane przez wszystkie herbarze aż do współczesności.
Najwcześniejsze wzmianki.
Herb znany od XVI wieku, przedstawiono go w "Gnieździe cnoty" Paprockiego, zaś później w "Orbis poloni" Okolskiego. Józef Szymański pisze, że herb ten zaginął w XVI wieku. Faktycznie, Kasper Niesiecki nie zna żadnego współczesnego mu rodu, który używałby tego herbu.
Legenda herbowa.
Wedle legendy przytaczanej przez Niesieckiego, herb ten miał być: 
Etymologia.
Nazwa herbu jest według Szymańskiego przezwiskowa.
Herbowni.
Juszyński.
Michał Józef Juszyński – biskup sandomierski był herbu Twardost bądź herbu własnego Juszyński.

</doc>
<doc id="1485544" url="https://pl.wikipedia.org/wiki?curid=1485544" title="Franciszek Ksawery Potocki (zm. 1731)">
Franciszek Ksawery Potocki (zm. 1731)

Franciszek Ksawery Potocki herbu Pilawa (zm. 1731) – starosta sokalski w 1723 roku.
Ojciec - Michał Potocki, matka - Zofia Aniela Czarniecka z Czarncy h. Łodzia. Ożeniony z Elżbietą z Ruszczy Branicką, córką wojewody podlaskiego Stefana.

</doc>
<doc id="1485545" url="https://pl.wikipedia.org/wiki?curid=1485545" title="Franciszek Ksawery Potocki">
Franciszek Ksawery Potocki



</doc>
<doc id="1485546" url="https://pl.wikipedia.org/wiki?curid=1485546" title="Maurice Barres">
Maurice Barres



</doc>
<doc id="1485548" url="https://pl.wikipedia.org/wiki?curid=1485548" title="Kamila Sammler">
Kamila Sammler

Kamila Sammler-Kotys (ur. 29 września 1958 w Poznaniu) – polska aktorka teatralna i filmowa, artystka fotografik.
Życiorys.
Jest absolwentką Wydziału Aktorskiego Państwowej Wyższej Szkoły Teatralnej im. Ludwika Solskiego w Krakowie (1981). Była aktorką Teatru im. Wojciecha Bogusławskiego w Kaliszu (1981–1982), Teatru im. Stefana Jaracza w Łodzi (1982–1986), Teatru Polskiego we Wrocławiu (1986–1990), od 1990 roku ponownie jest aktorką Teatru im. Stefana Jaracza w Łodzi.
W 2007 roku wystąpiła w roli pierwszoplanowej w etiudzie szkolnej "Teczka" J.Kossakowskiego, który opowiadał o powszechnym w ostatnich latach procesie lustracji prowadzonym przez IPN. Film ten otrzymał nagrodę dla "Najlepszego Filmu Polskiego" na Sopot Film Festival, m.in. "za przejmujące kreacje aktorskie Edwarda Żentary, Andrzeja Szczytko i Kamili Sammler".
Wdowa po aktorze Ryszardzie Kotysie, z którym mieszkała w Lusowie, ma z nim syna Eryka.
Filmografia.
Źródło.
Teatr TV.
Źródło.

</doc>
<doc id="1485557" url="https://pl.wikipedia.org/wiki?curid=1485557" title="Kreuzburg">
Kreuzburg

Polska.
Dawna nazwa miejscowości:
Rosja.
Dawna nazwa miejscowości:

</doc>
<doc id="1485559" url="https://pl.wikipedia.org/wiki?curid=1485559" title="Piotr Potocki (zm. po 1800)">
Piotr Potocki (zm. po 1800)

Piotr Potocki herbu Pilawa (zm. po 1800 roku) – kasztelan lubelski w latach 1791–1794, zwolennik konstytucji 3 maja, generał major ziemiański województwa lubelskiego, pełnomocnik Rady Najwyższej Narodowej w województwie lubelskim, radca Wydziału Skarbowego Rady Zastępczej Tymczasowej w insurekcji kościuszkowskiej, marszałek sandomierski w konfederacji barskiej, starosta babimojski.
W czasie bezkrólewia w 1764 roku był organizatorem zawiązanej w Haliczu rekonfederacji przeciwko generalnej konfederacji warszawskiej Czartoryskich. Dostał się do niewoli rosyjskiej. Wyszedł z niej, po złożeniu rewersu na ręce Nikołaja Repnina. W połowie czerwca 1768 roku brał udział w Kolbuszowej i Rzeszowie w naradach, w pracach przygotowawczych konfederacji barskiej. W 1768 roku wszedł w skład czteroosobowej rady, która kierowała obroną Krakowa przed wojskami rosyjskimi. Po kapitulacji miasta dostał się do rosyjskiej niewoli a wszystkie jego dobra zostały zrabowane. Przetransportowany do Kijowa, wiosną 1769 roku został zesłany do Kazania. 1 lutego 1774 roku opuścił Kazań.
Poseł województwa inflanckiego na Sejm Czteroletni w 1788 roku.
Był członkiem konfederacji Sejmu Czteroletniego. 2 maja 1791 roku podpisał asekurację, w której zobowiązał się do popierania projektu Ustawy Rządowej. W 1791 roku wybrany z Senatu na asesora Asesorii Koronnej. Był przewodniczącym Komisji Porządkowej Cywilno-Wojskowej województwa lubelskiego w 1792 roku. We wrześniu 1792 roku złożył akces i przysięgę wierności konfederacji targowickiej. Powołany przez Generalność do Sądu Asesorskiego.
Odznaczony Orderem Orła Białego 24 marca 1792 roku. W 1791 roku został kawalerem Orderu Świętego Stanisława.

</doc>
<doc id="1485561" url="https://pl.wikipedia.org/wiki?curid=1485561" title="Igor Simutienkow">
Igor Simutienkow

Igor Witalijewicz Simutienkow (ros. Игорь Витальевич Симутенков, ur. 3 kwietnia 1973 w Moskwie) – piłkarz rosyjski grający na pozycji napastnika.
Kariera klubowa.
Pierwszym klubem Simutienkowa w karierze piłkarskiej było Dinamo Moskwa. W 1990 roku zadebiutował w jego barwach w pierwszej lidze ZSRR i był to jego jedyny mecz w tamtym roku. Podstawowym zawodnikiem Dynama stał się w 1992 roku już po utworzeniu rosyjskiej ligi i rozpadzie ZSRR. W 1993 roku strzelając 16 goli był najlepszym strzelcem swojej drużyny, a w 1994 roku zdobył 21 bramek. Został wówczas królem strzelców Premier Ligi i Piłkarzem Roku w Rosji, a Dynamo wywalczyło wówczas wicemistrzostwo kraju. Do końca 1994 roku zdobył dla Dynama 44 gole w 103 rozegranych spotkaniach.
Pod koniec 1994 roku Simutienkow wyjechał do Włoch i został zawodnikiem klubu tamtejszej Serie A, AC Reggiana. Tam zaczął grać w ataku z Portugalczykiem Paulo Futre oraz Włochem Michele Padovano. 4 grudnia strzelił swoją pierwszą bramkę we włoskiej lidze, a Reggiana uległa na San Siro Milanowi 1:2. Na koniec sezonu klub spadł jednak do Serie B, ale w sezonie 1996/1997 Igor ponownie występował we włoskiej pierwszej lidze. Przeżył jednak kolejną degradację o klasę niżej i po roku gry w Serie B zdecydował się na transfer do FC Bologna, w której grał w sezonie 1998/1999. Tam był jednak tylko rezerwowym dla rodaka Igora Koływanowa, Szweda Kenneta Anderssona i Włocha Giuseppego Signoriego. Po sezonie odszedł z zespołu.
Latem 1999 Simutienkow został zawodnikiem hiszpańskiego CD Tenerife. Przez dwa sezony grał w jego barwach w rozgrywkach Segunda División, a w 2001 roku awansował do pierwszej ligi. W 2002 roku odszedł do amerykańskiego Kansas City Wizards, dzięki czemu stał się pierwszym w historii Rosjaninem w Major League Soccer. W swoim pierwszym sezonie zdobył 5 goli, a w następnym - 9. W 2004 roku doznał kontuzji i strzelił tylko jedną bramkę dla Wizards, a po sezonie wrócił do Rosji. W 2005 roku rozegrał tylko 3 mecze w Premier Lidze dla Rubinu Kazań. W 2006 roku występował w Drugiej Dywizji w Dinamie Woroneż. Pod koniec roku zakończył piłkarską karierę w wieku 33 lat.
Kariera reprezentacyjna.
W reprezentacji Rosji Simutienkow zadebiutował 17 sierpnia 1994 roku w wygranym 3:0 towarzyskim spotkaniu z Austrią i w debiucie zdobył gola. W 1996 roku został powołany przez selekcjonera Olega Romancewa do kadry na Mistrzostwa Europy w Anglii. Tam rozegrał dwa spotkania grupowe: przegrane 0:3 z Niemcami i zremisowane 3:3 z Czechami. Karierę reprezentacyjną zakończył w 1998 roku. Jego ostatnim meczem w kadrze była potyczka z Gruzją (1:1). Ogółem w kadrze narodowej Igor rozegrał 20 meczów i zdobył 9 bramek.

</doc>
<doc id="1485562" url="https://pl.wikipedia.org/wiki?curid=1485562" title="Józef Michał Juszyński">
Józef Michał Juszyński

Józef Michał Juszyński herbu Twardost (ur. 18 września 1793 w Bielinach, zm. 25 listopada 1880 w Sandomierzu) – polski biskup rzymskokatolicki, biskup diecezjalny sandomierski w latach 1859–1880.
Życiorys.
Józef Michał Juszyński urodził się jako syn Józefa (zm. 1833) i Katarzyny z Nowakowskich (zm. 1833) na plebanii w Bielinach, gdzie proboszczem był ks. Karol Żurkowski, wuj jego matki. Proboszcz ofiarował jego ojcu folwark Szydłówek pod Kielcami. W 1809 ukończył gimnazjum w Kielcach.
W 1812 wstąpił do seminarium duchownego w Kielcach, które ukończył w 1815. Po ukończeniu seminarium pracował jako nauczyciel. Święcenia kapłańskie otrzymał w 1816. Po święceniach pracował nadal jako nauczyciel do 1821, kiedy został proboszczem w Goźlicach. Pełnił wiele funkcji społecznych i kościelnych m.in. od 1833 funkcję rektora szkoły obwodowej w Sandomierzu, a w latach 1845–1849 urząd asesora w Komisji Rządowej Spraw Wewnętrznych i Duchownych.
W 1848 otrzymał probostwo parafii św. Zygmunta w Szydłowcu. W czasie urzędowania w Szydłowcu starał się podnieść autorytet i prestiż społeczny probostwa. Szczególnym poważaniem nowy administrator cieszył się wśród miejscowej szlachty i ziemiaństwa. Znajomości i poparcie ziemiaństwa w dużym stopniu zaważyły o objęciu przez niego w 1852 posady sędziego pokoju okręgu szydłowieckiego. Marszałek szlachty guberni radomskiej Edward Niemojewski, proponując objęcie przez proboszcza urzędu, następująco motywował ten wybór:
Podobną sympatię zyskał wśród mieszkańców Szydłowca, dla których był autorytetem i przywódcą duchowym. Osobowość księdza sprzyjała zażegnywaniu konfliktów, jakie sporadycznie pojawiały się między proboszczem a wiernymi. Przy parafii utrzymywał dom z przytułkiem, w którym mieszkało od siedmiu do dwunastu osób. Wikariuszem był przy nim ks. Wawrzyniec Szubartowicz, którego późniejszy biskup Juszyński mianował swoim kapelanem.
16 kwietnia 1859 został mianowany biskupem diecezjalnym diecezji sandomierskiej. Konsekracja odbyła się 10 lipca 1859 w Warszawie. Święceń biskupich udzielił mu arcybiskup Antoni Melchior Fijałkowski. Ingres do katedry sandomierskiej odbył 24 lipca 1859. W czasie 21 lat rządów diecezją sandomierską troszczył się o wzrost pobożności i intelektualną formację prezbiterów, wprowadził nabożeństwa majowe, zbudował dom biskupi.
14 września 1861 w sanktuarium na Świętym Krzyżu brał udział w odpuście, który stał się patriotyczną manifestacją tysięcy Polaków. Do powstania styczniowego odnosił się niezbyt przychylnie, nie uznawał zarządzeń władz narodowych, w 1864 przywrócił dziesięciny od chłopów. Bronił więzionych kapłanów, a wielu skazanych za czynny udział w powstaniu i patriotycznych demonstracjach uratował przed zsyłką, katorgą lub uwolnił z więzienia. Dzięki jego interwencji udało się uwolnić przetrzymywanego w twierdzy proboszcza szydłowieckiego Aleksandra Malanowicza.
Zmarł w Sandomierzu 24 listopada 1880. Pochowany został w podziemiach katedry sandomierskiej. W kaplicy Najświętszego Sakramentu znajduje się jego marmurowe epitafium. W Muzeum Diecezjalnym w Sandomierzu eksponowany jest portret biskupa.

</doc>
<doc id="1485567" url="https://pl.wikipedia.org/wiki?curid=1485567" title="Urszula Gierszon">
Urszula Gierszon

Urszula Gierszon z domu Suszek (ur. 15 lutego 1956 w Lublinie) – polska poetka, prozaik, krytyk literacki. Ukończyła informację naukową i bibliotekoznawstwo na Uniwersytecie Warszawskim. Społeczniczka i animatorka kultury. Zajmuje się również grafiką, rzeźbą i malarstwem.
Działalność.
Debiutowała wierszem w 1980 w czasopiśmie „Kamena” (nr 17). Współredagowała kolumny młodych pisarzy „Strony” w „Kamenie” (1986–1989). Od 1994 członek Związku Literatów Polskich, w Lubelskim Oddziale pełniła funkcje: członka zarządu (1995–1998); przewodniczącej komisji rewizyjnej (1999–2002); prezesa zarządu (2007–2011). 
Współzałożycielka Międzynarodowego Kongresu Poetów ARCADIA (1993–2014, obecnie w zawieszeniu) oraz Fundacji Poetów i Ułanów im. Gen. Bolesława Wieniawy-Długoszowskiego (2002–2008). Od 2009 r. członek zarządu Fundacji Poetów i Ułanów pamięci gen. Bolesława Wieniawy-Długoszowskiego, współorganizatorka corocznej Wigilii Poetów i Ułanów (od 1993).
Jako córka Żołnierza Wyklętego, Mariana Suszka (1927–1964; ps. „Leszczyna”, „Kim”, „Cichy”), była członkiem nadzwyczajnym Środowiska Żołnierzy AK i WiN „ZAPORCZYCY” (od 2004), współzałożycielką i przewodniczącą komisji rewizyjnej Stowarzyszenia Dzieci Żołnierzy Wyklętych (2016–2017) oraz współzałożycielką i członkiem komisji rewizyjnej Stowarzyszenia Rodzin Żołnierzy Wyklętych (2017–2018). Była członkiem Stowarzyszenia Bibliotekarzy Polskich (2005–2014), a w latach 2007–2011 członkiem Rady Muzeum Lubelskiego. 
Swoje grafiki prezentowała na indywidualnych wystawach w domach kultury i bibliotekach lubelskich m.in. KMPiK, ABC, „Odeon” (lata 80. i 90.), WBP im H. Łopacińskiego (2019). Rysunki zamieszczała w lubelskich czasopismach, m.in. w „Kamenie”; ilustrowała także okładki „Gazety Domowej” (1991–1992); projektuje także okładki do książek.

</doc>
<doc id="1485568" url="https://pl.wikipedia.org/wiki?curid=1485568" title="Scottish Football League">
Scottish Football League

Scottish Football League – organizator piłkarskich rozgrywek ligowych w Szkocji w latach 1890–2013. W sezonie 2012/2013 obejmował Scottish First Division, Scottish Second Division oraz Scottish Third Division. W lipcu 2013 doszło do połączenia Scottish Football League i Scottish Premier League, w wyniku którego utworzono Scottish Professional Football League, obejmujący cztery najwyższe klasy rozgrywkowe w Szkocji.
Od lipca 2007 liga działała pod nazwą Irn-Bru Scottish Football League czyli od czasu podpisania umowy sponsorskiej ze sponsorem, firmą A.G. Barr.
Kluby założycielskie.
Pierwsze rozgrywki Scottish League odbyły się w sezonie 1890/91. Klubami założycielskimi były:
Celtic oraz Aberdeen nigdy nie były degradowane na niższy szczebel rozgrywek. W sezonie 2012/2013 drużyna Rangers została zdegradowana do najniższej klasy rozgrywkowej w Szkocji (Scottish Third Division). Zostało to spowodowane dużym zadłużeniem klubu z Ibrox Stadium. Heart of Midlothian i St. Mirren grają obecnie pod skrzydłami Scottish Premier League. Dumbarton gra obecnie w Third Division (czwarty szczebel rozgrywek). Pozostałe kluby już nie istnieją lub wypadły poza system rozgrywek ligowych.

</doc>
<doc id="1485569" url="https://pl.wikipedia.org/wiki?curid=1485569" title="73 Dywizja Piechoty (III Rzesza)">
73 Dywizja Piechoty (III Rzesza)

73 Dywizja Piechoty (niem. "73. Infanterie-Division") – jedna z niemieckich dywizji piechoty z czasów II wojny światowej. 
Formowanie i walki.
Dywizję utworzono w sierpniu 1939 roku w 2 fali mobilizacyjnej na bazie pododdziałów wydzielonych z 17 Dywizji Piechoty i Dowództwa Artylerii XVII w Norymberdze ("Artillerie-Kommandeur 17"). W czasie kampanii wrześniowej, znajdowała się w składzie Grupy Armii Północ. Następnie uczestniczyła w walkach we Francji, Jugosławii, Grecji i ZSRR. Poważne straty dywizja poniosła w ZSRR, gdzie walczyła w górach Kaukaz i na Krymie. Latem 1944 została wycofana na Węgry celem uzupełnienia stanów osobowych i ponownie skierowana do walki we wrześniu 1944. Dywizja została rozbita pod Warszawą, lecz jej niedobitki wycofały się w składzie 9 Armii na teren Prus Wschodnich. Jednostka została zniszczona w walkach o Gdańsk, jej pojedynczy żołnierze i sztab dywizji podzielili losy zatopionego transportowca MS Goya.

</doc>
<doc id="1485570" url="https://pl.wikipedia.org/wiki?curid=1485570" title="Archikatedra w Warszawie">
Archikatedra w Warszawie



</doc>
<doc id="1485572" url="https://pl.wikipedia.org/wiki?curid=1485572" title="The Fall of Ideals">
The Fall of Ideals

The Fall of Ideals – trzeci album studyjny amerykańskiej grupy muzycznej All That Remains.
Opis.
Według autora tekstów Phila Labonte tytuł płyty (pol. "upadek ideałów") oznacza znaną mu powszechnie sytuację, gdy przekonania danej osoby są aktualne dopóki jest to komfortowe dla człowieka. Zgodnie z jego wyjaśnieniem ludzie powiadają „wierzę w to” do czasu, aż to za tym wierzeniem trzeba stanąć. Piosenki z albumu uznaje się za podnoszące na duchu i powiewające optymizmem.
Utwór „We Stand” pierwotnie był planowany jako instrumentalny.
Singlowa piosenkę „This Calling”, do której nakręcono teledysk o fabule zbliżonej do horroru, została wykorzystana w ścieżce dźwiękowej do filmów "Piła III" (2006) i "Mistrzowie horroru II" (2006).
Około 70% materiału na płytę stworzył Oli Herbert.
Odbiór.
Album dotarł do 75 miejsca na liście Billboard 200.

</doc>
<doc id="1485573" url="https://pl.wikipedia.org/wiki?curid=1485573" title="Scleromochlidae">
Scleromochlidae



</doc>
<doc id="1485574" url="https://pl.wikipedia.org/wiki?curid=1485574" title="Aetosauridae">
Aetosauridae



</doc>
<doc id="1485580" url="https://pl.wikipedia.org/wiki?curid=1485580" title="Non serviam">
Non serviam

Non serviam – łaciński zwrot oznaczający: "nie będę służył". 
Zwrot pochodzi ze Starego Testamentu: "Od dawna bowiem złamałaś swoje jarzmo, zerwałaś swoje więzy. Powiedziałaś sobie: Nie będę służyć! Na każdym więc wysokim pagórku i pod każdym zielonym drzewem pokładałaś się jako nierządnica" (Jr 2,20)
Sens wyrażenia.
„Non serviam” jest zazwyczaj przypisywane Lucyferowi. Zgodnie z tradycją anioł ten powiedział te słowa, by podkreślić odrzucenie służby dla Boga i człowieka w Królestwie Niebieskim. Ta ekspresja dumy wyraża jego niezależność. Wypowiedzenie tych słów jest jednocześnie przyczyną jego upadku i wygnania do piekła, gdzie sprawuje rządy jako Szatan (łac. przeciwnik).
Obecnie „Non serviam” jest także używane jako motto wielu polityków, oraz kulturalnych i religijnych grup aby wyrazić swoją niechęć do posłuszeństwa.

</doc>
<doc id="1485581" url="https://pl.wikipedia.org/wiki?curid=1485581" title="This Darkened Heart">
This Darkened Heart

This Darkened Heart – drugi album studyjny amerykańskiej grupy muzycznej All That Remains.
Praktycznie cały materiał na płytę stworzył wokalista Philip Labonte.
Twórcy.
Projekt okładki przygotował Mike D'Antonio (basista grupy Killswitch Engage).

</doc>
<doc id="1485583" url="https://pl.wikipedia.org/wiki?curid=1485583" title="Parasuchia">
Parasuchia



</doc>
<doc id="1485594" url="https://pl.wikipedia.org/wiki?curid=1485594" title="Behind Silence and Solitude">
Behind Silence and Solitude

Behind Silence and Solitude – pierwszy album studyjny amerykańskiej grupy muzycznej All That Remains.
Twórcy.
Projekt okładki przygotował Mike D'Antonio (basista grupy Killswitch Engage).

</doc>
<doc id="1485605" url="https://pl.wikipedia.org/wiki?curid=1485605" title="Wkra (przystanek kolejowy)">
Wkra (przystanek kolejowy)

Wkra – przystanek kolejowy w Józefowie, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.

</doc>
<doc id="1485608" url="https://pl.wikipedia.org/wiki?curid=1485608" title="N. Scott Momaday">
N. Scott Momaday

Navarro Scott Momaday, swoje książki sygnuje jako N. Scott Momaday (ur. 27 lutego 1934) – amerykański pisarz, poeta i dramaturg pochodzenia indiańskiego (Kiowa/Cherokee), wykładowca współczesnej literatury tubylczej m.in. na Uniwersytecie Kalifornijskim.
Syn pisarki Natachee Scott Momaday i artysty Alfreda Momadaya, urodzony w rezerwacie plemienia Kiowa w Oklahomie. W 1969 roku za nowatorską powieść "Dom utkany ze świtu" otrzymał Nagrodę Pulitzera. Uznany także za "Poetę Oklahomy" przez władze tego stanu oraz odznaczony Narodowym Medalem Sztuki przez prezydenta George'a W. Busha (2007).
Po polsku ukazały się: nagrodzona "Pulitzerem" powieść "Dom utkany ze świtu" (1976) i autobiografia "Imiona" (1982); obie w przekładzie Jadwigi Milnikiel.

</doc>
<doc id="1485610" url="https://pl.wikipedia.org/wiki?curid=1485610" title="Józef Wybicki (minister)">
Józef Wybicki (minister)

Józef Wybicki (ur. 3 września 1866 w Niewierzu, zm. 28 kwietnia 1929 w Toruniu) – polski lekarz, polityk, minister.
Życiorys.
Po ukończeniu medycyny, którą studiował we: Wrocławiu, Lipsku i Berlinie, osiadł w Gdańsku. W 1918 w porozumieniu z Wojciechem Korfantym utworzył na Pomorzu Polską Organizację Wojskową. 14 listopada 1918 został podkomisarzem Naczelnej Rady Ludowej w Gdańsku. W kwietniu 1919 został na krótko aresztowany przez Niemców, po uwolnieniu musiał opuścić Gdańsk.
W 1920 mianowany na pierwszego starostę krajowego pomorskiego i był nim do 1921. W 1923 powrócił na stanowisko starosty krajowego i urzędem tym kierował do śmierci.
Od 22 października 1921 do 29 kwietnia 1922 był ministrem byłej dzielnicy pruskiej w dwóch rządach Antoniego Ponikowskiego.
W sierpniu 1925 współorganizował i został pierwszym prezesem Zarządu Instytutu Bałtyckiego.
Pochowany na cmentarzu parafialnym w Mszanie.

</doc>
<doc id="1485613" url="https://pl.wikipedia.org/wiki?curid=1485613" title="SE Tiradentes">
SE Tiradentes

Sociedade Esportiva Tiradentes - brazylijski klub piłkarski z siedzibą w mieście Teresina, stolicy stanu Piauí.
Historia.
Klub "Tiradentes" założony został 30 czerwca 1959 roku. Klub pięciokrotnie uczestniczył w rozgrywkach I ligi brazylijskiej - w 1973, 1974, 1975, 1979 i 1983 roku.

</doc>
<doc id="1485614" url="https://pl.wikipedia.org/wiki?curid=1485614" title="Portret owalny">
Portret owalny

Portret owalny (ang. "The Oval Portrait") – jest nowelą Edgara Allana Poego, której tematem są niepokojące okoliczności związane z pewnym portretem znajdującym się w zamku. Jest to jeden z najkrótszych utworów autora, zajmował on dwie strony, kiedy został po raz pierwszy opublikowany w 1842.
Fabuła.
Historia zaczyna się z pozycji rannego narratora, szukającego schronienia w opuszczonej posiadłości w Apeninach. Nie jest jednak podany powód jego zranienia. Spędza on swój czas podziwiając dzieła sztuki, którymi jest udekorowany pokój o dziwnych kształtach, czyta też uważnie książkę, która zawierała „rzekomo ocenę i opis obrazów”. Koniec końców odkrywa on obraz, który szokuje go jego ekstremalnym realizmem, który polega na absolutnej „żywotności wyrazu”. Spędza niemal godzinę w stanie cichego podziwu, a gdy nie jest już w stanie znieść jego widoku, szuka wyjaśnień w książce.
Pozostała część fabuły jest wycinkiem z tej książki, gdzie jest wytłumaczone jak ów obraz powstał – co tworzy swojego rodzaju historię w historii. Czytelnik dowiaduje się, że portret został namalowany przez ekscentrycznego artystę, który uwiecznił na nim swoją żonę. Obraz stał się jednak dla niego obsesją do tego stopnia, że zaczął zaniedbywać kobietę, którą sportretował. Gdy prace dobiegają końca, jest on zszokowany swoim własnym dziełem i wykrzykuje: „Zaiste! To życie samo!”. Następnie obraca się w kierunku panny młodej i odkrywa, że jest martwa.
Analiza.
Centralnym problemem w utworze jest opis zawiłego związku między sztuką a życiem. W "Portrecie owalnym" sztuka i przywiązanie do niej są ostatecznie przedstawione jako czynniki unicestwiające, prowadzące do śmierci panny młodej. W tym kontekście sztuka zrównana jest synonimicznie ze śmiercią, podczas gdy związek między nią a życiem jest konsekwentnie rozważany jako rywalizacja. Odpowiada to teorii Poe, który uważał, że poezja jest rytmiczną kreacją piękna, a najbardziej poetycki temat na świecie to śmierć pięknej kobiety ("Filozofia kompozycji"). "Portret owalny" sugeruje, że piękno kobiety skazuje ją na śmierć.
Sztuka może unaocznić winę bądź zło artysty, a on sam może zniszczyć życie, które przekształcił w sztukę.
Poe mógł być zainspirowany przy pisaniu noweli obrazem swojego przyjaciela Thomasa Sully, przedstawiającego kobietę trzymającą w ręce medalion zawieszony na wstążce wokół jej nagiej szyi, ale też możliwie przez Tintoretto (1518-1594), który namalował portret jego martwej córki. Inną inspiracją mogła być powieść Ann Radcliffe pt. "The Mysteries of Udolpho", którą to Poe wspomina w otwarciu historii. Fabuła utworu Poe wykazuje pewne podobieństwa do jednego z wątków powieści Ann Radcliffe, choć jego wersja jest objętościowo znacznie mniejsza. Wzorem dla autora mogło być także opowiadanie E.T.A. Hoffmanna pt. "Die Jesuiterkirche zu G.", w której ten pisze, że artysta potrzebuje ideału i muzy, której jednak w żadnym wypadku nie powinien poślubiać, ponieważ czar którym ta promienieje z dystansu, może się zatracić w kontakcie. Podobne tematy zostały wykorzystane w "Berenice" i w utworze "Człowiek tłumu". Wątek śmierci pięknej kobiety jest także w dziełach "Ligeja" i "Morella".
Recepcja i wpływ.
Utwór miał po części wpływ na powieść "Portret Doriana Graya" Oscara Wilda z 1891. Pięć lat przed publikacją, Wilde chwalił rytmiczną ekspresję Edgara Allana Poego. W powieści Wilda portret unaocznia stopniowo zło, ale raczej w odniesieniu do jego tematu niż do artysty. Podobną fabułę miał również "The Birth-Mark" z 1843, której autorem był Nathaniel Hawthorne. Francuski producent filmowy Jean-Luc Godard cytował fragmenty z utworu w jego filmie z 1962 roku "Żyć własnym życiem".
Publikacja.
"Owalny portret" został najpierw opublikowany w wersji rozszerzonej zatytułowanej "Life in Death" w Graham’s Magazine w 1824 roku. "Life in Death" zawiera kilka wstępnych fragmentów wyjaśniających jak narrator został ranny i informację, że zażywał opium aby uśmierzyć ból. Poe zrezygnował prawdopodobnie z tego wstępu, gdyż nie było to szczególnie ważnym elementem i dodatkowo sprawiało wrażenie, że historia była tylko halucynacją. Wersja skrócona, nazwana "Portret owalny", została opublikowana 26 kwietnia 1845 roku w "Broadway Journal".

</doc>
<doc id="1485620" url="https://pl.wikipedia.org/wiki?curid=1485620" title="Port lotniczy Salzburg">
Port lotniczy Salzburg

Port lotniczy Salzburg (IATA: SZG, ICAO: LOWS) – międzynarodowy port lotniczy połony 4 km na zachód od Salzburga, w kraju związkowym Salzburg, w Austrii. Jest drugim pod względem wielkości lotniskiem w Austrii.

</doc>
<doc id="1485621" url="https://pl.wikipedia.org/wiki?curid=1485621" title="Momaday">
Momaday



</doc>
<doc id="1485625" url="https://pl.wikipedia.org/wiki?curid=1485625" title="Bufor (geoinformatyka)">
Bufor (geoinformatyka)

Bufor – strefa, której granice są odległe od obiektu o zadaną wielkość. Buforowaniu poddane mogą być punkt, linia lub poligon. Wynikiem buforowania może być linia bądź wielokąt (zwany buforem).

</doc>
<doc id="1485630" url="https://pl.wikipedia.org/wiki?curid=1485630" title="Cosmic Air">
Cosmic Air

Cosmic Air – nieistniejąca nepalska linia lotnicza z siedzibą w Katmandu. Głównym węzłem był port lotniczy Katmandu.

</doc>
<doc id="1485631" url="https://pl.wikipedia.org/wiki?curid=1485631" title="Józef Juszyński">
Józef Juszyński



</doc>
<doc id="1485634" url="https://pl.wikipedia.org/wiki?curid=1485634" title="Maragall">
Maragall

Maragall – stacja metra w Barcelonie, na linii 4 i 5. Stacja została otwarta w 1959.

</doc>
<doc id="1485638" url="https://pl.wikipedia.org/wiki?curid=1485638" title="John Cabell Breckinridge">
John Cabell Breckinridge

John Cabell Breckinridge (ur. 16 stycznia 1821 w Lexington, zm. 17 maja 1875 tamże) – amerykański polityk związany z Partią Demokratyczną.
W swojej karierze politycznej między innymi reprezentował stan Kentucky w Izbie Reprezentantów Stanów Zjednoczonych i Senacie Stanów Zjednoczonych, a także był 14. wiceprezydentem Stanów Zjednoczonych.
Wybory prezydenckie.
Kandydował w wyborach prezydenckich 1860 r. Przegrał z Lincolnem. Wybory pokazały wielkie różnice w poglądach między północnymi, a południowymi stanami: Niemal wszystkie głosy elektorów jakie otrzymał pochodziły ze stanów południowych. Które niezadowolone wynikiem tych wyborów ogłosiły później secesję i utworzyły Skonfederowane Stany Ameryki. Na CSA składało się jedenaście stanów, a pośród nich nie wygrał tylko w Tennessee. A spośród stanów unijnych wygrał tylko w niewolniczych Delaware i Maryland.
Podczas wojny secesyjnej generał armii Konfederacji i ostatni sekretarz wojny Skonfederowanych Stanów Ameryki.

</doc>
<doc id="1485639" url="https://pl.wikipedia.org/wiki?curid=1485639" title="Guinardó – Hospital de Sant Pau">
Guinardó – Hospital de Sant Pau

Guinardó Hospital de Sant Pau – stacja metra w Barcelonie, na linii 4. Stacja została otwarta w 1974.

</doc>
<doc id="1485642" url="https://pl.wikipedia.org/wiki?curid=1485642" title="Parafia Matki Bożej Bolesnej">
Parafia Matki Bożej Bolesnej

Parafie pod wezwaniem MB Bolesnej (MB ⇒ Matki Boskiej lub Matki Bożej):

</doc>
<doc id="1485644" url="https://pl.wikipedia.org/wiki?curid=1485644" title="Katedra w Sandomierzu">
Katedra w Sandomierzu



</doc>
<doc id="1485651" url="https://pl.wikipedia.org/wiki?curid=1485651" title="Parafia Matki Bożej Fatimskiej">
Parafia Matki Bożej Fatimskiej

Parafie pod wezwaniem MB Fatimskiej (MB ⇒ Matki Boskiej lub Matki Bożej):

</doc>
<doc id="1485652" url="https://pl.wikipedia.org/wiki?curid=1485652" title="Richard Johnson">
Richard Johnson

Richard Mentor Johnson (ur. 17 października 1780, zm. 19 listopada 1850) – amerykański polityk.
W swojej karierze politycznej między innymi reprezentował stan Kentucky w Izbie Reprezentantów Stanów Zjednoczonych i Senacie Stanów Zjednoczonych, a także był 9. wiceprezydentem Stanów Zjednoczonych.

</doc>
<doc id="1485655" url="https://pl.wikipedia.org/wiki?curid=1485655" title="Stratos Apostolakis">
Stratos Apostolakis

Efstratios „Stratos” Apostolakis (ur. 17 maja 1964 w Agrinio) – grecki piłkarz grający na pozycji środkowego lub prawego obrońcy albo defensywnego pomocnika.
Kariera klubowa.
Apostolakis urodził się w mieście Agrinio, leżącym we wschodniej części Grecji. Karierę rozpoczął w miejscowym klubie o nazwie Panetolikos i w 1981 roku stał się członkiem składu pierwszej drużyny. Przez cztery lata występował z Panetolikosem w drugiej lidze i w 1985 roku odszedł do jednej z czołowych drużyn w kraju, Olympiakosu Pireus. Już w pierwszym sezonie występował w pierwszym składzie „czerwono-białych”. Swój pierwszy sukces osiągnął w sezonie 1986/1987, gdy z Olympiakosem sięgnął po mistrzostwo Grecji. Latem zdobył z klubem z Pireusu Superpuchar Grecji. Natomiast w sezonie 1989/1990 zdobył Puchar Grecji. Latem postanowił odejść z zespołu, dla którego rozegrał 132 ligowe mecze i strzelił 5 bramek.
W 1990 roku Apostolakis odszedł do rywala Olympiakosu i ówczesnego mistrza Grecji, ateńskiego Panathinaikosu. Tam, podobnie jak w Olympiakosie, był czołowym zawodnikiem. W 1991 roku został z „Koniczynkami” po raz pierwszy mistrzem Grecji oraz zdobył grecki puchar. W 1992 roku dotarł z Panathinaikosem do półfinału rozgrywek Pucharu Mistrzów, ale zespół zajął dopiero 4. miejsce za Sampdorią, Crveną Zvezdą Belgrad i Anderlechtem. W 1993 i 1994 roku Stratos znów zdobywał krajowe puchary, a w 1995 roku sięgnął po dublet. W sezonie 1995/1996 grał z nim w półfinale Ligi Mistrzów, jednak tym razem Grecy odpadli po dwumeczu z Ajaksem Amsterdam (1:0, 0:3). Wiosną wywalczył swoje ostatnie w karierze mistrzostwo kraju. W Panathinaikosie grał do końca sezonu 1998/1999, a swoją karierę zakończył w wieku 35 lat.
Kariera reprezentacyjna.
W reprezentacji Grecji Apostolakis zadebiutował 17 stycznia 1986 roku w wygranym 1:0 towarzyskim spotkaniu z Katarem. Swoją pierwszą bramkę w greckiej kadrze strzelił 17 stycznia 1990 w sparingu z Belgią (2:0). W 1993 roku przyczynił się do historycznego pierwszego awansu Grecji na Mistrzostwa Świata, a w 1994 selekcjoner Alkietas Panagulias powołał go na ten mundial, odbywający się w Stanach Zjednoczonych. Tam Stratos zagrał we dwóch grupowych spotkaniach: przegranych po 0:4 z Argentyną i Bułgarią. Swój ostatni mecz w kadrze narodowej rozegrał 8 kwietnia 1998 przeciwko Rumunii (1:2), a łącznie wystąpił w niej 96 razy i strzelił 5 goli. Obecnie jest drugim zawodnikiem po Teodorosie Zagorakisie (120 meczów) zawodnikiem pod względem występów w greckiej reprezentacji.
Kariera trenerska.
W 2001 roku Apostolakis został trenerem Panathinaikosu zastępując Angelosa Anastasiadisa. Na tym stanowisku pracował pół roku i został zastąpiony przez Yiannisa Kyrastasa. W 2004 roku poprowadził olimpijską reprezentację Grecji na Igrzyskach Olimpijskich w Atenach. Grecy zremisowali tylko jeden mecz (2:2 z Koreą Południową) i przegrali dwa (0:2 z Mali oraz 2:3 z Meksykiem) nie wychodząc z grupy.

</doc>
<doc id="1485656" url="https://pl.wikipedia.org/wiki?curid=1485656" title="Efstratios Apostolakis">
Efstratios Apostolakis



</doc>
<doc id="1485657" url="https://pl.wikipedia.org/wiki?curid=1485657" title="Sociedade Esportiva Tiradentes">
Sociedade Esportiva Tiradentes



</doc>
<doc id="1485665" url="https://pl.wikipedia.org/wiki?curid=1485665" title="Lampa czołowa">
Lampa czołowa

Lampa czołowa - lampa zakładana na czoło. Składa się ona z odbłyśnika, żarówki, źródła zasilania (baterii lub zasilacza sieciowego) i uchwytu mocującego lampę na głowie.
Najczęściej używana w medycynie, głównie przez lekarza laryngologa podczas badania, kierująca światło do badanego narządu pacjenta (gardła, krtani, nosa, ucha). Czasami taką lampą posługują się też lekarze innych specjalności, np. pediatrzy.
Lampy czołowe są używane również przez osoby pracujące lub przemieszczające się w trudnych warunkach: speleologów, turystów górskich, górników.

</doc>
<doc id="1485666" url="https://pl.wikipedia.org/wiki?curid=1485666" title="Zielone białko fluorescencyjne">
Zielone białko fluorescencyjne



</doc>
<doc id="1485670" url="https://pl.wikipedia.org/wiki?curid=1485670" title="Frost (album)">
Frost (album)

Frost – druga płyta norweskiego zespołu Enslaved. Jest to pierwszy album zespołu na którym styl muzyczny, wciąż zakorzeniony w black metalu, zaczął zmierzać w kierunku viking metalu. Jest to ostatnie wydawnictwo, przy którego nagrywaniu brał udział perkusista Trym Torson, późniejszy członek zespołu Emperor.

</doc>
<doc id="1485676" url="https://pl.wikipedia.org/wiki?curid=1485676" title="Grobla (gmina Drwinia)">
Grobla (gmina Drwinia)

Grobla – wieś w Polsce położona w województwie małopolskim, w powiecie bocheńskim, w gminie Drwinia.
Integralne części wsi Grobla: Bagieńce, Bańka, Górka, Kłosin, Kopalina, Kurów, Ostrówek, Posmyków, Skała, Szklane Miasto, Wróblówka, Za Kobielą, Zaprzerwie, Zapusta.
W czasie okupacji niemieckiej mieszkająca we wsi rodzina Wilkoszów udzieliła pomocy żydowskim rodzinom Silwermanów i Neigerów. W 1989 roku Instytut Jad Waszem podjął decyzję o przyznaniu Barbarze, Adamowi, Tomaszowi i Janowi Wilkoszom oraz Stefanii Wilkosz-Filo tytułów Sprawiedliwych wśród Narodów Świata
W latach 1975–1998 miejscowość położona była w województwie krakowskim.
Zabytki.
Obiekty wpisane do rejestru zabytków nieruchomych województwa małopolskiego.
Parafia Grobla.
W 1906 roku bp L. Wałęga utworzył niezależną od parafii Mikluszowice placówkę duszpasterską, a 10 maja 1925 roku erygował tutaj parafię.

</doc>
<doc id="1485682" url="https://pl.wikipedia.org/wiki?curid=1485682" title="Parafia Matki Bożej Królowej Polski">
Parafia Matki Bożej Królowej Polski

Parafie pod wezwaniem Matki Bożej Królowej Polski (MB ⇒ Matki Boskiej lub Matki Bożej):

</doc>
<doc id="1485684" url="https://pl.wikipedia.org/wiki?curid=1485684" title="Eld">
Eld

Eld – trzecia płyta norweskiego zespołu Enslaved.

</doc>
<doc id="1485690" url="https://pl.wikipedia.org/wiki?curid=1485690" title="Fototropiny">
Fototropiny

Fototropiny – roślinne receptory światła niebieskiego. Razem z kryptochromami i fitochromami pozwalają roślinom na reakcje na zmieniające się warunki oświetleniowe. Fototropiny to flawoproteiny, które absorbują światło niebieskie poprzez związany niekowalencyjnie barwnik – FMN.
Fototropiny zawdzięczają swoją nazwę roli jaką odgrywają w kontrolowaniu fototropizmu, czyli wyginania się roślin w stronę światła. Oprócz tej reakcji, fototropiny powodują otwieranie aparatów szparkowych, są odpowiedzialne za wywoływanie światłem ruchy chloroplastów, kontrolują także rozwój blaszki liściowej. Roślina modelowa rzodkiewnik pospolity ("Arabidopsis thaliana") ma dwa geny kodujące fototropiny: 1 i 2. Inne gatunki roślin mogą mieć ich więcej. Obie fototropiny różnią się wrażliwością na światło – fototropina 1 jest bardziej czuła – wywołują jednak podobne reakcje w różnym zakresie natężeń światła. Wyjątkiem jest reakcja ucieczki chloroplastów, którą kontroluje wyłącznie fototropina 2. Fototropina 1 reguluje natomiast wywołane światłem hamowanie wzrostu hipokotyla.
Fototropiny należą do kinaz białkowych aktywowanych światłem niebieskim. Światło powoduje fosforylację fototropin obecnych w błonie komórkowej, co prowadzi do zapoczątkowania łańcucha przekazywania sygnału wewnątrz komórki.

</doc>
<doc id="1485692" url="https://pl.wikipedia.org/wiki?curid=1485692" title="Ludność Bielska-Białej">
Ludność Bielska-Białej



</doc>
<doc id="1485694" url="https://pl.wikipedia.org/wiki?curid=1485694" title="Parafia Matki Bożej Nieustającej Pomocy">
Parafia Matki Bożej Nieustającej Pomocy

Parafie pod wezwaniem Matki Bożej Nieustającej Pomocy (MB ⇒ Matki Boskiej lub Matki Bożej):

</doc>
<doc id="1485696" url="https://pl.wikipedia.org/wiki?curid=1485696" title="Katedra w Barcelonie">
Katedra w Barcelonie



</doc>
<doc id="1485698" url="https://pl.wikipedia.org/wiki?curid=1485698" title="Ośrodek Badań Filozoficznych">
Ośrodek Badań Filozoficznych

Ośrodek Badań Filozoficznych - jest stowarzyszeniem, którego celem jest działanie na rzecz rozwoju filozofii i nauk społecznych. 
Ośrodek Badań Filozoficznych powstał w 2005 roku.
Ośrodek Badań Filozoficznych jest m.in. organizatorem konferencji: "Kazimierz Naturalism Workshop" i "Zlot Filozoficzny" oraz wydawcą "Biblioteki Ośrodka Badań Filozoficznych" i kwartalnika "Avant".

</doc>
<doc id="1485700" url="https://pl.wikipedia.org/wiki?curid=1485700" title="Kurs bazowy">
Kurs bazowy

Kurs bazowy – kurs instrumentu bazowego, np. ceny akcji, kursy walut, stopy procentowe, stanowiącego podstawę kontraktu opcyjnego lub terminowego, np. opcji na akcje, opcji walutowej, opcji na stopy procentowe. Pełni funkcję bazy, na podstawie której obliczana jest aktualna wartość instrumentu pochodnego.

</doc>
<doc id="1485702" url="https://pl.wikipedia.org/wiki?curid=1485702" title="Gliniczek (przystanek kolejowy)">
Gliniczek (przystanek kolejowy)

Gliniczek – przystanek kolejowy w miejscowości Gliniczek, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.
Przystanek posiada niewielki, zniszczony budynek, który obecnie jest zamieszkany.

</doc>
<doc id="1485707" url="https://pl.wikipedia.org/wiki?curid=1485707" title="Parafia Matki Bożej Różańcowej">
Parafia Matki Bożej Różańcowej

Parafie pod wezwaniem Matki Bożej Różańcowej:

</doc>
<doc id="1485708" url="https://pl.wikipedia.org/wiki?curid=1485708" title="Rysostrzępiak porysowany">
Rysostrzępiak porysowany

Rysostrzępiak porysowany, strzępiak porysowany ("Pseudosperma rimosum" (Bull.) Matheny &amp; Esteve-Rav.) – gatunek grzybów z rodziny strzępiakowatych ("Inocybaceae").
Systematyka i nazewnictwo.
Pozycja w klasyfikacji według Index Fungorum: "Pseudosperma, Inocybaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1789 r. Jean Baptiste Bulliard nadając mu nazwę "Agaricus rimosus". W 1871 r. Paul Kummer, przeniósł go do rodzaju "Inocybe". Obecną, uznaną przez Index Fungorum nazwę nadali mu Matheny i Esteve-Rav. w 2019 r.
Synonimów naukowych ma ponad 50:
Władysław Wojewoda w 2003 r. zaproponował nazwę polską strzępiak porysowany. Wówczas gatunek ten opisywany był w Polsce pod naukową nazwą "Inocybe fastigiata" (Schaeff.) Quel.). W polskim piśmiennictwie mykologicznym gatunek ten opisywany był też jako strzępiak strzępkowaty, strzępiak popękany i bedłka popękana. Po przeniesieniu do rodzaju "Pseudosperma" wszystkie nazwy polskie są niespójne z nazwą naukową. W 2021 r. Komisja ds. Polskiego Nazewnictwa Grzybów zarekomendowała nazwę rysostrzępiak porysowany.
Morfologia.
Średnica 2–8 cm, u młodych okazów stożkowato-wypukły, u starszych zazwyczaj stożkowaty z wyraźnym ostrym garbem, czasami płasko rozpostarty z garbem. Brzeg prosty, promieniście popękany, czasami znajdują się na nim resztki osłony w postaci białych włókienek. Powierzchnia jedwabista, pokryta promieniście włókienkami. Ma kolor od oliwkowo-cytrynowego do brązowego. Szczyt zwykle jest ciemniejszy.
Przy trzonie zatokowato-wycięte, cienkie z jasnym ostrzem. Mają barwę od cytrynowooliwkowej do brudnooliwkowej.
Wysokość 4–12 cm, grubość 0,5–1,5 cm, kształt cylindryczny, z niewielką bulwką u podstawy. Powierzchnia biała, czasami z oliwkowym odcieniem. W szczytowej części jest wyraźnie oszroniony, w dolnej włókienkowaty. U starszych owocników powierzchnia staje się łuskowata. Czasami trzon jest gładki, jedynie u samego szczytu delikatnie oszroniony.
Biały z atłasowym połyskiem. Ma zapach spermy, brak wyraźnego smaku.
Ochrowobrązowy. Zarodniki eliptyczno-fasolkowate, czasami z niewielkim dzióbkiem, zdarzają się też zarodniki nieregularne. Mają rozmiar 8,5–10 – 16 × 5,5–7 μm.
Występowanie i siedlisko.
Występuje w Europie, Ameryce Północnej, Azji, Australii i Nowej Zelandii. W Polsce jest pospolity. Pospolity jest również w całej Europie Środkowej – prawdopodobnie jest to tutaj najczęstszy gatunek strzępiaka&gt;.
Rośnie w lasach liściastych i iglastych, wzdłuż dróg leśnych, w parkach, ogrodach. Preferuje podłoże gliniaste i gleby zasadowe. Pojawia się od wczesnego lata do późnej jesieni.
Znaczenie.
Grzyb mikoryzowy. Grzyb trujący dla człowieka. Zawiera muskarynę, spożywanie grozi śmiercią. Już w kwadrans po spożyciu następuje wzmożone pocenie się, zwężenie źrenic, zaburzenia żołądkowo-jelitowe, zaburzenia krążenia, utrata przytomności.

</doc>
<doc id="1485712" url="https://pl.wikipedia.org/wiki?curid=1485712" title="Ossuarium Douaumont">
Ossuarium Douaumont

 
Ossuarium Douaumont – budowla upamiętniająca żołnierzy poległych w bitwie pod Verdun (1916) podczas I wojny światowej. Ossuarium jest zlokalizowane na cmentarzu wojskowym w miejscowości Douaumont, niedaleko Verdun we Francji.
Podczas bitwy pod Verdun zginęło przeszło 300 tys. żołnierzy francuskich i niemieckich, a łączne straty obu walczących stron wyniosły ponad 700 tys. zabitych, rannych oraz zaginionych.
Informacje ogólne.
Ossuarium oficjalnie otwarto 7 sierpnia 1932 roku. Ceremonii otwarcia przewodniczył ówczesny prezydent Francji, Albert Lebrun. Zbudowano je w celu pochowania szczątków ponad 130 tysięcy ciał żołnierzy francuskich oraz niemieckich, których tożsamości nie dało się ustalić. Szczątki te zostały umieszczone we wnętrzu budowli oraz w kryptach. Oprócz żołnierzy nieznanych, w ossuarium pochowano ciała żołnierzy, których tożsamość została potwierdzona, a ich imiona zostały wyryte na ścianach ossuarium (za umieszczenie ciała żołnierza we wnętrzu ossuarium płaciła jego rodzina po identyfikacji zwłok zmarłego). Na zewnątrz budynku powstał wielki cmentarz wojskowy, na którym znajduje się ponad 16 tys. grobów żołnierzy francuskich poległych pod Verdun. Spoczywają tu również nieliczni polegli z okresu II wojny światowej. Cmentarz w Douaumont jest jednym z największych cmentarzy we Francji oraz największym znajdującym się poza obszarem Paryża. 
Architektura.
Budynek ossuarium zaprojektowali trzej francuscy architekci: Léon Azéma, Max Edrei oraz Jacques Hardy. Wieża monumentu wznosi się na ponad 46 metrów, roztacza się z niej widok na panoramę pola walki. Na szczycie wieży zwanej Wieżą Zmarłych (fr. "Tour des morts") lub Latarnią Zmarłych (fr. "La Lanterne des morts)" znajduje się dzwon Zwycięski Trzmiel (fr. "Bourdon de la Victoire"), który ogłasza inaugurację obchodów rocznicy walk. Łącznie ossuarium ma ponad 137 metrów długości, a wzdłuż niego umieszczono 42 alki. Na pierwszym piętrze ossuarium urządzono muzeum wojenne, które zawiera sporą kolekcję pozostałości po zrównanych z ziemią wsiach i miejscowościach, a także liczną kolekcję zdjęć 3-D oraz uzbrojenia wykorzystanego podczas bitwy pod Verdun.

</doc>
<doc id="1485714" url="https://pl.wikipedia.org/wiki?curid=1485714" title="1 Ukraińska Dywizja Radziecka">
1 Ukraińska Dywizja Radziecka

1 Ukraińska Dywizja Radziecka (, zwana "Taraszczańską") – dywizja radziecka utworzona rozkazem nr 6 Wszechukraińskiego Centralnego Komitetu Wojskowo-Rewolucyjnego z 22 września 1918. Dowódcą został mianowany Mykoła Krapywjanśkyj.
Skład dywizji.
W jej skład wchodziły:
Działania.
Przed atakiem na Charków dywizję przeorganizowano w systemie dwubrygadowym:
Od 15 kwietnia 1919 dywizję włączono do nowo utworzonej 1 Ukraińskiej Armii Radzieckiej, a w sierpniu 1919 do składu 44 dywizji strzeleckiej.

</doc>
<doc id="1485720" url="https://pl.wikipedia.org/wiki?curid=1485720" title="Parafia Imienia Najświętszej Maryi Panny">
Parafia Imienia Najświętszej Maryi Panny

Parafie pod wezwaniem Imienia Najświętszej Marii Panny:

</doc>
<doc id="1485731" url="https://pl.wikipedia.org/wiki?curid=1485731" title="John Breaux">
John Breaux

John Berlinger Breaux (ur. 1 marca 1944) – amerykański polityk związany z Partią Demokratyczną.
W latach 1987–2005 był senatorem Stanów Zjednoczonych z Luizjany. Wcześniej, w latach 1972–1987, reprezentował ten stan w Izbie Reprezentantów Stanów Zjednoczonych.

</doc>
<doc id="1485736" url="https://pl.wikipedia.org/wiki?curid=1485736" title="Wszechukraiński Centralny Komitet Wojskowo-Rewolucyjny">
Wszechukraiński Centralny Komitet Wojskowo-Rewolucyjny

Wszechukraiński Centralny Komitet Wojskowo-Rewolucyjny () – kierowniczy organ dowodzący walką ukraińskich bolszewików przeciw okupacji Ukrainy przez wojska niemieckie i austro-węgierskie, oraz władzy hetmana Pawła Skoropadskiego i Hetmanatowi.
Wobec zaprzestania działalności Ludowego Komisariatu Powstańczego ("Powstanbiuro"), 9 lipca 1918 na podstawie decyzji I Zjazdu Komunistycznej Partii (bolszewików) Ukrainy, obradującego w Moskwie powołano Wszechukraiński Centralny Komitet Wojskowo-Rewolucyjny. W skład Komitetu weszli Woldemar Aussem, Wołodymyr Zatonskyj, Jurij Kociubynśkyj, Jurij Piatakow, przewodniczącym został Andriej Bubnow. Komitet organizował podziemie bolszewickie na terenie Ukrainy, w tym oddziały partyzanckie, przygotowywał powstanie zbrojne na terenie Hetmanatu.
Komitet zakończył działalność po uznaniu przez bolszewików postanowień traktatu brzeskiego za nieobowiązujące i powołaniu przez nich 28 listopada 1918 w Kursku marionetkowego Tymczasowego Robotniczo-Chłopskiego Rządu Ukrainy. Kompetencje Komitetu zostały przelane wówczas na powołany w Kursku rząd. Było to akt poprzedzający i maskujący agresję Rosji Sowieckiej na Ukraińską Republikę Ludową, która rozpoczęła się 2 stycznia 1919.

</doc>
<doc id="1485746" url="https://pl.wikipedia.org/wiki?curid=1485746" title="Rosemary Leach">
Rosemary Leach

Rosemary Leach (ur. 18 grudnia 1935 w Much Wenlock, w Anglii, zm. 21 października 2017) – brytyjska aktorka.
W 1987 roku została nominowana do nagrody filmowej BAFTA w kategorii „najlepsza aktorka drugoplanowa” za udział w filmie "Pokój z widokiem" ("A Room with a View").

</doc>
<doc id="1485750" url="https://pl.wikipedia.org/wiki?curid=1485750" title="Ludowy Komisariat Powstańczy">
Ludowy Komisariat Powstańczy

Ludowy Komisariat Powstańczy, Powstanbiuro, Wszechukraińskie Biuro do Kierowania Powstańczą Walką Przeciw Niemieckim Okupantom - zostało utworzone przez taganroską sekcję Centralnego Komitetu Wykonawczego Rad Ukrainy 18 kwietnia 1918 roku w miejsce Centralnego Komitetu Wykonawczego i Rady Komisarzy Ludowych Ukraińskiej Ludowej Republiki Rad. Siedzibą Komisariatu była Moskwa.
W skład Komisariatu weszło czterech bolszewików: Andriej Bubnow, Wołodymyr Zatonskyj, Jurij Piatakow, Mykoła Skrypnyk; czterech lewicowych eserowców: Serhij Mstsławśkyj, Opanas Siewerow-Odojewśkyj, M. Siomuszkin, Jewhen Terlećkyj oraz lewicowy socjaldemokrata Mykoła Wrublewśkyj, dlatego też Biuro nazywano również Powstańczą dziewiątką. Komisariat był instytucją fasadową, faktycznie nie prowadził działalności.
Po powstaniu lewicowych eserowców w Moskwie 6 lipca 1918 współpraca między bolszewikami a lewicowymi eserowcami została zerwana, a Komisariat przestał istnieć. 9 lipca 1918 w jego miejsce powołano Wszechukraiński Centralny Komitet Wojskowo-Rewolucyjny.

</doc>
<doc id="1485752" url="https://pl.wikipedia.org/wiki?curid=1485752" title="Russell Billiu Long">
Russell Billiu Long

Russell Billiu Long (ur. 3 listopada 1918 w Shreveport, zm. 9 maja 2003) – amerykański polityk związany z Partią Demokratyczną.
W latach 1948–1987 był senatorem Stanów Zjednoczonych z Luizjany.

</doc>
<doc id="1485757" url="https://pl.wikipedia.org/wiki?curid=1485757" title="Paul Sereno">
Paul Sereno

Paul Sereno (ur. 11 października 1957 w Aurorze w stanie Illinois w Stanach Zjednoczonych) – amerykański paleontolog, wykładowca w University of Chicago, współpracownik National Geographic. 
Życiorys.
Jego specjalnością są dinozaury – odkrył i opisał wiele nowych rodzajów, m.in.: afrowenatora, deltadroma, jobarię, suchomima i eoraptora – jednego z dwóch najwcześniejszych znanych dinozaurów. Podczas wykopalisk prowadzonych w północnej Afryce, m.in. w Nigrze, odnalazł niemal kompletny szkielet sarkozucha i pierwszą dobrze zachowaną czaszkę karcharodontozaura, na podstawie której opisał nowy gatunek – "Carcharodontosaurus iguidensis". 14 sierpnia 2008 ogłoszono, że w październiku 2000 Sereno odnalazł na Saharze duże cmentarzysko, które wraz z archeologami badał przez osiem lat. Prowadził również prace w Ameryce Południowej.
Jest zwolennikiem implementacji zasad nomenklatury filogenetycznej i PhyloCode'u – założył internetową bazę danych "TaxonSearch", zawierającą m.in. definicje filogenetyczne wszystkich ponadrodzajowych kladów archozaurów oprócz krokodyli, Neornithes i pterozauromorfów.
Wybrane publikacje.
Za Project Exploration

</doc>
<doc id="1485760" url="https://pl.wikipedia.org/wiki?curid=1485760" title="Inocybe fastigiata">
Inocybe fastigiata



</doc>
<doc id="1485767" url="https://pl.wikipedia.org/wiki?curid=1485767" title="Hieronim Wyczółkowski">
Hieronim Wyczółkowski

Hieronim Wyczółkowski (ur. 30 września 1879 w Huszlewie na Podlasiu, zm. 23 lipca 1971 w Krakowie) – polski działacz społeczny, urzędnik samorządowy, polityk, minister.
Życiorys.
Pochodził z rodziny szlacheckiej. W Siedlcach ukończył gimnazjum rządowe, a w latach 1906–1913 studiował w Wolnej Wszechnicy Polskiej, w której ukończył Wydział Ekonomiczno-Społeczny.
Do 1917 roku pracował w warszawskiej firmie handlowej S. Wildena. Działał również społecznie w Towarzystwie Pracowników Przemysłu i Handlu i w redakcji „Świata Robotniczego”.
Od 1917 do 1930 był dyrektorem Wydziału Zaopatrzenia Miasta w Magistracie m. st. Warszawy. W 1921 przez 5 dni: od 19 do 24 września był ministrem aprowizacji w pierwszym rządzie Antoniego Ponikowskiego. W latach 1930–1938 był dyrektorem Wydziału Finansowego Zarządu m. st. Warszawy. W tym czasie był również członkiem zarządów kilku przedsiębiorstw spółdzielczych. Od 1938 do 1944 roku pracował w zarządzie Towarzystwa Handlowego „Żelazo, Metale i Minerały”, którego był udziałowcem.
W 1940 był więziony przez Niemców na Pawiaku.
Po zakończeniu II wojny światowej mieszkał w Piotrkowie Trybunalskim, a następnie osiadł w Krakowie, gdzie przez wiele lat był dyrektorem administracyjnym Zamku Królewskiego na Wawelu.
Pochowany na cmentarzu Rakowickim w Krakowie (kwatera LXXX-przed 1 gr.-54 rz. za gr. Kielczykowskich).

</doc>
<doc id="1485768" url="https://pl.wikipedia.org/wiki?curid=1485768" title="Paul Callistus Sereno">
Paul Callistus Sereno



</doc>
<doc id="1485770" url="https://pl.wikipedia.org/wiki?curid=1485770" title="Grzegorz Woś">
Grzegorz Woś

Grzegorz Woś (ur. 30 kwietnia 1981 w Jedlinie-Zdroju) – polski aktor, teatralny, filmowy i telewizyjny. W 2007 ukończył studia na Akademii Teatralnej w Warszawie. Aktor Teatru im. Wilama Horzycy w Toruniu.

</doc>
<doc id="1485773" url="https://pl.wikipedia.org/wiki?curid=1485773" title="Pina Bausch">
Pina Bausch

Philippine „Pina” Bausch (ur. 27 lipca 1940 w Solingen, zm. 30 czerwca 2009 w Wuppertalu) – niemiecka tancerka oraz choreografka tańca współczesnego o wielkim wpływie na rozwój teatru tańca jako gatunku.
Życiorys.
Była dyrektorem artystycznym i choreografem Tanztheater Wuppertal Pina Bausch w Wuppertalu w Niemczech. Teatr ten ma bogaty repertuar własnych spektakli i odbywa regularne tournée po świecie.
Pina Bausch zaczęła tańczyć już jako dziecko. W 1955 r. rozpoczęła naukę w Folkwangschule w Essen pod kierunkiem najbardziej znaczącego choreografa niemieckiego Kurta Joossa, nazywanego ojcem niemieckiego tańca ekspresjonistycznego. Dzięki ukończeniu z odznaczeniem szkoły uzyskała w 1959 r. stypendium na kontynuację nauki w Juilliard School w Nowym Jorku, gdzie jej nauczycielami byli Anthony Tudor, José Limón i Paul Taylor. W Nowym Jorku występowała z Paul Sanasardo and Donya Feuer Dance Company, New American Ballet i została członkiem zespołu Metropolitan Opera Ballet Company.
W 1962 r. Bausch dołączyła do nowego zespołu Kurta Joossa, Folkwang Ballett Company, jako solistka i asystentka Joossa w wielu spektaklach, zanim stworzyła swój pierwszy taniec w 1968 r. W 1969 r. została następczynią Joossa jako dyrektor artystyczna. W 1972 r. Bausch rozpoczęła pracę jako dyrektor artystyczna ówczesnego Wuppertal Opera Ballet, nazwanego później „Tanztheater Wuppertal Pina Bausch”.
Jej przedstawienia znane są z połączenia nastroju radości i smutku. Motywem przewodnim jej spektakli są relacje między kobietą a mężczyzną, co stało się inspiracją filmu "Porozmawiaj z nią" w reżyserii Pedro Almodóvara. Przedstawienia składają się z krótkich etiud dialogu i akcji, często natury surrealistycznej. Ważnym elementem struktury spektaklu są powtórzenia. W dużych multimedialnych produkcjach Pina Bausch często stosowała rozbudowaną scenografię i muzykę eklektyczną. W spektaklu "Masurca Fogo" połowę sceny zajmuje gigantyczne kamienne wzgórze, a podkład dźwiękowy jest bardzo różnorodny – od muzyki portugalskiej po k.d. lang.
Związała się z Rolfem Borzikiem (1944–1980), scenografem holenderskiego pochodzenia, urodzonym w Poznaniu. Borzik miał znaczący wpływ na ukształtowanie stylu teatru tańca od samego początku i znacząco wspierał Pinę we wczesnych latach, zanim na krótko przed jego śmiercią teatr uzyskał międzynarodowe uznanie. Następnie związała się z chilijskim poetą Ronaldem Kayem, z którym miała syna Rolfa-Salomona (ur. 1981).
W 2007 r. Pina Bausch została nagrodzona Nagrodą Kioto w dziedzinie sztuki i filozofii, a w 2008 otrzymała Nagrodę Goethego.
W 1983 r. zagrała dużą rolę aktorską w filmie Federico Felliniego "A statek płynie" (jako księżniczka). We wrześniu 2009 miała rozpocząć zdjęcia do pierwszego trójwymiarowego filmu, który przygotowywał wraz z nią znany reżyser Wim Wenders; film zatytułowany "Pina" został dokończony bez jej udziału.
Zmarła w wieku 69 lat, w szpitalu 5 dni po zdiagnozowaniu u niej raka.
Galeria.
Pina Bausch – "Nelken", 2005.

</doc>
<doc id="1485777" url="https://pl.wikipedia.org/wiki?curid=1485777" title="Bank Nucingena">
Bank Nucingena

Bank Nucingena (oryg. fr. "La Maison Nucingen") – powieść Honoriusza Balzaka z cyklu "Komedia ludzka", stanowiąca część "Scen z życia paryskiego". Została po raz pierwszy opublikowana w 1837.
Treść.
W 1833 czwórka znanych dziennikarzy paryskich: Finot, Blondet, Couture i Bixiou dyskutują w jednej z modnych kawiarni o szybkiej karierze Eugeniusza de Rastignaka, który jeszcze kilka lat wcześniej zamieszkiwał w nędznym pensjonacie w Dzielnicy Łacińskiej i nie liczył się w życiu wyższych sfer. Okazuje się, że kluczem do sukcesu tego prowincjusza z Angoulême był romans z Delfiną de Nucingen, żoną jednego z najbogatszych i najbardziej wpływowych finansistów Francji. Chociaż po 14 latach związek ten rozpadł się, Rastignac w dalszym ciągu prowadził półlegalne interesy z jej mężem, wzbogacając się na tyle, że uzyskał tytuł para Francji. Wspólnie z Nucingenem wywoływali sztuczne ruchy na giełdzie, skupując akcje, doprowadzając do podwyżki ich cen, a następnie sprzedawali je i ponownie obniżali cenę po zdobyciu oczekiwanego zysku. Nawet trzykrotne bankructwo, skutek nieprzewidzianych komplikacji, było tak umiejętnie rozgrywane przez Nucingena, że za każdym razem udawało mu się wracać do grona najbogatszych francuskich bankierów. Razem z nim bogacił się Rastignac. Operacje obydwu prowadzone były wprawdzie na krawędzi prawa, lecz wobec pozycji społecznej, jaką zajmowali, pociągnięcie ich do odpowiedzialności było faktycznie niemożliwe.
Cechy utworu.
"Bank Nucingena" jest jedną z kilku powieści "Komedii ludzkiej", których motywem przewodnim są mechanizmy spekulacji finansowej. Tytułowy bohater utworu należy do postaci powracających w różnych częściach cyklu jako archetypiczny bankier i dorobkiewicz czasów monarchii lipcowej, zbijający fortunę na ryzykownych, niekiedy półlegalnych operacjach i zarazem człowiek o wątpliwej moralności, pozwalający na romans swojej żony Delfiny (córki tytułowego bohatera "Ojca Goriota") z Eugeniuszem de Rastignakiem, podczas gdy sam próbuje nawiązywać inne związki (choćby z Esterą Van Gobseck, bohaterką "Blasków i nędz życia kurtyzany"). Na przykładzie Nucingena Balzak w szczegółach i z użyciem fachowego słownictwa (do tego stopnia, że tekst pozostaje trudny, jeśli w ogóle niezrozumiały dla czytelnika nieznającego terminologii ekonomicznej) opisał mechanizmy giełdy, kredytów, spekulacji i zbijania wielkich fortun w czasie industrializacji kraju. Warto podkreślić, że pierwszy planowany tytuł dzieła, "La Haute Banque" (autentyczne określenie grupy najbardziej wpływowych finansistów lat 30. XIX we Francji) jeszcze wyraźniej zaznaczał, że celem napisania powieści nie jest stworzenie fikcyjnego bohatera i opis jego losów, ale realistyczny opis wydarzeń i procesów społecznych współczesnych autorowi, ukazanie, na czym w praktyce polegało słynne wezwanie "Bogaćcie się", jedno z haseł monarchii lipcowej. Częściową inspiracją dla Balzaka były postacie dwójki autentycznych bankierów, Jacques'a Laffitte'a oraz Leona Foulda. Równocześnie pisząc "Bank Nucingena" Balzak wyraźnie kontrastował postać tytułowego bohatera z tytułową postacią "Historii wielkości i upadku Cezara Birotteau", zestawiając uczciwe, bogacące się mozolną pracą, konserwatywne drobnomieszczaństwo z agresywną i zdeterminowaną w bogaceniu się wielką burżuazją.

</doc>
<doc id="1485778" url="https://pl.wikipedia.org/wiki?curid=1485778" title="Polskie Towarzystwo Prawa Konstytucyjnego">
Polskie Towarzystwo Prawa Konstytucyjnego

Polskie Towarzystwo Prawa Konstytucyjnego – stowarzyszenie naukowe skupiające polskich i zagranicznych specjalistów prawa konstytucyjnego.
Historia.
Powstało w 1992. Kolejnymi prezesami Towarzystwa byli: prof. dr hab. Kazimierz Działocha (1992–2001), prof. dr hab. Leszek Garlicki (2001–2002), prof. dr hab. Andrzej Szmyt (2002–2006) i prof. dr hab. Marian Grzybowski. W latach 2017-2021 prezesem był prof. dr hab. Krzysztof Skotnicki. W 2021 r. na prezesa wybrano prof. Piotra Tuleję.
Wiceprezesem Towarzystwa był prof. Andrzej Gwiżdż.
30 czerwca 2016 Walne Zebranie Towarzystwa podczas obrad w Warszawie podjęło uchwałę wzywającą do szybkiego zażegnania kryzysu wokół Trybunału Konstytucyjnego w Polsce. Uchwała stwierdza m.in.: „z zasady państwa prawa wynika prymat prawa nad polityką. Nie jest to możliwe bez zapewnienia przestrzegania konstytucji przez skutecznie działające organy władzy sądowniczej, w tym przede wszystkim Trybunał Konstytucyjny, który powinien mieć pełną zdolność do wykonywania swoich konstytucyjnych kompetencji”.
Władze (kadencja 2021-2024).
Zarząd:

</doc>
<doc id="1485783" url="https://pl.wikipedia.org/wiki?curid=1485783" title="Jaworowy Mur">
Jaworowy Mur

Jaworowy Mur – mur skalny w Tatrach zamykający od południa Dolinę Zadnią Jaworową. Tworzą go urwiska Jaworowego Szczytu ("Javorový štít"), Małego Jaworowego Szczytu ("Malý Javorový štít") i Jaworowych Turni ("Javorové veže") rozciągające się na długości blisko 2 km i mające do ok. 450 metrów wysokości. Jaworowy Mur należy do najpotężniejszych i najwspanialszych tego typu formacji w Tatrach. Do Doliny Jaworowej najniżej schodzi lewy filar północnej ściany Rogowej Grani.

</doc>
<doc id="1485788" url="https://pl.wikipedia.org/wiki?curid=1485788" title="Jaworowa Grań">
Jaworowa Grań

Jaworowa Grań (słow. "Javorový hrebeň", niem. "Javorovagrat", "Ahorngrat", "Uhrngrat", węg. "Jávor-gerinc", "Javorova-gerinc") – boczna grań odchodząca od Małego Jaworowego Szczytu ("Malý Javorový štít") w kierunku północno-zachodnim i ciągnąca się aż do Szerokiej Przełęczy ("Široké sedlo"), za którą wznosi się masyw Szerokiej Jaworzyńskiej. Grań ta położona jest pomiędzy Doliną Białej Wody ("Bielovodská dolina") i Doliną Jaworową ("Javorová dolina"). Od Małego Jaworowego Szczytu oddzielona jest Wyżnią Rówienkową Przełęczą ("Zadné Javorové sedlo").
Jaworowa Grań dzieli się na dwie części różniące się od siebie charakterem krajobrazu, rozdzielone Skrajną Jaworową Przełęczą:
Pierwsze przejście turystyczne większości Jaworowej Grani mogło należeć do Karola Englischa i Adolfa Kamińskiego (1 sierpnia 1902 r.), osiągnięcie to jest jednak kwestionowane. Kolejne przejście od Zielonej Przełęczy do Małego Jaworowego Szczytu (z obejściem części grani) było dziełem Romana Kordysa i Jerzego Maślanki 27 sierpnia 1905 r. Pierwsze przejście ściśle według grani miało miejsce 3 czerwca 1911 r., a dokonali go Alfréd Grósz, Tibold Kregczy i Lajos Rokfalusy. Zimą osiągnięcie to powtórzyli jako pierwsi Jozef Koršala, Ladislav Šedivý, Alan Štolc i Pavel Vavro 12 kwietnia 1961 r.

</doc>
<doc id="1485790" url="https://pl.wikipedia.org/wiki?curid=1485790" title="Jaworowe Wierchy">
Jaworowe Wierchy

Jaworowe Wierchy – północno-zachodnia, łagodniejsza część Jaworowej Grani, rozciągająca się od Skrajnej Jaworowej Przełęczy ("Predné Javorové sedlo") po Szeroką Przełęcz ("Široké sedlo"), za którą wznosi się masyw Szerokiej Jaworzyńskiej. Jaworowe Wierchy oddzielają Dolinę Białej Wody ("Bielovodská dolina") od Doliny Jaworowej ("Javorová dolina"). Tworzą dość szeroki grzbiet, w którym można wyróżnić następujące szczyty i przełęcze (kolejno od południowego wschodu):
Na obie strony Jaworowe Wierchy opadają przeważnie trawiastymi, ale stromymi stokami. Miejscami, zwłaszcza po stronie Doliny Jaworowej, występują również partie skaliste i urwiska.

</doc>
<doc id="1485791" url="https://pl.wikipedia.org/wiki?curid=1485791" title="Đurđevi stupovi">
Đurđevi stupovi

Đurđevi stupovi (serb. "Ђурђеви cтупови") – prawosławny monastyr z XII wieku położony w pobliżu dzisiejszego miasta Novi Pazar w regionie Sandžak, w Serbii. Kościół został ustanowiony przez Wielkiego Księcia Rascii Stefana Nemanja w 1166 na miejscu dawnej serbskiej stolicy. W chwili obecnej przechodzi rekonstrukcję i renowację. Đurđevi stupovi zostało wpisane na listę światowego dziedzictwa UNESCO.

</doc>
<doc id="1485812" url="https://pl.wikipedia.org/wiki?curid=1485812" title="Avold">
Avold



</doc>
<doc id="1485814" url="https://pl.wikipedia.org/wiki?curid=1485814" title="51. Turniej Czterech Skoczni">
51. Turniej Czterech Skoczni

51. Turniej Czterech Skoczni (niem. "51. Vierschanzentournee") – edycja Turnieju Czterech Skoczni, przeprowadzona w sezonie 2002/2003 na skoczniach w Niemczech i Austrii, w ramach Pucharu Świata w skokach narciarskich.
Początek turnieju nastąpił 28 grudnia 2002, podczas serii kwalifikacyjnej do konkursu na skoczni w Oberstdorfie, który odbył się dzień później. Następnie, 1 stycznia 2003 rozegrano konkurs w Garmisch-Partenkirchen, 4 stycznia w Innsbrucku oraz 6 stycznia w Bischofshofen.
Pierwszy konkurs wygrał Sven Hannawald, w drugich zawodach triumfował Primož Peterka, w trzecich zawodach zwyciężył Janne Ahonen, a w czwartych najlepszy okazał się Bjørn Einar Romøren. W klasyfikacji łącznej zwyciężył Janne Ahonen, który uzyskał 999,9 punktów. Na drugim miejscu uplasował się Sven Hannawald, a na najniższym stopniu podium Turnieju Czterech Skoczni stanął Adam Małysz.
W Turnieju Czterech Skoczni rywalizacja w pierwszej serii toczyła się systemem KO, a w drugiej serii zawodnicy rywalizowali tak, jak podczas innych zawodów Pucharu Świata.
Q – zwycięzca pary kwalifikacyjnejq – „szczęśliwy przegrany” (zawodnik przegrał w bezpośredniej rywalizacji, ale awansował do II tury)
Skocznie.
W sezonie 2002/2003 zgodnie z tradycją wszystkie konkursy Turnieju Czterech Skoczni rozegrano na dwóch skoczniach niemieckich tj. w Oberstdorfie i Garmisch-Partenkirchen oraz dwóch austriackich tj. w Innsbrucku i Bischofshofen.
Oberstdorf.
Data: 29 grudnia 2002
Godzina: 13.45 
Państwo: Niemcy
Skocznia: Schattenbergschanze
Punkt konstrukcyjny: 115 m
Wyniki zawodów (28.12.2002-29.12.2002).
W tabeli zestawiono wyniki zawodów w Oberstdorfie wraz z wynikami serii kwalifikacyjnej. Uwzględniona została kolejność według miejsc zajętych w konkursie głównym.
Garmisch-Partenkirchen.
Data: 1 stycznia 2003
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rekord skoczni: Adam Małysz (1.01 2001) – 129,5 m
Innsbruck.
Data: 4 stycznia 2003
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rekord skoczni: Sven Hannawald (4.01 2002) – 134,5 m
Bischofshofen.
Data: 6 stycznia 2003
Godzina: 13.45 
Państwo: Austria
Skocznia: Paul-Ausserleitner-Schanze
Punkt konstrukcyjny: 120 m
Rekord skoczni: Sven Hannawald (6.01 2002) – 139 m
Zestawienie polskich par.
"Z powodu śniegu kwalifikacje do konkursu zostały przełożone z 5 na 6 stycznia, na godzinę przed głównymi zmaganiami. Wobec tego organizatorzy zrezygnowali z systemu KO."

</doc>
<doc id="1485820" url="https://pl.wikipedia.org/wiki?curid=1485820" title="Janina Barbara Górkiewiczowa">
Janina Barbara Górkiewiczowa



</doc>
<doc id="1485821" url="https://pl.wikipedia.org/wiki?curid=1485821" title="Bolesław Ignacy Sikorski">
Bolesław Ignacy Sikorski

Bolesław Ignacy Sikorski (ur. 22 września 1884 w Wągrowcu, zm. 26 listopada 1940 w Gdyni) – polski prawnik, ekonomista i minister. W 1907 roku, na Królewskim Uniwersytecie w Breslau, Sikorski uzyskał stopień doktora.
Przed II RP.
Był synem Bolesława Sikorskiego i Heleny Średnickiej. W 1903 roku ukończył gimnazjum w Poznaniu; naukę kontynuował na uniwersytetach w Monachium (prawo, od 1903), Berlinie i Wrocławiu (kierunki: prawo i ekonomia polityczna). 23-letni absolwent rozpoczął pracę jako aplikant w sądach w Suhl, Magdeburgu i Naumburgu. W listopadzie 1912 roku, zdawszy egzamin sędziowski, Sikorski zatrudnił się jako sędzia pomocniczy berlińskiego sądu. Po wybuchu I wojny światowej zmienił obszar swojej działalności na kolejnictwo. W 1914 roku objął on stanowisko asesora w berlińskiej dyrekcji kolejowej, jednak już w następnym roku wyjechał do Halle, by pracować jako decernent aż do zakończenia wojny.
Po I wojnie światowej.
Po odzyskaniu przez Polskę niepodległości, Sikorski otrzymał nominację na szefa wydziału administracyjnego dyrekcji kolejowej w Poznaniu; zajmował też fotel w Radzie Kolejowej przy Naczelnej Władzy Plebiscytowej. Od 19 września 1921 do 7 lutego (formalnie 5 marca) następnego roku (w rządzie Antoniego Ponikowskiego) Bolesław Sikorski sprawował funkcję ministra kolei żelaznych. Ze względu na zły stan zdrowia polityka, od 7 lutego 1922 był urlopowany, a podczas jego nieobecności resortem kierował Julian Eberhardt. Po powrocie do formy, 13 czerwca 1922 roku Sikorski został pierwszym dyrektorem Śląskiej Dyrekcji Okręgowej Kolei Państwowych (opuścił tę posadę 15 września tego samego roku).
Były minister kandydował do Sejmu Rzeczypospolitej Polskiej I kadencji, będąc członkiem Chrześcijańsko-Narodowego Stronnictwa Pracy w 39. okręgu wyborczym (Katowice). W listopadzie 1922 Bolesław Sikorski został zaprzysiężony na posła, jednak 1 sierpnia 1924 roku, ponownie kierowany złym stanem zdrowia, złożył mandat.
Znana jest jedna pozycja książkowa wydana przez Sikorskiego (w 1923): "Zagadnienia organizacyjne polskiej administracji państwowej""."
Ostatnie lata przed II wojną światową.
W latach 1935–1938 Bolesław Sikorski był dyrektorem Związku Izb Rzemieślniczych RP. Powierzono mu również stanowisko prezesa zarządu Muzeum Rzemiosł i Sztuki Stosowanej, które piastował w 1939 roku przed wojną.
Zmarł 26 listopada 1940 w Gdyni, został pochowany na Cmentarzu Witomińskim. 

</doc>
<doc id="1485825" url="https://pl.wikipedia.org/wiki?curid=1485825" title="Aleksiej Bezgodow">
Aleksiej Bezgodow



</doc>
<doc id="1485827" url="https://pl.wikipedia.org/wiki?curid=1485827" title="Durdevi stupovi">
Durdevi stupovi



</doc>
<doc id="1485828" url="https://pl.wikipedia.org/wiki?curid=1485828" title="Anthony Dupray">
Anthony Dupray

Anthony Dupray (ur. 22 września 1974 roku w Hawr) – francuski piosenkarz i aktor.
Przyjechał w 1992 roku do Paryża, gdzie występował w pubach i debiutował w reklamie w reżyserii Étienne Chatillieza, emitowanej we Francji i za granicą. Nagrał dwa albumy "Rêves..." (1994) i "Coupable" (1996). Występował w Le Zénith, Bercy i całej Francji. Rok później pojawił się w serialu "Pierwsze pocałunki" ("Premiers Baisers"), a potem w serialach: "Niebieskie migdały" ("Les Années bleues", 1998) i "Saint-Tropez" ("Sous le soleil", 2001-2002) z udziałem Frédérica Debana. W serialu "Niebieski ocean" ("Le Bleu de l'océan", 2003) wystąpił obok Mireille Darc i Philippe Caroita.

</doc>
<doc id="1485829" url="https://pl.wikipedia.org/wiki?curid=1485829" title="Gerard Górnicki">
Gerard Górnicki

Gerard Górnicki (ur. 13 sierpnia 1920 w Strzyżowie, zm. 31 lipca 2008) – polski prozaik, publicysta, felietonista oraz autor sztuk scenicznych.
Ukończył studia na Wydziale Prawa Uniwersytetu Jagiellońskiego. W okresie okupacji był żołnierzem Armii Krajowej w rejonie Rzeszowa oraz nauczycielem w tajnym szkolnictwie. Od 1950 mieszkał w Poznaniu, gdzie w latach 1950–1980 pracował w szkolnictwie. Debiutował w 1955 na łamach dziennika "Gazeta Poznańska" jako prozaik. Otrzymał dwukrotnie nagrodę miasta Poznania w latach 1968 oraz w 1975.
Należał do PZPR. Odznaczony Krzyżem Oficerskim i Kawalerskim Orderu Odrodzenia Polski, Medalem Komisji Edukacji Narodowej i Odznaką Zasłużony Działacz Kultury. W 1996 r. za dorobek badawczo-naukowy na temat powstania wielkopolskiego wyróżniony statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Został pochowany na cmentarzu Miłostowo w Poznaniu (aleja zasłużonych).

</doc>
<doc id="1485830" url="https://pl.wikipedia.org/wiki?curid=1485830" title="Elchanan Zeitlin">
Elchanan Zeitlin



</doc>
<doc id="1485831" url="https://pl.wikipedia.org/wiki?curid=1485831" title="Elchanan Cajtlin">
Elchanan Cajtlin

Elchanan Cajtlin (jid. אלחנן צײַטלין; ur. 15 marca 1902 w Rohaczewie koło Homla, zm. 15 grudnia 1941 w Warszawie) – polski dziennikarz i poeta żydowskiego pochodzenia, także działacz polityczny i społeczny, początkowo związany z ruchem fołkistowskim, a później syjonistycznym. Jako pisarz tworzył w języku jidysz.
Życiorys.
Był młodszym synem Hilela Cajtlina (1872–1942), bratem Arona Cajtlina (1898–1973).
Początkowo uczył się w warszawskim gimnazjum rosyjskim, później w gimnazjum polsko-rosyjskim. Uczęszczał tam do 1920, kiedy to na rok wyjechał z bratem do Palestyny. Po powrocie do Polski podjął studia medyczne na Uniwersytecie Warszawskim, których jednak nie ukończył. Początkowo był związany z fołkistami, współtworzył organizacje młodzieżowe i akademickie tego ruchu, był także sekretarzem generalnym partii w Warszawie i liderem frakcji narodowo-socjalistycznej.
Wkrótce potem jednak przyłączył się do ruchu syjonistycznego. Był sekretarzem generalnym warszawskiego oddziału Towarzystwa Ochrony Zdrowia Ludności Żydowskiej w Polsce i sekretarzem Związku Literatów i Dziennikarzy Żydowskich w Warszawie. Publikował w takich tytułach, jak: „Dos Fołk”, „Di Tribune”, „Ilustrirte Woch”, „Der Jud” i „Ha-Tor” (czasopismo wydawane w Jerozolimie). Przez pewien czas był redaktorem kroniki warszawskiej w „Der Moment”. Był czołowym publicystą i krytykiem teatralnym w „Unzer Express” i „Express”.
Po wybuchu II wojny światowej uciekł do Lwowa. Po krótkim czasie wrócił jednak do Warszawy i trafił do getta. Tam organizował życie kulturalne i społeczne, m.in. działał w Żydowskiej Samopomocy Społecznej oraz pracował w Joincie. Zmarł na tyfus pod koniec 1941. Jest pochowany na cmentarzu żydowskim przy ulicy Okopowej (kwatera 31, rząd 3).

</doc>
<doc id="1485832" url="https://pl.wikipedia.org/wiki?curid=1485832" title="Paul Gerson Unna">
Paul Gerson Unna

Paul Gerson Unna (ur. 8 września 1850 w Hamburgu, zm. 29 stycznia 1929 tamże) – niemiecki lekarz dermatolog.
Życiorys.
Paul Unna urodził się w 1850 roku w Hamburgu jako syn lekarza Moritza Adolpha Unny. Studiował medycynę na Uniwersytecie w Heidelbergu, przerwał je z powodu wojny francusko-pruskiej w której brał udział i został poważnie ranny. W 1871 roku ukończył studia w Heidelbergu, po czym kontynuował je w Lipsku i ostatecznie doktoryzował się u Waldeyera w Strasburgu. Jego dysertacja doktorska z 1876 roku dotyczyła rozwoju naskórka; wprowadzała wiele nowych teorii i wzbudziła silne kontrowersje. Unna kontynuował naukę dermatologii w Wiedniu, gdzie współpracował m.in. z Hebrą, Kaposim i Auspitzem.
Po powrocie do Hamburga praktykował przez pewien czas z ojcem, potem w Szpitalu św. Grzegorza. W 1881 roku w Hamburgu otworzył praktykę dermatologiczną, a w 1884 roku prywatną klinikę chorób skóry "Dermatologikum" w Hamburgu-Eimsbüttel. W tym samym roku opublikował monografię "Histopathologie der Hautkrankheiten", w której opisał wszystkie znane wówczas choroby skóry i podał nowe sposoby leczenia niektórych z nich. W 1886 roku zaproponował stosowanie ichtiolu i rezorcynolu w niektórych schorzeniach dermatologicznych. Badał procesy chemiczne zachodzące w skórze i jako pierwszy opisał w niej warstwę ziarnistą. W 1907 roku został profesorem, w 1908 roku ordynatorem w szpitalu Eppendorf. Od 1918 roku wykładał jako profesor na Uniwersytecie w Hamburgu, piastując jako pierwszy w historii uczelni katedrę dermatologii. W 1927 roku opisał łojotok, chorobę skóry, znaną później jako choroba Unny. Innym stosowanym do dziś eponimem jest tzw. łyżeczka Unny.
Wynikiem współpracy Paula Unny z farmaceutą Oskarem Troplowitzem było wprowadzenie na rynek w 1911 przez firmę Beiersdorf &amp; Co kremu Nivea.

</doc>
<doc id="1485833" url="https://pl.wikipedia.org/wiki?curid=1485833" title="Jaskinia Huczawa">
Jaskinia Huczawa



</doc>
<doc id="1485838" url="https://pl.wikipedia.org/wiki?curid=1485838" title="Danuta Borsuk">
Danuta Borsuk

Danuta Borsuk (ur. 15 października 1963 w Gdyni) – polska aktorka filmowa i teatralna. W latach 1982-–1985 występowała w Teatrze Wybrzeże w Gdańsku. W 1985 zdobyła wykształcenie (Studium Aktorskie przy Teatrze Wybrzeże w Gdańsku). Od 1985 do 1986 grała w Teatrze Dramatycznym im. Węgierki w Białymstoku. W latach 1986-93 aktorka warszawskiej Pracowni „Teatr”.

</doc>
<doc id="1485843" url="https://pl.wikipedia.org/wiki?curid=1485843" title="Pomnik Stanisława Staszica w Łodzi">
Pomnik Stanisława Staszica w Łodzi

Pomnik Stanisława Staszica – rzeźba plenerowa autorstwa Kazimierza Karpińskiego.
Pomnik Stanisława Staszica odsłonięto w 1984 roku w parku im. Stanisława Staszica przy ul. Narutowicza w Łodzi.

</doc>
<doc id="1485845" url="https://pl.wikipedia.org/wiki?curid=1485845" title="Ronnie Wallwork">
Ronnie Wallwork

Ronnie Wallwork, właśc. Ronald Wallwork (ur. 10 września 1977 w Manchesterze) – angielski piłkarz występujący na pozycji defensywnego lub środkowego pomocnika. Były reprezentant Anglii U-20, karierę rozpoczął w Manchesterze United, gdzie zadebiutował w oficjalnym meczu w 1997. W klubie nie występował regularnie, dlatego też był wypożyczany do Carlisle United i Stockport County. Podczas pobytu na wypożyczeniu w Royal Antwerp został zawieszony za atak na belgijskiego sędziego, lecz kara po pewnym czasie została złagodzona.
W 2002 Wallwork podpisał kontrakt z West Bromwich Albion. W 2005 został uznany za najlepszego gracza sezonu w klubie. Nie miał pewnego miejsca w składzie, z tego powodu przebywał na wypożyczeniach w Bradford City, Barnsley i Huddersfield Town. Pobyt w Barnsley został skrócony z powodu awantury w nocnym klubie, w wyniku której Wallwork został ugodzony nożem, przez co pauzował ponad dwa miesiące. W styczniu 2008 przeszedł do Sheffield Wednesday, jednak po czterech miesiącach został zwolniony. W 2011 roku Ronnie Wallwork został skazany na 15 miesięcy pozbawienia wolności za rozmontowywanie kradzionych samochodów na części, a następnie handel nimi na czarnym rynku.
Kariera piłkarska.
Manchester United.
Urodzony w Manchesterze w dzielnicy Newton Heath, jako nastolatek uczęszczał do The Football Association's School of Excellence w Lilleshall. Jako zagorzały kibic Manchester United dołączył do klubu jako praktykant w 1993, przedtem występował w lidze niedzielnej. W lipcu 1994 podpisał amatorski kontrakt, zaś rok później, w marcu 1995 złożył podpis pod profesjonalną umową. Stał się podstawowym zawodnikiem drużyn juniorskich, w latach 1994-1997 wystąpił w 77 spotkaniach w różnych kategoriach wiekowych. Pomógł zespołowi zwyciężyć w rozgrywkach o Młodzieżowy Puchar Anglii w 1995 i został uznany w klubie za najlepszego Młodego Piłkarza Roku w 1996. W lecie 1997 reprezentował Anglię U-20 na Młodzieżowych Mistrzostwach Świata w Malezji, gdzie wystąpił w czterech spotkaniach. Anglia wygrała wszystkie trzy mecze grupowe, jednak w 1/16 finału odpadła po porażce z Argentyną.
Wraz z rozpoczęciem sezonu 1997/1998 zaczął regularnie występować w rezerwach klubu, a 25 października 1997 zadebiutował w pierwszej drużynie zmieniając w 64. minucie Gary'ego Pallistera w wygranym 7-0 meczu z Barnsley. Po zakończeniu sezonu, Wallwork został dwukrotnie wypożyczany do innych drużyn: najpierw do Carlisle United, gdzie zdobył swoją pierwszą bramkę w oficjalnym meczu, a następnie do Stockport County. W trakcie rozgrywek przystał na wypożyczenie do Royal Antwerp, z którym wywalczył miejsce w barażach, jednak drużyna ostatecznie nie zdołała awansować do pierwszej ligi, przegrywając z La Louvière. Po meczu Wallwork chwycił za gardło sędziego Amanda Anciona, za co został ukarany odsunięciem od profesjonalnego futbolu. Ukarano także innego gracza wypożyczonego z Manchesteru United, Danny'ego Higginbothama, który również wziął udział w zajściu. Belgijski sąd zredukował karę do trzech lat w zawieszeniu na dwa, zaś Higginbotham mógł powrócić do gry po czterech miesiącach absencji. Z początku kara miała zasięg międzynarodowy, jednak przez ostatnie dwanaście miesięcy obowiązywała wyłącznie na terenie Belgii.
W sezonie 1999/2000 Wallwork poczynił postępy, reprezentując barwy klubu w siedmiu meczach, najczęściej występując na pozycji defensywnego pomocnika. W kolejnych rozgrywkach rozegrał wystarczającą ilość spotkań umożliwiającą mu odebranie medalu za zwycięstwo zespołu w Premier League. Mimo to, wraz z przejściem do klubu obrońcy Laurenta Blanca i pomocnika Juana Sebastiána Veróna jego pozycja w drużynie została zagrożona. Ostatni występ w zespole zaliczył 26 stycznia 2002 w meczu czwartej rundy Pucharu Anglii z Middlesbrough, podczas którego został zmieniony w 66. minucie przez Ryana Giggsa. W czasie siedmiu lat spędzonych w klubie zdołał wystąpić w 28 spotkaniach, a w lecie 2002 jego umowa z klubem nie została przedłużona.
West Bromwich Albion.
W lipcu 2002 Wallwork dołączył do West Bromwich Albion na zasadzie prawa Bosmana, będąc zarazem pierwszym transferem dokonanym przez klub po awansie do Premier League. Szkoleniowiec Manchesteru United Sir Alex Ferguson określił jego przejście do West Bromwich "najlepszym darmowym transferem lata". Przed startem sezonu, Wallwork i reszta drużyny próbowali wynegocjować od zarządu podwyższenie premii. Jak stwierdził jego agent, zawodnik był "zszokowany i poruszony" perspektywą redukcji wysokości premii o 80% w porównaniu z tymi oferowanymi mu przez odchodzący zarząd. 24 sierpnia 2002 Wallwork zadebiutował w zespole wchodząc na boisko jako rezerwowy w przegranym 1:3 domowym spotkaniu z Leeds United, w całym sezonie na murawie pojawił się w 27 z 38 meczów Premier League rozegranych przez West Bromwich. Po śmierci matki piłkarza w lutym 2003, cała drużyna w meczu z Boltonem Wanderers wystąpiła z czarnymi opaskami na ramionach. Z czasem Wallwork zaczął tracić miejsce w wyjściowym składzie, przez co w sezonie 2003/2004 rozegrał pięć ligowych spotkań. W styczniu 2004 dołączył na zasadzie miesięcznego wypożyczenia z opcją przedłużenia do Bradford City, gdzie zdobył bramki w swoim pierwszym oraz ostatnim meczu w barwach klubu. West Bromwich odmówiło przedłużenia wypożyczenia, ze względu na sytuację finansową w Bradford, który był na krawędzi bankructwa. Wkrótce Bradford ponownie wypożyczyło zawodnika na kolejne dwa miesiące, a Wallwork podczas całego pobytu w klubie wystąpił w siedmiu meczach, w których zdobył cztery bramki. Źródła swojej nowo odkrytej dyspozycji strzeleckiej doszukiwał się w poleceniach taktycznych trenera Bryana Robsona, który kazał mu angażować się w grę w ofensywie, inaczej niż w jego poprzednim klubie, West Bromwich Albion. W meczu z Rotherham United złamał palec u nogi, przez co musiał pauzować sześć tygodni. Podczas gdy Wallwork leczył kontuzję, West Bromwich zapewniło sobie awans z drugiego miejsca do Premier League.
Po powrocie klubu do Premiership, menedżer Gary Megson coraz rzadziej wystawiał Wallworka w pierwszym składzie. Bądź co bądź, kiedy Bryan Robson zastąpił Megsona w roli trenera Bradford w listopadzie 2004, Wallwork stał się integralną częścią zespołu. Robson nazwał Anglika "inteligentnym zawodnikiem", który potrafi "usiąść, podać piłkę i zmienić obraz gry". Wallwork powrócił do zespołu w następnym miesiącu i regularnie występował w drugiej połowie sezonu, strzelając również swoją pierwszą bramkę w barwach klubu w wygranym 2:0 spotkaniu z Manchesterem City, 22 stycznia 2005. Klub uniknął spadku z ligi, wygrywając w ostatnim meczu sezonu z Portsmouth. Stał się zarazem pierwszą drużyną w historii Premier League, która uniknęła spadku zajmując jeszcze pod koniec grudnia ostatnie miejsce w tabeli. W zasługi za dobrą grę, Wallwork został uznany w klubie Graczem Roku. W maju 2005 podpisał nowy, dwuletni kontrakt.
W następnym sezonie Wallwork wystąpił w 31 z 38 ligowych spotkań, ale nie zdołał pomóc drużynie utrzymać się w Premier League. Niemniej jednak, zgodził się w sierpniu 2006 podpisać nową umowę, wiążącą go z klubem przez dwa kolejne lata. Pozostał członkiem pierwszego zespołu w początkowej fazie sezonu 2006-07, ale po tym, jak w październiku miejsce Robsona zajął Tony Mowbray, Wallwork zagrał w barwach klubu już tylko raz. Mowbray nazwał go "pełnym profesjonalistą", jednak do wyjściowego składu preferował innych pomocników, ponadto zmienił pozycję na boisku Jonathana Greeninga na środkowego pomocnika, która to dotychczas przypadała Wallworkowi. Chcąc regularnie występować w pierwszym zespole, 22 listopada 2006 Anglik przystał na wypożyczenie do Barnsley.
30 listopada Wallwork wychodząc ze swoją dziewczyną Amy Broadbent z nocnego klubu w Manchesterze, został zaatakowany przez byłego partnera Broadbent, Roberta Rimmera. Ten siedmiokrotnie ugodził piłkarza w rękę, plecy oraz brzuch. Po dotarciu do szpitala stwierdzono, że stan rannego jest stabilny i nie ma zagrożenia życia. Po przeprowadzonym śledztwie policja stwierdziła, że atak był zamierzony. Niedługo potem określiła 20-letniego Rimmera głównym winowajcą i zaapelowała do niego o nawiązanie kontaktu. Rimmer zgłosił się do komisariatu w Manchesterze i 7 grudnia 2006 został aresztowany. W grudniu 2007 Rimmer został skazany na pięć i pół roku pozbawienia wolności za dokonanie ciężkiej krzywdy cielesnej. Przyjaciel Rimmera, Charles Ebbrell, trafił do aresztu za współudział w ataku. Zawodnik otrzymał wiele wyrazów wsparcia od kibiców, piłkarzy i trenerów. 10 grudnia 2006 Wallwork został wypisany ze szpitala, a tego samego dnia odbył się mecz ligowy pomiędzy West Bromwich i Barnsley, podczas którego kibice Barnsley wywiesili transparent z napisem "Zdrowiej szybko, Ronnie". Pod koniec stycznia powrócił do lekkich treningów, a pierwszy mecz po przerwie rozegrał 21 lutego 2007 przebywając pełne 90 minut w spotkaniu rezerw pomiędzy West Bromwich i Walsall.
27 września 2007 został wypożyczony do Huddersfield Town, gdzie spotkał się z trenerem Andym Ritchiem, z którym sezon wcześniej pracował podczas gry w Barnsley. Jego debiut w klubie miał miejsce 29 września w wygranym 2:0 spotkaniu z Luton Town. 20 października zdobył swojego pierwszego gola dla zespołu w meczu z Oldham Athletic, zakończonym remisem 1:1. Wypożyczenie wydłużyło się o kolejny miesiąc. Otrzymał zgodę od West Bromwich na reprezentowanie Huddersfield 10 listopada w meczu pierwszej rundy Pucharu Anglii przeciwko Accrington Stanley. Wypożyczenie zostało przedłużone do 29 grudnia, zaś po jego upłynięciu zawodnik powrócił do West Bromwich.
Sheffield Wednesday.
11 stycznia 2008 na zasadzie wolnego transferu przeszedł do Sheffield Wednesday. Zadebiutował w zespole następnego dnia w przegranym 0:1 spotkaniu z Cardiff City, zastępując w drugiej połowie Steve'a Watsona. Wraz z przejściem do klubu Adama Boldera stracił miejsce w składzie, i chociaż wszedł wcześnie na zmianę w spotkaniu z Charlton Athletic rozegranym 12 lutego 2008, w następnym miesiącu tylko raz pojawił się na murawie, w wygranej 2:1 potyczce z Queens Park Rangers. Ogółem w barwach klubu wystąpił siedmiokrotnie, a 14 maja 2008 rozwiązano z zawodnikiem kontrakt. W sierpniu 2008 trenował ze swoim byłym zespołem, Carlisle United.
Statystyki kariery.
"Ostatnio aktualizowane 14 maja 2008"
Osiągnięcia.
Manchester United
Indywidualne

</doc>
<doc id="1485846" url="https://pl.wikipedia.org/wiki?curid=1485846" title="New urban metal">
New urban metal



</doc>
<doc id="1485848" url="https://pl.wikipedia.org/wiki?curid=1485848" title="Joseph Ward">
Joseph Ward

Sir Joseph Ward (ur. 26 kwietnia 1856 w Melbourne, zm. 8 lipca 1930 w Wellington) – nowozelandzki polityk, dwukrotnie pełniący funkcję premiera Nowej Zelandii.
Pochodził z rodziny irlandzkich imigrantów osiadłych w Australii. Jako czterolatek stracił ojca (który nadużywał zresztą alkoholu) i cały ciężar jego wychowania spoczął na barkach jego matki. Kiedy miał siedem lat, przenieśli się do Nowej Zelandii, gdzie zamieszkali w regionie Southland, a jego matka została właścicielką sklepu i stancji. Ward zakończył edukację na poziomie szkoły podstawowej, potem zaś pracował jako urzędnik pocztowy i sprzedawca. Następnie, z finansową pomocą matki, założył własną firmę handlową.
Karierę polityczną zaczął w wieku zaledwie 21 lat, kiedy został wybrany do rady swego rodzinnego dystryktu, później zaś stał się jego burmistrzem. W 1887 został wybrany do parlamentu. W Nowej Zelandii nie istniały jeszcze wtedy partie, ale młody deputowany sytuował się w swych poglądach po stronie polityków nastawionych liberalnie, jak Julius Vogel czy Robert Stout. Kiedy więc w 1891 powstało pierwsze zorganizowane ugrupowanie polityczne - Partia Liberalna - od razu wstąpił w jej szeregi. W tym samym roku po raz pierwszy znalazł się w rządzie, obejmując resort poczty w gabinecie Johna Ballance’a. Po objęciu sterów władzy przez Richarda Seddona został skarbnikiem kolonii (ministrem finansów).
Kariera politycznie negatywnie odbiła się na jego firmie, która w końcu upadła. W 1896 Ward musiał podać się do dymisji po tym, jak głośno zrobiło się o tym, że finansami kolonii kieruje ktoś, kto nie umie dobrze zadbać o swoje własne. Rok później został sądowo uznany za bankruta, co automatycznie powodowało wygaszenie jego mandatu parlamentarnego. Ward obszedł jednak przepisy i wprawdzie mandat oddał, ale natychmiast odzyskał go w wyborach uzupełniających.
Wkrótce potem Ward odbudował firmę i spłacił długi, a premier Seddon ponownie zaprosił go do swego gabinetu. Część partyjnych działaczy wyrażała niezadowolenie z powodu bardzo długich, trwających łącznie 13 lat, rządów Seddona. Ward był przez nich typowany na jego następcę, odmawiał jednak otwartego rzucenia wyzwania premierowi. Seddon zmarł nagle w czerwcu 1906, kiedy Ward przebywał z wizytą w Londynie. Funkcję premiera objął tymczasowo William Hall-Jones, ale zrzekł się jej na rzecz Warda, gdy tylko ten wrócił do kraju w sierpniu tego samego roku. Przejmując kierownictwo gabinetu, Ward stał się pierwszym w historii premierem Nowej Zelandii urodzonym poza Europą.
Podstawowym problemem nowego rządu okazały się podziały wewnątrz własnej partii. Elektorat liberałów tradycyjnie składał się głównie z lewicujących robotników z miast i raczej konserwatywnych drobnych farmerów. W miarę jak interesy tych dwóch grup były coraz bardziej odmienne, partia była rozdzierana coraz większymi konfliktami, co oznaczało dla gabinetu brak stabilnego zaplecza. Po wygranych z najwyższym trudem, z przewagą zaledwie jednego mandatu, wyborach z 1911, Ward musiał zrzec się stanowiska na rzecz swojego dotychczasowego ministra rolnictwa, Thomasa Mackenzie. Rozgoryczony odsunął się na boczny tor, na pocieszenie otrzymując od króla Jerzego V tytuł baroneta.
Liberałom wiodło się coraz gorzej i wkrótce utracili władzę na rzecz Partii Reform. W 1913 Ward zgodził się ponownie stanąć na ich czele, co dało mu stanowisko lidera opozycji. W latach 1915-1919 był ministrem finansów w powołanym na czas I wojny światowej rządzie jedności narodowej, kierowanym przez lidera reformistów William Masseya. Obaj panowie nie cierpieli się serdecznie, co częściowo tłumaczono ich pochodzeniem - Ward był irlandzkim katolikiem, a Massey irlandzkim protestantem.
W latach 1919-1925 pozostawał poza parlamentem, przegrywając w kolejnych wyborach. W 1928 został liderem nowej Partii Zjednoczonej, w którą przekształcili się liberałowie. W tym samym roku zwycięsko przeprowadził partię przez kampanię wyborczą, szafując obietnicami znacznego zwiększenia długu publicznego, celem ożywienia słabnącej gospodarki.
Po zawarciu koalicji z Partią Pracy, Ward po raz drugi został premierem. Był już jednak bardzo słabego zdrowia, doświadczał kilku ataków serca, i wkrótce faktycznym szefem rządu stał się George Forbes. Oficjalne przekazanie władzy nastąpiło dopiero 28 maja 1930, na dwa tygodnie przed śmiercią Warda.

</doc>
<doc id="1485855" url="https://pl.wikipedia.org/wiki?curid=1485855" title="Niżnia Hawrań">
Niżnia Hawrań



</doc>
<doc id="1485857" url="https://pl.wikipedia.org/wiki?curid=1485857" title="Mała Hawrań">
Mała Hawrań



</doc>
<doc id="1485858" url="https://pl.wikipedia.org/wiki?curid=1485858" title="Mały Hawrań">
Mały Hawrań



</doc>
<doc id="1485859" url="https://pl.wikipedia.org/wiki?curid=1485859" title="Marcelina Grabowska">
Marcelina Grabowska

Marcelina Grabowska (ur. 24 grudnia 1912 we Lwowie, zm. 13 maja 1986 w Warszawie) – polska pisarka, autorka prozy i utworów scenicznych.
Życiorys.
Marcelina Grabowska ukończyła studia na Wydziale Humanistycznym Uniwersytetu Jana Kazimierza we Lwowie. Uzyskała stopień doktora z filologii polskiej. Debiutowała w 1932 na łamach czasopisma „Kobieta Współczesna” jako krytyk teatralny. W 1934 ogłosiła powieść "Żółty dom". Od 1935 mieszkała w Warszawie. W latach 1943–1944 działała w konspiracyjnym Związku Syndykalistów Polskich. Była też redaktorką podziemnej prasy, m.in. „Oblicze Dnia”, „Sprawy”. Uczestniczyła w powstaniu warszawskim (1944).

</doc>
<doc id="1485866" url="https://pl.wikipedia.org/wiki?curid=1485866" title="V354 Cephei">
V354 Cephei

V354 Cephei – czerwony nadolbrzym należący do Drogi Mlecznej. Znajduje się około 9000 lat świetlnych od Słońca w kierunku konstelacji Cefeusza. Jest to czwarta pod względem wielkości znana gwiazda – jej średnica jest 1520 razy większa od średnicy Słońca. Gdyby została umieszczona w centrum naszego Układu Słonecznego, jej powierzchnia rozciągałaby się między orbitami Jowisza i Saturna.

</doc>
<doc id="1485867" url="https://pl.wikipedia.org/wiki?curid=1485867" title="Maurício Rocha e Silva">
Maurício Rocha e Silva

Maurício Oscar da Rocha e Silva (ur. 19 września 1910 roku w Rio de Janeiro, zm. 19 grudnia 1983 w Ribeirão Preto) – brazylijski lekarz, farmakolog, naukowiec. Odkrył bradykininę, endogenny polipetyd biorący udział w regulacji ciśnienia tętniczego i skurczu mięśni gładkich.
Życiorys.
Rocha e Silva był synem psychiatry, João Olavo da Rocha e Silvy. Studiował na wydziale medycznym University of Brazil. Po uzyskaniu dyplomu przeniósł się w 1937 do São Paulo, gdzie został zatrudniony w Instituto Biológico, stanowej organizacji badawczej. Między 1940 a 1941, po otrzymaniu grantu z John Simon Guggenheim Memorial Foundation, studiował w Londynie. Pracował tam m.in. z Heinzem Schildem na University College London. W 1942 powrócił do Instituto Biológico, kontynuując swoje badania nad rolą histaminy zawartej w jadach zwierzęcych. Niebawem został kierownikiem wydziału biochemii i farmakodynamiki, którą funkcję sprawował do 1957. W roku tym został kierownikiem Departamentu Farmakologii właśnie utworzonego Wydziału Medycznego w Ribeirão Preto, będącego filią Uniwersytetu w São Paulo. Pozycję tę piastował aż do 1980. W niedługim czasie stan jego zdrowia bardzo się pogorszył. Zmarł 19 grudnia 1983 w wieku 73 lat.
Rocha e Silva był jednym z najwybitniejszych naukowców we współczesnej historii Brazylii. W 1948, razem z grupą naukowców (wśród których byli m.in. José Reis, Paulo Sawaya czy Gastão Rosenfeld) założył Sociedade Brasileira para o Progresso da Ciência (SBPC – Brazilian Society of the Advancement of Science), towarzystwo naukowe podobne do funkcjonujących w Wielkiej Brytanii, czy Stanach Zjednoczonych. Trzykrotnie piastował funkcję przewodniczącego SBPC, zostając następnie jego dożywotnim, honorowym prezydentem. Był również założycielem w 1957 Sociedade Brasileira de Fisiologia – brazylijskiego towarzystwa fizjologicznego, oraz Brazilian Society of Pharmacology and Experimental Therapeutics w 1966 (którego był przewodniczącym w latach 1966-1981). W 1967 został uhonorowany "Moinho Santista Award", w ówczesnym czasie najwyższą brazylijską nagrodą naukową. Był także wiceprzewodniczącym International Union of Pharmacology.
Praca.
Razem z Wilsonem Teixeirą Beraldo i Gastão Rosenfeldem zaobserwował w 1948 silne, hipotensyjne działanie bradykininy. Została ona odkryta w surowicy zwierząt, którym wstrzyknięto jad żmii "Bothrops jararaca" (został on dostarczony przez Rosenfelda z Instytutu Butantan z São Paulo). Odkrycie było częścią badań na temat zaburzeń krążenia występujących po ukąszeniu przez jadowite węże, które zostały zapoczątkowane przez Rochę e Silvę na początku 1939. Zgodnie z biografem Rochy e Silvy – B.J. Hagwoodem:
Odkrycie bradykininy zostało wykorzystane w praktyce przez jednego z jego współpracowników z Ribeirão Preto – Sérgio Henrique Ferreiry, który odkrył BPF ("bradykinin potentiating factor") w jadzie żmii. BPF znacznie zwiększał siłę i czas trwania rozkurczu naczyń i konsekwencji większy spadek ciśnienia. Na bazie tych badań naukowcy z firmy Squibb wynaleźli nową generację leków hipotensyjnych – inhibitory konwertazy angiotensyny.
Rocha e Silva posiadał także wiele pozamedycznych zainteresowań. Był amatorskim pisarzem i malarzem. Był jednym z założycieli "Ciência e Cultura", magazynu naukowego SBPC.

</doc>
<doc id="1485868" url="https://pl.wikipedia.org/wiki?curid=1485868" title="Mauricio Rocha e Silva">
Mauricio Rocha e Silva



</doc>
<doc id="1485869" url="https://pl.wikipedia.org/wiki?curid=1485869" title="Julian Eberhardt">
Julian Eberhardt

Julian Piotr Eberhardt (ur. 21 marca 1866 w Warszawie, zm. 4 stycznia 1939 tamże) – polski inżynier kolejnictwa, polityk, minister.
Życiorys.
Syn Jana Joachima i Pauliny zd. Deubl, brat Hermana Piotra (zg. 1944), który był adwokatem. 
W 1887 r. ukończył studia na Wydziale Matematyczno-Przyrodniczym Uniwersytetu Warszawskiego. W 1890 ukończył w Petersburgu Szkołę Inżynierów Kolejnictwa ("Институт корпуса инженеров путей сообщения"). Następnie pracował w kolejnictwie, gdzie m.in. w latach 1893–1898 wybudował wiele mostów na Syberii. Kierownik budowy mostu ks. Józefa Poniatowskiego w Warszawie. Do 1905 roku był członkiem Ligi Narodowej. w latach 1905–1917 był członkiem Towarzystwa Kursów Naukowych, od 23 V 1906 do 30 XII 1908 także członkiem Zarządu TKN. Od 1917 do 1918 r. pełnił obowiązki kierownika rumuńskich kolei państwowych ("Căile Ferate Române").
W 1918 r. powrócił do Polski, gdzie jesienią 1918 przejął koleje od niemieckich okupantów. W okresie od 5 listopada do 17 listopada 1918 był kierownikiem resortu kolei żelaznych w prowizorium rządowym Władysława Wróblewskiego. Od 16 stycznia 1919 do 9 grudnia 1919 był ministrem tegoż resortu w rządzie Ignacego Jana Paderewskiego. Po 1920 przez 6 lat był podsekretarzem stanu w resorcie kolei żelaznych, a od 7 lutego do 5 marca 1922 tymczasowym kierownikiem w czasie choroby ministra Bolesława Sikorskiego. Był prezesem Zarządu Głównego Ligę Obrony Powietrznej i Przeciwgazowej.
Żonaty z Anielą zd. Findeisen (zm. 1945), ich synem był Andrzej, od 1937 przebywający w USA.
Zmarł 4 stycznia 1939 w Warszawie. Został pochowany na Cmentarzu Ewangelicko-Augsburskim w Warszawie (aleja 12, grób 38).
W 2022 roku grób Eberhardta został odnowiony. Cały projekt został realizowany na zlecenie Kancelarii Prezesa Rady Ministrów przez Fundację Dziedzictwa Kulturowego.

</doc>
<doc id="1485871" url="https://pl.wikipedia.org/wiki?curid=1485871" title="Parafia Wniebowzięcia Najświętszej Maryi Panny w Orońsku">
Parafia Wniebowzięcia Najświętszej Maryi Panny w Orońsku

Parafia rzymskokatolicka pw. Wniebowzięcia Najświętszej Maryi Panny w Orońsku - jedna z 12 parafii dekanatu szydłowieckiego. 
Zasięg parafii.
Do parafii należą wierni będący mieszkańcami wsi: Dobrut, Guzów, Wólka Guzowska, Chronów-Kolonia, Krogulcza Mokra, Krogulcza Sucha, Orońsko i Śniadków.
Historia.
Parafia została założona 5 marca 1957 przez biskupa Jana Kantego Lorka. W kaplicy w Orońsku, której proboszczem został ks. Józef Janicki. Została utworzona z części parafii w Mniszku i św. Wojciecha w Kowali. Od razu zaczęto starać się o budowę kościoła. Autorami jego projektu byli Władysław Pieńkowski i Konstanty Jankowski. Już w 1959 r. rozpoczęto prace budowlane. Ale rok później musiano ją przerwać. Powodem był brak nadzoru organów państwowych nad budową. W 1967 r. parafia zakupiła trzy dzwony ("Maryja Wniebowzięta", "Józef", "Stanisław"). W 1972 r. nowym proboszczem parafii został ks. Zbigniew Zasoń, którego staraniem wznowiono budowę w 1974 r. Rok później przekazano z Watykanu kamień węgielny. Kościół został poświęcony przez bpa Piotra Gołębiowskiego 13 sierpnia 1978 r. Ostateczne, budynek w pełni wyposażono w 1993 r. W 2002 r. nowym proboszczem został ks. Bolesław Mikrut. Kościół jest wybudowany na planie asymetrycznego prostokąta, nawa główna i boczne wyodrębnione są pięcioma wysokimi kolumnami, wykonany jest z kamienia.

</doc>
<doc id="1485874" url="https://pl.wikipedia.org/wiki?curid=1485874" title="Fractured">
Fractured

Fractured – drugi album studyjny amerykańskiej grupy muzycznej Capharnaum.

</doc>
<doc id="1485878" url="https://pl.wikipedia.org/wiki?curid=1485878" title="Bory Stobrawskie">
Bory Stobrawskie

Bory Stobrawskie – duży kompleks leśny o powierzchni około 420 km² położony w południowej Polsce, na terenie województwa opolskiego. Leży na terenie powiatów brzeskiego (gminy Lewin Brzeski i Lubsza), opolskiego (gminy Dobrzeń Wielki, Dąbrowa, Łubniany, Murów i Popielów), kluczborskiego (gminy Kluczbork, Lasowice Wielkie i Wołczyn) i namysłowskiego (gminy Świerczów i Pokój). Bory Stobrawskie wzięły swą nazwę od przepływającej przez nie rzeki - Stobrawy.
W Borach występuje 50 gatunków roślin chronionych oraz około 140 gatunków roślin rzadkich, m.in.: storczyki, długosz królewski, kotewka orzech wodny, lilia złotogłów, wawrzynek wilczełyko i rosiczka okrągłolistna. Żyje tam ponad 220 gatunków chronionych zwierząt, m.in.: wydra, bóbr, kormoran, bielik i zimorodek, największa ważka w Europie - husarz władca.
Dla ochrony boru 28 września 1999 roku utworzono Stobrawski Park Krajobrazowy.

</doc>
<doc id="1485884" url="https://pl.wikipedia.org/wiki?curid=1485884" title="İmralı">
İmralı

İmralı – turecka wyspa położona w południowej części Morza Marmara, administracyjnie wchodząca w skład prowincji Bursa. Wyspa ma 8 km długości w osi północ-południe, do 3 km szerokości, a najwyższy jej szczyt, Türk Tepesi (dosł. Tureckie Wzgórze) wznosi się na 217 metrów ponad poziom morza. Obecnie wyspa pełni funkcję maksymalnie bezpiecznego więzienia dla jednego więźnia – Abdullaha Öcalana, lidera Partii Pracujących Kurdystanu.
Nazwa wyspy upamiętnia jej osmańskiego zdobywcę, znanego jako Emir Ali. Do czasu wojny grecko-tureckiej (1919–1922) na wyspie istniały greckie wioski, których mieszkańcy zajmowali się głównie uprawą winorośli, produkcją wina, jedwabiu i rybołówstwem. Z greckich mieszkańców İmralı znany stał się poeta i tłumacz literatury greckiej na język angielski, Kimon Friar, który wyemigrował do USA.
Po wymianie ludności między Grecją a Turcją wyspa pozostawała bezludna do 1935, kiedy to wzniesiono na niej półotwarte więzienie. Więźniom pozwalano zarabiać pracą na roli i w rybołówstwie. Po osadzeniu na İmralı Abdullaha Öcalana w 1999, pozostałych więźniów przeniesiono do innych więzień i podwyższono kategorię bezpieczeństwa więzienia na wyspie.
Na İmralı znajduje się także baza wojskowa. Całe terytorium wyspy objęte jest zakazem wstępu.
Na wyspie więzieni byli między innymi premier Turcji Adnan Menderes, minister spraw zagranicznych Fatin Rüştü Zorlu i minister finansów Hasan Polatkan.

</doc>
<doc id="1485887" url="https://pl.wikipedia.org/wiki?curid=1485887" title="Witalij Daraselia">
Witalij Daraselia



</doc>
<doc id="1485888" url="https://pl.wikipedia.org/wiki?curid=1485888" title="1 Korpus (austro-węgierski)">
1 Korpus (austro-węgierski)

1 Korpus – wyższy związek taktyczny cesarskiej i królewskiej Armii z komendą w Krakowie.

</doc>
<doc id="1485889" url="https://pl.wikipedia.org/wiki?curid=1485889" title="Nestor Khergiani">
Nestor Khergiani



</doc>
<doc id="1485890" url="https://pl.wikipedia.org/wiki?curid=1485890" title="Ludwik Bohdan Grzeniewski">
Ludwik Bohdan Grzeniewski

Ludwik Bohdan Grzeniewski (ur. 9 maja 1930 w Warszawie, zm. 6 października 2008) – polski eseista, krytyk literacki, prozaik, poeta.
Życiorys.
Ukończył studia na Wydziale Filozoficzno-Społecznym Uniwersytetu Warszawskiego. Debiutował na łamach dziennika "Nowa Kultura" jako krytyk literacki. Był długoletnim redaktorem tygodnika "Argumenty" (Warszawa). W 1982 r. otrzymał nagrodę miasta Warszawy. Pochowany na cmentarzu Powązkowskim (kwatera 331-1-19).

</doc>
<doc id="1485893" url="https://pl.wikipedia.org/wiki?curid=1485893" title="Friend ’till the End">
Friend ’till the End

Friend ’till the End – pierwsze demo fińskiego zespołu power metalowego Sonata Arctica. Zostało ono wydane kiedy jeszcze grupa nazywała się "Tricky Beans". Utwór "Letter To Dana" pojawił się później na albumie Ecliptica, a piosenka "Find A Gun" na EP Takatalvi i singlu Broken pod nazwą "The Gun", a z kolei "BlackOut" doczekał się odświeżenia i nowego tekstu w utworze "Flag in the ground" na płycie The Days of Grays.

</doc>
<doc id="1485896" url="https://pl.wikipedia.org/wiki?curid=1485896" title="David Khakhaleishvili">
David Khakhaleishvili



</doc>
<doc id="1485899" url="https://pl.wikipedia.org/wiki?curid=1485899" title="Bazylea-miasto">
Bazylea-miasto



</doc>
<doc id="1485900" url="https://pl.wikipedia.org/wiki?curid=1485900" title="10 Armia (III Rzesza)">
10 Armia (III Rzesza)

10 Armia – niemiecki związek operacyjny, działający w czasie II wojny światowej, m.in. w kampanii wrześniowej, w roku 1944 na froncie włoskim.

</doc>
<doc id="1485901" url="https://pl.wikipedia.org/wiki?curid=1485901" title="Capharnaum">
Capharnaum

Capharnaum – amerykańska grupa muzyczna wykonująca technical death metal, powstała w 1993 roku.

</doc>
<doc id="1485904" url="https://pl.wikipedia.org/wiki?curid=1485904" title="Bazylea-okręg">
Bazylea-okręg



</doc>
<doc id="1485906" url="https://pl.wikipedia.org/wiki?curid=1485906" title="Choroba przeszczep przeciwko gospodarzowi">
Choroba przeszczep przeciwko gospodarzowi



</doc>
<doc id="1485907" url="https://pl.wikipedia.org/wiki?curid=1485907" title="Jelena Gedewaniszwili">
Jelena Gedewaniszwili



</doc>
<doc id="1485909" url="https://pl.wikipedia.org/wiki?curid=1485909" title="Icil">
Icil



</doc>
<doc id="1485911" url="https://pl.wikipedia.org/wiki?curid=1485911" title="Imrali">
Imrali



</doc>
<doc id="1485912" url="https://pl.wikipedia.org/wiki?curid=1485912" title="Centrum handlowo-rozrywkowe Gemini Park">
Centrum handlowo-rozrywkowe Gemini Park



</doc>
<doc id="1485915" url="https://pl.wikipedia.org/wiki?curid=1485915" title="Cocktails">
Cocktails

Cocktails – dziewiąty album amerykańskiego rapera Too Shorta. Ukazał się w sprzedaży 24 stycznia 1995 roku.
Płyta osiągnęła status platynowej. Na albumie gościnnie wystąpił znany raper Tupac.

</doc>
<doc id="1485916" url="https://pl.wikipedia.org/wiki?curid=1485916" title="Jerzy Grzymkowski">
Jerzy Grzymkowski

Jerzy Grzymkowski (ur. 25 kwietnia 1930 w Warszawie, zm. 24 września 2006) – polski prozaik i scenarzysta filmowy.
Życiorys.
Ukończył średnią szkołę spółdzielczą. W latach 1949–1952 był żołnierzem Korpusu Bezpieczeństwa Wewnętrznego, zaś w latach 1957–1960 służył w Milicji Obywatelskiej. W latach 1960–1965 był robotnikiem w Hucie Warszawa. Następnie pracował jako redaktor gazety zakładowej Samochodów Osobowych „Fakty”. Debiutował w 1965 r. na łamach prasy jako prozaik. Tego samego roku otrzymał wyróżnienie Ministra Obrony Narodowej za tomik "Sto tysięcy". Od 1982 r. był kierownikiem literackim Zespołu Filmowego "Profil". W 1979 r. otrzymał nagrodę II stopnia Prezesa Rady Ministrów za "Wierne blizny".

</doc>
<doc id="1485917" url="https://pl.wikipedia.org/wiki?curid=1485917" title="Cnebba">
Cnebba

Cnebba (VI w.) – król Mercji. Był dziadkiem Creody i synem Icela. Jego synem i następcą był Cynewald.

</doc>
<doc id="1485919" url="https://pl.wikipedia.org/wiki?curid=1485919" title="Spójnia Warszawa">
Spójnia Warszawa

Klub Sportowy „Spójnia-Warszawa” – polski wielosekcyjny klub sportowy z siedzibą w przy ul. Wybrzeże Gdyńskie 2 Warszawie. Założony w 1949 roku. 
Obiekty.
Spójnia swe obiekty posiada w sąsiedztwie Centrum Olimpijskiego przy Wisłostradzie na Żoliborzu oraz nad Zalewem Zegrzyńskim, w Nieporęcie, gdzie mieści się Baza Regatowa Sekcji Żeglarskiej. Wśród czołowych zawodników klubu, którzy wpisali się na karty historii polskiego sportu, można wymienić żeglarza Dominika Życkiego, oszczepnika Janusza Sidło czy kajakarkę Danielę Walkowiak.
Sekcje.
Sekcja żeglarska jest najliczniejszą sekcją klubu. Zawodnicy trenują na jachtach klasy Optimist, L’Équipe, Laser Standard, Laser Radial, Laser 4,7, 420, 470, Finn. Sekcja żeglarska prócz grup regatowych posiada szkółkę żeglarską dla dzieci, w której najmłodsi żeglują na jachtach klasy Optimist i Omega.
Sekcja piłkarska została rozwiązana w 2006 roku.
Sekcja smoczych łodzi została założona w 2004 roku. Akwenem treningowym tej sekcji jest Kanał Żerański w Warszawie. Smoki ze Spójni zdobyli mistrzostwo Polski w 2009 r. w klasie seniorskiej we wszystkich kategoriach (open i mikst) i na wszystkich dystansach (200 m i 500 m). Drużyna zdobyła m.in. srebro podczas Klubowych Mistrzostw Europy 2009 w kategorii mikst 200 m w Budapeszcie, piąte miejsce na Narodowych Mistrzostwach Świata 2009 w kategorii mikst 200 m w Racicach (Czechy), a w 2008 roku była Wicemistrzem Europy w klasie senior, w kategorii mikst 200 m w Sabaudii (Włochy). 

</doc>
<doc id="1485920" url="https://pl.wikipedia.org/wiki?curid=1485920" title="KW Sagittarii">
KW Sagittarii

KW Sagittarii – czerwony nadolbrzym typu widmowego M, gwiazda w gwiazdozbiorze Strzelca w odległości około 7800 lat świetlnych od Słońca. Jego średnica jest ok. 1009 razy większa od średnicy Słońca (wcześniejsza praca podawała, że jest nawet 1460 razy większa od słonecznej). Jest to jedna z największych znanych gwiazd, o jasności ok. 174 000 razy większej od jasności Słońca. Jednak ze względu na dużą odległość jej wielkość gwiazdowa to tylko 11.

</doc>
<doc id="1485924" url="https://pl.wikipedia.org/wiki?curid=1485924" title="Sparta Warszawa">
Sparta Warszawa



</doc>
<doc id="1485927" url="https://pl.wikipedia.org/wiki?curid=1485927" title="Kryzys polityczny na Ukrainie w 2008 roku">
Kryzys polityczny na Ukrainie w 2008 roku

Kryzys polityczny na Ukrainie w 2008 roku – kryzys polityczny na Ukrainie, spowodowany wewnętrznym konfliktem w koalicji rządowej i przyjęciem przez parlament ustaw ograniczających kompetencje głowy państwa.
8 października 2008, po konsultacjach politycznych, prezydent Wiktor Juszczenko zdecydował się na rozwiązanie Rady Najwyższej i rozpisanie wcześniejszych wyborów. Ich datę wyznaczył na 7 grudnia 2008 roku. Później termin został przesunięty na 14 grudnia 2008 roku, a następnie na 2009 rok, mimo że zgodnie z konstytucją powinny się odbyć w 2012 roku. Ostatecznie wcześniejsze wybory nie doszły do skutku, a kryzys został zakończony w grudniu powołaniem nowej koalicji z udziałem trzech partii: Naszej Ukrainy, Bloku Julii Tymoszenko i Bloku Łytwyna.
Przyczyny.
Za główną przyczynę rozwiązania Rady uważa się konflikt między prezydentem Wiktorem Juszczenką a premier Julią Tymoszenko. Zdaniem komentatorów Juszczenko bał się, iż popularna premier Tymoszenko może utrudnić mu reelekcję. Konflikt nasilił się na przełomie sierpnia i września, gdy przedstawiciele aparatu prezydenta oskarżyli panią premier o zdradę interesów państwa i działanie na rzecz Rosji. Na początku września głosami frakcji BJuT, Partii Regionów i KPU parlament uchwalił zmiany w ustawach, ograniczające uprawnienia prezydenta. W tej sytuacji przewodniczący Rady Najwyższej Arsenij Jaceniuk podał się do dymisji. Nawet uchylenie przez parlament głosami BJuT wcześniejszych postanowień nie złagodziło sytuacji. Polityczne negocjacje zakończyły się fiaskiem.
Reakcje i protesty.
Decyzję o rozwiązaniu Rady skrytykowali liderzy części partii wchodzących w skład NU-NS. Deputowany NU-NS Borys Tarasiuk oświadczył, że decyzja zapadła w bezpośrednim otoczeniu Wiktora Juszczenki, bez konsultacji z liderami ugrupowań wchodzących w skład bloku. Natomiast 9 października 2008 deputowani Bloku Julii Tymoszenko zablokowali trybunę parlamentu uniemożliwiając forsowanie ustaw w sprawie nowych wyborów.
BJuT rozpoczął sądową batalię o unieważnienie dekretu prezydenta o rozpisaniu przedterminowych wyborów. To na ich prośbę sędzia kijowskiego okręgowego sądu administracyjnego orzekł, że dekret prezydenta jest nieważny. Sprawą sędziego zajęła się prokuratura. Miała zbadać, czy nie nadużył on swoich uprawnień, zajmując się sprawą, w której - jak dowodził m.in. ukraiński minister sprawiedliwości Mykoła Oniszczuk miał prawo wypowiadać się jedynie Sąd Konstytucyjny.
Na wszelki wypadek kancelaria prezydenta postanowiła jednak odwołać się od orzeczenia sądu okręgowego. Stosowne odwołanie trafiło do sądu apelacyjnego w Kijowie. Nie pomogła okupacja budynku sądu przez zwolenników Julii Tymoszenko. Sąd zażalenie otrzymał, ale wyroku nie zdążył wydać, gdyż został zdymisjonowany przez prezydenta.
Ostatecznie rząd zgodził się na sfinansowanie wyborów, lecz pod koniec października parlament odrzucił niezbędne zmiany w budżecie.
Zakończenie kryzysu.
Kryzys został rozwiązany przez utworzenie nowej koalicji z udziałem Bloku Łytwyna. 9 grudnia 2008 Wołodymyr Łytwyn został wybrany na przewodniczącego Rady. Łytwyn stwierdził wówczas, że obecnie "sprawa przedterminowych wyborów nie stoi już na porządku dziennym". "Parlament będzie teraz pracował" - oświadczył. Wcześniejsze wybory parlamentarne ostatecznie nie odbyły się.
Sondaże przedwyborcze.
Poparcie dla partii politycznych w czasie kryzysu, w miesiącach poprzedzających planowane wybory parlamentarne.

</doc>
<doc id="1485928" url="https://pl.wikipedia.org/wiki?curid=1485928" title="Macierzyństwo (pomnik)">
Macierzyństwo (pomnik)

Macierzyństwo – pomnik stojący przed Instytutem „Centrum Zdrowia Matki Polki” w Łodzi. Nazywany często również pomnikiem Matki Polki. Przedstawia matkę całującą trzymane na rękach dziecko.
Autorami projektu pomnika są warszawscy rzeźbiarze: Andrzej Karwowski, Tadeusz Markiewicz i Stanisław Romańczuk. Pomnik odsłonięto w dzień otwarcia szpitala 26 maja 1988.
Taką samą nazwę („Macierzyństwo”) nosi również rzeźba ustawiona w holu szpitala, której autorem był łódzki rzeźbiarz Kazimierz Karpiński.

</doc>
<doc id="1485930" url="https://pl.wikipedia.org/wiki?curid=1485930" title="Jan Stefan Stoiński">
Jan Stefan Stoiński

Jan Stefan Stoiński (ur. 1884 w Górce Pabianickiej w powiecie łaskim - zm. 21 listopada 1926 w Warszawie) – polski ekonomista, urzędnik, minister.
Studiował na Uniwersytecie Jagiellońskim, gdzie ukończył ekonomię i socjologię.
1 listopada 1918 został naczelnikiem wydziału w resorcie aprowizacji. 1 sierpnia 1920 został wicedyrektorem Urzędu Artykułów Pierwszej Potrzeby, a następnie - wicedyrektorem Urzędu Zaopatrzenia Pracowników Państwowych. 
Od 21 czerwca 1921 do 11 lipca 1921 był tymczasowym kierownikiem resortu aprowizacji w rządzie Wincentego Witosa, zaś od 24 września 1921 do 5 marca 1922 był ministrem tegoż resortu w rządzie Antoniego Ponikowskiego.
W 1922 był dyrektorem Biura Statystycznego Polskiej Dyrekcji Ubezpieczeń w Warszawie.
Pochowany na cmentarzu Powązkowskim w Warszawie (kwatera 225, rząd 1 miejsce 29).
W 2022 roku z inicjatywy Premiera RP Mateusza Morawieckiego grób ministra Stoińskiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Bibliografia.
 

</doc>
<doc id="1485932" url="https://pl.wikipedia.org/wiki?curid=1485932" title="Aweteropody">
Aweteropody



</doc>
<doc id="1485933" url="https://pl.wikipedia.org/wiki?curid=1485933" title="Unkel">
Unkel

Unkel – miasto w zachodnich Niemczech, w kraju związkowym Nadrenia-Palatynat, w powiecie Neuwied, siedziba gminy związkowej Unkel.
Liczy 4975 mieszkańców (2009). Leży nad Renem, ok. 2 kilometrów od Remagen.
Współpraca.
Miejscowość partnerska:

</doc>
<doc id="1485935" url="https://pl.wikipedia.org/wiki?curid=1485935" title="Edward Sels">
Edward Sels

Edward Sels (ur. 27 sierpnia 1941) – belgijski kolarz szosowy, dwukrotny mistrz Belgii w kolarstwie szosowym.
Swoją karierę rozpoczął w 1963 r. Pierwszy tytuł mistrza Belgii uzyskał w 1961 roku (Mistrzostwa Wojskowych), drugi w 1964 roku. Do jego największych sukcesów zalicza się m.in. wygranie 10 etapów na tzw. „Wielkich Tourach” (siedem razy na Tour de France, dwukrotnie na Vuelta a España oraz raz na Giro d’Italia) oraz przywdzianie żółtej koszulki lidera Tour de France w 1964 roku.
Swoją karierę zakończył w 1972 roku w wieku 31 lat. Do tego czasu uzyskał 35 zwycięstw etapowych we wszystkich wyścigach w których brał udział.

</doc>
<doc id="1485936" url="https://pl.wikipedia.org/wiki?curid=1485936" title="Spójnia Gdańsk">
Spójnia Gdańsk

Spójnia Gdańsk – wielosekcyjny klub sportowy z Gdańska.
Spójnia powstała w roku 1949, w latach 1950–1955 klub nosił nazwę Koło Sportowe Spójnia, następnie Koło Sportowe Sparta, od 1957 obecna nazwa. Zawodnicy klubu zdobywali wiele medali mistrzostw Polski. Do najwybitniejszych sportowców Spójni można zaliczyć m.in. Janusza Sidło czy Zbigniewa Dregiera, a także Elżbietę Krzesińską.
Sekcja koszykówki mężczyzn.
W 1951 r. koszykarze zdobyli srebrne medale mistrzostw Polski, dwukrotnie sięgnęli po brązowe oraz dwukrotnie zdobyli Puchar Polski. Najskuteczniejszymi zawodnikami sekcji w historii byli: Stanisław Zienkiewicz, Zbigniew II Bogucki, Leszek Tomaszewski i Janusz Kasperczyk. Z klubem związani byli też: Zbigniew Dregier (olimpijczyk z Rzymu) i Andrzej Kąpiński. Sekcja została rozwiązana pod koniec lat 90. XX w.

</doc>
<doc id="1485937" url="https://pl.wikipedia.org/wiki?curid=1485937" title="Pomnik Stanisława Staszica">
Pomnik Stanisława Staszica



</doc>
<doc id="1485940" url="https://pl.wikipedia.org/wiki?curid=1485940" title="Kościół Matki Bożej Królowej Polski">
Kościół Matki Bożej Królowej Polski

Świątynie pod wezwaniem MB Królowej Polski (MB ⇒ Matki Boskiej lub Matki Bożej):

</doc>
<doc id="1485941" url="https://pl.wikipedia.org/wiki?curid=1485941" title="Milsko">
Milsko



</doc>
<doc id="1485944" url="https://pl.wikipedia.org/wiki?curid=1485944" title="Oviraptor">
Oviraptor



</doc>
<doc id="1485945" url="https://pl.wikipedia.org/wiki?curid=1485945" title="Raw, Uncut, and X-Rated">
Raw, Uncut, and X-Rated

Raw, Uncut, and X-Rated – Trzeci album amerykańskiego rapera Too Shorta. Trafił do sprzedaży w 1986 roku.

</doc>
<doc id="1485953" url="https://pl.wikipedia.org/wiki?curid=1485953" title="Anna">
Anna

Anna, Hanna (hebr. חַנָּה "hannāh" – „łaska”) – imię żeńskie pochodzenia hebrajskiego, które tłumaczy się jako „pełna wdzięku, łaski”. W Polsce imię Anna notowane jest od 1229 roku, zaś w formie Hanna – od 1311 roku, ze staropolskimi zdrobnieniami: Annusza, Hannula, Hannusza, Anica, Anka, Anuchna, Anula, Anulka, Anusza, Hanc(z)ka, Hania, Haniła(?), Hanka, Hanszka, Hanuchna, Hanula, Hanulka, Hanusza, Hanuszka, Hańka, Janka, Nuchna, Nutka. Nagłosowe "h-" można wyjaśnić jako przydech przed samogłoską znajdującą się na początku imienia lub jako wyraz wpływów niemieckich. Forma Hanna, jakkolwiek stała się imieniem nadawanym samodzielnie, w dalszym ciągu wraz z pochodnymi formami – również w czasach współczesnych – występuje jako spieszczenie imienia Anna. Inne formy pochodne: Anita, Aneta, Anika.
Anna jest najpopularniejszym imieniem w Polsce. Według stanu na styczeń 2017 r. imię to nosi 1 070 289 kobiet w Polsce, czyli 5,4% (ponad formula_1) populacji żeńskiej kraju i jest ono o ponad 50% częstsze, niż drugie co do popularności imię w Polsce – Piotr (700 645 nadań). Ponadto Hanna w całej populacji Polek zajmowała w 2017 r. 46. miejsce (151 291 nadań).
Natomiast wśród imion nadawanych nowo narodzonym dzieciom, w 2017 r. Anna zajmowała 19., a Hanna 6. – miejsce w grupie imion żeńskich.
Anna i Hanna imieniny obchodzą.
W niektórych kalendarzach możemy spotkać się także z datami takimi jak 5 stycznia, 12 stycznia oraz 18 października.

</doc>
<doc id="1485955" url="https://pl.wikipedia.org/wiki?curid=1485955" title="Punkt kompensacyjny świetlny">
Punkt kompensacyjny świetlny

Punkt kompensacyjny świetlny – (niekiedy "punkt zrównoważenia fotosyntezy i oddychania") – natężenie światła, przy którym równoważą się procesy pobierania (fotosynteza) i wydzielania dwutlenku węgla (oddychanie komórkowe, fotooddychanie) przez rośliny. Roślina nie wydziela ani nie pobiera CO2. 

</doc>
<doc id="1485956" url="https://pl.wikipedia.org/wiki?curid=1485956" title="R.S. Lull">
R.S. Lull



</doc>
<doc id="1485957" url="https://pl.wikipedia.org/wiki?curid=1485957" title="Kościół Najświętszej Maryi Panny Królowej Polski">
Kościół Najświętszej Maryi Panny Królowej Polski

Świątynie pod wezwaniem Najświętszej Maryi Panny Królowej Polski:

</doc>
<doc id="1485958" url="https://pl.wikipedia.org/wiki?curid=1485958" title="Jugowizja">
Jugowizja

Jugowizja (nazwa oryginalna Jugovizija) – oficjalna nazwa narodowego konkursu muzycznego organizowanego w byłej Jugosławii w celu wyznaczenia reprezentanta do Konkursu Piosenki Eurowizji. Każdego roku w konkursie brali udział reprezentanci wszystkich sześciu nadawców socjalistycznych republik:
Oraz dwóch prowincji autonomicznych: 
Najczęściej w konkursie Jugowizji zwyciężali reprezentanci Chorwacji – wygrali aż 13 razy, zaś reprezentanci Macedonii nie odnieśli zwycięstwa ani razu.
Kiedy festiwal odbywał się w Opatii przez kilka lat w latach 70, zaczął być znany jako Opatija Festival. W 1981 roku zaczął być znany w Serbii jako Jugoslavenski izbor za Pesmu Evrovizije, a w Chorwacji jako Jugoslavenski izbor za Pjesmu Eurovizije.
Jugosławia wystąpiła w Konkursie Piosenki Eurowizji 27 razy, od 1961 roku do 1992 roku, jednakże nie wzięła udziału w latach 1977, 1978, 1979, 1980 i 1985 roku. Od 1992 roku po rozpadzie Jugosławii w latach 90. XX wieku kraje bałkańskie nie uczestniczyły już w konkursie Jugowizji.
Socjalistyczna Federacyjna Republika Jugosławii zwyciężyła w Konkursie Piosenki Eurowizji w 1989 roku z piosenką "Rock me", którą wykonał chorwacki zespół Riva. Dzięki temu Konkurs Piosenki Eurowizji w 1990 roku zorganizowano w Zagrzebiu, mieście w byłej Jugosławii w Chorwacji.
Zwycięzcy.
Legenda:

</doc>
<doc id="1485959" url="https://pl.wikipedia.org/wiki?curid=1485959" title="Punkt kompensacyjny stężenia dwutlenku węgla">
Punkt kompensacyjny stężenia dwutlenku węgla

Punkt kompensacyjny stężenia CO2 – stężenie CO2, przy którym równoważą się procesy pobierania (fotosynteza) i wydzielania dwutlenku węgla (oddychanie komórkowe, fotooddychanie) przez rośliny. Roślina nie wydziela ani nie pobiera CO2.
Punkt kompensacyjny u roślin o typie fotosyntezy C4 jest niższy niż u roślin o typie C3. Na przykład dla cibory papirusowej czy spartiny to poniżej 10 ppm CO2 podczas gdy u trzciny pospolitej czy mozgi trzcinowej to 40-60 ppm CO2.

</doc>
<doc id="1485960" url="https://pl.wikipedia.org/wiki?curid=1485960" title="Pailou">
Pailou

Jednostki podziału administracyjnego:

</doc>
<doc id="1485961" url="https://pl.wikipedia.org/wiki?curid=1485961" title="Oziębienie pośmiertne">
Oziębienie pośmiertne

Oziębienie pośmiertne (łac. "frigor s. algor mortis") – spadek temperatury ciała powstający w wyniku ustania krążenia, stałej utraty ciepła przez promieniowanie, przewodzenie i parowanie, aż dojdzie do wyrównania temperatury ciała z temperaturą otoczenia. W warunkach klimatu umiarkowanego proces ten trwa przeciętnie 16-20 godzin.
Szybkość z jaką zachodzi spadek temperatury ciała zależy m.in. od temperatury otoczenia, wilgotności środowiska, grubości warstwy tkanki podskórnej.
Znaczna zmienność tego zjawiska sprawia, że jego przydatność w określaniu czasu zgonu ma niewielkie znaczenie.

</doc>
<doc id="1485963" url="https://pl.wikipedia.org/wiki?curid=1485963" title="Stanisławki">
Stanisławki

2 miejscowości w Polsce:

</doc>
<doc id="1485964" url="https://pl.wikipedia.org/wiki?curid=1485964" title="Rezerwat Jezioro Łuknajno">
Rezerwat Jezioro Łuknajno



</doc>
<doc id="1485965" url="https://pl.wikipedia.org/wiki?curid=1485965" title="Rezerwat przyrody Jezioro Łuknajno">
Rezerwat przyrody Jezioro Łuknajno

Rezerwat przyrody Jezioro Łuknajno – rezerwat faunistyczny położony na terenie Mazurskiego Parku Krajobrazowego, ok. 5 km na wschód od centrum Mikołajek, w województwie warmińsko-mazurskim, w Krainie Wielkich Jezior Mazurskich. Jego powierzchnia wynosi 1189,11 ha.
Obszar ten został uznany za „teren ochronny” w 1947 zarządzeniem Wojewody Olsztyńskiego. Wcześniej jezioro zostało objęte ochroną 24 lipca 1937 r. przez III Rzeszę. Od 1976 z uwagi na swoją wyjątkowo dużą wartość naukową, został on również objęty ochroną międzynarodową jako rezerwat biosfery w ramach programu UNESCO-MAB („Człowiek i biosfera”). Ponadto od 1977 został objęty międzynarodową konwencją ramsarską, chroniącą obszary błotne i podmokłe.
Łuknajno to położone na wysokości 115 m n.p.m. jezioro, szeroko rozlane na powierzchni 680 ha i połączone wąskim kanałem z jeziorem Śniardwy. Jezioro jest eutroficzne, bardzo wypłycone w daleko posuniętym procesie zarastania. Grząskie, muliste dno jeziora porastają zwarte skupienia ramienic. Brzegi jeziora przeważnie płaskie, otoczone są szerokim pasem szuwarów. Wokół występują rozległe torfowiska niskie, zajęte w części przez zarośla wierzbowe lub łąki kośne. Od strony południowej występuje płat typowej olszyny. W rezerwacie prowadzone są zoologiczne i ekologiczne badania naukowe. Na wschodnim brzegu jeziora Łuknajno znajduje się Stacja Terenowa Uniwersytetu Warszawskiego im. prof. Kazimierza Dobrowolskiego (stacja jest położona w miejscowości Urwitałt).
Rezerwat utworzono celem zachowania jednej z największych w Europie kolonii łabędzia niemego. Utrzymywaniu się tak licznej kolonii, liczącej w niektórych latach około 2000 osobników, sprzyja duża powierzchnia jeziora i korzystne warunki siedliskowe także dla wielu innych przedstawicieli fauny.

</doc>
<doc id="1485966" url="https://pl.wikipedia.org/wiki?curid=1485966" title="Juliusz Trzciński">
Juliusz Trzciński

Juliusz Trzciński (ur. 26 sierpnia 1880 w Ostrowie nad Gopłem, zm. 13 października 1939 w Gniewkowie) – polski polityk, działacz społeczny, minister, poseł na Sejm Ustawodawczy w II RP, ziemianin, wiceprezes Związku Powiatów Rzeczypospolitej Polskiej w 1933 roku, zastępca senatora wybrany w 1935 roku w województwie poznańskim, członek sejmiku wojewódzkiego w Poznaniu w 1927 roku.
Życiorys.
Pochodził z rodziny ziemiańskiej. Absolwent Królewskiego Gimnazjum w Inowrocławiu. Ukończył studia rolnicze i ekonomiczne. Następnie w Monachium uzyskał doktorat z nauk społecznych. W 1907 przejął po rodzicach majątek Ostrowo, którym zarządzał aż do śmierci.
Założyciel Narodowego Stronnictwa Ludowego w Wielkopolsce, skupiającego wielkich właścicieli ziemskich, od 1917 członek Ligi Narodowej. W 1918 prezes Rady Ludowej powiatu strzelneńskiego, w czasie powstania wielkopolskiego szef Wydziału I Gospodarstwa Krajowego, a następnie szef Biura Prawno-Politycznego Komisariatu Naczelnej Rady Ludowej.
Wybrany 1 czerwca 1919 na posła na Sejm Ustawodawczy. Po wystąpieniu z klubu sejmowego Narodowego Zjednoczenia Ludowego grupy Edwarda Dubanowicza od czerwca 1921 był wiceprezesem klubu. Od 23 lipca 1921 do 22 października 1921 był ministrem byłej dzielnicy pruskiej w rządach Wincentego Witosa i Antoniego Ponikowskiego. Zwolennik szybkiej integracji ziem zaboru pruskiego z resztą kraju. Udział w pozaparlamentarnym rządzie Antoniego Ponikowskiego uzależnił od zgody posłów b. zaboru pruskiego, gdy jej nie otrzymał, podał się do dymisji, przyjętej 22 października 1922.
W przegranych przez Narodowe Zjednoczenie Ludowe wyborach parlamentarnych 1922 wycofał się z życia politycznego, ale nadal działał w organizacjach społecznych i gospodarczych m.in. był prezesem Rady Naczelnej Związku Obrony Kresów Zachodnich.
27 listopada 1929 został odznaczony Krzyżem Komandorskim Orderu Odrodzenia Polski.
Po agresji III Rzeszy i ZSRR na Polskę został aresztowany przez Gestapo i zamordowany w masowej egzekucji w lasach pod Gniewkowem w nocy z 12 na 13 października 1939 razem z innymi 56 zakładnikami.

</doc>
<doc id="1485967" url="https://pl.wikipedia.org/wiki?curid=1485967" title="Szczepan Gółkowski">
Szczepan Gółkowski



</doc>
<doc id="1485968" url="https://pl.wikipedia.org/wiki?curid=1485968" title="Zoë Belkin">
Zoë Belkin

Zoë Belkin (ur. 3 maja 1993 w Toronto) – kanadyjska aktorka występująca w programie Najnowsze wydanie stworzonego przez Brenta Piaskoskiego i wyprodukowanego przez Decode Entertainment.
Wciela się w postać Rebeki Harper, dziennikarki.

</doc>
<doc id="1485970" url="https://pl.wikipedia.org/wiki?curid=1485970" title="Wolny">
Wolny

Osoby o nazwisku Wolny.
 Kawalerowie Orderu Virtuti Militari - o tym nazwisku:
 Lista Katyńska - oficerowie o tym nazwisku:

</doc>
<doc id="1485972" url="https://pl.wikipedia.org/wiki?curid=1485972" title="Soay (rasa)">
Soay (rasa)

Soay – rasa owcy domowej ("Ovis aries") wywodząca się z odizolowanej populacji prymitywnych owiec dziko żyjących na wyspie Soay (archipelag St Kilda), uznawana za najstarszą i najbardziej prymitywną rasę spośród udomowionych owiec europejskich. Przodkowie rasy Soay zachowali budowę owiec z okresu neolitu. Ich pochodzenie nie jest jednoznacznie wyjaśnione. Badacze uważają, że zostały pozostawione na wyspie Soay w IX lub X w. przez wikingów. W latach 30. XX w. stado ponad stu owiec zostało przeniesione na wyspę Hirta, gdzie od lat 50. XX w. objęto je badaniami naukowymi, zwłaszcza pod kątem zależności pomiędzy ubarwieniem i rozmiarami a płodnością.
Owce rasy Soay charakteryzują się długim, miękkim runem, krótkim ogonem oraz rozmiarami mniejszymi od typowych owiec innych ras. Mają natomiast bardziej zwartą sylwetkę, podobną do śródziemnomorskiego muflona. Osiągają masę ciała 27–32 kg. Rogi samców są masywne, ślimakowato skręcone, u samic są mniejsze lub nie występują. Ubarwienie zwykle ciemnobrązowe lub płowe. Są rasą późno dojrzewającą.
Wełna owiec rasy Soay wykorzystywana była do produkcji tartanu. Mięso jest wysoko cenione ze względu na walory smakowe oraz niską zawartość cholesterolu.

</doc>
<doc id="1485974" url="https://pl.wikipedia.org/wiki?curid=1485974" title="Ilja Muromiec">
Ilja Muromiec



</doc>
<doc id="1485975" url="https://pl.wikipedia.org/wiki?curid=1485975" title="Parafia Nawiedzenia Najświętszej Maryi Panny">
Parafia Nawiedzenia Najświętszej Maryi Panny

Parafie pod wezwaniem Nawiedzenia Najświętszej Maryi Panny:

</doc>
<doc id="1485977" url="https://pl.wikipedia.org/wiki?curid=1485977" title="MUKS Zielonka">
MUKS Zielonka

M.U.K.S. Zielonka – polski męski klub unihokejowy z siedzibą w Zielonce, utworzony w 2003 roku. Zespół od sezonu 2008/09 gra w Ekstralidze Polskiej, w sezonie 2013/2014 zdobył po raz pierwszy Mistrzostwo Polski. Obecnym trenerem i zarazem prezesem klubu jest Izabela Misiowiec. Oprócz sekcji seniorów prowadzona jest również sekcja juniorów starszych, młodszych i młodzików.
Sukcesy.
Krajowe.
 Ekstraliga polska w unihokeju mężczyzn
Międzynarodowe.
 Puchar EuroFloorball

</doc>
<doc id="1485979" url="https://pl.wikipedia.org/wiki?curid=1485979" title="Wał obronny">
Wał obronny

Wał obronny – budowla ziemna w kształcie podłużnego nasypu o różnym profilu, wzniesiona sztucznie z ziemi, kamieni, piasku itp. stanowiąca podstawowy element fortyfikacji do końca XIX w. Stosowany był we wszystkich systemach obronnych, pełnił rolę zarówno przeszkody, jak i stanowiska. Jego zasadnicze części to stopa, stoki (wewnętrzny i zewnętrzny) i korona. Na koronie nasypywano (nadbudowywano) przedpiersie, które umożliwiało stworzenie stanowisk obronnych np. strzeleckich.
Przekrój wałów jest najczęściej trapezowy. Bardzo często występuje w połączeniu z fosą, od której oddziela go odsadzka. Konstrukcyjnie wał może mieć budowę:
Wały często wzmacniano dodatkowymi budowlami jak palisady czy baszty, a przed nimi umieszczano przeszkody fortyfikacyjne (fosy, wilcze doły, czostki itp.).
Wały mogły być samodzielnymi dziełami obronnymi w formie liniowej lub zamkniętej. Przykładem takich wałów mogą być umocnienia graniczne starożytne i średniowieczne umocnienia graniczne jak Wał Antonina, Wał Offy, Wały Śląskie, Wielki Mur Chiński itp. Zamknięte wały tworzyły linie obronne grodzisk, oppidi etc.
Wały mogły też być częścią składową dzieł obronnych, np. tworzyć kurtyny i bastiony twierdzy bastionowej. Z odpowiednio ukształtowanych wałów tworzono takie dzieła jak szańce, reduty, raweliny. W twierdzach nowożytnych spotyka się często wiele wałów - np. przed wałem głównym znajduje się przeciwstraż, a na nim usypany jest nadszaniec. W artyleryjskim forcie dwuwałowym wał dolny (piechoty) służył do obrony bliskiej, a wał górny (artyleryjski) - do dalekiej.

</doc>
<doc id="1485980" url="https://pl.wikipedia.org/wiki?curid=1485980" title="Ursus 932">
Ursus 932

Ursus 932 – ciężki ciągnik rolniczy produkowany przez Zakłady Mechaniczne „Ursus” od 1990 do 2003 roku.
Dane techniczne.
Silnik:
Układ napędowy:
Układy jezdne:
Układy agregowania:
Masy – wymiary – pojemności:

</doc>
<doc id="1485983" url="https://pl.wikipedia.org/wiki?curid=1485983" title="Wolfgang Rudolf Fabian">
Wolfgang Rudolf Fabian

Wolfgang Rudolf Fabian (ur. 10 czerwca 1915 r. w Aabenraa w Niemczech, zm. 21 czerwca 1942 r. w rejonie Rżewa) – duński wojskowy pilot morski, oficer Luftwaffe podczas II wojny światowej.
Wolfgang R. Fabian wstąpił do marynarki wojennej. Przeszedł przeszkolenie na pilota morskiego uzyskując w 1936 r. certyfikat lotniczy. 22 grudnia tego roku awansował do stopnia Flyverløjtnant af 2nd Grad. Latem 1938 r. uczestniczył jako pilot w ekspedycji instytutu geodecznego i królewskiego duńskiego instytutu morskiego na Grenlandię. 1 stycznia 1939 r. uzyskał stopień Flyverløjtnant af 1ste Grad. Służył w bazie lotniczej w Slipshavn. 8 lipca 1941 r. za zgodą rządu duńskiego wstąpił ochotniczo do Luftwaffe. Przeszedł szkolenie w Jagdfliegerschule 4 w Fürth, a następnie Blindfliegerschule 4 w duńskim Kastrup. Dostał przydział do jednostki lotniczej 9/JG51, która służyła na froncie wschodnim. Latał na myśliwcach Bf 109. Nie uzyskał żadnego zwycięstwa powietrznego. 21 czerwca 1942 r. na północny wschód od Rżewa został zestrzelony przez sowiecką artylerię przeciwlotniczą.
Linki zewnętrzne.
Biografia Wolfganga Rudolfa Fabiana (jęz. angielski)

</doc>
<doc id="1485984" url="https://pl.wikipedia.org/wiki?curid=1485984" title="Nił Hilewicz">
Nił Hilewicz

Nił Hilewicz (biał. Ніл Сымонавіч Гілевіч; ur. 30 listopada 1931 w Słobodzie koło Łohojska, zm. 29 marca 2016 w Mińsku) – białoruski poeta, działacz kulturalny i polityk związany z Białoruskim Frontem Ludowym.
Życiorys.
W młodości pracował jako listonosz w kołchozie. W 1951 ukończył Miński Instytut Pedagogiczny, pracował jako nauczyciel w jednej ze stołecznych szkół. Pięć lat później został absolwentem filologii białoruskiej i rosyjskiej na Białoruskim Uniwersytecie Państwowym. W 1954 otrzymał legitymację Związku Pisarzy Białoruskiej SRR, pracował jako dziennikarz w gazecie „Zwiezda”. Od 1960 zatrudniony w Katedrze Literatury Białoruskiej w Białoruskim Uniwersytecie Państwowym. W 1980 objął stanowisko I sekretarza Związku Pisarzy Białoruskiej SRR (był nim do 1989).
W 1980 został laureatem Nagrody Państwowej Białoruskiej Republiki Radzieckiej im. Janka Kupały. Otrzymał również Międzynarodową Nagrodę Christo Botewa za poezję rewolucyjną i publicystykę.
W 1985 objął mandat deputowanego do Rady Najwyższej Białoruskiej SRR. Ponownie wybrany w 1990, związał się z frakcją Białoruskiego Frontu Ludowego „Odrodzenie”. Wchodził w skład Prezydium Rady Najwyższej oraz pełnił urząd przewodniczącego Komisji Kultury. Sprzeciwiał się nadaniu rosyjskiemu statusu języka państwowego.
W latach 1989–1997 pełnił funkcję przewodniczącego Towarzystwa Języka Białoruskiego im. Franciszka Skaryny, redagował jego biuletyn „Nasze słowo”.
Jest jednym z bardziej znanych białoruskich twórców. W twórczości posługuje się stylizacją folklorystyczną. Jego poezja odwołuje się do dydaktyzmu, uznawana jest za formę publicystyki społecznej.
Został odznaczony m.in. Orderem Czerwonego Sztandaru Pracy i Orderem Przyjaźni Narodów.

</doc>
<doc id="1485985" url="https://pl.wikipedia.org/wiki?curid=1485985" title="Fernand Crommelynck">
Fernand Crommelynck

Ferdynand Crommelynck (ur. 19 listopada 1886 w Brukseli, zm. 17 marca 1970 w Saint-Germain-en-Laye we Francji) – belgijski pisarz i dramaturg.
Życie.
Jego rodzice - ojciec Belg, matka Francuzka - byli aktorami. Crommelynck już jako dziecko zdecydował, że pójdzie w ich ślady: chciał zarówno pisać sztuki i grać w przedstawieniach. Swój projekt zaczął realizować od pracy aktora. Jego pierwszy dramat, jednoaktówka pod tytułem "Nous n'irons plus au bois", został wystawiony w Brukseli, w 1906, z nim samym w jednej z ról.
Kolejne jego sztuki grane były na scenach w Brukseli i w Paryżu. Widać w nich wyraźne wpływy ekspresjonizmu niemieckiego i flamandzkiej wyobraźni.
Crommelynck zajmował się również filmem. Zagrał kilka ról w filmach, które uznano za najważniejsze dzieła rodzącej się kinematografii belgijskiej (m.in. u Alfreda Machina).
Pisał również artykuły, poświęcone sztuce, w szczególności teatrowi.
Twórczość.
Głównym rekwizytem teatru Crommelynck'a jest maska. Postaci - często pozornie przeciętne osoby, przedstawiane w sposób konwencjonalny - okazują się niepospolici, często przerażający, niekiedy śmieszni. Pod maską zwyczajności skrywają swe prawdziwe oblicza. Dopiero skrajne doświadczenia i sytuacje wydobywają na wierzch ich osobowości. Dlatego krytycy umieszczają teatr Crommelynck'a między dramatem symbolistycznym Maurice'a Maeterlincka a teatrem nadrealistycznym Ghelderode'a. Widać u niego wyraźnie antynomię "gra" - "życie", "fałsz" - "prawda".

</doc>
<doc id="1485987" url="https://pl.wikipedia.org/wiki?curid=1485987" title="Leon Goebl">
Leon Goebl

Leon Goebl (ur. 1882, zm. 1918 na Ukrainie) – inżynier polski.
Po odbyciu studiów technicznych osiadł w Rosji, przez pewien czas pełnił funkcję jednego z dyrektorów w petersburskich Zakładach Putiłowskich. Przeniesiony został następnie do Tokio, gdzie kierował trustem stalowym. W czasie I wojny światowej wrócił na ziemie polskie; ze względu na wykształcenie i doświadczenie handlowe brał udział w pracach komitetu technicznego guberni lubelskiej.
Zginął w wypadku samochodowym na Ukrainie w 1918. Był szwagrem Jana Kantego Federowicza, prezydenta Krakowa.

</doc>
<doc id="1485990" url="https://pl.wikipedia.org/wiki?curid=1485990" title="Gabriela Montero">
Gabriela Montero

Gabriela Montero (ur. 10 maja 1970 w Caracas) – wenezuelska pianistka klasyczna, laureatka III nagrody na XIII Międzynarodowym Konkursie Pianistycznym im. Fryderyka Chopina w Warszawie w 1995.
Kariera.
Naukę gry na fortepianie rozpoczęła w wieku 4 lat. Jej pierwszą nauczycielką była Lyl Tiempo (matka wenezuelsko-argentyńskiego pianisty Sergia Tiempa). Jej pierwszy publiczny występ miał miejsce w wieku pięciu lat. W wieku 8 lat po raz pierwszy zagrała koncert z orkiestrą. Wykonała wtedy "Koncert fortepianowy D-dur" skomponowany przez Franza Josepha Haydna (1732-1809), najstarszego z grupy tzw. klasyków wiedeńskich. Mając dwanaście lat zwyciężyła w konkursie Baldwin i "AMSA Young Artist Międzynarodowym Konkursie Pianistycznym" wykonując Koncert fortepianowy Symfoniczną Orkiestrą z Cincinnati. Jest matką dwóch córek i mieszka w Bostonie.

</doc>
<doc id="1485993" url="https://pl.wikipedia.org/wiki?curid=1485993" title="Vineta">
Vineta



</doc>
<doc id="1485994" url="https://pl.wikipedia.org/wiki?curid=1485994" title="Nawałnica">
Nawałnica



</doc>
<doc id="1485995" url="https://pl.wikipedia.org/wiki?curid=1485995" title="Szkwał">
Szkwał

Szkwał – nagły wzrost prędkości wiatru o co najmniej 8 m/s od prędkości początkowej powyżej 10 m/s. Może osiągać do 9 stopni w skali Beauforta. Szkwał trwa krótko, do kilku minut i może nieść ze sobą śnieg lub deszcz. Powstaje zazwyczaj tam, gdzie stykają się dwie masy powietrza o dużej różnicy temperatur. Bardzo często to zjawisko związane jest z chmurą cumulonimbus. Ostrzeżeniem przed możliwym szkwałem jest obecność na przodzie chmury burzowej tak zwanego wału szkwałowego. Szkwały mogą być związane z nawałnicą.
Linie szkwałowe, jeden z mechanizmów powstawania szkwałów mają specjalne oznaczenie na mapach synoptycznych pogody.
Prędkość szkwału.
Schemat zależny od niejednorodności podłoża.
W modelach numerycznych pogody prognozowane są pewne średnie warunki meteorologiczne a prędkości maksymalnego wiatru (szkwału) wyznacza się na podstawie uproszczonych parametryzacji często na podstawie bardzo uproszczonych założeń. Dla przykładu, zakłada się, że nad wodą szkwały mają prędkość około 1,3 średniej prędkości wiatru z ostatniej godziny lub około 2,3 tej prędkości nad dużymi miastami. Innymi słowy zakłada się, że szkwały zależą od niejednorodności podłoża:
Warstwa graniczna (metoda WGE).
Inny schemat polega na założeniu, że cząstki powietrza na powierzchni ziemi schodzą z pewnej wysokości. Ten poglądowy mechanizm jest czasami używany w żeglarstwie regatowym, zwłaszcza na małych akwenach, bo schodzące szkwały zmieniają także kierunek pozwalając na wygranie wyścigu przez wykorzystanie bardzo lokalnych warunków. Bardzo stabilne powietrze pomiędzy wyższą wysokością a powierzchnią ziemi powoduje, że możliwość schodzenia cząstek powierza z wyższych wysokości jest utrudniona, natomiast niestabilne warunki w tej warstwie powodują, że schodzenie szkwałów jest ułatwione. Prędkość szkwałów powinna, w tym przybliżeniu, zależeć od trzech składników: prędkości średniego wiatru, energii turbulencyjnej, oraz stabilności atmosfery
gdzie formula_4 jest wysokością nad powierzchnią Ziemi z której spada cząstka na powierzchnię Ziemi, g jest przespieszeniem ziemskim, formula_5 jest wirtualną temperaturą potencjalną, a formula_6 jest zmianą temperatury wirtualnej. Lewa strona równania reprezentuje energię kinetyczną ruchów turbulencyjnych w warstwie przyziemnej a prawa strona reprezentuje wyporność warstwy przyziemnej. Energia ruchów turbulencyjnych zależy od zmiany wiatru z wysokością w atmosferze (uskok, ścięcie wiatru), od temperatury, od transportu i dyssypacji energii turbulencyjnej.
Nie wszystkie cząstki powietrza spełniają powyższy warunek. Maksimum wiatru w szkwale można otrzymać ze wzoru
dla tych wszystkich formula_4 w warstwie granicznej, które spełniają warunek, że ich energia kinetyczna przewyższa siłę wyporu. Okazuje się, że w tym założeniu efekt niejednorodności podłoża jest niewielki i rozważane są tylko cząstki powietrza spadające z różnych wysokości w warstwie granicznej. Jest to zgodne z tym, że energia kinetyczna ruchów turbulencyjnych powyżej warstwy granicznej, w tzw. atmosferze swobodnej, jest mała.
Szkwały konwekcyjne i linie szkwałowe.
Szkwały konwekcyjne (burze) związane są z opadającymi wiatrami, tzw. prądami zstępującymi. Te prawie pionowe ruchy powietrza są na powierzchni Ziemi odczuwalne jako gwałtowne porywy wiatru. Istnieją dwa rodzaje czasowych i przestrzennych prądów zstępujących: mikro i makro. Mikroprądy zstępujące mają skalę około 4 km i trwają pomiędzy 2–5 minut. Makroprądy zstępujące trwają dłużej od 5 do 20 minut i mają rozmiar 4–20 km. Prądy wstępujące i zstępujące występują często razem. Prąd wstępujący, który zapoczątkowuje burzę, pobiera energię ze strumieni ciepła – zarówno ze skraplającej się pary wodnej jak i strumienia ciepła od powierzchni Ziemi. Prąd ten jest wynoszony wysoko (ok. 10 km) w atmosferze i czasami tworzy kowadło cumulonimbusa. Skraplająca się woda spada w średnich wysokościach nad Ziemią (około 5 km) w postaci deszczu i zapoczątkowuje prąd zstępujący. Krople wody mogą wtedy parować a spadające kryształy topić się, te procesy oziębiają spadające powietrze. Skala przestrzenna prądów zstępujących zależy od wielkości prądów wstępujących.
Szkwały komórek burzowych występują często na liniach szkwałowych (ang. "gust front") i związane są z prądami opadającymi (ang. "downdraught"). Rysunek przedstawia schematycznie linię szkwałową i linię zimnego frontu, pokazane są też dwa różne prądy zstępujące. Zielonym i czerwonym kolorem zaznaczone są prądy wstępujące. Niebieskim kolorem zaznaczone są prądy zstępujące – tzw. przedni i tylny prąd zstępujący. Czasami, ale nie zawsze w tego typu systemach burzowych pojawia się tornado.
Ocenę prędkości szkwału z komórek burzowych można dokonać na podstawie następującego równania:
gdzie pierwszy człon po lewej stronie odpowiada energii potencjalnej, którą można zamienić na energię kinetyczną (NAPE), drugi człon opisuje w jaki sposób krople wody spadając przyśpieszają powietrze poprzez tarcie, a trzeci człon opisuje prędkość pionowa na poziomie z którego spada cząstka. Istnieje kilka empirycznych przybliżeń upraszczających powyższe równanie. Indeks CAPE oraz NAPE można ocenić z sondaży atmosferycznych. W tym przybliżeniu nie uwzględnia się energii kinetycznej w warstwie przyziemnej, bo energia związana z prądem zstępującym w komórce burzowej jest znacznie większa.
Żeglarstwo.
Szkwały wykorzystywane są w czasie regat zwłaszcza na małych jachtach. Istnieje przekonanie, że wiatr z wysokością skręca się (ang. veering) zgodnie ze wskazówkami zegara. Wobec tego szkwały, które spadają z większej wysokości na powierzchnię ziemi, przy takim założeniu, także powinny się skręcać zgodnie ze wskazówkami zegara. Tak jest jednak tylko dla sytuacji opisywanej przez model opadającego wiatru w turbulentnej warstwie granicznej. Natomiast wiatry szkwałowe spod wypiętrzonych chmur mogą się skręcać, ale kierunek skrętu zależy od struktury i przesuwania się samej komórki burzowej. W przypadku braku innych przesłanek (np. chmury) częstotliwość przychodzenia szkwałów będzie zależeć od stabilności warstwy atmosfery w pobliżu Ziemi (ok. 1 km). W regatach w klasach olimpijskich ważne są też oscylacje i częstotliwość przychodzenia szkwałów. Można to ocenić empirycznie w czasie regat. Szkwały można też mierzyć za pomocą bezpośrednich pomiarów prędkości wiatru. Duży dział fizyki atmosfery – turbulencja atmosferyczna w planetarnej warstwie granicznej – opisuje stabilność atmosfery.
W żeglarstwie transoceanicznym istotne są szkwały związane z komórkami burzowymi w strefie konwergencji tropikalnej czy burzach na strefach frontalnych. Globalne modele numeryczne prognoz pogody wykorzystują siatkę około 60km pomiędzy prognozowanymi punktami na Ziemi (w 2012 roku). Wobec tego pewne zjawiska podskalowe (poniżej tej siatki) nie są dobrze prognozowane przez modele globalne takie jak GFS, NOGAPS, czy model ECMWF. Oceny szkwałów opierają się na uproszczonych modelach pół empirycznych, takich jak zależność od szorstkości podłoża. W globalnych modelach fizyka procesów w warstwie granicznej jest stosunkowo uproszczona a wiele burz nie jest bezpośrednio prognozowanych ze względu na to, że mają one skalę mniejszą niż 60km. Modele mezoskalowe takie jak WRF, RAMS, MM5 umożliwiają prognozę pogody na gęstszej siatce (np. 5–15 km) i są lepsze w prognozach burz niż modele globalne. Mimo to, wiele podskalowych procesów, z którymi związane są silne i szkwaliste wiatry nie jest dobrze prognozowane. Obecnie (2012) prognozy szkwałów w strefie konwergencji tropikalnej powinny się opierać nie na globalnych modelach numerycznych, ale na danych satelitarnych takich jak aktywne (CloudSat) lub pasywne (skaterometria) techniki teledetekcyjne. W szczególności wysokość wierzchołków chmur konwekcyjnych może być używana do oceny wiatrów powierzchniowych w związku z relacją pomiędzy aktywnością prądów wstępujących określających wierzchołki chmur a siłą prądów zstępujących. Przechodzenie stref frontalnych (zimny front) jest także ostrzeżeniem przed silnymi porywistymi wiatrami. W 2012 w żeglarstwie programy nawigacyjne koncentrują się na warunkach powierzchniowych, ale to struktura pionowa atmosfery określa możliwość występowania szkwałów. Jednym z indeksów używanych do oceny możliwości wystąpienia konwekcji jest CAPE. Jest to indeks, który wykorzystuje informacje o strukturze pionowej atmosfery.
Pomiary.
Ciągłe i bezpośrednie pomiary ekstremalnych wiatrów związanych ze szkwałami są dosyć trudne nad oceanami. Jedną z techniki jest skaterometria atmosfery, która jest używana do oceny prędkości i kierunku wiatru na podstawie odbicia promieni mikrofalowych od powierzchni oceanu. Skaterometry mikrofalowe działają na zasadzie aktywnego radaru, wysyłają w kierunku oceanu fale mikrofalowe i odbierają ich odbicie od powierzchni oceanu. Technika ta umożliwia ocenę prędkości wiatru nawet jeżeli powyżej są chmury, z których nie pada deszcz. Niestety opady są nadal (2012) utrudnieniem w ocenie prędkości wiatru ze skaterometrów, chociaż dla instrumentu WindSat opracowano odpowiednie algorytmy. Inną techniką są pomiary echa od chmur z radaru umieszczonego w przestrzeni kosmicznej. Obecnie istnieje tylko jeden taki instrument – CloudSat. Wprawdzie CloudSat nie daje bezpośrednio informacji na temat prędkości wiatru na powierzchni Ziemi, ale można ocenić wysokość wierzchołków chmur i strukturę opadu (konwekcyjną vs stratyfikowaną). Pomiar ten jest jednak ograniczony ponieważ CloudSat nie skanuje powierzchni Ziemi. Pomiary w podczerwieni dają także informację na temat wysokości wierzchołków chmur ponieważ mierzona jest temperatura w jakiej następuje emisja promieniowania podczerwonego. Emisja ta zależy od wysokości chmur nad powierzchnią Ziemi. Istnieją sondy oceaniczne, np. sieć dryfterów, które są w stanie dokonywać pomiarów wiatru przy powierzchni oceanu nawet w ekstremalnych warunkach takich jak huragany. Jednak ich operacyjne zastosowania są obecnie (2012) ograniczone.

</doc>
<doc id="1486000" url="https://pl.wikipedia.org/wiki?curid=1486000" title="Strajk frywaldowski">
Strajk frywaldowski

Strajk frywaldowski (czes. "Frývaldovská stávka") – krwawo stłumiony strajk robotników kamieniołomów i wapienników w powiecie frývaldovskim (obecnie powiat Jeseník) w Czechosłowacji, 25 listopada 1931 r. 
Rozruchy zakończyły się użyciem broni przez żandarmerię na skrzyżowaniu w miejscowości Dolní Lipová "obecnie" Lipová-lázně. W wyniku ran postrzałowych 6 uczestników zmarło na miejscu, 2 zmarło w szpitalu, 10 odniosło poważne rany a dziesiątki zostało lekko rannych.
Tło wydarzeń.
Na początku lat 30 XX wieku, wielki światowy kryzys gospodarczy dotarł do Czechosłowacji. Dosięgnął on wielu przedsiębiorców i firm, ale najbardziej uderzył w ubogich, często bezrobotnych. Wiele przedsiębiorstw w tym okresie zbankrutowało. Skutki kryzysu w regionie jesenickim, były dwukrotnie bardziej odczuwalne niż w innych regionach Czech. W tym czasie nastąpił nagły spadek najniższego wynagrodzenia i wysoki wzrost kosztów utrzymania. Duże bezrobocie, masowe zwolnienia, redukcja płac, w okresie zbliżającej się zimy oraz ludzkie błędy były głównymi przyczynami tragicznych wydarzeń. Sytuacja robotników pogarszała się stopniowo.
Przebieg wydarzeń.
Pierwsze protesty przeciwko redukcji płac i zwolnieniom z kamieniołomów i wapienników nastąpiły 10 listopada 1931 r. Wydarzenia, które miały miejsce w Frýdberku (obecnie "Žulová") zaskoczyły żandarmerię i przedsiębiorców, którzy nie spodziewali się wystąpień robotniczych i nie byli przygotowani do zatrzymania protestu. Zakończył się on pomyślnie a strajkujący robotnicy otrzymali zapewnienie, że w ciągu czternastu dni zwolnieni pracownicy zostaną zatrudnieni, płace powrócą do pierwotnego poziomu oraz spełnione zostaną wymagania robotników dotyczące bezpieczeństwa pracy, narzędzi itp. Zrealizowanie wszystkich wymagań strajkujących w czasie kryzysu gospodarczego ze względów ekonomicznych było niemożliwe. Przedsiębiorcy zmniejszyli wynagrodzenia oraz nie dotrzymali przyrzeczonych warunków, gdyż w przeciwnym razie od razu musieliby ogłosić upadłość. 
22 listopada sytuacja powróciła do punktu wyjścia, a pracownicy postanowili przenieść protest do miasta Frývaldov (obecnie Jesenik). Podczas tego krótkiego okresu, niezmierny wpływ na protest miał związek zawodowy Komunistycznej Partii Czechosłowacji. Z aktywnym kierownictwem związków zawodowych wspieranym przez dwóch posłów i jednego senatora z partii politycznej, przystąpiono do organizacji marszu głodowego do Frývaldova, który powinien wykazać siłę protestujących przed producentami w celu słuszności ich decyzji. 25 listopada o godzinie ósmej rano pracownicy w kamieniołomach i wapiennikach zatrzymali pracę i rozpoczęli zebranie w zakładach pracy. Następnie rozpoczęli marsze, jeden z centrum miejscowości Zighartice (obecnie Vápenná) przez Dolní Lipovą, drugi z kierunku Supíkovic, przez miejscowości Sandhýbl (obecnie Písečná) i Česká Ves. O zbliżających się działaniach żandarmeria została poinformowana. Żandarmeria po raz drugi nie dała się zaskoczyć, wzmocniono straże i ściągnięto posiłki. 24 listopada w mieście było 85 żandarmów każdy z nich otrzymał ostrą amunicję, wieczorem dokonano podziału: w mieście zostało 40 żandarmów do miejscowości Zighartice wysłano 25, a od miejscowości Černá Voda i do Frýdberku po 10 żandarmów. 
Rano 25 listopada żandarmeria była gotowa do interwencji. Rozkaz był jasny: nie wpuścić strajkujących do miasta. Żandarmeria pod dowództwem kpt. Pluskala na kierunku marszu z Supíkovic utworzyła kordon w okolicy miejscowości Sandhýbl, aby zatrzymać demonstrantów, jednak po małych potyczkach demonstranci bokiem obeszli kordon i w okolicy miejscowości Česká Ves grupa około 300 osób scaliła się i kontynuowała marsz do Frývaldova. Żandarmeria autobusem przemieściła się w kierunku miasta i drugi kordon utworzyła przy mości na rzece Bělá. Żandarmeria zatrzymała demonstrantów i oznajmiła, że do miasta może wejść jedynie pięcioosobowa delegacja, a tłum nakłaniała do rozejścia się a pracownicy będący po raz pierwszy dowiedzieli się, że strajki są oficjalnie zakazane. Większość strajkujących polami chciała przedostać się do miasta ale marsz został zatrzymany ponieważ na kierunku marszu miały miejsce ćwiczenia wojskowe lokalnego garnizonu. Kilka osób jednak przedostało się do Frývaldova przez okoliczne lasy. Na kierunku marszu z miejscowości Sandhýbl, żandarmeria pod dowództwem npor. Jirkovského kilkakrotnie na drodze marszu tworzyła kordon i wzywała strajkujących do rozejścia się. W wyniku potyczek kilku żandarmów odniosło rany od kamieni. Gdy npor. Jirkovský złożył raport, postanowił, że ostatnie miejsce, gdzie może zatrzymać pracowników, będzie skrzyżowanie dróg w miejscowości Dolní Lipová. Na skrzyżowaniu w pośpiechu utworzono kordon, ale tłum był już blisko, kordon cofnięto 50 metrów dalej w kierunku Frývaldova a npor. Jirkovsky ponownie wezwał strajkujących do rozejścia się, lecz w wielkim hałasie nikt go nie słyszał. Tłum podążał w kierunku kordonu żandarmerii, o godzinie 10.45 padł pierwszy strzał, a potem dalszych 19. W wyniku ran postrzałowych 6 uczestników zmarło na miejscu, 2 zmarło w szpitalu, 10 odniosło poważne rany a dziesiątki zostało lekko rannych. W uroczystościach pogrzebowych tragicznie zmarłych uczestników strajku uczestniczył Klement Gottwald.
Miejsca pamięci ofiar.
We wsi Vápenná znajduje się grób siedmiu ofiar frywaldowskiego strajku. W Lipovej-lázniach postawiono w 1961 r. pomnik upamiętniający strajk frywaldowski.

</doc>
<doc id="1486001" url="https://pl.wikipedia.org/wiki?curid=1486001" title="Scyntygrafia ogniska zawału">
Scyntygrafia ogniska zawału

Scyntygrafia ogniska zawału – metoda diagnostyczna stosowana niekiedy (obecnie bardzo rzadko) w diagnostyce zawału serca. Metoda polega na podaniu radioaktywnego znacznika (pirofosforanu cynawego znakowanego 99mTc lub przeciwciał antymiozynowych znakowanych 111In) i ocenie jego przepływu oraz wychwytu przez zmienioną tkankę mięśnia sercowego.

</doc>
<doc id="1486005" url="https://pl.wikipedia.org/wiki?curid=1486005" title="Instytucje Unii">
Instytucje Unii



</doc>
<doc id="1486007" url="https://pl.wikipedia.org/wiki?curid=1486007" title="Odznaki personelu latającego 1919–1939">
Odznaki personelu latającego 1919–1939

Odznaki personelu latającego 1919-1939. Po utworzeniu pierwszych eskadr lotnictwa polskiego w 1918 r. polski personel latający nosił odznaczenia wyniesione ze służby w byłych armiach państw zaborczych lub armii sprzymierzonych. W lutym 1919 r. zlecono zaprojektowanie odznaki dla polskich lotników profesorowi Akademii Sztuk Pięknych w Warszawie Władysławowi Gruberskiemu. Inspiracją dla artysty była odznaka austriackich pilotów i prawdopodobnie to było przyczyną powstania obiegowej nazwy „Gapa”, jak nazywano odznaki i godła państw zaborczych. Inna teoria mówi, że źródłem inspiracji Gruberskiego mógł być obraz umieszczony w Auli Politechniki Lwowskiej. Obraz autorstwa Jana Matejki, namalowany przez jego uczniów, przedstawia trzy Muzy, patronki rzeźby, malarstwa i literatury, na drugim planie unosi się orzeł z rozpostartymi skrzydłami i wieńcem laurowym w dziobie. Nową odznakę wprowadzono 19 lutego 1919 roku, rozkaz numer 24/19 podpisał pułkownik Jan Wroczyński, ówczesny kierownik Ministerstwa Spraw Wojskowych, opublikowano go w Dzienniku Rozkazów Ministra Spraw Wojskowych 4 marca 1919 roku. W rozkazie określono wygląd, sposób noszenia i zasady nadawania nowej odznaki. 
Odznaka Pilota.
Odznaką był orzeł w locie o rozpiętości skrzydeł 64 mm wykonany z oksydowanej stali, trzymający w dziobie złoty wieniec laurowy, a na jego tylnej stronie wygrawerowany był kolejny numer odznaki i data jego nadania. Do końcówek skrzydeł przymocowany był łańcuszek.
Na początku ustalono zasady nadawania Odznaki Pilota:
Uprawnienie do noszenia odznaki przysługiwało "...oficerom i żołnierzom, którzy odbyli szkołę pilotów oraz zdali egzamin według specjalistycznych przepisów teoretycznych i praktycznego kierowania wszystkimi dostępnymi aparatami latającymi... Nadanie odznaki następuje na czas służby w wojskach lotniczych, a tylko w wyjątkowych przypadkach, tj. za szczególne zasługi oddane Ojczyźnie na polu lotnictwa, bądź to w boju, bądź przez szczególny czyn lotniczy może być przyznane dożywotnio. Również i rannym w wykonywaniu służby pilota - nadawane będzie prawo dożywotniego noszenia..". Noszona miała być w następujący sposób: "...odznaka ma być przypinana po lewej stronie piersi, na wysokości pierwszego guzika bluzy, w odległości 2 cm od krawędzi kołnierza...". 
Początkowo odznakę nadawał Naczelny Wódz, zasięgając opinii dowódcy lotnictwa. Odznakę w okresie międzywojennym noszono tylko w czasie służby w lotnictwie. W przypadkach szczególnych zasług lub po odniesieniu ciężkich ran w czasie służby nadawano ją dożywotnio. Pierwszymi oficerami wojsk lotniczych, którzy w 1919 roku otrzymali odznaki byli: gen. Gustaw Macewicz, kpt. Stefan Bastyr, kpt. Donat Makijonek, por. Stefan Stec, por. Jerzy Borejsza i por. Franciszek Peter. W czasie wojny polsko-bolszewickiej, rozkazem numer 17/20 z dnia 25 maja 1920 roku sformułowano dodatkowe wymagania stawiane pilotom wojskowym, które musieli spełnić, aby otrzymać odznakę. Poza ukończeniem wojskowej szkoły lotniczej (polskiej lub zagranicznej), pilot musiał odbyć 10 lotów bojowych. W przypadku kiedy lotnik nie ukończył szkoły, a miał na swoim koncie owe 10 lotów, musiał zdać komisyjny egzamin. Piloci latający jako instruktorzy lotniczy, nie biorący udziału w walkach, musieli odbyć 300 lotów ze słuchaczami, aby otrzymać odznakę. Po wojnie, rozkazem numer 19/22 z dnia 9 maja 1922 roku, nadano dożywotnio odznakę amerykańskim pilotom walczącym w 7 Eskadrze Myśliwskiej.
Minister spraw wojskowych nadał tytuły i odznaki pilota na czas służby w wojskach aeronautycznych:
Rozkaz numer 13/33 z dnia 22 grudnia 1933 roku wprowadzał zasadę, według której absolwent wojskowej szkoły lotniczej otrzymywał tytuł pilota z trzecią klasą specjalności i nie miał prawa do noszenia odznaki. Po zdaniu końcowych egzaminów i dwuletniej służbie w jednostce wojskowej otrzymywał prawo do noszenia odznaki, ale bez wieńca laurowego i drugą klasę specjalności. Po kolejnych trzech latach służby pilot uzyskiwał pierwszą klasę i „Gapę” z wieńcem. Odznakę polową, której wyróżnikiem był zielony wieniec uznano wówczas za odznakę najwyższej klasy, a prawo do jej noszenia mieli tylko ci, którzy wykonywali loty bojowe podczas wojny. Zasada ta obowiązywała do zakończenia działań wojennych w Polsce w 1939 roku. 
Odznaka Obserwatora.
Swoją odznakę autorstwa profesora Gruberskiego mieli również obserwatorzy wojskowi. W ich przypadku orzeł w swoich szponach trzymał trzy błyskawice (w owym czasie zwane iskrami, wiązało się to ze specyfiką pracy obserwatorów lotniczych, do których obowiązków należało obsługiwanie nadajników iskrowych). Trzymane przez orła „iskry” zostały skopiowane z odznaki austriackiej.
15 kwietnia 1919 roku rozkazem nr 42/19 ustanowiono odznakę wojskowego obserwatora i ustalono zasady jej przyznawania:
"Odznakę obserwatora nadaje Naczelny Wódz na podstawie propozycji Szefa lotnictwa oficerom i żołnierzom, którzy uczynili zadość następującym wymaganiom":
"Warunki i prawo noszenia analogiczne, jak przy odznace pilota."
Odznaka Aerofotogrametrystów.
Odznaka przyznana bardzo nielicznemu gronu lotników. Od roku 1921 odznaka ta nie była już nadawana.
Odznaki polowe pilota i obserwatora.
Po zakończeniu wojny o granice w 1920 roku zaczęła się zacierać różnica pomiędzy „polową” odznaką a odznaką uzyskaną w czasie pokoju. W 1928 roku chcąc wyróżnić pilotów i obserwatorów polowych (takich, którzy swe prawa do odznaki nabyli w czasie działań wojennych) od pilotów i obserwatorów z okresu pokoju, przy Departamencie Aeronautyki powstała Komisja Odznak Polowych w składzie: pułkownicy - Ludomił Rayski, Janusz de Beaurain, Jerzy Kossowski, majorzy - Tomasz Turbiak, Wacław Makowski, Władysław Kalkus, Karol Friser, Kazimierz Ziembiński, porucznicy - Zygfryd Piątkowski i Borowy. Zadaniem komisji było zweryfikowanie prawa do odznak polowych pilotom i obserwatorom i przedstawienie imiennych wniosków Ministrowi Spraw Wojskowych. 
Nadanie pierwszych polowych odznak pilota i obserwatora „za loty bojowe nad nieprzyjacielem czasie wojny 1918-1920” zostało ogłoszone 11 listopada 1928 roku w Dzienniku Personalnym Ministerstwa Spraw Wojskowych. 
Polowa odznaka pilota została nadana:
polowa odznaka obserwatora została nadana:
12 grudnia 1929 roku ogłoszono nadanie kolejnych odznak. Polowa odznaka pilota została nadana:
natomiast polowa odznaka obserwatora została nadana:
11 listopada 1932 roku, w dniu odsłonięcia pomnika „Lotnika” w Warszawie, żyjącym lotnikom zostały wręczone dyplomy nadania odznak podpisane przez Ministra Spraw Wojskowych, marszałka Polski Józefa Piłsudskiego.
11 listopada 1933 roku ogłoszono nadanie Polowych Odznak Pilota kapitanowi Stanisławowi Nazarkiewiczowi (nr 122), kapitanowi stanu spoczynku Tadeusz Miśkiewiczowi (nr 123), starszemu sierżantowi Wojciechowi Wieczorkowi (nr 124) i sierżantowi Janowi Adamowiczowi (nr 125), a Polowej Odznaki Obserwatora chorążemu rezerwy Kazimierzowi Giełdzie (nr 87).
6 lutego 1935 roku ogłoszono nadanie Polowych Odznak Pilota majorowi Marianowi Burchardowi (nr 126) i starszemu sierżantowi Michałowi Ratajczakowi (nr 127) oraz Polową Odznakę Obserwatora kapitanowi inżynierowi Julianowi Pawłowskiemu (nr 88).
Znaki personelu latającego Polskich Sił Powietrznych w Wielkiej Brytanii.
25 stycznia 1941 Naczelny Wódz wznowił nadawanie polowych odznak lotniczych pilota i obserwatora, przyznawanych za wojnę 1918–1920. Polowe odznaki lotnicze były nadawane jako polowa odznaka pilota – pilotom, jako polowa odznaka obserwatora – obserwatorom i strzelcom samolotowym. Nadanie polowych odznak lotniczych ogłaszano w Dzienniku Personalnym i wpisywano do ewidencji odznaczonego. Polowe odznaki lotnicze były „wyróżnieniem personelu latającego za branie czynnego udziału w działaniach bojowych w powietrzu”.
23 kwietnia 1942 Naczelny Wódz zmienił dotychczasową nazwę odznak na „znak polowy”. Jednocześnie ustanowił nowe znaki: radioobserwatora, radiotelegrafisty, mechanika pokładowego i strzelca samolotowego. Zasady nadawania nie uległy zmianie.
Odznaka Pilota-Obserwatora.
Wprowadzona po wojnie dla oficerów posiadających dyplomy pilota i obserwatora.

</doc>
<doc id="1486010" url="https://pl.wikipedia.org/wiki?curid=1486010" title="Polowa Odznaka Pilota">
Polowa Odznaka Pilota



</doc>
<doc id="1486024" url="https://pl.wikipedia.org/wiki?curid=1486024" title="Jacek Szmatka">
Jacek Szmatka

Jacek (właśc. Jacenty) Stefan Szmatka (ur. 28 marca 1950 r. w Rzeszowie, zm. 20 października 2001 r. w Athens, w USA) – polski socjolog, profesor Uniwersytetu Jagiellońskiego, specjalista w dziedzinie mikrosocjologii, teorii i badań eksperymentalnych procesów grupowych, ogólnej metodologii nauk społecznych.
Życiorys.
Absolwent I Liceum Ogólnokształcącego im. ks. Stanisława Konarskiego
w Rzeszowie. W latach 1968-1972 studiował socjologię w Uniwersytecie Jagiellońskim. W 1972 r. po otrzymaniu tytułu magistra socjologii, za pracę "Analiza modelowa współczesnych teorii roli społecznej", został zatrudniony w Instytucie Socjologii. W trzy lata później (1975 r.) złożył rozprawę doktorską "Redukcja teoretyczna w socjologii, za którą otrzymał tytuł doktora nauk humanistycznych. W 1981 r. otrzymał tytuł doktora habilitowanego na podstawie rozprawy habilitacyjnej "Jednostka i społeczeństwo: o zależności zjawisk indywidualnych od społecznych” (Uchwała Rady Wydziału Nauk Społecznych Uniwersytetu im. A. Mickiewicza w Poznaniu). W 1989 r. ukazała się jego książka pt. "Małe struktury społeczne: wstęp do mikrosocjologii strukturalnej". Tytuł profesora nauk humanistycznych nadano mu 18 lutego 1992 r.
W Instytucie Socjologii UJ utworzył (1989 r.) i pełnił funkcję kierownika Pracowni Mikrosocjologii, która w 1996 r. została przekształcona w Zakład Badań Procesów Grupowych. Tu założył pierwsze w Europie laboratorium do eksperymentalnego badania procesów grupowych. W Instytucie Zdrowia Publicznego Collegium Medicum UJ pełnił funkcję kierownika Zakładu Promocji Zdrowia. Swoją działalność naukowo-dydaktyczną prowadził równolegle w Polsce i w Stanach Zjednoczonych Ameryki. Jako Visiting Professor wykładał w State University of New York (Buffalo), Stanford University (Stanford), University of Washington (Seattle), University of South Carolina (Columbia), z którym współpracował na stałe od 1996 r., University of Iowa (Iowa City) i Ohio University (Athens). Na zaproszenie Edgara F. Bogartta, przez 10 lat (1990-2000), współpracował z "The Encyclopedia of Sociology" jako International Advisory Edditor. Brał aktywny udział zarówno w krajowym jak i w międzynarodowym życiu naukowym (organizując i aktywnie uczestnicząc w wielu konferencjach). Był też doświadczonym dydaktykiem i w ciągu całej, wieloletniej pracy zrealizował ponad 20 programów wykładów i seminariów skupionych na problemach teorii socjologicznej, małych grup, itp. Z myślą o studentach opracował 2 skrypty. Był autorem ponad 60 artykułów (głównie w języku angielskim) oraz współautorem i współredaktorem zarówno polskich jak i zagranicznych publikacji.
Wnuk Franciszka Sołtysika, nauczyciela języka łacińskiego, niemieckiego, geografii, geografii i historii oraz psychologii doświadczalnej w rzeszowskim gimnazjum (obecnie I Liceum ogólnokształcące), zastępcy dyrektora a następnie dyrektora, wizytatora szkół średnich w Galicji.
Żonaty z Barbarą, troje dzieci: Gabriela, Małgorzata i Jędrzej. Pochowany został na cmentarzu Pobitno w Rzeszowie.

</doc>
<doc id="1486026" url="https://pl.wikipedia.org/wiki?curid=1486026" title="Działko przeciwlotnicze 25 mm Typ 96">
Działko przeciwlotnicze 25 mm Typ 96



</doc>
<doc id="1486027" url="https://pl.wikipedia.org/wiki?curid=1486027" title="HD 316496">
HD 316496



</doc>
<doc id="1486028" url="https://pl.wikipedia.org/wiki?curid=1486028" title="HIP 87433">
HIP 87433



</doc>
<doc id="1486029" url="https://pl.wikipedia.org/wiki?curid=1486029" title="Modern">
Modern



</doc>
<doc id="1486032" url="https://pl.wikipedia.org/wiki?curid=1486032" title="Maniusz">
Maniusz

Maniusz — imię męskie pochodzenia łacińskiego, jedno z nielicznej grupy najstarszych imion rzymskich (imion właściwych, "praenomen", por. Aulus, Marek, Tyberiusz, Tytus), skracane jako M'. Nie da się go w sposób pewny powiązać z żadnym pierwiastkiem indoeuropejskim. Imię to zostało zapisane w najstarszej znanej inskrypcji łacińskiej z VII wieku p.n.e., znajdującej się na tzw. fibuli z Praeneste, która głosi: "Manios med fhe fhaked Numasioi" (w tłumaczeniu na łacinę klasyczną "Manius me fecit Numerio", pol. „Maniusz wykonał mnie dla Numeriusza”). 
Znane osoby noszące imię Maniusz:

</doc>
<doc id="1486034" url="https://pl.wikipedia.org/wiki?curid=1486034" title="Jan Zwierzchowski">
Jan Zwierzchowski

Jan Zwierzchowski (ur. 1767 – zm. 1818) – deputowany z okręgu miasta Warszawy na Sejm Księstwa Warszawskiego w 1809, 1811, 1812.
Pochowany w katakumbach na cmentarzu Powązkowskim (rząd 153, grób 7).

</doc>
<doc id="1486037" url="https://pl.wikipedia.org/wiki?curid=1486037" title="Cesarzewicz (1901)">
Cesarzewicz (1901)



</doc>
<doc id="1486038" url="https://pl.wikipedia.org/wiki?curid=1486038" title="Krzysztof Andrzejewski">
Krzysztof Andrzejewski

Krzysztof Andrzejewski (ur. 26 stycznia 1983 w Olsztynie) – polski siatkarz, występujący na pozycji libero. Wychowanek AZS UWM Olsztyn. 
Sukcesy klubowe.
Mistrzostwo I Ligi:

</doc>
<doc id="1486040" url="https://pl.wikipedia.org/wiki?curid=1486040" title="Seweryn Morawski">
Seweryn Morawski

Seweryn Tytus Morawski (ur. 2 stycznia 1819 w Siółku, zm. 2 maja 1900 we Lwowie) − duchowny rzymskokatolicki, biskup pomocniczy lwowski w latach 1881–1885, arcybiskup metropolita lwowski w latach 1885–1900.
Życiorys.
Urodził się 2 stycznia 1819 we wsi Siółko (obecnie w rejonie podhajeckim obwodu tarnopolskiego).
W latach 1841–1849 był urzędnikiem państwowym. W 1851 otrzymał święcenia kapłańskie. W 1862 został kanonikiem kapituły lwowskiej, a w 1872 jej dziekanem – infułatem. W 1877 otrzymał godność prałata domowego Jego Świątobliwości z rąk papieża Piusa IX.
13 maja 1881 został mianowany biskupem pomocniczym archidiecezji lwowskiej ze stolicą tytularną Trapezopolis. 15 lutego 1885 został mianowany arcybiskupem metropolitą lwowskim.
Napisał: "Akta synodu prow. lwowskiego z r. 1567", "Szereg sufraganów lwowskich", "Maria Cecylia Chołoniewska" i inne.
Ordery, tytuły.
W 1890 otrzymał Order Korony Żelaznej I klasy.
W 1887 otrzymał tytuł doctora honoris causa Wydziału Teologicznego Uniwersytetu Jagiellońskiego.

</doc>
<doc id="1486041" url="https://pl.wikipedia.org/wiki?curid=1486041" title="Zarządzanie zasobami">
Zarządzanie zasobami



</doc>
<doc id="1486043" url="https://pl.wikipedia.org/wiki?curid=1486043" title="Zasoby sprzętowe">
Zasoby sprzętowe



</doc>
<doc id="1486046" url="https://pl.wikipedia.org/wiki?curid=1486046" title="System operacyjny">
System operacyjny

System operacyjny (, skrót ) – oprogramowanie zarządzające systemem komputerowym, tworzące środowisko do uruchamiania i kontroli zadań.
W celu uruchamiania i kontroli zadań użytkownika system operacyjny zajmuje się:
Dodatkowe przykładowe zadania, którymi może, ale nie musi, zajmować się system operacyjny to:
Większość współczesnych systemów operacyjnych posiada środowiska graficzne ułatwiające komunikację maszyny z użytkownikiem.
Geneza.
Wczesne komputery były urządzeniami bardzo kosztownymi, wobec czego właścicielom tych urządzeń zależało na maksymalnym wykorzystaniu ich możliwości, czyli najczęściej wykonania możliwie jak największej liczby prac. Miało to efektywniej wykorzystać nakłady poniesione na zakup komputera. Komputer zainstalowany w ośrodku obliczeniowym pracował niekiedy nie tylko na potrzeby swojego właściciela, ale realizował usługi dla innych podmiotów gospodarczych.
Rozpoczęto poszukiwania możliwości zwiększenia wydajności komputera oraz ułatwienie jego programowania, a ponieważ proste rozwiązania w postaci zmiany CPU na szybszą itp. nie wchodziły w grę (ze względu na koszt), zaczęto szukać innych możliwości polepszenia sytuacji.
Szybko dostrzeżono fakt, że szybkość działania interfejsów wejścia/wyjścia jest niewspółmiernie mniejsza niż jednostki centralnej (zresztą ta zależność utrzymuje się dzisiaj i zdaje się pogłębiać). Wprowadzanie programu i danych z kart perforowanych, a nawet taśm magnetycznych czy drukowanie wyników trwało dużo dłużej niż same obliczenia.
Pierwszą drogą jaką znaleziono było umieszczenie na stałe w pamięci komputera oprogramowania realizującego obsługę sprzętu oraz komunikację sprzętu z użytkownikiem. Dzięki temu nie było już konieczne każdorazowe ładowanie kodu obsługi sprzętu i komunikacji z użytkownikiem przy ładowaniu programu użytkowego. Uzyskano w ten sposób pewną oszczędność czasu oraz zwiększono efektywność.
Dalsze ulepszenia polegały na dostrzeżeniu faktu, że podczas samego wprowadzania programu lub wyprowadzania danych na drukarkę procesor komputera jest niewspółmiernie mniej obciążony pracą niż podczas wykonywania obliczeń. Zrodził się więc pomysł aby w tym czasie procesor był zajęty przetwarzaniem innego programu. Taka funkcjonalność, w której komputer wykonuje kilka zadań w tym samym czasie nazywa się wielozadaniowością i jest jedną z podstawowych cech nowoczesnych systemów operacyjnych.
System operacyjny jako interfejs pomiędzy maszyną a człowiekiem.
Aby można było mówić, że system operacyjny tworzy środowisko niezbędne do uruchamiania oraz kontroli zadań, musi on udostępniać interfejs pozwalający na wykonanie pewnych operacji. Przykładowo musi dostarczać metody pozwalające na uruchomienie lub zatrzymanie wskazanego zadania. Zazwyczaj system operacyjny udostępnia w tym celu zestaw funkcji zwanych API ("Application Programming Interface") lub wywołań systemowych. Programista aplikacyjny może skorzystać z tych funkcji w celu uzyskania żądanego efektu, przykładowo odczytu danych z pliku dyskowego (o ile system operacyjny posiada system plików).
Jakąkolwiek czynność zadania użytkownika chcą wykonać na sprzęcie, korzystają zawsze z interfejsu systemu. Ma to tę zaletę, że o szczegółach obsługi sprzętu jest poinformowany tylko i wyłącznie system operacyjny, a same zadania nie muszą znać specyfiki obsługi urządzeń. Ułatwia to zadanie programistom aplikacyjnym oraz rozwiązuje potencjalne problemy.
Innym rodzajem interfejsu jest interfejs użytkownika. Dzięki niemu możliwa jest bezpośrednia interakcja użytkownika z komputerem, choćby tak trywialna jak bezpieczne wyłączenie maszyny. Należy przy tym zwrócić uwagę, że o ile interfejs programowy (API lub wywołania systemowe) jest elementem koniecznym, o tyle interfejs użytkownika jest elementem opcjonalnym.
Budowa systemu operacyjnego.
Przyjęto, że system operacyjny dzieli się na trzy główne elementy:
Podział systemów operacyjnych.
Najszerszym, ale najbardziej podstawowym kryterium podziału systemów operacyjnych jest podział na:
Podział ten odnosi się do najbardziej podstawowej funkcjonalności systemu operacyjnego jakim jest planowanie i przydział czasu procesora poszczególnym zadaniom.
Ze względu na sposób realizacji przełączania zadań systemy operacyjne można podzielić na:
Inny rodzaj podziału to podział na:
Systemy otwarte można uruchomić na dowolnej maszynie wskazanego rodzaju np. PC i w określonym stopniu modyfikować.
Systemy wbudowane jak sama nazwa wskazuje są zaszyte (wbudowane) wewnątrz urządzeń użytkowych, maszyn pojazdów itp. Aby uzyskać wysoką niezawodność pracy, minimalizuje się w takich przypadkach możliwość dokonywania zmian w konfiguracji systemu operacyjnego.
Pod względem środowiska użytego do implementacji systemu można wprowadzić podział na: 
Sprzętowe systemy operacyjne to: sprzętowo programowe rozwiązania integrowane z wybraną architekturą procesora.
W takim przypadku sprzętowa część systemu przyśpiesza wybrany zakres czynności wykonywanych przez system (przykładowo przełączania zadań i zachowywanie ich kontekstu).
Można ustalić pewną relację pomiędzy wymienionymi kryteriami podziału.
Zazwyczaj jako otwarte systemy operacyjne spotyka się systemy w pełni programowe, czasowo niedeterministyczne stosujące wywłaszczenie przy przełączaniu zadań. Wbudowane systemy operacyjne są najczęściej czasowo deterministyczne, zazwyczaj nie stosują wywłaszczenia zadań, bywa, że są realizowane również w sprzęcie.
Zasoby sprzętowe.
Zasoby sprzętowe zarządzane przez system operacyjny:
Zarządzanie zasobami.
W przypadku środowiska wielozadaniowego, w którym wiele zadań wykonywanych jest w tym samym czasie, może dojść do interferencji procesów.
Aby zapobiec temu niekorzystnemu zjawisku, organizuje się dostęp do sprzętu, plików, pamięci itp. poprzez ustanowienie zasobów systemowych.
W takim przypadku zadania (procesy) użytkownika nie sięgają samodzielnie do sprzętu lub pliku, ale używają systemu operacyjnego jako strażnika zarządcy zasobów.
Dzięki takiej organizacji dostępu do zasobów zadania „mają wrażenie”, że każde z nich pracuje na własnym komputerze. O realny porządek dostępu do rzeczywistego urządzenia, pamięci lub pliku dba system operacyjny.
Główne zadania systemu operacyjnego podczas zarządzania zasobami systemu komputerowego:
Zarządzanie zasobami systemu komputerowego:
Zarządzanie procesem – proces to program w stanie uruchomionym, każdy proces wymaga przydziału pewnych zasobów, włączając w to czas procesora, pamięć, pliki oraz urządzenia wejścia/wyjścia, aby w pełni wykonać swoje zadanie. System operacyjny jest odpowiedzialny w fazie zarządzania procesami za:
Zarządzanie pamięcią operacyjną – pamięć to duża tablica słów lub bajtów, z których każdy ma własny adres. Pamięć jest szybko dostępna i dzielona jest pomiędzy procesor oraz urządzenia wejścia/wyjścia. Pamięć główna jest ulotnym miejscem przechowywania danych, traci swoją zawartość w czasie awarii systemu. System operacyjny jest odpowiedzialny w fazie zarządzania pamięcią za:
Zarządzanie plikami – plik jest zbiorem informacji zdefiniowanym przez twórcę pliku. Zazwyczaj, pliki reprezentują programy (źródła programów lub pliki wykonywalne) oraz dane. System operacyjny jest odpowiedzialny w fazie zarządzania plikami za:
Zarządzanie wejściem/wyjściem – system wejścia/wyjścia składa się z: systemu buforowania, interfejsu urządzeń głównych, sterowników (kontrolerów) dla specyficznych urządzeń.
Zarządzenie nośnikami danych – pamięć główna jest ulotna i często za mała aby obsłużyć wszystkie programy i dane, dlatego stosuje się nośniki danych (najczęściej dysk twardy) do powiększania tej pamięci tak zwanej pamięć drugiego rzędu, na napędach tych mapuje się pamięć główną. System operacyjny jest odpowiedzialny w fazie zarządzania nośnikami danych za:
Zaplecze sprzętowe systemów operacyjnych.
Jedynym dodatkowym urządzeniem koniecznym do uruchomienia wielozadaniowego systemu operacyjnego jest licznik zliczający interwały czasowe. Każdy nawet najprostszy system operacyjny musi być taktowany, aby mógł odliczać czas pozostały do zakończenia jednego a rozpoczęcia innego zadania.
Jednak w celu uzyskania systemu komputerowego o dużym stopniu niezawodności nowoczesne procesory posiadają cechy wspierające implementacje i działanie systemów operacyjnych. Cechy te to:
Ochrona i zarządzanie pamięcią.
Jednym z podstawowych mechanizmów umożliwiających tworzenie niezawodnych środowisk wykonawczych są mechanizmy zarządzania i ochrony pamięci. Działanie tych mechanizmów opiera się na wsparciu sprzętowym dostarczanym przez kontrolery pamięci wbudowane w procesor (lub chipset).
Ogólna zasada polega na wydzielaniu poszczególnym procesom obszarów pamięci do wyłącznego użytku. Oznacza to, że tylko dany proces może pisać lub czytać tylko do/z danego obszaru. Próba zapisu odczytu z nieprzydzielonego procesowi obszaru kończy się wywołaniem przerwania przerywającego wykonywanie zadania.
Technicznie ochrona realizowana jest poprzez podział obszaru pamięci na segmenty i strony. Zadanie użytkownika, które jest aktywowane w danej chwili przywraca swój kontekst poprzez ustawienie odpowiednich rejestrów CPU, jak i również rejestrów kontrolnych jednostki zarządzania pamięcią.
Dzięki ochronie pamięci awaria jednego zadania i próba błędnego nadpisana przestrzeni adresowej innych zadań jest niemożliwa. W ten sposób są również chronione dane potrzebne systemowi operacyjnemu do działania, przez co można zatrzymać uszkodzone zadanie.
Aktywność systemu operacyjnego, jak i elementów typu sterowniki sprzętowe odbywa się w trybie kernel, w którym ochrona pamięci nie działa lub jest mocno ograniczona (zależnie od rodzaju CPU). Wobec tego jest możliwe awaryjne zatrzymanie systemu na skutek błędnego działania kodu systemu operacyjnego lub sterowników sprzętowych.
Systemy operacyjne pracujące na maszynie wirtualnej.
Możliwe jest uruchomienie kilku systemów operacyjnych na komputerze jednocześnie, przy użyciu maszyny wirtualnej.
Najpopularniejsze przykłady programów umożliwiających wirtualizację to VMware Workstation i VirtualBox.
Język programowania jako system operacyjny.
Funkcję systemu operacyjnego spełniać może również implementacja określonego języka programowania. Miało to miejsce szczególnie w historycznych już czasach dominacji komputerów 8-bitowych. Rolę powłoki systemu operacyjnego spełnia w tym przypadku interpreter poleceń języka. Dlatego funkcję takiego systemu może pełnić implementacja danego języka oparta na interpretacji lub implementacja mieszana – interpretacyjno-kompilacyjna.
W komputerach 8-bitowych często interpreter języka był przechowywany w pamięci ROM i stanowił podstawowy system operacyjny. Najbardziej znanym przykładem takiego języka jest BASIC stosowany szeroko w 8-bitowych komputerach. Innym, historycznym już przykładem, jest język Jean, implementowany w dużych systemach komputerowych (np. serii Odra 1300), który mógł pracować zarówno pod kontrolą innego systemu operacyjnego (np. GEORGE 3), jak również samodzielnie jako mały system operacyjny o charakterze konwersacyjnym.
Językami programowania (a właściwie pewnymi implementacjami języków programowania), które także stanowią samodzielne systemy operacyjne, są również FORTH oraz Smalltalk. Język i zarazem system operacyjny FORTH znajdował zastosowanie szczególnie w systemach sterowania automatyki przemysłowej. Jest to najlepszy przykład języka interpretacyjno-kompilacyjnego, w którym wprowadzane słowa są interpretowane i natychmiast wykonywane, natomiast definicje słów są natychmiast kompilowane. Smalltalk to pierwszy język „czysto obiektowy”, który w wielu swoich implementacjach buduje własne środowisko stanowiące system operacyjny komputera.
W systemach serii Mera 300 funkcję systemu operacyjnego mógł pełnić nawet asembler o nazwie MOTIS.

</doc>
<doc id="1486047" url="https://pl.wikipedia.org/wiki?curid=1486047" title="Szenute">
Szenute



</doc>
<doc id="1486048" url="https://pl.wikipedia.org/wiki?curid=1486048" title="Szenute z Atripe">
Szenute z Atripe

Szenute z Atripe, "Sanutius" (ur. między 332 a 350 w miejscowości Szenalolet, zm. między 451 a 466) – mnich egipski i przeor Deir el-Abiad (Białego Klasztoru) w Sohag, założyciel szeregu gmin i klasztorów, archimandryta, reformator życia monastycznego oraz jeden z twórców cenobityzmu, święty Kościoła koptyjskiego.
Życie.
Był synem egipskich wieśniaków. Około roku 371, w wieku ok. 9. lat, oddano go do Białego Klasztoru (Deir al-Abiad), którym wówczas kierował jego wuj, a zarazem fundator tego ośrodka monastycznego, Pdżol. Po jego śmierci, około 385 roku, objął stanowisko przełożonego. Pełniąc tę funkcję przez ok. 80 lat, doprowadził do największego rozkwitu lasztoru. W 431, już jako osoba ciesząca się opinią nieprzejednanego wroga herezji, brał udział w obradach soboru efeskiego. 
Według jednego z podań, został mianowany archimandrytą przez Cyryla Aleksandryjskiego w trakcie soboru efeskiego, gdy uderzył Nestoriusza po tym, jak ten położył Ewangeliarz na ziemi. Według innych źródeł Szenute w momencie przyjazdu na sobór już był archimandrytą.
Prawdopodobnie mógł być zaproszony również na obrady soboru w Chalcedonie, jednak nie wziął w nim udziału ze względu na podeszły wiek. Jego żywot został spisany przez jego ucznia i następcę na stanowisku przełożonego wspólnoty, Bezę.
Organizacja i charakter życia monastycznego.
Organizując swoją wspólnotę, Szenute bazował na zasadach stworzonych przez Pachomiusza, poddał je jednak dość znaczącym zmianom, czego wyraz możemy odnaleźć przede wszystkim w pozostawionych przez niego pismach. Nie napisał reguły jako takiej, ale swoje rady, czy zalecenia dla mnichów zawarł w kierowanych do nich listach. Badacze nie są do końca zgodni, jak określić związek pomiędzy tradycją pachomiańską a tą stworzoną przez Szenutego. Jedni twierdzą, iż cenobityzm praktykowany w Deir al-Abiad był schyłkową fazą cenobityzmu pachomiańskiego, inni natomiast zakładają, że Pachomiusz i Szenute byli twórcami dwóch różnych dróg życia monastycznego. Podstawowe elementy pozostawały te same: modlitwa, praca, życie we wspólnocie, posłuszeństwo wobec przełożonego, ale Szenute był przekonany, że jego poprzednik ustanowił zbyt łagodne zasady życia dla swoich mnichów. W Białym Klasztorze obowiązywało więc znacznie więcej modlitw, umartwień, jeden posiłek w ciągu dnia (bez ryb, jaj, sera) oraz bardzo surowa dyscyplina, bezwzględne posłuszeństwo wobec przełożonego. Nierzadko wobec mnichów i mniszek stosowane były kary cielesne. Wyraźne było również nastawienie antyintelektualne, co bliskie było życiu anachoreckiemu. Sam święty był człowiekiem wykształconym w zakresie filozofii i literatury greckiej, ale czuł się znacznie silniej związany z tradycją koptyjską. W porównaniu z kongregacją pachomiańską, mamy tu również do czynienia ze znacznie większym otwarciem na ludzi świeckich i gorliwym zwalczaniem pogaństwa, posuniętym wręcz do fanatyzmu. Szenute organizował ekspedycje, których celem było zniszczenie świątyń pogańskich. Zachowały się jego mowy, wygłaszane publicznie, skierowane przeciwko gnostykom, nazywanym przez niego orygenistami.
Wpływy ze zgromadzenia Białego Klasztoru zorganizowanego na zasadach ustalonych przez Szenute, były jednak znacznie mniejsze niż w przypadku wspólnoty pachomiańskiej, właściwie nie wykraczały poza okolice Białego Klasztoru. Być może wynikało to z surowości tego modelu życia monastycznego. 
Struktura organizacyjna klasztoru była nieco podobna do wspólnoty pachomiańskiej. Podstawową jednostką był tzw. dom, grupujący ok. 20-40 mnichów. Cała wspólnota - zarówno męska, jak i żeńska podlegała opatowi określanemu jako "apa". Ogólnie ujmując funkcja opata polegała na zabezpieczeniu bytu materialnego mnichów, a także dbałości o ich rozwój duchowy. W praktyce więc opat (Szenute) kontrolował wszystkie sprawy dotyczące wspólnoty. Przełożony generalny miał swojego zastępcę, tzw. drugiego, a także doradcę do spraw ekonomicznych. Kolejnym szczeblem w hierarchii byli przełożeni domów oraz ich zastępcy. W klasztorach żeńskich wspólnotą zarządzała Matka (kopt. "maw") posiadająca również swoją zastępczynię ("mehsnte"). Problemy związane z funkcjonowaniem klasztoru żeńskiego, głównie natury dyscyplinarnej, rozwiązywał jednak opat, któremu Matka podlegała. 
Obie wspólnoty - pachomiańska i ta, wywodząca się z Atripe - funkcjonowały mniej więcej równocześnie. Kontakt pomiędzy nimi był jednak - jak się wydaje - dość luźny. Być może we wzajemnych relacjach przeszkadzały kwestie teologiczne, a nawet polityczne. Wiadomo bowiem, że po soborze chalcedońskim w 451 r. kongregacja pachomiańska pozostała wierna linii ortodoksyjnej (tzw. melchickiej). Dowodem na to jest m.in. fakt, iż pierwszym patriarchą melchickim był mnich o imieniu Paweł pochodzący z pachomiańskiego klasztoru w Tabennesi. Biały Klasztor pozostał natomiast ostoją chrześcijaństwa tradycyjnego - koptyjskiego, wiązanego w tym okresie z monofizytyzmem.
Pisma.
Szenute pozostawił po sobie bogatą spuściznę literacką. Na podkreślenie zasługuje fakt, iż były to pisma tworzone w języku koptyjskim, co czyni Szenutego pierwszym autorem chrześcijańskim tworzącym na tak szeroką skalę w rodzimym języku Egiptu. Jednocześnie widoczne są wpływy retoryki greckiej, co świadczy o gruntownym wykształceniu, jakie otrzymał autor. Homilie i listy archimandryty skierowane były do szerokiego kręgu odbiorców, zarówno mnichów, świeckich chrześcijan, jak i do pogan. Tematyka dzieł jest zdominowana przez zagadnienia teologiczne. Autor odnosi się m.in. do kwestii chrystologicznych (m.in. pismo "De natura Christi"), często występując przeciwko rozpowszechnionym w Egipcie herezjom ("Przeciw orygenistom", "Przeciw melecjanom", "Przeciw manichejczykom", "Przeciw Hellenom i heretykom"). Sporo miejsca poświęca także zagadnieniom moralnym, m.in. nauczając o szatanie i sposobach jego działania. Dużą część pism Szenutego stanowią listy z pouczeniami skierowane do mnichów i mniszek jego wspólnoty, zawarte obecnie w zbiorach nazywanych Kanonami. 
Kult.
Jego relikwie znajdują się w Kairze w kościele pod jego wezwaniem.
Wspomnienie liturgiczne obchodzone jest w dniu 7 Abib, co stanowi odpowiednik Nisan w kalendarzu żydowskim, przypadający na marzec-kwiecień.

</doc>
<doc id="1486050" url="https://pl.wikipedia.org/wiki?curid=1486050" title="Walancin Hołubieu">
Walancin Hołubieu

Walancin Fiodarawicz Hołubieu (, , "Walentin Fiodorowicz Gołubiew"; ur. 21 czerwca 1955 w Krzywym Rogu) – białoruski historyk i polityk; w latach 1990–1996 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej partii Białoruski Front Ludowy ("Biełaruski Narodny Front"), o charakterze antykomunistycznym i niepodległościowym; doktor nauk historycznych.
Życiorys.
Młodość.
Urodził się 21 czerwca 1955 roku w mieście Krzywy Róg, w obwodzie dniepropetrowskim Ukraińskiej SRR, ZSRR. W młodości pracował jako glazurnik w Zjednoczeniu Budowlanym Nr 20 w Swietłahorsku. Po odbyciu służby wojskowej podjął studia na Wydziale Historii Białoruskiego Uniwersytetu Państwowego, które ukończył w 1981 roku. Po studiach pracował jako starszy laborant, aspirant, młodszy pracownik naukowy, pracownik naukowy i starszy pracownik naukowy w Instytucie Historii Akademii Nauk Białoruskiej SRR. Uzyskał stopień kandydata nauk historycznych (odpowiednik polskiego stopnia doktora). Temat jego dysertacji kandydackiej brzmiał: "Własność i użytkowanie ziemi przez chłopów na Białorusi w XVI – XVIII wieku"). Należał do KPZR. Pod wpływem idei białoruskiego ruchu narodowego przełomu lat 80. i 90. XX wieku opuścił tę partię i wstąpił do Białoruskiego Frontu Ludowego.
Działalność parlamentarna.
W 1990 roku został deputowanym ludowym do Rady Najwyższej Białoruskiej SRR XII kadencji z Alibiehauskiego Okręgu Wyborczego Nr 15 miasta Mińska, z ramienia Białoruskiego Frontu Ludowego. Na początku czerwca 1990 roku został jednym z koordynatorów Grupy Deputackiej BNF (od 16 lipca pod nazwą "Opozycja BNF"). Pełnił funkcję sekretarza Komisji Rady Najwyższej ds. Międzynarodowych i Zewnętrznych Więzi Gospodarczych. Od 20 lipca 1990 roku wchodził w skład Komisji Konstytucyjnej. Był również członkiem tzw. "Gabinetu Cieni" Opozycji BNF. Kierował w nim Ministerstwem Spraw Zagranicznych. Brał udział w opracowaniu i przyjęciu Deklaracji o Państwowej Suwerenności Białorusi, przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi. 24 sierpnia, na prośbę Zianona Pazniaka, wniósł i postawił po raz pierwszy w Prezydium Rady Najwyższej biało-czerwono-białą flagę. Współautor "Koncepcji przejścia Białoruskiej SRR na gospodarkę rynkową" (jesień 1990 r.) i szeregu projektów ustaw. Brał udział w opracowywaniu umów międzynarodowych. Uczestniczył w głodówce deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do radzieckich, integracji ekonomicznej z Federacją Rosyjską i prawie prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wywieziony samochodem, a następnie wyrzucony na ulicy w centrum Mińska.
W latach 1991–1995 wiceprzewodniczący Białoruskiego Frontu Ludowego i przewodniczący Mińskiej Organizacji Miejskiej BFL.
Kandydował ponownie na stanowisko deputowanego w wyborach parlamentarnych w 1995 roku. Udało mu się zdobyć wystarczającą liczbę głosów, jednak jego kandydatura została bez wyjaśnień skreślona z listy deputowanych. Listy kierowane do różnych instancji z protestami i żądaniem wyjaśnienia zaistniałej sytuacji zostały zignorowane. W taki sam sposób potraktowany został inny kandydat BFL-u, Juryj Bieleńki. Zdaniem Zianona Pazniaka, była to część planowej falsyfikacji wyników wyborów, dokonanej z polecenia prezydenta Alaksandra Łukaszenki.
W 2010 roku Zianon Pazniak opisał w swoich wspomnieniach Walancina Hołubieua z początku lat 90. następująco:
Późniejsza działalność polityczna.
Walancin Hołubieu po zakończeniu kadencji deputowanego pozostał członkiem Białoruskiego Frontu Ludowego. W latach 1995–1999 pełnił funkcję współprzewodniczącego Białoruskiego Centrum Naukowo-Dydaktycznego „Białoruska Perspektywa”. W 1999 roku doszło do rozłamu w BFL, w wyniku którego powstały dwa ugrupowania: Konserwatywno-Chrześcijańska Partia - BNF pod kierownictwem Zianona Pazniaka oraz Partia BNF pod kierownictwem Wincuka Wiaczorki. Hołubieu poparł Wiaczorkę i znalazł się w Partii BNF. Wchodził w skład Sejmu Partii BNF – jej organu kierowniczego. Na 12. zjeździe Partii we wrześniu 2009 roku odmówił dalszego członkostwa w Sejmie, pozostając jednak członkiem partii. Wraz z nim zrezygnowali m.in. dwaj inni członkowie Partii BNF, którzy w przeszłości byli deputowanymi Rady Najwyższej XII kadencji: Lawon Barszczeuski i Piotr Sadouski.
Poglądy.
Walancin Hołubieu jest zwolennikiem demokratycznego systemu władzy. Popiera zwiększenie roli języka białoruskiego w białoruskim społeczeństwie. Postuluje zachowanie równie dobrych stosunków Białorusi z Unią Europejską, jak z Rosją.
Życie prywatne.
Walancin Hołubieu mieszka w Mińsku. Jest żonaty, ma dwóch synów i wnuczkę.
Nagrody.
28 kwietnia 2006 roku Walancin Hołubieu otrzymał Nagrodę im. Lwa Sapiehy, utworzoną przez Kolegium Europy Wschodniej i Uniwersytet Warszawski dla "uszanowania wybitnych zasług w rozwoju społeczeństwa obywatelskiego na Białorusi, budowie niezależnej, demokratycznej Białorusi, zwróconej ku Europie". W jej ramach otrzymał prawo do prowadzenia przez rok pracy naukowej na koszt jej fundatorów, a także wykładów na temat Białorusi na pięciu polskich uczelniach.

</doc>
<doc id="1486051" url="https://pl.wikipedia.org/wiki?curid=1486051" title="Fermin Cacho">
Fermin Cacho



</doc>
<doc id="1486056" url="https://pl.wikipedia.org/wiki?curid=1486056" title="Iosif Siaredzicz">
Iosif Siaredzicz

Iosif Pauławicz Siaredzicz (, , "Iosif Pawłowicz Sieriedicz"; ur. 1 października 1949 w Zaborowcach w rejonie pińskim) – białoruski dziennikarz i polityk, w latach 1990–1996 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji i redaktor naczelny „Narodnoj Gaziety”, od 1995 roku redaktor naczelny gazety „Narodnaja Wola”.
Życiorys.
Urodził się 1 października 1949 roku we wsi Zaborowce, w rejonie pińskim obwodu pińskiego Białoruskiej SRR, ZSRR. W 1971 roku ukończył Białoruski Uniwersytet Państwowy i w 1985 roku Akademię Nauk Społecznych przy KC KPZR. Pracował jako laborant w Zaborowskiej Szkole Ośmioletniej. W latach 1966–1967 był sekretarzem komitetu komsomołu w kołchozie im. S. Kirowa w rejonie pińskim. W latach 1967–1968 pracował w gazecie „Sawieckaje Palessie” w Hancewiczach. W latach 1970–1978 był pracownikiem literackim „Sielskiej Gaziety”. W latach 1978–1982 pracował jako kierownik działu, zastępca redaktora naczelnego gazety „Sowietskaja Biełorussija”. W latach 1984–1990 pełnił funkcję I zastępcy redaktora naczelnego tej gazety. W latach 1990–1995 był redaktorem naczelnym „Narodnoj Gaziety”. Od 1995 roku pracował jako redaktor naczelny gazety „Narodnaja Wola”.
W latach 1990–1996 był deputowanym do Rady Najwyższej Białoruskiej SRR/Rady Najwyższej Republiki Białorusi XII kadencji.
Odznaczenia.
Iosif Siaredzicz został odznaczony Orderem Przyjaźni Narodów. Jest laureatem międzynarodowych nagród dziennikarskich.
Życie prywatne.
Iosif Siaredzicz jest żonaty, ma syna.

</doc>
<doc id="1486061" url="https://pl.wikipedia.org/wiki?curid=1486061" title="Pancernik Cesarewicz">
Pancernik Cesarewicz



</doc>
<doc id="1486062" url="https://pl.wikipedia.org/wiki?curid=1486062" title="Iwan Ciciankou">
Iwan Ciciankou

Iwan Iwanawicz Ciciankou (, , "Iwan Iwanowicz Titienkow"; ur. 5 listopada 1953 w Klejewiczach) – białoruski zootechnik i polityk, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji, w latach 1994–1999 zarządzający sprawami Prezydenta Republiki Białorusi.
Życiorys.
Urodził się 5 listopada 1953 roku we wsi Klejewicze, w rejonie kościukowickim obwodu mohylewskiego Białoruskiej SRR. W 1973 roku ukończył Klimowckie Technikum Sowchozowe, a w 1981 roku – Białoruską Państwową Akademię Gospodarstwa Wiejskiego. W latach 1973–1975 służył w szeregach Armii Radzieckiej. W latach 1975–1976 pracował jako zootechnik w sowchozach „Dubrowa” i „Bratskij” i w kołchozie „Leninskaja Iskra” w rejonie kościukowickim. W latach 1976–1977 był głównym zootechnikiem sowchozu „Kowgarskij” w rejonie osipowickim. W latach 1977–1985 pełnił funkcję dyrektora tego sowchozu.
W latach 1985–1990 pracował w strukturach Komunistycznej Partii Białorusi i samorządu. Stanął na czele oddziału partii w rejonie krasnopolskim obwodu mohylewskiego, jednym z najbardziej poszkodowanych w wyniku awarii elektrowni atomowej w Czarnobylu. W latach 1990–1995 był deputowanym do Rady Najwyższej Białoruskiej SRR/Rady Najwyższej Republiki Białorusi XII kadencji. Pełnił w niej funkcję sekretarza Komisji ds. Problemów Katastrofy w Czarnobylu. W latach 1992–1994 był pierwszym zastępcą dyrektora generalnego Międzynarodowej Fundacji „Dziedzictwo Czarnobyla”. W czasie kampanii wyborczej przed wyborami prezydenckimi w 1994 roku był jednym z aktywistów sztabu Alaksandra Łukaszenki. 4 sierpnia 1994 roku został mianowany na nowo utworzone stanowisko zarządzającego sprawami Prezydenta Republiki Białorusi. W maju 1995 roku, po referendum dotyczącym m.in. zmiany symboli państwowych, osobiście zniszczył biało-czerwono-białą flagę państwową Republiki Białorusi, zdjętą z dachu rezydencji prezydenta.
19–20 stycznia 1999 roku prezydent powierzył mu koordynację pracy na rzecz poprawy rozwoju społeczno-ekonomicznego obwodu brzeskiego i kontrolę nad realizacją decyzji prezydenta. 6 grudnia 1999 roku został zwolniony ze stanowiska zarządzającego sprawami prezydenta „za własną prośbę”. Zastąpił go Uładzimir Hanczarenka.
Po zakończeniu kariery politycznej wyjechał do Moskwy, gdzie zajął się działalnością biznesową. Od lutego 2000 do 2001 roku pełnił funkcję kierownika zarządu logistyki firmy Itera, a następnie prowadził firmę budowlaną.
Krytyka.
Zdaniem autorów książki „Kto jest kim w Białorusi” utworzone przy udziale Iwana Ciciankoua lub pod patronatem kierowanego przez niego Działu Administracyjnego Prezydenta podmioty (przedsiębiorstwo „Torgekspo”, Fundacja Machmuda Esambajewa, Dom Handlowy „Biełaja Ruś”, firma Konto-Grupp) dzięki protekcji politycznej korzystały z ogromnych ulg celnych lub omijały obowiązujące na Białorusi prawo. Ponadto z inicjatywy Ciciankoua pod zarząd Działu Administracyjnego przekazany miał być znaczny majątek państwowy w postaci obiektów, nieruchomości, rezerwatów, a także koncern rzemiosł ludowych.
Życie prywatne.
Iwan Ciciankou jest żonaty, ma dwoje dzieci.

</doc>
<doc id="1486065" url="https://pl.wikipedia.org/wiki?curid=1486065" title="1 2 3">
1 2 3

1 2 3 – gra karciana, w której uczestnicy dążą do uzyskania czterech kart tej samej wartości.
Zasady gry.
Każda partia składa się z:
Rozdanie kart.
Do gry używamy tylu kart ile jest graczy razy cztery, tzn. jeśli w 1 2 3 grają 4 osoby, należy rozdać 16 kart. Muszą być to przykładowo: 4 walety, 4 damy, 4 króle oraz 4 asy. Łatwo wykalkulować, że na jedną talię przypada 13 graczy.
Przed rozdaniem należy karty przetasować. Rozdajemy każdemu z graczy po 4 karty!
Gra.
Gra polega na zdobyciu czterech kart jednakowej wartości. Np. 4 damy, 4 asy.
Po rozdaniu gracze kładą przed sobą niechcianą kartę koszulką do góry. Jeżeli wszyscy gracze wyrzucą kartę, następuje przekazanie swojej karty następnemu graczowi (zgodnie z ruchem wskazówek zegara). Należy powtórzyć ten krok aż do uzyskania czterech jednakowych kart.
Komplet.
Jeżeli gracz ma tak zwany komplet, czyli cztery karty jednakowej wartości, kładzie rękę na środku stołu. Pozostali gracze, niezależnie od tego, czy mają komplet, czy też nie, muszą jak najszybciej położyć nań swoją rękę. Gracz, który jako ostatni położy na „stosie” rąk swoją – otrzymuje karę.
Oszustwa.
W tej grze wręcz wskazane jest stosowanie oszustw!
Kary.
Karę otrzymuje przegrany. Wymyślają je pozostali gracze 1 2 3 zwykle oznaczając swój pomysł literami od A do Z. Gracz karany musi wybrać jedną z liter oraz wykonać karę. Jeżeli odmówi wykonania kary z uzasadnionych powodów, karę musi wykonać jej twórca.
Uwaga! Jeden z graczy musi posiadać jako karę tak zwane „uwolnienie”. Jeżeli przegrany wybierze uwolnienie, nie musi wykonywać żadnej kary.
Zakończenie gry.
Runda kończy się, gdy jeden z graczy zostanie przykryty przez pozostałych, o ile nie miał pod ręką karty.
Można rozgrywać nieograniczoną liczbę rund.

</doc>
<doc id="1486066" url="https://pl.wikipedia.org/wiki?curid=1486066" title="Dyslipidemia aterogenna">
Dyslipidemia aterogenna

Dyslipidemia aterogenna – współistnienie podwyższonego stężenia triglicerydów i lipoprotein o niskiej gęstości LDL we krwi, niskiego stężenia frakcji cholesterolu HDL. 
Występuje u osób z zespołem metabolicznym lub u chorych z cukrzycą typu 2. 
Kryteria.
Wyżej wymienione objawy tworzą tak zwaną triadę lipidową.

</doc>
<doc id="1486067" url="https://pl.wikipedia.org/wiki?curid=1486067" title="Ludwika Róża Ossolińska">
Ludwika Róża Ossolińska

Ludwika Róża Ossolińska herbu Topór, (ur. 25 sierpnia 1797 w Wyszkowie, zm. 11 lutego 1850 w Krakowie) – polska pisarka i poetka, filantropka.
Jej ojcem był Jan Onufry Ossoliński (1760–1812), starosta drohicki, poseł, powstaniec kościuszkowski, a dziadkiem – Aleksander Maciej Ossoliński (zm. po 1789), poseł, starosta drohicki, miecznik wielki litewski. Jej matką była Florentyna z Dembowskich z Dębowej Góry, herbu Jelita, córka Aleksandra i Zofii z Wisłockich.
Gdy zmarła jej matka, została z siostrą Julią oddana przez ojca do pensji we Lwowie. Z powodu przebytej w dzieciństwie choroby, pozostała do końca życia kaleką. Zaopiekowała się nią Józefa z Ossolińskich Morstin, a potem Emilia z Ossolińskich Krasińska.
W Radziejowicach, gdzie przebywała u Emilii Krasińskiej poznała Elżbietę Jaraczewską, powieściopisarkę, która dostrzegła u niej talent literacki. Dzięki niej, rozpoczęła wydawanie swych wierszy i opowiadań przeznaczonych głównie dla dzieci i utrzymywała się z renty wypłacanej przez rodzinę.
Zmarła 11 lutego 1850 roku w Krakowie i tam też została pochowana na cmentarzu Rakowickim. Prawie wszystkie jej rękopisy powierzone po śmierci Paulinie z Krasińskich Górskiej spłonęły w czasie pożaru Krakowa w 1850 roku. W tym też roku ukazały się drukiem w Krakowie powieści Ossolińskiej pt. "Przygody Zosi" oraz "Kolęda" i "Podwieczorek na wsi", dwa obrazki dramatyczne.

</doc>
<doc id="1486069" url="https://pl.wikipedia.org/wiki?curid=1486069" title="MacPorts">
MacPorts

MacPorts, zwany dawniej DarwinPorts – projekt FLOSS na licencji BSD upraszczający instalację innego oprogramowania open source na systemach OS X i Darwin, podobny do projektu Fink lub innych kolekcji portów znanych z BSD.
Jeszcze jako DarwinPorts został uruchomiony w roku 2002 w ramach projektu OpenDarwin przy czynnej współpracy wielu pracowników Apple'a, m.in. takimi jak Landon Fuller, Kevin Van Vechten czy Jordan Hubbard.
Pozwala on na instalację wielu pakietów przez wpisanie polecenia port install "packagename" z poziomu terminala, które zostaną w ten sposób pobrane, skompilowane i zainstalowane wraz ze wszystkimi niezbędnymi zależnościami.
W dniu 28 kwietnia 2005 r., ukazała się wersja 1.0 tego oprogramowania. Aktualnie (na grudzień 2016) projekt, w wersji 2.3.4, zawiera ponad 21866 portów i jest stosunkowo szybko aktualizowany i rozwijany, dystansując tym samym inne podobne inicjatywy.
Wszystkie porty przechowywane są w repozytorium Mac OS Forge, które zostało utworzone i prowadzone jest przez Apple Inc.

</doc>
<doc id="1486072" url="https://pl.wikipedia.org/wiki?curid=1486072" title="Alonzo Babers">
Alonzo Babers

Alonzo Carl Babers (ur. 31 października 1961 w Montgomery) – amerykański lekkoatleta, biegacz specjalizujący się w dystansie 400 m. Dwukrotny złoty medalista olimpijski z Los Angeles.
Studiował w United States Air Force Academy w latach 1979-1983. Do kadry USA awansował w 1983 i w tym samym roku został złotym medalistą igrzysk panamerykańskich w Caracas. W 1984 roku triumfował na olimpiadzie w biegu indywidualnym i sztafecie. W okresie tych dwóch lat poprawił rekord życiowy o ponad 1,5 sekundy i w finale olimpijskim osiągnął życiówkę – 44,27 s.
Wkrótce po igrzyskach zakończył karierę sportową – kontynuował służbę wojskową (jako pilot). Żołnierzem był w latach 1983-1991, później przeszedł do rezerwy.

</doc>
<doc id="1486073" url="https://pl.wikipedia.org/wiki?curid=1486073" title="Filaret (Wachromiejew)">
Filaret (Wachromiejew)

Filaret (białorus. Філарэт – "Fiłaret"; ros. Филарет – "Fiłariet"; właśc. białorus. Кірыл Варфаламеевіч Вахрамееў – "Kirył Varfałamiejevič Vachramiejeŭ"; ros. Кирилл Варфоломеевич Вахромеев – Kiriłł Warfołomiejewicz Wachromiejew; ur. 21 marca 1935 w Moskwie, zm. 12 stycznia 2021 w Mińsku) – rosyjski biskup prawosławny. W latach 1978–2013 egzarcha Białorusi z ramienia Rosyjskiego Kościoła Prawosławnego. Po odejściu w stan spoczynku zachował godność egzarchy honorowego.
Życiorys.
Rodzina.
Dziad przyszłego metropolity, Aleksandr Iwanowicz Wachromiejew był kupcem z Jarosławia, w 1913 otrzymał szlachectwo. Ojciec duchownego, Warfołomiej Aleksandrowicz, pracował jako wykładowca Szkoły Muzycznej im. Gniesinych przy Konserwatorium Moskiewskim. Jest autorem podręcznika podstaw teorii muzyki oraz podręcznika śpiewu cerkiewnego, za który otrzymał w swoje 80. urodziny cerkiewny order św. Włodzimierza II stopnia. Nauczycielką w szkole muzycznej była również matka hierarchy, Aleksandra (1903–1981) oraz jego starsza siostra Olga (1925–1997).
Edukacja i wczesna działalność.
Kiriłł Wachromiejew ukończył kolejno szkołę średnią nr 557 (1953) i seminarium duchowne w Moskwie (1957). Uzyskał również średnie wykształcenie muzyczne w klasie śpiewu chóralnego i kontrabasu. Jako jego słuchacz został jednym z hipodiakonów patriarchy moskiewskiego i całej Rusi Aleksego. Wieczyste śluby mnisze złożył jako student II roku Moskiewskiej Akademii Duchownej 3 kwietnia 1959 przed namiestnikiem ławry Troicko-Siergijewskiej archimandrytą Pimenem. Imię zakonne Filaret przyjął na cześć św. Filareta Miłościwego. Święcenia diakońskie przyjął 26 kwietnia 1959 z rąk patriarchy Aleksego w soborze Objawienia Pańskiego w Moskwie.
Równocześnie kontynuował naukę na Akademii Duchownej, którą ukończył w 1961, uzyskując stopień kandydata nauk teologicznych za pracę poświęconą pasterskiej opiece nad duszami wiernych według metropolity moskiewskiego Filareta. Po ukończeniu studiów został zatrudniony na uczelni jako stypendysta profesorski. Prowadził zajęcia z historii zachodnich wierzeń religijnych, a następnie z homiletyki, w Akademii Duchownej oraz w moskiewskim seminarium. Służył w cerkwiach ławry Troicko-Siergijewskiej. 14 grudnia 1961 został wyświęcony na hieromnicha w prywatnej cerkwi św. Filareta Miłościwego na terenie apartamentów patriarszych w ławrze Troicko-Siergijewskiej. Od czerwca 1963 pracował jako inspektor Moskiewskiej Akademii Duchownej, zaś od września – jako kierownik aspirantury (studiów doktoranckich) na uczelni. W tym samym roku otrzymał godność igumena, a następnie archimandryty.
Począwszy od 1961 uczestniczył w działalności zagranicznej Rosyjskiego Kościoła Prawosławnego. Był uczestnikiem zjazdu panprawosławnego na wyspie Rodos w 1963 oraz I, II i V Wszechchrześcijańskiego Kongresu na rzecz Pokoju w Pradze. Był sekretarzem komisji synodalnej ds. jedności chrześcijan oraz uczestniczył w dialogu prawosławno-starokatolickim.
Biskup.
8 października 1965 otrzymał nominację biskupią, zaś 24 października tego samego roku w soborze Trójcy Świętej w Ławrze Aleksandra Newskiego w Petersburgu przyjął chirotonię na biskupa tichwińskiego, wikariusza eparchii leningradzkiej. Po roku przeszedł do służby w eparchii moskiewskiej jako jej wikariusz z tytułem biskupa dmitrowskiego. Został równocześnie rektorem Moskiewskiej Akademii Duchownej. Wykładał w Akademii Nowy Testament.
Wielokrotnie reprezentował Rosyjski Kościół Prawosławny za granicą jako członek delegacji odwiedzających inne Kościoły lub uczestniczących w wydarzeniach międzykonfesyjnych, działał nadal w ruchu na rzecz pokoju. Przyjmował delegacje zagraniczne w Moskiewskiej Akademii Duchownej. 28 listopada 1968 został II zastępcą przewodniczącego Wydziału Zewnętrznych Stosunków Cerkiewnych Patriarchatu Moskiewskiego. Brał udział w Soborze Lokalnym Rosyjskiego Kościoła Prawosławnego w 1971.
We wrześniu 1971 otrzymał godność arcybiskupią, zaś w 1975 został metropolitą. Dwa lata wcześniej Święty Synod wyznaczył go na biskupa berlińskiego i niemieckiego oraz patriarszego egzarchę Europy Środkowej. Urząd ten sprawował przez pięć lat. W 1978 został przeniesiony na katedrę mińską i białoruską. W tym samym roku Synod postanowił uczynić go również egzarchą zachodnioeuropejskim.
Brał udział w przygotowaniach do uroczystości tysiąclecia chrztu Rusi Kijowskiej. W 1981 stanął na czele Wydziału Zewnętrznych Stosunków Cerkiewnych, co oznaczało również wejście do Świętego Synodu Kościoła jako członek stały. Od stycznia do grudnia 1991 był deputowanym ZSRR.
Działalność na Białorusi.
16 grudnia 1989 otrzymał godność egzarchy białoruskiego w związku z powstaniem Egzarchatu Białoruskiego. Zrzekł się wówczas funkcji przewodniczącego Wydziału Zewnętrznych Stosunków Cerkiewnych, zachował natomiast stałe miejsce w Świętym Synodzie Patriarchatu Moskiewskiego. W 1990 zasiadał także w synodalnej komisji biblijnej oraz w komisji ds. współpracy w działaniach na rzecz usuwania skutków katastrofy elektrowni w Czarnobylu. Od 1992 był również, jako egzarcha białoruski, honorowym przełożonym monasteru Zaśnięcia Matki Bożej w Żyrowiczach.
W 1993 stanął na czele nowo utworzonej synodalnej komisji teologicznej, następczyni komisji ds. jedności chrześcijan.
Był deputowanym Rady Najwyższej Białoruskiej SRR oraz
Republiki Białorusi XII kadencji (1990–1995).
W 1988 odznaczony nagrodą im. Bolesława Piaseckiego. 19 listopada 2000 metropolita warszawski i całej Polski Sawa odznaczył go Orderem Świętej Równej Apostołom Marii Magdaleny I stopnia z ozdobami. W 2009 uhonorowany tytułem doktora honoris causa Uniwersytetu Grodzieńskiego.
25 grudnia 2013 odszedł w stan spoczynku. Z uwagi na jego osiągnięcia w służbie duszpasterskiej Święty Synod nadał mu godność honorowego egzarchy Białorusi i pozwolił mu zachować stałe członkostwo w swoim składzie. Zdecydował również, że w czasie nabożeństw metropolita Filaret będzie wspominany tak, jak czynni biskupi.
W grudniu 2020 r. zachorował na COVID-19 i w styczniu roku następnego zmarł. Pochowany na terenie monasteru w Żyrowiczach.

</doc>
<doc id="1486076" url="https://pl.wikipedia.org/wiki?curid=1486076" title="Piotr z Grudziądza">
Piotr z Grudziądza

Piotr z Grudziądza, także Piotr Wilhelmi z Grudziądza, Petrus Wilhelmi de Grudencz (ur. ok. 1392 w Grudziądzu, zm. ok. 1480 prawdop. na Śląsku, nie wcześniej niż w 1452) – kompozytor i poeta okresu średniowiecza.
Był działającym w Europie, twórcą łacińskich pieśni ("cantiones") i motetów, których do dzisiejszych czasów zachowało się niewiele ponad dwadzieścia. Jest głównym reprezentantem kultury muzycznej Europy Środkowej XV wieku.
Życie.
O życiu kompozytora wiadomo niewiele. Wiemy, że w roku 1418 zapisał się do Akademii Krakowskiej. W roku 1425 uzyskał bakalaureat, a w 1430 r. - magisterium. Poza tym, resztę jego biografii wypełniają domysły: tekst "Pontifices ecclesiarum" (muzyka nie zachowała się) świadczy o prawdopodobnym powiązaniu z Soborem w Bazylei (1431), a może nawet w nim uczestniczeniu; był kapelanem cesarza Fryderyka III, ok. 1450 r. przebywał zapewne jakiś czas w Czechach (zachowało się tam dużo utworów kompozytora) i na Śląsku. Starał się o godność kanonika we Fromborku; był proboszczem parafii Białogarda k. Lęborka.
Twórczość.
Osoba Piotra z Grudziądza została odkryta w 1975 r. przez czeskiego muzykologa, Jaromira Černego z Uniwersytetu Karola w Pradze. Analizując motet "Veni vere illustrator / Pneuma eucaristiarum / Paraclito tripudia / Dator eya" zauważył on, że kolejne pierwsze litery trzech z czterech głosów (w kolejności: drugi, pierwszy, czwarty) tworzą akrostych: "Petrus VVilhelmi de Grudencz". W ciągu kilku następnych lat odnaleziono znacznie więcej utworów sygnowanych imieniem kompozytora. Tworzył utwory świeckie i religijne, 2-3-głosowe pieśni oraz 3-5-głosowe motety.
Obecnie znanych jest ok. 40 utworów Piotra z Grudziądza. Odnaleziono je w różnych państwach Europy Środkowej, przede wszystkim w Czechach, w Polsce, Niemczech i Austrii. Wciąż można mieć nadzieję na kolejne odkrycia oraz poznanie nieznanych faktów z jego biografii, gdyż Piotr z Grudziądza staje się kompozytorem coraz szerzej znanym w Europie. Jego utwory znalazły się w repertuarze takich renomowanych zespołów, jak: "Ars Cantus" z Wrocławia, "Schola Gregoriana Pragensis" z Pragi, "La morra" z Bazylei czy "The Hilliard Ensemble" z Londynu.
Festiwal.
Dla upamiętnienia kompozytora od 2015 w Grudziądzu ma odbywać się Festiwal Muzyki Dawnej im. Piotra z Grudziądza (pierwsza edycja 13-14 maja 2015).

</doc>
<doc id="1486077" url="https://pl.wikipedia.org/wiki?curid=1486077" title="DarwinPorts">
DarwinPorts



</doc>
<doc id="1486079" url="https://pl.wikipedia.org/wiki?curid=1486079" title="Zespół chylomikronemii">
Zespół chylomikronemii

Zespół chylomikronemii (ang. chylomicron retention disease) – stosunkowo rzadka choroba z grupy zaburzeń lipidowych. Istotą choroby jest stała obecność chylomikronów w osoczu. Klinicznie może się objawiać napadowymi ostrymi bólami brzucha lub ostrym zapaleniem trzustki.

</doc>
<doc id="1486082" url="https://pl.wikipedia.org/wiki?curid=1486082" title="Tai Jitsu">
Tai Jitsu



</doc>
<doc id="1486083" url="https://pl.wikipedia.org/wiki?curid=1486083" title="Taijutsu">
Taijutsu

 – nazwa tradycyjnej japońskiej sztuki walki będącej jedną ze szkół jujutsu ("ju-jitsu"), w której według różnych źródeł używa się technik niekorzystających z broni, bądź w której używane są bronie małych rozmiarów. Ninja najczęściej byli uzbrojeni po zęby ale gdy nie
mieli przy sobie całego arsenału używali taijutsu. Wojownicy ninja nie tolerowali marnotrawstwa siły, więc używali taijutsu, które w dużym stopniu wymaga maksymalnie największych uszkodzeń możliwie najmniejszym kosztem siły. Sztuka ta składa się z 4 pozycji zwanych kamme no kata. 

</doc>
<doc id="1486084" url="https://pl.wikipedia.org/wiki?curid=1486084" title="Sercowy zespół X">
Sercowy zespół X

Sercowy zespół X (ang. cardiac syndrome X, prawidłowo: dławica mikronaczyniowa) – postać choroby wieńcowej należąca do zespołów wieńcowych stabilnych. Składają się na ten zespół: bóle dławicowe, obniżenie odcinków ST w elektrokardiograficznej próbie wysiłkowej przy prawidłowym obrazie krążenia wieńcowego w badaniu koronarograficznym. Patogenezę zespołu X zazwyczaj wiąże się z patologią mikrokrążenia wieńcowego. Rozpoznanie stawiane jest po wykluczeniu innych możliwych przyczyn dławicy piersiowej. Zespół wyróżnił Kemp w 1973 roku.
Etiopatogeneza.
Występowanie bólu dławicowego przy prawidłowych tętnicach wieńcowych może wynikać z:
U 30% chorych stwierdza się zaburzenia psychiczne, które mogą nasilać dolegliwości.
Obraz kliniczny.
U 50% chorych występuje typowa dławica piersiowa, często w trakcie wysiłku, ale może także pojawiać się w spoczynku.
Ból w sercowym zespole X trwa zwykle więcej niż 10 minut, a w 30% przypadków dłużej niż 30 minut po zaprzestaniu wysiłku. Zazwyczaj nie jest jednak typowy. Odpowiedź na nitroglicerynę podawaną podjęzykowo jest słaba lub w ogóle nie ma reakcji. W części przypadków spotyka się objawy zaburzeń lękowych z napadami lęku.
Rozpoznanie.
Rozpoznanie opiera się na badaniu podmiotowym i przedmiotowym oraz na wynikach badań dodatkowych, stawiane jest po wykluczeniu innych bardziej prawdopodobnych przyczyn.
Leczenie.
Leczenie jest objawowe i polega na stosowaniu nitratów, betablokerów i blokerów kanału wapniowego.

</doc>
<doc id="1486085" url="https://pl.wikipedia.org/wiki?curid=1486085" title="Alfons Ciszkiewicz">
Alfons Ciszkiewicz

Alfons Ilicz Ciszkiewicz (, , "Alfons Iljicz Tiszkiewicz"; ur. 5 lipca 1938 roku w Lipkach w rejonie smolewickim) – białoruski inżynier mechanik i polityk, w latach 1986–1991 przewodniczący Mińskiego Obwodowego Komitetu Wykonawczego, w latach 1975–1980 deputowany do Rady Najwyższej Białoruskiej SRR IX i XI kadencji, w latach 1997–2000 członek Rady Republiki Zgromadzenia Narodowego Republiki Białorusi I kadencji.
Życiorys.
Urodził się we wsi Lipki, w rejonie smolewickim obwodu mińskiego Białoruskiej SRR, ZSRR. Ukończył Technikum Przemysłu Lekkiego w Mińsku, w 1963 roku Białoruski Instytut Mechanizacji Gospodarstwa Wiejskiego uzyskując wykształcenie inżyniera mechanika, a następnie w 1976 roku – Wyższą Szkołę Partyjną przy KC KPZR. W 1958 roku pracował jako mechanik w Fabryce Krawieckiej im. Krupskiej w Mińsku. W latach 1963–1967 pracował w aparacie Komsomołu w obwodzie mińskim. W latach 1967–1986 był I sekretarzem Stołbeckiego Komitetu Rejonowego Komunistycznej Partii Białorusi (KPB), zastępcą kierownika, kierownikiem wydziału w Komitecie Centralnym KPB. W latach 1970–1978 był deputowanym do Rejonowej Rady Deputowanych. W latach 1975–1980 oraz 1985–1990 był deputowanym do Rady Najwyższej Białoruskiej SRR IX i XI kadencji. W latach 1986–1991 pełnił funkcję przewodniczącego Mińskiego Obwodowego Komitetu Wykonawczego. Od 1986 był deputowanym do Mińskiej Obwodowej Rady Deputowanych, w latach 1991–1997 pełnił funkcję jej przewodniczącego.
13 stycznia 1997 roku został członkiem nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełnił w niej funkcję przewodniczącego Komisji ds. Polityki Regionalnej. Jego kadencja zakończyła się 19 grudnia 2000 roku.
Życie prywatne.
Alfons Ciszkiewicz jest żonaty.

</doc>
<doc id="1486087" url="https://pl.wikipedia.org/wiki?curid=1486087" title="John Fahey">
John Fahey

John Fahey (ur. 28 lutego 1939 w Waszyngtonie, zm. 22 lutego 2001 w Salem) – amerykański kompozytor i gitarzysta, grający stylem fingerstyle. Jeden z pierwszych, którzy używali gitary akustycznej jako instrumentu solowego. Jego bardzo wpływowy styl grania określano zapożyczonym z malarstwa terminem amerykański prymitywizm, co odnosiło się przede wszystkim do nie akademickiej natury jego sztuki, do faktu, że Fahey był samoukiem. John Fahey pełnymi garściami czerpał nie tylko z tradycji amerykańskiego folku i bluesa, w jego eklektycznym dorobku muzycznym znajdziemy odniesienia do muzyki poważnej, brazylijskiej czy indyjskiej. W 2003 pismo Rolling Stone umieściło go na 35. miejscu w rankingu „100 Największych Gitarzystów Wszech Czasów”.
Kariera.
John Aloysius Fahey urodził się w Waszyngtonie w bardzo muzykalnej rodzinie – oboje rodzice grali na pianinie. W 1945 przeprowadzili się na przedmieścia Waszyngtonu do Takoma Park (stan Maryland), gdzie w weekendy Fahey chodził często z rodziną na występy najpopularniejszych w owym czasie zespołów country i bluegrass. Jednak dopiero wykonywana przez Billa Monroe wersja przeboju Jimmie Rodgersa "Blue Yodel No. 7", którą młody Fahey usłyszał w radio, zaszczepiła w nim pasję do muzyki.
W 1952 kupił swoją pierwszą gitarę. Wciąż rosnąca pasja do muzyki zachęciła Faheya do kolekcjonowania nagrań. Jego upodobania, skoncentrowane dotąd na muzyce country i bluegrass, wzbogaciły się, kiedy podczas jednej z wypraw po płyty w towarzystwie przyjaciela i mentora, muzykologa Richarda K. Spottswooda, usłyszawszy "Praise God I'm Satisfied" Blind Willie Johnsona odkrył swoją miłość do wczesnego bluesa. Dużo później Fahey porównywał to doświadczenie do religijnego nawrócenia – wiernym wyznawcą bluesa pozostał aż do śmierci.
W miarę postępów w technice gry i kompozycji Fahey wypracował styl w którym łączył styl fingerstyle, który odkrył w starym bluesie z dysonansami, jakie odkrył u współczesnych kompozytorów muzyki poważnej, takich jak Charles Ives i Béla Bartók.
W następnym roku Fahey, który nie wiedział, jak zdobyć dojście do większej wytwórni, a w dodatku był przekonany, że te nie zainteresują się jego nagraniami, zdecydował się wydać swój pierwszy album własnym sumptem, za zaoszczędzone i pożyczone pieniądze – pracował wówczas na stacji benzynowej. Tak narodziła się wytwórnia Takoma Records – nazwana tak od miasta w którym mieszkał. Na jednej stronie okładki, każdej ze stu kopii pierwszej płyty (tyle wytłoczono), widniało jego prawdziwe imię: „John Fahey”, na drugiej zaś humorystyczny przydomek „Blind Joe Death” jaki nadali mu jego koledzy i pierwsi fani. Płyty sprzedawał sam. Część rozdał, część przemycił do second handów i bluesowych sekcji lokalnych sklepów muzycznych, część zaś wysłał do badaczy muzyki folkowej – kilku z nich nabrało się myśląc, że stary pieśniarz ludowy Blind Joe Death naprawdę istnieje. Trzy następne lata zajęła Faheyowi sprzedaż reszty egzemplarzy.
W 1963 po obronie dyplomu z filozofii i religii na American University przeprowadził się do Kalifornii, aby podjąć studia filozoficzne na Uniwersytecie Kalifornijskim w Berkeley. Zamieszkawszy w kampusie Fahey rozczarowany był zarówno programem nauczania (później sugerował, że popełnił błąd wybierając kierunek studiów, bo to co chciał zrozumieć to była psychologia, a nie filozofia), jak i hipisowską sceną muzyczną Berkeley. W następnym roku Fahey przeprowadził się na południe do Los Angeles, aby móc uczestniczyć w programie magisterskim z folkloru na UCLA. Praca magisterska Faheya dotyczyła muzyki Charleya Pattona i została po obronie opublikowana. Pisząc ją korzystał z muzykologicznego wsparcia przyjaciela Alana Wilsona, założyciela zespołu Canned Heat.
W trakcie tego okresu Takoma Records wznowiła swoją działalność. Fahey i jego przyjaciel z Waszyngtonu Ed Denson zdecydowali się odnaleźć legendę bluesa Bukkę White, w tym celu wysłali telegram do Aberdeen (White śpiewał, że jego miastem rodzinnym jest Aberdeen – w podobny sposób odnaleziono Mississippi John Hurta). Nagrania White’a stanowiły pierwsze wydane nagrania, których autorem był ktoś inny niż Fahey. W 1963 ukazał się również drugi album Faheya "Death Chants, Breakdowns and Military Waltzes". Ku ich zaskoczeniu jego album sprzedawał się lepiej niż nagrania Bukki White’a. Pomimo rozwoju kariery, Fahey nie występował publicznie jeszcze przez rok po nagraniu płyty.
Nagrania z połowy lat sześćdziesiątych przynoszą zmianę stylu, której korzenie odnajdziemy w muzyce dawnej oraz stylizacjach Faheya na blues lat dwudziestych. Nie było to jednak proste kopiowanie stylu, czego dowodzą utwory takie jak „When the Cactus Catfish is in Bloom” czy „Stomping Tonight on the Pennsylvania/Alabama Border”. Ten ostatni Fahey opisywał w następny sposób: „Otwierające akordy zaczerpnięte są z ostatniej części szóstej symfonii Vaughana Williamsa. Przechodzą następnie w motyw Skipa Jamesa. Ten przechodzi w chorał gregoriański "Dies irae" – to jeden z najbardziej przerażających z episkopalnej księgi hymnów, traktuje o dniu sądu. Następnie powraca do akordów Vaughana Williamsa, po których następuje blues nieznanego pochodzenia, potem znowu do Skipa James i tak dalej”. Cechą charakterystyczną klasycznych nagrań Faheya było dołączanie do płyty przydługich opisów na wewnętrznej obwolucie – była to parodia opisów jakie można było znaleźć na nagraniach bluesowych. Taki typowy opis był aktem podniosłego mitologizowania, które mieszało osobistą biografię, marzenia, folklor i mnóstwo niejasnych powiązań z opowieściami o bluesie i bluegrasie.
Późniejsze albumy z lat sześćdziesiątych, takie jak "Requia and The Yellow Princess", stanowią kolaże składające się z elementów takich jak muzyka Gamelan, śpiewy mnichów tybetańskich czy odgłosy zwierząt, szczególnie ptaków. W 1967 podczas Berkeley Folk Festival Fahey nagrał płytę z Red Krayola ("The Red Krayola: Live 1967"), która została w 1998 roku zremasterowana i wydana ponownie przez wytwórnie Drag City.
Fahey rozwijał nie tylko swój twórczy dorobek, ale również ofertę Takoma Records, która poszerzyła się o nagrania artystów przez niego odkrytych. Byli to między innymi gitarzyści Leo Kottke, Robbie Basho, Peter Lang oraz pianista George Winston. Nagrany dla wytwórni debiut Leo Kottke'i "6- and 12-String Guitar" okazał się największym jej sukcesem – sprzedało 500 000 kopii albumu. Wśród innych artystów nagrywających dla wytwórni znaleźli się Mike Bloomfield, Rick Ruskin, The Fabulous Thunderbirds, Maria Muldaur, Michael Gulezian oraz Canned Heat. W 1979 Fahey sprzedał Takoma Records wytwórni Chrysalis Records. Jon Monday, który zajmował od 1970 roku stanowisko głównego menadżera wytwórni pozostał jedynym pracownikiem, który zachował dawną pracę w Chrysalis. W 1995 Takoma została odsprzedana wytwórni Fantasy Records.
Późniejsze lata.
W połowie lat siedemdziesiątych zapał twórczy Faheya zaczął słabnąć, a artysta miał problemy z alkoholem. W związku z rozwodem stracił dom, jednak ożenił się ponownie, ponownie rozwiódł, aby w końcu z trzecią żoną w 1981 roku przeprowadzić się do Salem w stanie Oregon. W 1986 poważnie zachorował na zakażenie wirusem Epsteina-Barr, co spowodowało zaostrzenie innych chorób, między innymi cukrzycy. Kontynuował jednak występy w Salem i okolicach, głównie dzięki staraniom przyjaciół: jego żony Pam oraz Davida Finke. Starali się podtrzymać karierę Faheya organizując zaproszenia do radia, gdzie dawał krótkie koncerty. Kiedy jednak rozstał się z trzecią żoną wszystko zaczęło się szybko rozsypywać. W 1990 wydał album, jak się wydawało ostatni i zapadła cisza.
Fahey, chociaż wygrał pięcioletnią walkę z chorobą, spędził niemal cały początek lat dziewięćdziesiątych w biedzie, mieszkając zazwyczaj w tanich motelach. Z powodu choroby nie mógł koncertować. Rachunki za wynajem płacił odsprzedając rzadkie nagrania jakie znajdywał w second handach oraz z pieniędzy jakie dostał za zastawione gitary.
W 1994 roku Fahey, w wyniku publikacji notki o nim w "Alternative Record Guide" firmowanym przez Spin Magazine, zrozumiał, że teraz ma zupełnie nową publiczność, w której skład wchodziły alternatywne amerykańskie zespoły Sonic Youth czy Cul de Sac, brytyjski komik i pisarz Steward Lee czy awangardowy muzyk Jim O’Rourke. Byron Coley opublikował artykuł pod tytułem "Prześladowania i zmartwychwstania Blind Joe Deatha" (również w Spin magazine), w tym czasie wydana została dwupłytowa retrospektywa pod tytułem "The Return of the Repressed" – wszystko układało się tak, aby rozruszać karierę Faheya. I rzeczywiście nagle nowe wydania zaczęły się pojawiać szybko po sobie, równolegle z wznowieniami wszystkich wczesnych nagrań Takoma Records, dzięki wytwórni Fantasy Records.
W 1997 roku Jim O’Rourke wyprodukował album Faheya "Womblife". W tym samym roku, Fahey nagrał album z Cul de Sac "Epiphany of Glenn Jones" (Glenn Jones to prowadzący gitarzysta grupy). Ten późny rozkwit pokazał jak bardzo artysta się zmienił. Melodyczne rozmarzenie i oparte na folku medytacje lat 60. i 70. Fahey demaskował jako „kosmiczny sentymentalizm”. Teraz jego muzyka była szorstka, zgrzytliwa i konfrontacyjna.
W tym czasie, kiedy zgłębiał bardziej eksperymentalną muzykę, jego pasja do tradycyjnej korzennej muzyki nie wygasła. Kiedy zdobył trochę pieniędzy (dostał spadek po ojcu, który zmarł w 1995 roku), Fahey założył wytwórnię Revenant Records, która wznawiała dawno zapomniane nagrania starego bluesa oraz old time music. W 1997 roku wydawnictwo wydało pierwszy plon, w postaci nagrań takich artystów jak gitarzysta Derek Bailey, pianista i kompozytor Cecil Taylor, Jim O’Rourke, pionierzy blugrass Stanley Brothers, old-time'owy mistrz banjo Dock Boggs, Rick Bishop z Sun City Girls, mistrz stylu slide na gitarze Jenks „Tex” Carman. Jednak najsłynniejszym albumem Revenant Records stała się siedmio-płytowa retrospektywa Charleya Pattona "Screamin' and Hollerin' the Blues: The Worlds of Charley Patton", która w 2003 roku zdobyła trzy nagrody Grammy.
23 maja 1997 na WNUR-FM Airplay Show w Evanston, w stanie Illinois, Fahey do spółki z Jimem O’Rourke, który był odpowiedzialny za elektronikę i mixowanie na żywo, przedstawił niezwykły, improwizowany eksperymentalny set. Latem 1999 roku Fahey powrócił na festiwal WNUR-FM, aby przedstawić fragmenty swojej książki – wtedy nosiła tytuł "Spank", a ostatecznie „How Bluegrass Music Destroyed My Life” ("Jak muzyka Bluegrass zniszczyła moje życie"). Wywiad, który z Faheyem przeprowadził na festiwalu Joe Cannon, pokazał, że artysta wydawał się odnaleźć nowe siły życiowe dzięki pisaniu i, teraz bardziej improwizatorskiemu i eksperymentalnemu, graniu.
Na jesieni 1999 roku koncertował w Europie. Jego życie postronnym obserwatorom wydawało się wymykać artyście spod kontroli. Starzy fani często wychodzili podczas koncertów, na co artysta nie zwracał jednak uwagi.
W 2000 roku wytwórnia Drag City wydała tom ezoterycznych opowiadań Faheya pod tytułem „How Bluegrass Music Destroyed My Life”, w edycji Damiana Rogersa i wstępem O’Rourke’a.
W lutym 2001 roku, tuż po swoich sześćdziesiątych drugich urodzinach John Fahey zmarł w szpitalu w Salem.
W 2006 roku wydane zostały aż cztery nagrania w konwencji „tribute to” poświęcone Faheyowi jako „gigantowi XX-wiecznej amerykańskiej muzyki”. Do tej pory, w sumie, nagrano sześć takich albumów.
"The John Fahey Tribute Album: Revenge of Blind Joe Death" został wydany w 2006 roku dla Fantasy Records i zawiera zarówno utwory Faheya w jego wykonaniu jak i w wykonaniu artystów takich jak: Dale Miller, George Winston, Michael Gulezian, Alex de Grassi, Charlie Schmidt, Canned Fish (Fito de la Parra i Larry Taylor z Canned Heat oraz Barry „The Fish” Melton (z Country Joe and the Fish)), David Doucet, Country Joe McDonald, Peter Lang, Terry Robb, Sean Smith, Henry Kaiser &amp; John Schott, Nick Schillace, Stefan Grossman, Rick Ruskin, Phil Kellogg, Andrew Stranglen, Nels Cline &amp; Elliott Sharp, Pat O’Connell, oraz Blind Joe Death. Za produkcję albumu odpowiedzialny był Jon Monday.

</doc>
<doc id="1486089" url="https://pl.wikipedia.org/wiki?curid=1486089" title="George Rhoden">
George Rhoden

Vincent George Rhoden (ur. 13 grudnia 1926 w Kingston) – jamajski lekkoatleta, biegacz największe sukcesy odnoszący na dystansie 400 m. Dwukrotny złoty medalista olimpijski z Helsinek.
Przebieg kariery.
Wspólnie ze swoimi rodakami Herbem McKenleyem i Arthurem Wintem należał do światowej czołówki w biegu na czterysta metrów (startował także na innych dystansach). Mieszkał w San Francisco, studiował na Morgan State University i zdobywał tytuły mistrza NCAA. Brał udział w Igrzyskach Olimpijskich w 1948 w Londynie, jednak starty w Londynie skończyły się dla niego niepowodzeniem – na 400 m odpadł w półfinale, a jamajska sztafeta 4 x 400 m z jego udziałem nie ukończył biegu finałowego wskutek zerwania mięśnia nogi przez Winta.
Rhoden ustanowił w 1950 rekord świata na 400 m wynikiem 45,8. Był mistrzem USA (AAU) na tym dystansie w 1949, 1950 i 1951.
Na Igrzyskach Olimpijskich w 1952 w Helsinkach wygrał zarówno bieg na 400 m, jak i sztafetę 4 x 400 m (w składzie Wint, Leslie Laing, McKenley i Rhoden) ustanawiając w tej ostatniej konkurencji rekord świata 3.03,9.

</doc>
<doc id="1486090" url="https://pl.wikipedia.org/wiki?curid=1486090" title="Sanktuarium Miłosierdzia Bożego w Myśliborzu">
Sanktuarium Miłosierdzia Bożego w Myśliborzu

Sanktuarium Miłosierdzia Bożego w Myśliborzu – rzymskokatolickie miejsce kultu, kościół pw. Świętego Krzyża, zbudowany w l. 1905-1907 przez polskich robotników, pracujących na tych ziemiach. Świątynia od początku była kościołem katolickim. 
Kościół jest budowlą neogotycką, zbudowaną z cegły. Szczyt wschodni zakończony jest schodkowo, zachodni ozdobiony jest blendami. Kościół posiada emporę organową oraz sklepienie sieciowe w nawie głównej. W prezbiterium zachowało się pierwotne wyposażenie w postaci neogotyckiego, drewnianego ołtarza i jednego witrażu. Neogotycki jest także ołtarz boczny, ambona (przerobiona), empory. W 1992 w osi głównej kościoła dobudowano dopasowaną stylowo kruchtę, przez co powierzchnia kościoła wzrosła o ok. 30%
1 sierpnia 1993 r. ks. abp Marian Przykucki wprowadził relikwie św. Faustyny Kowalskiej i ustanowił kościół Sanktuarium Miłosierdzia Bożego. Znajdujący się przy sanktuarium klasztor jest domem macierzystym Zgromadzenia Sióstr Jezusa Miłosiernego, które przebywają tu od 27 lipca 1947.
Z aktu erekcyjnego: "Kościół i klasztor, wymienione w proroczej wizji bł. Siostry Faustyny i opisane w Dzienniczku wydają się być miejscem wskazanym przez Opatrzność dla szczególnej czci Miłosierdzia Bożego i oparciem dla Zgromadzenia Sióstr Jezusa Miłosiernego".
Adres i kontakt.
Sanktuarium Miłosierdzia Bożego
Parafia pw. Świętego Krzyża
ul. Kościelna 17
74-300 Myślibórz
tel.: 95-747-32-05

</doc>
<doc id="1486091" url="https://pl.wikipedia.org/wiki?curid=1486091" title="Efialtes z Malis">
Efialtes z Malis



</doc>
<doc id="1486093" url="https://pl.wikipedia.org/wiki?curid=1486093" title="Inesa Drabyszeuska">
Inesa Drabyszeuska

Inesa Michajłauna Drabyszeuska (, , "Iniessa Michajłowna Drobyszewska"; ur. 23 sierpnia 1947) – białoruska lekarka, wieloletnia parlamentarzystka Republiki Białorusi.
Ukończyła Witebski Państwowy Instytut Medyczny. Pracowała jako lekarz-internista w Poliklinice nr 2 w Homlu oraz kolejno jako zastępczyni naczelnego lekarza szpitalnego i główny lekarz onkologii obwodu homelskiego. W latach 1990–1995 zasiadała w Radzie Najwyższej Białoruskiej SRR, później Republiki Białorusi, gdzie weszła w skład komisji ochrony zdrowia, kultury fizycznej i opieki społecznej. Była ministrem ochrony zdrowia Republiki Białorusi.
13 stycznia 1997 roku została członkinią nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełniła w niej funkcję przewodniczącej Stałej Komisji ds. Społecznych. Jej kadencja w Radzie Republiki zakończyła się 19 grudnia 2000 roku.

</doc>
<doc id="1486096" url="https://pl.wikipedia.org/wiki?curid=1486096" title="Zespół eksfoliacji">
Zespół eksfoliacji

Zespół eksfoliacji (ang. exfoliation syndrome, XFS) – choroba związana z wiekiem, w której dochodzi do powstawania i gromadzenia się w różnych tkankach narządu wzroku patologicznego, włókienkowego materiału. Objawy oczne zespołu dotyczą zarówno przedniego segmentu oka jak i spojówek i struktur oczodołu. Uważa się, że XFS jest najczęstszą z uchwytnych przyczyn jaskry. Wykazano związek XFS z zaćmą. Sugerowano, że XFS jest schorzeniem układowym, związanym z większą zachorowalnością na TIA, udary mózgu, nadciśnienie układowe i chorobę niedokrwienną serca.

</doc>
<doc id="1486098" url="https://pl.wikipedia.org/wiki?curid=1486098" title="Pałac w Gułtowach">
Pałac w Gułtowach

Pałac w Gułtowach – zabytkowy pałac we wsi Gułtowy w województwie wielkopolskim.
Historia.
Pałac zbudowany został w latach 1779–1786 dla Ignacego Bnińskiego, starosty średzkiego. Pierwotnie prace rozpoczął nieznany architekt, jednak wkrótce zaangażowano Ignacego Graffa, któremu pałac zawdzięcza swój ostateczny kształt z elementami późnego (tzw. zimnego) baroku (ryzality boczne, spiętrzenie dachu nad pseudoryzalitem środkowym). Budynek dwukondygnacyjny, z wysokim podjazdem z żeliwną balustradą. Na tympanonie ponad pseudoryzalitem środkowym herb Bnińskich - Łodzia z panopliami. Nad ryzalitami bocznymi płaskorzeźby.
Wewnątrz, w zachodnim skrzydle, dwukondygnacyjna sala balowa, zdobiona freskami iluzjonistycznymi o motywach architektonicznych autorstwa Antoniego Smuglewicza z lat 1800–1804. Na parterze znajdują się pomieszczenia reprezentacyjne, na piętrze mieszkalno - sypialne. Na uwagę zasługuje dekoracja sztukatorska salonu marmurowego, zielonego i sypialni, prawdopodobnie również autorstwa braci Smuglewiczów.
Budynek otacza park, w bezpośrednim sąsiedztwie pałacu regularny, dalej krajobrazowy, ze stawami i starym drzewostanem. W parku oficyna, budynek stajni i wozowni (w kształcie litery L) oraz domek ogrodnika ze szklarnią.
W 1821 r. w pałacu gościł Julian Ursyn Niemcewicz (spokrewniony z Bnińskimi).
Ostatnim przedwojennym właścicielem był Adolf Rafał Bniński, wojewoda poznański. Pałac zniszczony w 1945 r. Po wojnie we władaniu miejscowego PGR. Prace konserwatorsko - restauracyjne przeprowadzono w latach 1968–1974. W latach 90. XX wieku córka Adolfa Bnińskiego przekazała pałac poznańskiemu uniwersytetowi.
W 2008 roku w pałacu i w otaczającym go parku rozpoczęły się prace renowacyjne, mające na celu przystosowanie ich do projektu Domu Pracy Twórczej UAM. Prace przerwał pożar pałacu, który wybuchł w nocy z 3 na 4 września 2009 r. Pożar wyrządził szkody na kwotę 2 mln polskich złotych, jednak po pewnym czasie prace wznowiono i w pełni odrestaurowano pałac. Obecnie mieści się w nim Dom Pracy Twórczej UAM.

</doc>
<doc id="1486099" url="https://pl.wikipedia.org/wiki?curid=1486099" title="Albert Kuwiezin">
Albert Kuwiezin

Albert Budaczijewicz Kuvezin (ros. "Альберт Будачиевич Кувезин," ur. 27 listopada 1965 w Kyzyle) – tuwiński gitarzysta, wokalista, kompozytor i autor tekstów. Założyciel i lider zespołu Yat-Kha.
Kuvezin był jednym z założycieli zespołu Huun-Huur-Tu wykonującego muzykę etniczną i inspirowaną regionem. Jego zainteresowania muzyczne były jednak dużo szersze (m.in. rock, punk-rock), dlatego też w 1993 roku założył własną formację – Yat-Kha, z którą nadal koncertuje.
Oprócz płyt nagranych z Yat-Kha Kuvezin brał udział we wspólnych przedsięwzięciach z różnymi artystami np.: z Alisa ("Dureń", 1997), Susheela Raman i Värttinä.
Nagrywa też solowo.
Jest autorem muzyki do wysokobudżetowego filmu historycznego "Тайна Чингис Хаана" (premiera marzec 2009).

</doc>
<doc id="1486100" url="https://pl.wikipedia.org/wiki?curid=1486100" title="Nadciśnienie naczyniowonerkowe">
Nadciśnienie naczyniowonerkowe

Nadciśnienie naczyniowonerkowe, NNN – nadciśnienie tętnicze spowodowane przez niedokrwienie nerki i nadmierną aktywację układu renina–angiotensyna–aldosteron (RAA). Jest najczęstszą postacią nadciśnienia tętniczego wtórnego o potencjalnie odwracalnej przyczynie, odpowiadając za około 1–2% wszystkich przypadków nadciśnienia tętniczego. 
Etiologia.
Przyczynami nadciśnienia naczyniowonerkowego mogą być:
Patogeneza.
Nerka na spadek przepływu krwi przez kłębuszki (spadek GFR) reaguje odruchowym skurczem tętniczki odprowadzającej (dzieje się tak w celu utrzymania prawidłowego GFR). W związku z tym dochodzi do aktywacji układu renina-angiotensyna-aldosteron. Wzrost wytwarzanej przez aparat przykłębuszkowy nerki reniny, powoduje zwiększenie przekształcania angiotensynogenu w angiotensynę I przez ten enzym. Angiotensyna I przez enzym konwertujący (ACE) zostaje przekształcona w silnie aktywną wazokonstrykcyjnie angiotensynę II. Ta z kolei powoduje wzrost skurczu naczyń obwodowych, proliferację komórek mięśni gładkich naczyń krwionośnych i wzrost syntezy aldosteronu. Funkcją aldosteronu jest podniesienie stężenia sodu i wody w organizmie, czyli wzrasta wolemia. Wzrost wolemii, w tym przypadku, jest jednoznaczny ze wzrostem obciążenia wstępnego (tzw. preload).
Objawy i przebieg.
Charakterystycznymi cechami nadciśnienia naczyniowonerkowego są nagły początek objawów, ciężki przebieg, trudność w leczeniu (nadciśnienie złośliwe), postępująca niewydolność nerek lub hipotrofia nerki o niewyjaśnionej przyczynie, wystąpienie nadciśnienia poniżej 30. roku życia, nawracający obrzęk płuc. W badaniu przedmiotowym stwierdza się niekiedy osłuchiwaniem szmer w nadbrzuszu lub śródbrzuszu. 
Diagnostyka.
Rozpoznanie stawiane jest na podstawie badań obrazowych nerek. Zwężenie może zostać uwidocznione w dotętniczej angiografii subtrakcyjnej, w USG duplex, w angio-TK lub angio-MR. W diagnostyce może być też pomocna scyntygrafia nerek lub cewnikowanie żył nerkowych.
W badaniach laboratoryjnych może występować hipokaliemia, białkomocz, hiperkreatynemia, zwiększona aktywność reninowa osocza i zmniejszony wskaźnik filtracji kłębuszkowej. 
Leczenie.
W leczeniu farmakologicznym stosowane są:
U pacjentów z obustronnym zwężeniem tętnic nerkowych albo ze zwężeniem tętnicy jedynej nerki stosowanie ACEI i sartanów jest przeciwwskazane, można stosować blokery kanału wapniowego i beta-blokery.
Leczenie inwazyjne.
Stosuje się następujące metody leczenia inwazyjnego nadciśnienia naczyniowonerkowego:

</doc>
<doc id="1486102" url="https://pl.wikipedia.org/wiki?curid=1486102" title="Janusz Stańczyk">
Janusz Stańczyk

Janusz Józef Stańczyk (ur. 22 stycznia 1955 w Tarnowie) – polski prawnik i dyplomata, ambasador tytularny, dyrektor generalny MSZ (1995–1996), podsekretarz stanu w MSZ (1997–1999, 2005–2007), ambasador RP w Holandii (2007–2012), stały przedstawiciel RP przy ONZ (2000–2004) oraz stały przedstawiciel RP przy Radzie Europy (2015–2020).
Życiorys.
W 1977 ukończył studia prawnicze na Uniwersytecie Jagiellońskim, a w 1985 uzyskał stopień doktora nauk prawnych w Polskiej Akademii Nauk. Odbył również studia w Szkole Prawa Uniwersytetu w Saint Louis.
W latach 1978–1980 pracował w Instytucie Historyczno-Prawnym Uniwersytetu Jagiellońskiego, a w okresie 1983–1992 w Instytucie Państwa i Prawa Polskiej Akademii Nauk.
W 1992 został dyrektorem Departamentu Prawno-Traktatowego w Ministerstwie Spraw Zagranicznych, a w 1995 dyrektorem generalnym MSZ. W latach 1997–1999 zajmował stanowisko podsekretarza stanu tego resortu. W styczniu 2000 został ambasadorem – stałym przedstawicielem RP przy Organizacji Narodów Zjednoczonych w Nowym Jorku. Po powrocie do kraju w 2004 pełnił obowiązki dyrektora Departamentu Systemu Narodów Zjednoczonych i Problemów Globalnych MSZ.
Od 4 listopada 2005 do 6 września 2007 ponownie pracował jako wiceminister spraw zagranicznych. W październiku 2007 powołano go na stanowisko ambasadora RP w Królestwie Niderlandów, został również stałym przedstawicielem Rzeczypospolitej Polskiej przy Organizacji ds. Zakazu Broni Chemicznej (OPCW) w Hadze. Odwołany z tych stanowisk został 10 maja 2012 (z dniem 31 marca 2012). W lipcu 2015 otrzymał nominację na stałego przedstawiciela RP przy Radzie Europy. Zakończył pełnienie tej funkcji 31 lipca 2020. 1 września 2020 objął stanowisko dyrektora Departamentu Ameryki MSZ. 31 stycznia 2022 przeszedł na emeryturę.
Odznaczenia.
W 2012, "za wybitne zasługi w służbie zagranicznej, za osiągnięcia w podejmowanej z pożytkiem dla kraju pracy zawodowej i działalności dyplomatycznej", odznaczony Krzyżem Oficerskim Orderu Odrodzenia Polski.

</doc>
<doc id="1486103" url="https://pl.wikipedia.org/wiki?curid=1486103" title="Troponiny">
Troponiny



</doc>
<doc id="1486105" url="https://pl.wikipedia.org/wiki?curid=1486105" title="Alaksandr Jakabson">
Alaksandr Jakabson

Alaksandr Sierafimawicz Jakabson (, , "Aleksandr Sierafimowicz Jakobson", ur. 18 kwietnia 1951 w Homlu) – białoruski polityk i inżynier budownictwa, zajmujący liczne stanowiska w organach administracji państwowej Białoruskiej SRR i Republiki Białorusi; w swojej karierze politycznej był m.in. głową administracji miast Swietłahorsk i Homel, obwodu homelskiego, wielokrotnym deputowanym parlamentu; obecnie zajmuje posadę przewodniczącego Komitetu Kontroli Państwowej Republiki Białorusi.
Życiorys.
Wykształcenie i praca.
Urodził się 18 kwietnia 1951 roku w mieście Homel, w obwodzie homelskim Białoruskiej SRR, ZSRR. W 1973 roku ukończył Białoruski Instytut Inżynierów Transportu Kolejowego ze specjalnością „Budownictwo przemysłowe i cywilne”, uzyskując wykształcenie inżyniera budownictwa. W 1991 roku ukończył Miński Instytut Politologii i Zarządzania Społecznego KPB, uzyskując wykształcenie politologa. Ponad 10 lat pracował w branży budowlanej. W latach 1975–1977 był mistrzem budowlanym w zakładach „Kandałaksztransstroj” w mieście Kandałaksza w obwodzie murmańskim w Rosyjskiej FSRR, a także w Zakładach Nr 10 Ministerstwa Budownictwa Przemysłowego Białoruskiej SRR. Odbył służbę wojskową w szeregach Armii Radzieckiej. W latach 1977–1978 był majstrem, w latach 1978–1985 – starszym majstrem, głównym inżynierem Specjalizowanego Zarządu Budowlanego Nr 214 Zjednoczenia „Gomielsielstroj”. W latach 1985–1986 pełnił funkcję instruktora wydziału budownictwa Homelskiego Obwodowego Komitetu Wykonawczego Komunistycznej Partii Białorusi.
Działalność polityczna.
W 1986 roku rozpoczął pracę w organach władzy państwowej. W latach 1986–1996 pracował jako przewodniczący Komitetu Wykonawczego Swietłahorskiej Miejskiej Rady Deputowanych, przewodniczący Swietłahorskiego Miejskiego Komitetu Wykonawczego. W latach 1990–1995 był deputowanym do Rady Najwyższej Białoruskiej SRR/Rady Najwyższej Republiki Białorusi XII kadencji. Pełnił w niej funkcję członka Stałej Komisji ds. Architektury, Budownictwa, Produkcji Materiałów Budowlanych i Gospodarki Mieszkaniowo-Komunalnej Miasta i Wsi.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji ze swietłahorskiego-leninskiego okręgu wyborczego nr 107. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Budownictwa Państwowego i Samorządu Lokalnego. Był bezpartyjny, należał do popierającej prezydenta Alaksandra Łukaszenkę frakcji „Zgoda”. Od 3 czerwca był członkiem grupy roboczej Rady Najwyższej ds. współpracy z parlamentem Republiki Łotewskiej. Poparł dokonaną przez prezydenta kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Należał w niej do Stałej Komisji ds. Budżetu i Finansów. Od maja 1997 do kwietnia 2001 roku pełnił funkcję pierwszego zastępcy przewodniczącego Homelskiego Obwodowego Komitetu Wykonawczego. Od 17 marca 1998 roku był przewodniczącym Homelskiego Miejskiego Komitetu Wykonawczego, od kwietnia 2001 roku – przewodniczącym Homelskiego Obwodowego Komitetu Wykonawczego. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2000 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów zakończyła się 21 listopada 2000 roku.
Od 19 grudnia 2000 roku był członkiem Rady Republiki Zgromadzenia Narodowego Republiki Białorusi II kadencji. Pełnił w niej funkcję członka Stałej Komisji ds. Polityki Regionalnej. Od 15 listopada 2004 był członkiem Rady Republiki III kadencji. Reprezentował w niej obwód homelski, pełnił w niej funkcję członka Stałej Komisji ds. Polityki Regionalnej i Samorządu Lokalnego. Od 31 października 2008 roku był członkiem Rady Republiki IV kadencji. Reprezentował ten sam obwód i pełnił w niej funkcję członka samej komisji. 28 grudnia 2010 roku przedterminowo zrzekł się członkostwa w Radzie Republiki. Tego samego dnia został zdymisjonowany ze stanowiska przewodniczącego Homelskiego Obwodowego Komitetu Wykonawczego i mianowany na przewodniczącego Komitetu Kontroli Państwowej Republiki Białorusi.
Odznaczenia i nagany.
Alaksandr Jakabson otrzymał 10 lipca 2003 roku naganę od prezydenta "za niewypełnienie poleceń Głowy Państwa dot. zabezpieczenia pełnej i terminowej wypłaty wypracowanej płacy pracownikom branży przemysłu rolnego republiki i spłaty zadłużenia wobec ludności i organizacji gospodarki wiejskiej za zdaną produkcję gospodarki wiejskiej, a także za falsyfikację danych sprawozdawczych dotyczących tego zagadnienia".
Życie prywatne.
Alaksandr Jakabson jest żonaty, ma syna. W 1995 roku mieszkał w Swietłahorsku.

</doc>
<doc id="1486106" url="https://pl.wikipedia.org/wiki?curid=1486106" title="Blok odnogi pęczka Hisa">
Blok odnogi pęczka Hisa



</doc>
<doc id="1486107" url="https://pl.wikipedia.org/wiki?curid=1486107" title="Shimozuki">
Shimozuki



</doc>
<doc id="1486108" url="https://pl.wikipedia.org/wiki?curid=1486108" title="William Crosson Feazel">
William Crosson Feazel

William Crosson Feazel (ur. 10 czerwca 1895, zm. 16 marca 1965) – amerykański polityk związany z Partią Demokratyczną.
W 1948 roku był senatorem Stanów Zjednoczonych z Luizjany.

</doc>
<doc id="1486110" url="https://pl.wikipedia.org/wiki?curid=1486110" title="Hipercholesterolemia rodzinna">
Hipercholesterolemia rodzinna

Hipercholesterolemia rodzinna () – choroba genetyczna dziedziczona autosomalnie dominująco, spowodowana mutacjami genu "LDLR" w locus 19p13.2 kodującego białko receptora dla LDL.
Chorują zarówno homozygoty jak i heterozygoty: przebieg homozygotycznej hipercholesterolemii rodzinnej jest ciężki, choroba powoduje rozwój miażdżycy już w wieku dziecięcym. Heterozygotyczna postać choroby jest jedną z najczęstszych chorób genetycznych, objawia się późno i drugą najczęstszą, po hipercholesterolemii wielogenowej, postacią hipercholesterolemii pierwotnej.
Leczenie.
U pacjentów z heterozygotyczną hipercholesterolemią rodzinną metodą jest pozaustrojowe usuwanie LDL (hemafereza), powtarzane co 2 tygodnie. Używane są też żywice jonowymienne, gdzie podczas leczenia chorzy powinni dodatkowo przyjmować lek z grupy fibratów lub kwas nikotynowy, ponieważ zwiększa się jeszcze bardziej poziom triglicerydów spowodowany wzrostem syntezy VLDL. Zmniejszenie ilości cholesterolu przyjmowanego z pokarmem nie ma wielkiego wpływu na poziom cholesterolu we krwi. U homozygot często przeprowadza się przeszczep wątroby, która zawiera normalną liczbę receptorów LDL, co łagodzi objawy choroby. Stosowana jest także terapia genowa "ex vivo".

</doc>
<doc id="1486111" url="https://pl.wikipedia.org/wiki?curid=1486111" title="Homozygoty">
Homozygoty



</doc>
<doc id="1486112" url="https://pl.wikipedia.org/wiki?curid=1486112" title="Heterozygoty">
Heterozygoty



</doc>
<doc id="1486113" url="https://pl.wikipedia.org/wiki?curid=1486113" title="Nadciśnienie nerkopochodne">
Nadciśnienie nerkopochodne

Nadciśnienie nerkopochodne – nadciśnienie tętnicze wtórne, spowodowane chorobą miąższu nerek (nadciśnienie miąższowonerkowe) lub zwężeniem tętnic nerkowych (nadciśnienie naczyniowonerkowe).

</doc>
<doc id="1486115" url="https://pl.wikipedia.org/wiki?curid=1486115" title="Goyang FC">
Goyang FC

Goyang FC (kor. 고양 FC), klub piłkarski z Korei Południowej, z miasta Koyang, występujący w K3 League (3. liga).

</doc>
<doc id="1486116" url="https://pl.wikipedia.org/wiki?curid=1486116" title="Rothmann">
Rothmann

Nazwisko Rothmann nosili:

</doc>
<doc id="1486118" url="https://pl.wikipedia.org/wiki?curid=1486118" title="COROT-3b">
COROT-3b

COROT-3b – obiekt astronomiczny odkryty przez misję COROT w 2008 roku, metodą tranzytu.
Dokładna natura obiektu jest trudna do określenia, ale jego wysoka masa wskazuje, że jest to brązowy karzeł. Mimo że jego promień jest niemalże równy promieniowi Jowisza, COROT-3b jest około 22 razy masywniejszy. Oznacza to, że gęstość obiektu jest dwukrotnie większa niż gęstość platyny. Okres obiegu ciała wokół jego macierzystej gwiazdy, CoRoT-3, która jest niewiele większa od Słońca, trwa około 4 dni i 6 godzin.

</doc>
<doc id="1486126" url="https://pl.wikipedia.org/wiki?curid=1486126" title="John Holmes Overton">
John Holmes Overton

John Holmes Overton (ur. 17 września 1875, zm. 14 maja 1948) – amerykański polityk związany z Partią Demokratyczną.
W latach 1933–1948 był senatorem Stanów Zjednoczonych z Luizjany. Wcześniej, w latach 1931–1933, reprezentował ten stan w Izbie Reprezentantów Stanów Zjednoczonych.

</doc>
<doc id="1486131" url="https://pl.wikipedia.org/wiki?curid=1486131" title="I bitwa pod Lexington">
I bitwa pod Lexington

I bitwa pod Lexington albo Oblężenie Lexington w dniach 13-20 września 1861 roku to starcie w ramach amerykańskiej wojny secesyjnej pomiędzy armią Unii i prokonfederacką Gwardią Stanową Missouri. Bitwa miała miejsce w Lexington, siedzibie władz hrabstwa Lafayette. Zwycięstwo Gwardii Stanowej w tej bitwie przyczyniło się do wzrostu sympatii dla Południa i doprowadziło do łatwego opanowania doliny rzeki Missouri przez Konfederatów.
Wprowadzenie.
Przed wybuchem wojny secesyjnej Lexington było rolniczą miejscowością liczącą nieco ponad 4000 mieszkańców i siedzibą hrabstwa Lafayette, co zapewniało jej dość ważną lokalnie pozycję nad Missouri w środkowo-zachodniej części stanu. Mieszkańcy uprawiali konopie (używane do produkcji lin), tytoń, wydobywali węgiel i hodowali bydło, czym zapewniali miastu dobrobyt, podobnie jak transportem rzecznym. Wielu mieszkańców było właścicielami niewolników, którzy stanowili 31,7% społeczności hrabstwa Lafayette. Z tego też powodu od samego początku wojny większość białych otwarcie opowiadała się za Konfederacją.
John C. Frémont, przełożony Federalnego Departamentu Zachodniego, chciał przejąć kontrolę nad rzeką, a jednocześnie utemperować sympatyków Południa. By to osiągnąć w lipcu 1861 roku umieścił w Lexington garnizon pod dowództwem pułkownika Charlesa Stifela stojącego na czele 5. pułku rezerwowego US Army złożonego głównie z emigrantów z Niemiec z St. Louis. Stifel i jego oddział zostali wkrótce zastąpieni przez pięć kompanii Gwardii Domowej Hrabstwa pod wodzą kapitana (lub „majora”) Fredericka W. Beckera. Oddział ten wkrótce uzyskał wsparcie w postaci 14. pułku Gwardii pod dowództwem podpułkownika Roberta White’a, który przejął dowodzenie. White’a z kolei zastąpił pułkownik Thomas A. Marshall, który przybył na czele 1. pułku kawalerii z Illinois.
Po zwycięstwie nad Wilson’s Creek w dniu 10 sierpnia, pro-konfederacka Gwardia Stanowa Missouri, zgrupowana na północy i w centrum stanu, ruszyła na Lexington pod dowództwem generała-majora Sterlinga Price’a.
10 września 1861 płk James A. Mulligan przybył, by objąć komendę na czele 23. Ochotniczego Pułku Illinois. Następnego dnia dołączyły (zmuszone do opuszczenia Warrensburga wobec zbliżania się sił Price’a) 13. pułk piechoty z Missouri, batalion rezerwowy Van Horn’a i 27. pułk dragonów z Missouri. Mulligan dysponował więc obecnie 3500 ludźmi i natychmiast przystąpił do budowy umocnień polowych wokół zabudowań miejscowej Szkoły Masońskiej. Żołnierze ścinali drzewa dla budowy stanowisk strzeleckich i kopali szańce wokół budynków internatu i szkoły. Przełożeni Mulligana zapewnili mu dalsze uzupełnienia pod dowództwem Samuela Sturgisa, z którymi Mulligan miał nadzieję dobrze obsadzić i utrzymać pozycje, ale oddział ten wpadł w zasadzkę Konfederatów (zaalarmowanych drogą telegraficzną) i zmuszony został do wycofania.
Pierwsze starcie.
Price i jego armia przybyli pod Lexington 11 września. Jednakże nie uderzyli od razu, co pozwoliło Unionistom na dokończenie prac fortyfikacyjnych, które teraz nie były wcale łatwe do zdobycia.
13 września sześć kompanii 13. pułku piechoty z Missouri, wspieranych przez dwie kompanie 1. pułku kawalerii z Illinois biło się z czołowymi oddziałami Price’a wśród nagrobków Cmentarza Machpelaha na południe od miasta, w nadziei, że Mulligan zakończy w tym czasie prace fortyfikacyjne. Price chciał pokonać Unionistów jednym gwałtownym uderzeniem, ale ich uporczywa obrona w rejonie cmentarza spowodowała, że Konfederatom zaczęło brakować amunicji. To, wraz z rodzajem umocnień wzniesionych przez Unionistów, kazało powątpiewać w możliwe zdobycie miasta jednym uderzeniem. Price zdecydował więc „zmiękczyć” obronę ostrzałem artyleryjskim.
Wobec tego, że siły Unii zostały oblężone w Lexington, Price mógł spokojnie czekać na transport amunicji, zaopatrzenia oraz uzupełnień. „Nie ma sensu dać pozabijać chłopców tutaj” – powiedział – „cierpliwością osiągniemy to czego chcemy”, rozkazując swej piechocie cofnąć się na tereny podmiejskie.
18 września Price podjął próbę kolejnego uderzenia. Gwardia stanowa posuwała się naprzód pod silnym ogniem artylerii Unionistów, spychając obrońców w głąb obwarowań. Działa Price’a odpowiedziały na ogień Mulligana trwającym 9 godzin bombardowaniem, przy czym kule armatnie rozgrzewano przed strzałem do czerwoności, licząc na wzniecenie pożarów w budynku szkoły i innych zabudowaniach pozycji obronnej Unionistów. Mulligan posłał na strych głównego budynku szkoły młodego człowieka, który usuwał każdy pocisk, zanim mógł on doprowadzić do podpalenia budynku.
Dom Andersona.
Dom Andersona, kiedyś nazwany w prasie lokalnej „...największym i najlepiej zbudowanym budynkiem mieszkalnym na zachód od St. Louis”. był trzykondygnacyjnym budynkiem, wzniesionym w stylu neoklasycystycznym przez Olivera Andersona, bogatego przedsiębiorcy z Lexington. W lipcu roku 1861 rodzina Andersonów została zmuszona do opuszczenia domu leżącego w ciągu umocnień Mulligana, a Unioniści zamienili go na szpital, który na początku bitwy okupowało ponad stu rannych i chorych żołnierzy. Opiekę medyczną zapewniał im chirurg dr Cooley, podczas gdy o. Butler, kapelan 23. pułku z Illinois, otaczał ich opieką duchową.
Ze względu na strategiczne znaczenie budowli gen. Thomas Harris ze sztabu Price’a wydał 18 września podległej mu 2. Dywizji Gwardii Stanowej Missouri rozkaz zdobycia jej. Zdumiony tym pogwałceniem, jego zdaniem, praw wojennych płk Mulligan kazał budynek odbić. Kompania B, 23. pułku z Illinois, kompania B, 13. pułku z Missouri i ochotnicy z 1. pułku kawalerii z Illinois uderzyli i odebrali dom, ponosząc przy tym dość duże straty.
Najbardziej kontrowersyjny epizod tej bitwy miał miejsce właśnie podczas kontruderzenia Unionistów, kiedy to rozstrzelali oni trzech gwardzistów stanowych u podstawy głównej klatki schodowej w hallu. Południowcy twierdzili, że ludzie ci poddali się i powinni być traktowani jak jeńcy. Unioniści, których rozwścieczyły straty podczas szturmu, uznali gwardzistów za łamiących – atakiem na szpital – prawa wojenne. Wojska Harrisa ponownie zajęły szpital jeszcze tego samego dnia i już nie pozwoliły się zeń wypchnąć.
Dom Andersona został poważnie uszkodzony podczas ostrzału z dział i broni strzeleckiej; ślady po dziurach w murach są do dziś widoczne na zewnątrz i wewnątrz budynku, który obecnie jest muzeum tej bitwy.
Przygotowania do ostatecznego szturmu.
W dniu 19 września Południowcy przegrupowali swe siły i – trzymając Unionistów pod ciężkim ostrzałem artylerii – podjęli przygotowania do końcowego szturmu. Tymczasem obrońców dręczył brak wody pitnej; studnie w obrębie umocnień wyschły, a podejścia do pobliskiego strumienia były pod ogniem strzelców wyborowych Konfederatów, strzelających do każdego, kto tylko próbował się do wody zbliżyć. Chwytając się ostatniego sposobu, Mulligan posłał po wodę kobietę. Południowcy wstrzymali ogień, a nawet pozwolili jej zanieść kilka pełnych manierek otoczonym Unionistom. Ten drobny gest nie mógł, oczywiście, pomóc w rozwiązaniu problemu cierpiącego z pragnienia garnizonu, co przyczyniło się do bliskiej już klęski.
Gen. Price założył swą kwaterę w budynku banku położonego naprzeciwko budynku Sądu Hrabstwa Lafayette County. Podczas końcowych walk Price dowodził z pomieszczenia na pierwszym piętrze. Na drugi dzień po ustanowieniu kwatery dowództwa w banku kula armatnia, wystrzelona prawdopodobnie z armaty gwardzistów, uderzyła w jedną z kolumn na froncie budynku sądu, niecałe sto metrów od kwatery Price’a. Pocisk ten tkwi w kolumnie do chwili obecnej i stanowi atrakcję turystyczną.
Wieczorem 19 września żołnierze 2. Dywizji gen. Harrisa rozpoczęli konstruowanie ruchomych przedpiersi z bel konopi przemysłowych zabranych z podmiejskiej stodoły. Bele te były przez noc moczone w rzece, by rozżarzone pociski z armat Unionistów nie mogły ich zapalić. Według planu Harrisa następnego dnia żołnierze mieli toczyć owe bele przed sobą w górę stoku, co miało dać im skuteczną osłonę przed ostrzałem Unionistów zajmujących pozycje na szczycie wzniesienia w pobliżu domu Andersona i pozwolić na podejście tak blisko, by można było dokonać ostatecznego uderzenia. Do pokonania toczący bele konopi żołnierze mieli około 200 metrów stromego wzniesienia. W wielu miejscach – po dotoczeniu na wyznaczoną wysokość – stawiano bele jedne na drugich, co miało dać dodatkowe zabezpieczenie tuż przed atakiem.
Bele konopi w akcji.
Wcześnie rano 20 września ludzie Harrisa ruszyli w górę stoku, tocząc przed sobą swe ruchome przedpiersia. Gwardziści z innych jednostek wspomagali ich, prowadząc zaciekły ogień w kierunku pozycji Unionistów na szczycie. Armaty tych ostatnich zaczęły strzelać rozgrzanymi do czerwoności kulami, ale bele – dobrze nasiąknięte wodą rzeki Missouri – były całkowicie odporne. Wczesnym popołudniem ruchome fortyfikacje dotarły na odległość wystarczającą do przypuszczenia frontalnego ataku, a przewaga liczebna konfederatów nie budziła wątpliwości co do jego rezultatu. W tej sytuacji Mulligan poprosił o przedstawienie mu warunków kapitulacji, a o godz. 14 jego ludzie zaczęli składać broń.
Wiele lat później, w swej książce "The Rise and Fall of the Confederate Government", były prezydent Konfederacji Jefferson Davis napisał, że „pomysł z belami konopi był genialny, na miarę decyzji saracena Tarika, która uczyniła go nieśmiertelnym, umieszczając w nazwie północnego Słupa Heraklesa”.
Straty i skutki.
Straty były stosunkowo niewielkie, ponieważ wojska obu stron prowadziły działania zza osłon (czy to naturalnych, czy też sztucznych). Price stracił zaledwie 25 zabitych i 72 rannych, zaś Unioniści 39 zabitych i 120 rannych. Te stosunkowo niewielkie straty były wynikiem znakomitych prac fortyfikacyjnych Mulligana i pomysłu Harrisa odnośnie do wykorzystania bel konopianych; jednakże cały garnizon wojsk Unii został wzięty do niewoli.
Kapitulujący żołnierze Unii zostali zmuszeni do wysłuchania przemowy pro-konfederackiego gubernatora Missouri Claiborne’a F. Jacksona, który zakazał im wstępu na teren stanu bez zaproszenia i wszczynania wojny przeciwko obywatelom Missouri. Następnie Unioniści zostali zwolnieni na słowo przez gen. Price’a, z wyjątkiem płk. Mulligana, który odmówił dania słowa, że nie podejmie walki w przyszłości. Price jednak był tak zbudowany postawą dowódcy Unionistów, zarówno podczas bitwy, jak i po jej zakończeniu, że oddał mu do dyspozycji konia i dwukółkę oraz eskortę aż do linii Unionistów na północy. Mulligan zginął później w drugiej bitwie pod Kernstown w pobliżu Winchester (Wirginia) 24 lipca 1864 roku.
Wśród ofiar I bitwy pod Lexington był ppłk Benjamin W. Grover, dowódca 27. pułku Dragonów z Missouri, który został trafiony kulą karabinową w udo. Zmarł na skutek zakażenia 31 października 1861 roku.
Bibliografia.
z magazynu "Harpers Weekly" (ang.):

</doc>
<doc id="1486138" url="https://pl.wikipedia.org/wiki?curid=1486138" title="Smolianie">
Smolianie



</doc>
<doc id="1486139" url="https://pl.wikipedia.org/wiki?curid=1486139" title="Mistrzostwa Europy w tenisie stołowym">
Mistrzostwa Europy w tenisie stołowym

Mistrzostwa Europy w tenisie stołowym – rozegrane zostały po raz pierwszy w 1958 roku w Budapeszcie, Węgry. Organizacją mistrzostw zajmuje się ETTU.

</doc>
<doc id="1486144" url="https://pl.wikipedia.org/wiki?curid=1486144" title="Przewodnik Michelin">
Przewodnik Michelin

Przewodnik Michelin () – seria przewodników po krajach świata, wydawanych przez francuskie przedsiębiorstwo Michelin. Pierwsza edycja, opisująca Francję, ukazała się w 1900 roku.
Przewodniki Michelin dzielą się na serię przewodników gastronomicznych ("Czerwone przewodniki"), opisujących hotele i restauracje, oraz serię przewodników turystycznych ("Zielone przewodniki"). W obydwu seriach zamieszczane są oceny obiektów, którym przyznawane są gwiazdki według trzystopniowej skali.
Termin "przewodnik Michelin" powstał wraz z opublikowaniem pierwszego „Czerwonego przewodnika” Michelin () – najstarszego i najbardziej popularnego przewodnika po europejskich hotelach i restauracjach. Obecnie "czerwone przewodniki" publikowane są przez Michelin w ponad 12 krajach. Wraz z upływem czasu Michelin wprowadziło na rynek także kilka serii przewodników turystycznych: "Guide voyageur pratique" (samodzielne podróżowanie), "Guide Gourmand" (smakosz), "Guide escapade" (krótki odpoczynek) i "Guide coup de coeur" (hotele z charakterem). W Polsce są to serie: "Zielony przewodnik", "Udane wakacje" i "Udany weekend", wydawane na licencji Michelin przez Wydawnictwo Bezdroża.
Historia.
W 1900 roku André Michelin opublikował pierwszą edycję przewodnika po Francji, który miał być pomocny dla kierowców przy remontowaniu ich samochodów, znajdowaniu zakwaterowania i miejsc, w których można dobrze zjeść podczas podróży i zwiedzania. Przewodnik zawierał adresy stacji paliw, warsztatów samochodowych, sklepów z oponami, informacje na temat cen paliw, wymiany opon i naprawy samochodów. Przewodnik był rozprowadzany za darmo aż do 1920 roku. Zgodnie z historią opowiadaną przez braci Michelin, opłata została wprowadzona po tym, jak znaleziono stertę przewodników, która podpierała stół w warsztacie samochodowym. Uzmysłowiło to im, że darmowe publikacje nie są traktowane poważnie. W 1926 roku przewodnik wprowadził ocenę gwiazdki, którą oznaczano restauracje z dobrym jedzeniem. Dwie i trzy gwiazdki zostały dodane we wczesnych latach 30. XX wieku.
Przez pierwszych 30 lat okładka przewodnika była niebieska, po 1931 roku zmieniono ją na czerwoną. Wraz z rozpowszechnianiem się ruchu drogowego, zaczęto rozbudowywać system oceny gwiazdkowej i wprowadzać go do innych krajów. Dziś w serii 12 "Czerwonych przewodników" można znaleźć ponad 45 000 europejskich hoteli i restauracji. Przewodnik po hotelach i restauracjach Francji, od momentu pierwszego wydania, sprzedał się w 30 milionach egzemplarzy i nadal jest najbardziej kompletnym ze wszystkich "Czerwonych przewodników". Przewodniki po hotelach i restauracjach opisują m.in.: Francję, Austrię, Wielką Brytanię i Irlandię. Obecnie Michelin wydaje również "Czerwony przewodnik" opisujący główne miasta europejskie i pozaeuropejskie, m.in. (Nowy Jork, San Francisco, Tokio, Los Angeles i Las Vegas).
Czerwone i zielone przewodniki.
Przewodniki Michelin można podzielić na serię przewodników kulinarnych ("Czerwone przewodniki"), opisujących hotele i restauracje, oraz serię przewodników turystycznych ("Zielone przewodniki"), opisujących miasta, regiony i państwa pod kątem ich atrakcyjności turystyczno-krajoznawczej.
"Czerwony przewodnik" oparty jest o rozbudowany system symboli, opisujących każdy lokal. Dodatkowo przy restauracjach oznaczonych gwiazdką, umieszcza się wykaz ich trzech specjalności kulinarnych. Przy tworzeniu przewodników Michelin stosuje anonimowe inspekcje, nie pobiera opłat za umieszczenie obiektu na liście, ale rości sobie prawo do jego wizytacji średnio raz na 18 miesięcy w celu aktualizacji oceny.
"Zielone przewodniki" istnieją dla wszystkich regionów Francji, jak i dla wielu innych krajów, regionów i miast. Większość przewodników po Francji jest dostępna w kilkunastu językach. Zawierają one informacje dotyczące zaplecza turystycznego oraz dział alfabetyczny opisujący poszczególne miejscowości. Podobnie jak "Czerwony przewodnik", używają trzygwiazdkowego systemu rekomendującego miejsca godne zwiedzania.
Gwiazdki Michelin i inne oceny.
Wszystkie przewodniki Michelin zawierają prosty system oceny miejsc opisywanych w przewodnikach, będący wskazówką dla zwiedzających. Jest to system trójstopniowej oceny:
Punktacja ta pozwala zorientować się, czy dane miejsce należy, według autorów przewodnika, do „listy obowiązkowej” punktów, które trzeba zobaczyć, czy też można powrócić do niego przy kolejnych odwiedzinach danego miejsca. Dzięki systemowi gwiazdek turysta otrzymuje praktyczną wskazówkę, na co należy zwrócić uwagę i co zobaczyć w pierwszej kolejności, np. gdy dysponuje się niewielką ilością czasu na zwiedzanie.
Przewodniki Michelin w Polsce.
W 2006 roku partnerem wydawniczym Michelin w Polsce zostało Wydawnictwo Bezdroża. Od tamtej pory ukazało się 17 tytułów.
W serii "Zielony przewodnik":
W serii "Udany weekend":
W serii "Udane wakacje":
Przewodniki Michelin zawierają przydatne adresy i praktyczne informacje pozwalające czytelnikom dokładnie przygotować wycieczkę; zamieszczają sugestie wędrówek i szczegóły, które nie powinny umknąć uwadze przy planowaniu trasy wycieczki. Każdy przewodnik podzielony jest na: wstęp, część z informacjami praktycznymi, opis miasta bądź kraju (z alfabetycznym spisem głównych atrakcji), wykaz przydatnych adresów i indeks.
Restauracje w Polsce z gwiazdką Michelin.
W 2013 roku pierwszą restauracją w Polsce posiadającą gwiazdkę Michelin zostało Atelier Amaro w Warszawie, w której szefem kuchni jest Wojciech Modest Amaro. W 2016 gwiazdkę Michelin otrzymała warszawska restauracja Senses, w której szefem kuchni jest Włoch Andrea Camastra. W 2016 roku symbol Bib Gourmand oznaczający korzystny stosunek jakości do ceny otrzymała restauracja Zazie w Krakowie. We wcześniejszych latach takie wyróżnienie otrzymały Brasserie Warszawska oraz Butchery and Wine w Warszawie. W 2020 trzecią restauracją w Polsce z gwiazdką Michelin, stała się krakowska Bottiglieria 1881.

</doc>
<doc id="1486149" url="https://pl.wikipedia.org/wiki?curid=1486149" title="Wzgórze Arkony">
Wzgórze Arkony

Wzgórze Arkony (niem. "Qusitorp-Hügel, Eckerberg-Hügel"; 70,3 m n.p.m.) – wzniesienie we Wzgórzach Warszewskich na obszarze Lasu Arkońskiego w Szczecinie. Administracyjnie leży na Osowie.
W latach 1900-04 wybudowana została tu wieża Quistorpa zniszczona 25 kwietnia 1945 roku, obecnie w formie trwałej ruiny.
Przez Wzgórze Arkony prowadzi Szlak „Przez Las Arkoński i Wzgórza Warszewskie”.

</doc>
<doc id="1486153" url="https://pl.wikipedia.org/wiki?curid=1486153" title="Mistrzostwa Europy w Tenisie Stołowym 2008">
Mistrzostwa Europy w Tenisie Stołowym 2008

27. Mistrzostwa Europy w tenisie stołowym odbyły się w dniach 4 - 12 października 2008 w Petersburgu (Rosja).

</doc>
<doc id="1486162" url="https://pl.wikipedia.org/wiki?curid=1486162" title="Antoni Ossoliński (zm. 1757)">
Antoni Ossoliński (zm. 1757)

Antoni Ossoliński herbu Topór (zm. 22 czerwca 1757 roku) – kasztelan sandomierski w latach 1746-1757, generał-lejtnant wojsk koronnych w 1746 roku, komendant Regimentu Dragonii królewicza w latach 1744-1754.
Jego ojciec Stefan Ossoliński herbu Topór, (zm. 1715) był miecznikiem mielnickim (1700), chorążym mielnickim (1713). Matką była Benedykta Szujska.
Miał brata i siostrę, Teresę Ossolińską, która wyszła za Stanisława Komorowskiego. Jego bratem był Józef Ossoliński (zm. ok. 1757), chorąży podlaski, liwski, podczaszy mielnicki, ożeniony z Teresą Sienicką (1717–1786).
Żoną Antoniego Ossolińskiego została w 1751 Teresa z Morstinów Ossolińska (zm. 1769). Jej portret pośmiertny znajduje się na plebanii w Cudzynowicach. Żonaty był też z Benedyktą Kossowską, z którą miał syna Józefa Ossolińskiego (1737–1818), chorążego mielnickiego (ożenionego z Anną Kowerską i potem z Zofią Jakubowską), osiadłego pod koniec XVIII wieku we wsi Sielusizna na Podlasiu, obecnie na terenie Białorusi.
Miał wnuka, Antoniego, rotmistrza kawalerii Wielkiego Księstwa Litewskiego.
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.

</doc>
<doc id="1486163" url="https://pl.wikipedia.org/wiki?curid=1486163" title="Kwantowa grawitacja">
Kwantowa grawitacja



</doc>
<doc id="1486168" url="https://pl.wikipedia.org/wiki?curid=1486168" title="Poznańska Piątka">
Poznańska Piątka

Poznańska Piątka (błogosławieni wychowankowie oratorium) – pięciu młodych wychowanków Salezjańskiego Oratorium świętego Jana Bosko w Poznaniu. Podejrzewani przez gestapo o przynależność do tajnej organizacji politycznej zostali aresztowani w dniach 21 i 23 września 1940 roku, a potem więzieni w Poznaniu, Wronkach, Berlinie, Zwickau i zamordowani w Dreźnie.
W skład Poznańskiej Piątki wchodzą:
Działali w konspiracji. Zostali wykryci i oskarżeni o zdradę stanu jako zdrajcy Trzeciej Rzeszy. Uwięziono ich, ponieważ byli liderami katolickiej młodzieży. W więzieniu zachowali spokój i niespotykaną pogodę ducha.
24 sierpnia 1942 roku zostali zgilotynowani.
Beatyfikowani przez papieża Jana Pawła II 13 czerwca 1999 w gronie 108 polskich męczenników.
Błogosławieni z Poznańskiej Piątki są patronami parafii rzymskokatolickiej w Poznaniu oraz Zespołu Szkół Salezjańskich w Poznaniu.
W 2010 ukazał się komiks na temat losów Poznańskiej Piątki.

</doc>
<doc id="1486173" url="https://pl.wikipedia.org/wiki?curid=1486173" title="Pomnik Stanisława Moniuszki w Łodzi">
Pomnik Stanisława Moniuszki w Łodzi

Pomnik-popiersie Stanisława Moniuszki ufundowany przez mieszkańców w 1963 roku.
Monument znajduje się w parku im Stanisława Moniuszki w Łodzi. Autorami rzeźby są Elwira i Jerzy Mazurczyk.

</doc>
<doc id="1486175" url="https://pl.wikipedia.org/wiki?curid=1486175" title="Józef Ossoliński (zm. 1756)">
Józef Ossoliński (zm. 1756)

 Józef Ossoliński herbu Topór (zm. w 1756 roku) – chorąży podlaski w 1750 roku, chorąży liwski w latach 1750-1756, podczaszy mielnicki w latach 1737-1750. 
Jego ojcem był Stefan Ossoliński herbu Topór, matką Benedykta Szujską. Miał brata i siostrę: Antoniego Ossolińskiego i Teresę Ossolińską, która wyszła za Stanisława Komorowskiego.
Ożenił się z Teresą Sienicką (1717 - 1786).
Miał syna Ignacego Franciszka Ossolińskiego (1732-1783) oraz dwie córki; Antoninę, która trzy razy wychodziła za mąż; m.in. za Stanisława Dąbrowskiego, Leona Opackiego i Brzozowskiego. Druga córka wyszła za mąż za Antoniego Wodzińskiego - podkomorzego liwskiego. 
Poseł ziemi mielnickiej na sejm 1744 roku. 
W pobliżu Łużek, wchodzących w skład klucza Woźniki k. Łosic, około 1750 r., Józef Ossoliński zburzył stary, fundowany przez Kiszków dwór i wybudował w tym miejscu nowy. Od swojego herbu "Topór" nazwał swoją siedzibę Toporowem i tak też nazwał wioskę powstałą przy dworze (pierwotnie noszącą nazwę "Nowawieś"). Toporów od tego momentu stał się główną siedzibą tej linii rodu Ossolińskich. Józef Ossoliński rezydował również w należących do niego Pobikrach.
Józef Ossoliński zmarł w 1756 roku.

</doc>
<doc id="1486176" url="https://pl.wikipedia.org/wiki?curid=1486176" title="Włodzimierz Głodek">
Włodzimierz Głodek

Włodzimierz Głodek (ur. 26 lipca 1954 w Sochaczewie, zm. 23 października 2018 w Warszawie) – polski operator, realizator i producent filmowy. W 1978 zdobył wykształcenie na Wydziale Operatorskim PWSFTviT w Łodzi. Pochowany na cmentarzu Bródnowskim (kwatera 19F-6-9).

</doc>
<doc id="1486177" url="https://pl.wikipedia.org/wiki?curid=1486177" title="Marsz Bredowski">
Marsz Bredowski

Marsz Bredowski (ros. Бредовский поход) – marsz wojsk białych działających na obszarze prawobrzeżnej Ukrainy z rejonu Odessy ku granicy rumuńskiej, a następnie polskiej na początku 1920 r., podczas wojny domowej w Rosji.
Tło wydarzeń.
W grudniu 1919 r. bolszewicka 1 Armia Konna zdobyła Charków i Kijów, a także wyrzuciła wojska białych z obszaru Donbasu. W styczniu 1920 r. Armia Czerwona odzyskała Rostów nad Donem oraz Nowoczerkask, a inne jej zgrupowanie odbiło Carycyn. Białe Siły Zbrojne Południa Rosji były od listopada 1919 r. w odwrocie na całej długości frontu i nigdy już nie odzyskały w wojnie inicjatywy.
Mimo pogarszającej się sytuacji 31 grudnia 1919 r. gen. Anton Denikin nakazał dowodzącemu wojskami białych okręgu noworosyjskiego gen. lejt. Nikołajowi Szyllingowi za wszelką cenę bronić zarówno Krymu, jak i głównego miasta w białej guberni noworosyjskiej - Odessy. Szylling był zdania, że plan ten jest nierealny i zamierzał skierować całość swoich wojsk na Krym. Denikin został jednak przekonany przez Brytyjczyków i Francuzów, że upadek Odessy wywrze fatalne wrażenie na zachodniej opinii publicznej. Oba państwa wspierające białych obiecały dalszą pomoc i ewentualnie wsparcie w organizacji ewakuacji. Tymczasem w styczniu 1920 r. obszar w rejonie wybrzeża czarnomorskiego kontrolowany przez białych systematycznie się kurczył pod naporem działań 14 i 12 Armii Czerwonej. W końcu miesiąca czerwoni opanowali kolejno Chersoń, Mikołajów i Wozniesieńsk.
Decyzja o ewakuacji. Marsz ku granicy rumuńskiej.
24 stycznia tego roku dyrektywą gen. lejt. Nikołaja Szyllinga wszystkie oddziały operujące na prawobrzeżnej Ukrainie, oprócz garnizonu Odessy (który został ewakuowany na Krym na brytyjskich okrętach), zostały podporządkowane dowództwu gen. lejt. Nikołaja Bredowa. Szefem sztabu został gen. mjr Borys Sztejfon. Główne siły białych ześrodkowały się w rejonie Tyraspola. Ponadto część II Korpusu Armijnego gen. lejt. Michaiła N. Promptowa (5 Dywizja Piechoty, grupa kawaleryjska gen. mjr. Nikołaja Sklarowa i oddział płk. Salikowa) miała zebrać się we wsi Majaki, zaś grupa gen. Wasiliewa w Owidiopolu. Liczyły one ogółem ok. 6 tys. żołnierzy.
Wszystkie oddziały miały przejść na terytorium Besarabii, kontrolowanej przez Rumunię, gdzie – koncentrując się w Tulczy – czekałyby na transport na Krym, do reszty wojsk gen. Piotra Wrangla. Jednakże na przeprawach przez Dniestr zostały ostrzelane z dział i karabinów maszynowych. Oficerowie rumuńscy oświadczyli, że otrzymali rozkaz nikogo przez granicę nie przepuszczać, w związku z czym oddziały gen. Bredowa zmuszone były nocą z 29 na 30 stycznia 1920 r. skierować się na północ wzdłuż rzeki do rejonu Kamieńca Podolskiego. W marszu uczestniczyło też wielu uchodźców cywilnych. Po 14 dniach ciężkiego marszu wojska gen. Bredowa doszły 12 lutego do Nowej Uszycy na Podolu, gdzie spotkały się z oddziałami Wojska Polskiego.
Do końca lutego były rozmieszczone wzdłuż frontu, a następnie zostały rozbrojone i internowane. Rosjan osadzono w obozach w Pikulicach pod Przemyślem, Dąbiu pod Krakowem, w Strzałkowie oraz Aleksandrowie Kujawskim.
Spośród części żołnierzy gen. Bredowa od czerwca 1920 r. była formowana 3 Armia Rosyjska. Pozostali w połowie sierpnia z portów rumuńskich zostali przetransportowani statkami na Krym, gdzie sformowano z nich 6 i 7 Dywizje Piechoty III Korpusu Armijnego pod dowództwem przybyłego z bredowcami gen. Michaiła Skałona.
25 lutego 1922 r. dla uczestników Marszu Bredowskiego został ustanowiony Krzyż Marszu Generała Bredowa. Był to srebrny krzyż pokryty białą emalią ze srebrnymi zakończeniami. Na nim był umieszczony srebrny miecz skierowany na ukos do dołu. Na awersie krzyża znajdowały się cyfry "19" "20" (1920 r.), zaś na rewersie napis cyrylicą "ВЕРНЫЕ ДОЛГУ".

</doc>
<doc id="1486179" url="https://pl.wikipedia.org/wiki?curid=1486179" title="Zapalenie nagłośni">
Zapalenie nagłośni

Zapalenie nagłośni (łac. "epiglottitis") – stan zapalny nagłośni, potencjalnie zagrażający życiu i wymagający bezzwłocznego leczenia. Zapalenie nagłośni ma przede wszystkim bakteryjne podłoże, a czynnikiem wywołującym są "Haemophilus influenzae" typu B, rzadko "Streptococcus pneumoniae" lub "Streptococcus pyogenes". Chorują najczęściej małe dzieci w wieku 2-6 lat.
Zapalenie nagłośni objawia się świstem krtaniowym, a w skrajnych przypadkach dusznością, którym może towarzyszyć dysfagia, gorączka i przyspieszone tętno.
Rozpoznanie stawiane jest na podstawie typowego wywiadu i charakterystycznego obrazu klinicznego. Chorobę należy różnicować z podgłośniowym zapaleniem krtani (łac. "laryngitis subglottica"), błonicą i z aspiracją ciała obcego. Postępowanie polega na bezzwłocznej intubacji dotchawiczej. W laryngoskopii stwierdza się zaczerwienienie i obrzęk nagłośni i chrząstek nalewkowatych. Ponadto należy włączyć leczenie antybiotykiem.

</doc>
<doc id="1486184" url="https://pl.wikipedia.org/wiki?curid=1486184" title="Uwielbienie">
Uwielbienie



</doc>
<doc id="1486185" url="https://pl.wikipedia.org/wiki?curid=1486185" title="Swakop">
Swakop

Swakop – rzeka w południowej Afryce, na terenie zachodniej Namibii.
Wypływa z wyżyny Khomas leżącej w środkowej Namibii i uchodzi do Oceanu Atlantyckiego opodal miasta Swakopmund. Długość rzeki to 460 km, powierzchnia dorzecza wynosi 30 100 km². Rzeka ma charakter okresowy, w porze suchej wysycha. Na rzece wybudowano dwie zapory wodne Von-Bach i Swakoppfort. Doprowadziło to do spadku poziomu wód gruntowych o około 30 centymetrów.

</doc>
<doc id="1486190" url="https://pl.wikipedia.org/wiki?curid=1486190" title="Szczypawica">
Szczypawica



</doc>
<doc id="1486195" url="https://pl.wikipedia.org/wiki?curid=1486195" title="Godspeed on the Devil’s Thunder">
Godspeed on the Devil’s Thunder

Godspeed on the Devil’s Thunder – ósmy album studyjny brytyjskiej grupy muzycznej Cradle of Filth. Nagrania odbyły się w studiu Backstage w Derbyshire. Jednym z gości na płycie jest córka Daniego Filtha, Luna. Bohaterem tekstów jest francuski arystokrata, Gilles de Rais, który żył w XV wieku. Album został wydany 20 października 2008 roku.
Nagrania dotarły do 48. miejsca zestawienia Billboard 200 w Stanach Zjednoczonych sprzedając się w nakładzie 11 tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1486198" url="https://pl.wikipedia.org/wiki?curid=1486198" title="Rafael Calvo Serer">
Rafael Calvo Serer

Rafael Calvo Serer (ur. 6 października 1916 w Walencji, zmarł 19 kwietnia 1988 w Pampelunie) – hiszpański pisarz, profesor historii i filozofii. Był członkiem Opus Dei aktywnym w polityce za czasów Francisco Franco.
Otrzymał tytuł doktora w 1940 roku na Uniwersytecie Madryckim.
Jest autorem kilkunastu książek z zakresu politologii. Za książkę „España sin problema” otrzymał w 1949 roku krajową nagrodę literacką.
Działał w opozycji do frankizmu. W listopadzie 1971 opublikował w Le Monde artykuł „Moi, aussi j'accuse”, w którym krytykował Franco. W konsekwencji hiszpański prokurator zażądał dla niego 7 lat więzienia. Calvo Serer pozostał na emigracji we Francji. Wrócił do kraju w 1976.

</doc>
<doc id="1486199" url="https://pl.wikipedia.org/wiki?curid=1486199" title="Kazimierz Ossoliński">
Kazimierz Ossoliński

 Kazimierz Ossoliński (ur. 1738 w Balicach, zm. przed 25 lutego 1794 roku) – podkomorzy mielnicki w 1775 roku, chorąży mielnicki w latach 1772-1775, stolnik mielnicki w latach 1769-1772, podczaszy mielnicki w latach 1765-1769, pułkownik wojsk koronnych.
Życiorys.
Jego ojciec Józef Ossoliński (zm. 1756) - herbu Topór, - chorąży podlaski, liwski, podczaszy mielnicki. Matką jego była Teresa Sienicka (1717- 1786)
Jego bratem był Ignacy Franciszek Ossoliński (1732–1783) - biskup kijowski. 
W latach 1755-1758 przebywał na dworze swego krewnego Franciszka Maksymiliana Ossolińskiego w Lunéville. W Lotaryngii służył w wojsku Stanisława Leszczyńskiego w stopniu kapitana kawalerii. 
Po powrocie do Polski, rozpoczął służbę wojskową w armii koronnej, gdzie dosłużył się stopnia pułkownika.
Jako poseł ziemi mielnickiej 29 kwietnia 1761 roku zerwał sejm nadzwyczajny. Członek konfederacji Andrzeja Mokronowskiego w 1776 roku, poseł na sejm 1776 roku z ziemi mielnickiej, sędzia sejmowy z województwa podlaskiego w 1776 roku.
Ożenił się z po raz pierwszy w 1760 roku z Katarzyną Cieszkowską, następnie z Fredrówną, a po jej śmierci z hrabianką Antoniną Butler (1742-1796), córką Józefa i Teresy z Urbańskich. 
Po ojcu odziedziczył klucz Woźniki k. Łosic. Trzecia żona Antonina Butler wniosła mu Uchanie i Radziencin k. Zamościa. 
Jego synem był; Franciszek Felicjan (bezpotomny). Po jego tragicznej śmierci (1786) w młodzieńczych latach, wystawił w należącej do syna wsi Niwiski; kościół parafialny. Miał też pięć córek; Mariannę (ur. 1769), Apolonię (ur. 1791), Teresę (zm. 1796), Różę, Teklę.
Kazimierz Ossoliński zmarł w 1794 r.

</doc>
<doc id="1486200" url="https://pl.wikipedia.org/wiki?curid=1486200" title="Single Ladies">
Single Ladies



</doc>
<doc id="1486201" url="https://pl.wikipedia.org/wiki?curid=1486201" title="George Julian Harney">
George Julian Harney

George Julian Harney (ur. w 17 lutego 1817 w Deptford, zm. w 9 grudnia 1897) – brytyjski polityk, dziennikarz i jeden z przywódców czartyzmu.
Życiorys.
Urodził się w Deptford, jego ojciec był marynarzem. W wieku 11 lat rozpoczął naukę w szkole morskiej, jednakże nauki nie ukończył. Sprzedawał nielegalną gazetę wydawaną przez Henry'ego Hetheringtona, za co trzykrotnie znalazł się w więzieniu. To zradykalizowało jego poglądy. Był członkiem Londyńskiego Towarzystwa Robotniczego, w którym zaangażował się w walkę o powszechne prawo do głosowania. W styczniu 1837 został jednym z założycieli Londyńskiego Towarzystwa Demokratycznego. 
W walce o prawa robotników był zwolennikiem działania poprzez użycie siły. Po strajku, który planowany był na 12 sierpnia 1838 (Grand National Holiday), Harney został zatrzymany, lecz nie skazano go. Przeniósł się następnie do Sheffield, gdzie został lokalnym przywódcą czartystów. Ponownie stanął przed sądem w 1843 za organizowanie strajku, lecz również nie został skazany na pobyt w więzieniu. Rozpoczął pracę jako publicysta. Był najpierw dziennikarzem, a później redaktorem „The Norhern Star” – (pol. „Gwiazda Północna”). Zaangażował się też w ruch socjalistyczny. Spotykał się z Karolem Marksem i Fryderykiem Engelsem. W związku z tym musiał opuścić „The Northern Star” i założył swoje własne pismo „Red Republican” („Czerwony Republikanin”). Gazeta ta skierowana był do robotników, których miała zachęcać do socjalizmu i mobilizować do walki o prawa proletariatu. Gazeta ta upadła po dwóch latach w 1850. Harney podejmował pracę jeszcze w kilku czasopismach, jednakże ze względu na swoje publikacje był zmuszany do rezygnacji. Poparł Północ w Wojnie secesyjnej i przeniósł się do USA. Przez 14 lat (od 1863) pracował jako urzędnik w Massachusetts. Po powrocie do Anglii kontynuował pracę publicystyczną. Zmarł 9 grudnia 1897.

</doc>
<doc id="1486203" url="https://pl.wikipedia.org/wiki?curid=1486203" title="Ciało astralne">
Ciało astralne

Ciało astralne – pole wyrażania się uczuć i pragnień człowieka, istniejące w planie astralnym w paranaukach, spirytyzmie, okultyzmie, ezoteryce oraz niektórych systemach filozoficznych i religiach. Posiadają je także zwierzęta. 
Ciało astralne stanowi pomost obustronnych wibracji pomiędzy ciałem mentalnym a ciałem fizycznym. Na rodzaj ciała astralnego bezpośredni wpływ mają afekty np. gniewu, nienawiści, namiętności, miłości i instynktu, a pośredni myśli oraz fizyczne przyzwyczajenia. 
Po śmierci fizycznej człowieka jego ciało astralne pozostaje w planie astralnym, stworzonym przez jego myśli i pragnienia. Odpowiada to mitologicznej wizji Hadesu, jako krainy zmarłych oraz katolickiej koncepcji czyśćca. Czas pozostawania w świecie astralnym uzależniony jest od rodzaju pola wyrażania uczuć i pragnień (szlachetnych bądź niskich) za życia. 

</doc>
<doc id="1486204" url="https://pl.wikipedia.org/wiki?curid=1486204" title="Referencyjna stopa procentowa">
Referencyjna stopa procentowa

Referencyjna stopa procentowa – stopa procentowa służąca za podstawę do obliczania wszelkich stosowanych odsetek i pochodząca z publicznie dostępnego źródła, które może być zweryfikowane przez obydwie strony umowy.
Stanowi podstawę () m.in. kontraktu FRA, IRS, czy cap/floor. Przykładowo funkcję stawki referencyjnej można powierzyć rynkowej stopie WIBOR 3M, albo CHF LIBOR 1M itd. Jego rolę można porównać do roli kursu bazowego w transakcji fx opcji, czy fx swap.

</doc>
<doc id="1486205" url="https://pl.wikipedia.org/wiki?curid=1486205" title="Koldo Fernández">
Koldo Fernández

Koldo Fernández de Larrea (ur. 13 września 1981 w Vitorii) – hiszpański kolarz szosowy, zawodnik profesjonalnej grupy Garmin-Sharp. 
Do zawodowego peletonu należy od 2004. Zanim w 2012 zmienił drużynę, ścigał się w barwach baskijskiej drużyny Euskaltel-Euskadi. Bask jest sprinterem, odniósł kilka etapowych zwycięstw. W 2007 był najszybszy na etapie Tirreno-Adriático. Było to cenny triumf ponieważ włoski wyścig zawsze jest bardzo dobrze obsadzony, przyjeżdżają na niego gwiazdy światowego peletonu. Następny rok przyniósł mu kilka zwycięstw. Wygrał między innymi etap na Vuelta a Burgos i Euskal Bizikleta. Był również najszybszy w jednoetapowym Tour de Vendée we Francji. Od 2006 startuje również w Giro d'Italia, lecz bez większych sukcesów. Raz był bliski wygrania, ale ostatecznie zajął 3. miejsce na jednym z etapów. 
Podczas jazdy drużynowej na czas na 1. etapie Vuelta a España 2013 zderzył się z Michelem Krederem, w wyniku czego złamał żebro.

</doc>
<doc id="1486207" url="https://pl.wikipedia.org/wiki?curid=1486207" title="Wolha Abramawa">
Wolha Abramawa

Wolha Michajłauna Abramawa (, , "Olga Michajłowna Abramowa"; ur. 19 września 1953 w Mińsku) – białoruska naukowiec i polityk, publicystka, deputowana do Rady Najwyższej Republiki Białorusi XIII kadencji; w latach 2000–2008 deputowana do Izby Reprezentantów Zgromadzenia Narodowego Republiki Białorusi II i III kadencji; kandydat nauk filozoficznych (odpowiednik polskiego stopnia doktora). Wolha Abramawa jest politykiem prorosyjskim, lecz także zwolenniczką dobrych stosunków Białorusi z Zachodem. Jej zdaniem polityka Alaksandra Łukaszenki cieszy się poparciem większości społeczeństwa. Abramawa krytycznie odnosi się do części liderów białoruskiej opozycji.
Życiorys.
Młodość i praca.
Urodziła się 19 września 1953 roku w Mińsku w Białoruskiej SRR, ZSRR. W 1975 roku ukończyła Białoruski Uniwersytet Państwowy im. Lenina, uzyskując wykształcenie socjologa i filozofa. W 1988 roku uzyskała stopień kandydata nauk filozoficznych (odpowiednik polskiego stopnia doktora). Temat jej rozprawy kandydackiej brzmiał: "Humanizm stosowania środków przymusu rewolucji socjalistycznej". Wykładała w Białoruskim Instytucie Technologicznym i w Mińskim Instytucie Radiotechnicznym, stopniowo awansowała z asystentki na docenta. W 1995 i od 1997 roku pełniła funkcję dyrektora programów badawczych Narodowego Centrum Inicjatyw Strategicznych „Wschód – Zachód”. Pracowała jako dyrektor programów naukowych i edukacyjnych centrum analitycznego „Strategia”. Posługuje się językiem niemieckim.
Początek działalności społeczno-politycznej.
Pod koniec lat 80. XX wieku stała się aktywna w życiu społeczno-politycznym. Sprzeciwiała się przejściu systemu oświaty na język białoruski, ostro występowała przeciwko prawu o językach, przyjętemu 26 stycznia 1990 roku na 14. sesji Rady Najwyższej, który przewidywał ustanowienie białoruskiego jedynym językiem państwowym. Opowiadała się za tym, by Białoruska SRR posiadała dwa języki państwowe: białoruski i rosyjski. W latach 1991–1994 była współprzewodniczącą Ruchu Demokratycznych Reform Białorusi. Pełniła także funkcję współprzewodniczącej międzynarodowego Ruchu Demokratycznych Reform.
Działalność w Radzie Najwyższej.
W drugiej turze uzupełniających wyborów parlamentarnych 10 grudnia 1995 roku została wybrana na deputowaną do Rady Najwyższej Republiki Białorusi XIII kadencji z Akademicznego Okręgu Wyborczego Nr 242 miasta Mińska. 19 grudnia 1995 roku została zarejestrowana przez centralną komisję wyborczą, a 9 stycznia 1996 roku zaprzysiężona na deputowaną. Od 23 stycznia pełniła w Radzie Najwyższej funkcję członkini, a potem sekretarza Stałej Komisji ds. Międzynarodowych. Była bezpartyjna; należała do socjaldemokratycznej frakcji „Związek Pracy”. Od 3 czerwca była członkinią grupy roboczej Rady Najwyższej ds. współpracy z Bundestagiem Republiki Federalnej Niemiec. 21 czerwca została członkinią delegacji Rady do Zgromadzenia Parlamentarnego Stowarzyszenia Białorusi i Rosji. W listopadzie 1996 roku, podczas kryzysu politycznego związanego z zainicjowanym przez prezydenta Alaksandra Łukaszenkę referendum, Abramawa wystąpiła przeciwko prezydentowi i poparła wniosek o jego . 27 listopada 1996 roku, po dokonanej przez prezydenta kontrowersyjnej i częściowo nieuznanej międzynarodowo zmianie konstytucji, nie weszła w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Ostro krytykowała jednak także opozycję. Zgodnie z Konstytucją Białorusi z 1994 roku jej mandat deputowanej do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
W 1997 roku utworzyła i stanęła na czele Białoruskiego Zjednoczenia Społecznego „Jabłko”, które zrzeszało rosyjskojęzycznych demokratów, miało charakter centrowy, socjalno-liberalny i zostało utworzone przy poparciu rosyjskiej partii Jabłoko. Organizacja koordynowała swoją działalność z Radą Koordynacyjną Sił Demokratycznych (RKSD), organem jednoczącym białoruską opozycję, w ramach Rady Konsultacyjnej Opozycyjnych Partii Politycznych, za pośrednictwem Misji Konsultacyjno-Obserwacyjnej OBWE. W drugiej połowie 1999 roku i w pierwszej połowie 2000 roku kierowana przez Abramawą organizacja uczestniczyła w rozmowach z władzami na temat demokratyzacji kodeksu wyborczego przed wyborami parlamentarnymi w 2000 roku. Przedstawiciele „Jabłka” uczestniczyli w rozmowach do samego końca, do lipca 2000 roku, także po tym, jak wycofały się z nich główne partie opozycyjne. Białoruskie media państwowe określały organizację mianem „konstruktywnej opozycji”.
Działalność w Izbie Reprezentantów.
Wolha Abramawa i jej organizacja nie dołączyły do ogłoszonego 2 lipca przez IV Kongres RKSD bojkotu wyborów parlamentarnych. Wysunęła swoją kandydaturę i 21 listopada 2000 roku została deputowaną do Izby Reprezentantów Zgromadzenia Narodowego II kadencji ze Wschodniego Okręgu Wyborczego Nr 106 miasta Mińska. Stała się tym samym jedną z dwojga osób, obok Uładzimira Nawasiada, które zostały wybrane do Izby, a które wcześniej należały do opozycji w Radzie Najwyższej XIII kadencji. Z powodu udziału w wyborach zwolennicy bojkotu uznali ją za „pseudodemokratkę”. Abramawa wkrótce po wyborze do Izby przeszła do obozu proprezydenckiego. Pełniła funkcję członkini Komisji ds. Prawodawstwa i Kwestii Sądowo-Prawnych. Należała do grupy deputackiej „Wspieranie Rozwoju Ekonomicznego”. Była jedną z dwojga deputowanych, obok Iwana Paszkiewicza, którzy zareagowali na list wystosowany 3 marca 2001 roku przez liderów czterech głównych Kościołów protestanckich na Białorusi. W liście krytykowali oni nową redakcję prawa "O wolności wyznań…", zgodnie z którą utrudniona została rejestracja związków wyznaniowych, a także wyrazili zaniepokojenie "szczególnie uprzywilejowaną pozycją Rosyjskiego Kościoła Prawosławnego". Pozostali deputowani, podobnie jak członkowie Rady Republiki i Alaksandr Łukaszenka, zignorowali list.
Wolha Abramawa brała udział w wyborach parlamentarnych w 2004 roku. Zdaniem Juryja Czawusaua w czasie kampanii wyborczej przekraczała środki wydzielone na agitację poprzez rozpowszechnianie sprawozdań o działalności deputackiej dla deputowanych Izby Reprezentantów II kadencji. Nie zdarzały się przypadki, by władze konfiskowały jej materiały wyborcze, co miało miejsce z materiałami kandydatów opozycyjnych. 16 listopada 2004 roku została deputowaną do Izby Reprezentantów III kadencji z Kalinowskiego Okręgu Wyborczego Nr 108 miasta Mińska. Pełniła w niej funkcję członkini Stałej Komisji ds. Budownictwa Państwowego, Samorządu Lokalnego i Przepisów. Według Alaksandra Piatkiewicza i Wolfa Rubinczyka, w Izbie Reprezentantów wykazywała „umiarkowaną opozycyjność”, tzn. wypowiadała się przeciwko pojedynczym represyjnym działaniom władzy wykonawczej. 29 czerwca 2005 roku była jedyną deputowaną, która zagłosowała przeciwko prawu "O organizacjach społecznych", która m.in. ułatwiała ich likwidację, utrudniała rejestrację i działalność oraz zakazywała działalności organizacjom niezarejestrowanym. Jej kadencja w Izbie Reprezentantów zakończyła się 27 października 2008 roku.
30 maja 2007 roku Wolha Abramawa ogłosiła likwidację Białoruskiego Zjednoczenia Społecznego „Jabłko”. Przyczyną było dwukrotne ostrzeżenie ze strony Ministerstwa Sprawiedliwości w związku z brakiem adresu prawnego zjednoczenia. Abramawa już kilka lat wcześniej przestała wynajmować dla niego biuro z powodu braku środków.
Poglądy.
Zdaniem Wolhi Abramawej, białoruska tożsamość narodowa polega przede wszystkim na więzi z ojczystą ziemią i miłości do rodzimych krajobrazów. Nie uważa wspólnoty Słowian za istotny czynnik, ponieważ jej zdaniem jest to jedynie wspólnota krwi, podczas gdy narody słowiańskie mają różne kultury i zmierzają w różnych kierunkach. Istnieje natomiast wspólnota narodów byłego Związku Radzieckiego, z której Abramawa wyłącza Litwę, Łotwę i Estonię, włącza natomiast Izraelczyków pochodzących z terytorium dawnego ZSRR.
Abramawa określa się jako polityk "prorosyjski, ale jednocześnie i proeuropejski". Deklaruje poparcie dla zachowania pragmatycznej równowagi między polityką wschodnią i zachodnią w celu osiągnięcia korzyści dla kraju. Jej zdaniem "wygodne" i "celowe" jest, by Białoruś pozostawała w wojskowo-politycznym sojuszu z Federacją Rosyjską, a także w innych organizacjach, w których jest zaangażowana, np. w Szanghajskiej Organizacji Współpracy. Zastrzega jednak, iż Białoruś nie powinna wchodzić w skład Federacji Rosyjskiej, wskazane jest bowiem, by rozwijała także dobre stosunki z Zachodem. Politykę Federacji Rosyjskiej wobec Białorusi określa mianem pragmatycznej, zgodnej z jej narodowo-państwowym interesem oraz wolą większości rosyjskiego społeczeństwa. Bardzo negatywnie natomiast ocenia politykę Polski, Litwy i Ukrainy w tej dziedzinie. Jej zdaniem nie odpowiada ona interesom tych państw, a miejscowe elity polityczne prowadzą ją wbrew woli większości ich obywateli.
Europa, jej zdaniem, stanowi wspólnotę wartości kulturowych i cywilizacyjnych, do której Białoruś należy z punktu widzenia geografii i historii, ale nie pod względem "dominującej myśli społecznej". Białoruś powinna dążyć do osiągnięcia europejskich standardów w dziedzinie jakości i komfortu życia, a także zabezpieczeń socjalnych, nie powinna jednak przyjmować "niektórych wartości obywatelskich". Abramawa krytykuje zbyt wielką, jej zdaniem, ufność mieszkańców Europy wobec informacji podawanych w mediach, ich materialistyczny styl życia i nadmierną biurokrację. Według niej, europejczycy nie rozumieją "specyfiki Białorusi" i jej "osobliwości narodowego charakteru". Integrację europejską uważa za proces ogólnie korzystny, bo "lepsza jest eurointegracja, niż gospodarcza autarkia". Białoruś mogłaby wnieść do niej swój wkład przede wszystkim w dziedzinie kultury i nauki. Idealnym wariantem byłaby integracja również Federacji Rosyjskiej ze strukturami europejskimi. Jednak w przewidywalnej perspektywie czasowej Białoruś nie powinna dokonywać wyboru cywilizacyjnego i poczekać na ostateczne ukształtowanie się ładu międzynarodowego. Negatywny stosunek Unii Europejskiej do władz Białorusi Abramawa tłumaczy niezrozumieniem procesów zachodzących w tym kraju. Jej zdaniem politykę Unii kształtuje część białoruskiej opozycji, która w rzeczywistości nie chce żadnych zmian. Abramawa krytykuje też Unię za brak konkretnych materialnych zachęt do integracji z nią.
Według Abramawej białoruskie media państwowe idealizują sytuację w kraju, niepaństwowe przesadzają zaś z krytyką. Aby uniknąć nieprawdziwego, jednostronnego obrazu Białorusi, należy do obu źródeł podchodzić z dystansem. Twierdzi, że w kraju następują zmiany zarówno polityczne, jak i ekonomiczne, należy jednak być bardziej cierpliwym w oczekiwaniu na nie. Jej zdaniem polityka Alaksandra Łukaszenki, zarówno wewnętrzna, jak i zagraniczna, ma poparcie większości białoruskiego społeczeństwa. Bardzo krytycznie odnosi się do części liderów białoruskiej opozycji, którzy "przetworzyli politykę w biznes". W jej ocenie mimo głośnych deklaracji, nie chcą demokratyzacji Białorusi i jej otwarcia na świat, ponieważ wygodny jest dla nich obecnie posiadany status. Według Abramawej, to oni kształtują politykę Unii Europejskiej wobec Białorusi.
Wolha Abramawa określa samą siebie mianem "choleryka i ekstrawertyka".
Oceny.
Wolha Abramawa została określona mianem „pseudodemokratki” przez zwolenników bojkotu wyborów parlamentarnych w 2000 roku. Stało się po to bym, gdy większość opozycji poparła bojkot, a Abramawa do niego nie dołączyła, wystawiła swoją kandydaturę i zdobyła mandat deputowanej. określił ją w tym kontekście mianem "ulubionej opozycjonistki Łukaszenki". Bardzo krytycznie ocenia ją Zianon Pazniak, nazywając "politrusyfikatorem z łukaszenkowskiej „pałatki”". Zdaniem politolog Iryny Jekadumawej kierowana przez nią organizacja „Jabłko”, po tym, gdy partie prawicowe odmówiły kontaktów z nielegalnymi ich zdaniem organami władzy, miała szansę w 2001 roku zagospodarować elektorat sił centrowych, reprezentowany przez klasę średnią, inteligencję, część nomenklatury i pracowników aparatu państwowego.
Prace.
Wolha Abramawa aktywnie występowała w prasie. Jest autorką ponad 200 publikacji – artykułów, broszur i książek. Jedną z jej prac jest wydana w języku niemieckim w 1998 roku w Niemczech "Białorusko-rosyjska integracja: między symulacją i rzeczywistością".
Życie prywatne.
Wolha Abramawa jest mężatką, ma syna.

</doc>
<doc id="1486211" url="https://pl.wikipedia.org/wiki?curid=1486211" title="Leżanka">
Leżanka

Leżanki – meble przeznaczone do odpoczynku w ciągu dnia w pozycji półleżącej, wzorowane na meblach starożytnych (greckich "kline"). W Europie ponownie rozpowszechnione od XVII wieku. Początkowo leżanki to twarde, wyplatane łoża, które stały się wygodnymi tapicerowanymi meblami, bogato dekorowanymi, ustawianymi w salonach. W XX wieku pojawiły się leżanki o prostej budowie skrzyniowej lub szkieletowej bez oparć z dającym się układać pod różnym kątem wezgłowiem.

</doc>
<doc id="1486214" url="https://pl.wikipedia.org/wiki?curid=1486214" title="Słownik łaciny średniowiecznej w Polsce">
Słownik łaciny średniowiecznej w Polsce

Słownik łaciny średniowiecznej w Polsce () powstaje w Pracowni Łaciny Średniowiecznej PAN.
Historia "Słownika".
Inspiracją dla powstania "Słownika" był projekt Międzynarodowej Unii Akademii w Brukseli z r. 1920 zakładający ponowne opracowanie słownika średniowiecznej łaciny Du Cange'a. Reprezentanci poszczególnych krajów mieli nadsyłać materiał leksykalny od ok. 425 r. do ok. 1000 r. Polscy naukowcy postanowili opracować odrębny słownik łaciny średniowiecznej oparty wyłącznie na polskich źródłach. Wkrótce zaczęły powstawać podobne słowniki w innych krajach europejskich. Pierwszy zeszyt słownika polskiego ukazał się w 1953 r. i jest on teraz jednym z najbardziej zaawansowanych. Zasady redakcyjne zostały ustalone przez jego pierwszego redaktora, prof. Mariana Plezię. W latach 1988–2005 pracami nad Słownikiem kierowała prof. Krystyna Weyssenhoff-Brożkowa. Obecnie kieruje nimi dr hab. Michał Rzepiela, prof. IJP PAN.
Zawartość.
Obejmuje materiał językowy łaciny używanej na ziemiach polskich w średniowieczu (wiek X do XVI). Do tej pory ukazało się 72 zeszyty słownika (obecnie z. 10, t. VIII) zawierających materiał do litery S ("sublomatio"):
Słownik ma charakter naukowy, podaje szczegółowe definicje i przykłady (uwzględniające również składnię):

</doc>
<doc id="1486216" url="https://pl.wikipedia.org/wiki?curid=1486216" title="Życie za życie. Maksymilian Kolbe">
Życie za życie. Maksymilian Kolbe

Życie za życie: Maksymilian Kolbe () – dramat biograficzny w reżyserii Krzysztofa Zanussiego z 1991 roku.
Fabuła.
Obóz w Auschwitz, rok 1941. Jeden z więźniów – Jan – dokonuje brawurowej choć dość przypadkowej ucieczki. W związku z jego ucieczką, dowódca obozu skazuje 10 więźniów na śmierć w komorze głodowej. franciszkanin Maksymilian Maria Kolbe decyduje się oddać swoje życie za innego więźnia. Pod koniec wojny i przez długie lata po niej, Jan oraz franciszkanin Anzelm z Niepokalanowa, pragną poznać motywy postępowania Kolbego, obaj mężczyźni kierują się jednak różnymi względami.

</doc>
<doc id="1486219" url="https://pl.wikipedia.org/wiki?curid=1486219" title="Natalia Maszerawa">
Natalia Maszerawa

Natalia Maszerawa (; , Natalia Pietrowna Maszerowa; ur. 18 kwietnia 1945 w Wilejce) – białoruska polityk, wiceprzewodnicząca Zgromadzenia Parlamentarnego Związku Rosji i Białorusi (2000–2004). 
Z wykształcenia jest filologiem – ukończyła studia na Białoruskim Uniwersytecie Państwowym. Pracowała jako wykładowczyni, m.in. w Katedrze Rosyjskiej Literatury Sowieckiej Białoruskiego Uniwersytetu Państwowego, a także jako starszy pracownik naukowy Wydziału Skuteczności Pracy Ideologicznej Laboratorium Naukowo-Badawczego Badań Społecznych BUP. Pełniła obowiązki prezesa Białoruskiego Związku na rzecz Pomocy Ofiarom Awarii w Czarnobylu im. Piotra Maszerowa „Znicz”. Była redaktorką naczelną „Nowej Gazety Ludowej” oraz białorusko-rosyjskiego czasopisma „Znicz”. W 2000 została wybrana deputowaną do Izby Reprezentantów Zgromadzenia Narodowego Republiki Białorusi II kadencji w okręgu nr 102 – pokonała m.in. byłego premiera Michaiła Czyhira. Była przewodniczącą Komisji ds. Polityki Informacyjnej i Współpracy z Organizacjami Społecznymi oraz członkiem związku deputowanych „O związek Ukrainy, Białorusi i Rosji”. W latach 2000–2004 pełniła obowiązki wiceprzewodniczącej Zgromadzenia Parlamentarnego Związku Rosji i Białorusi. W 2001 roku pełniła w nim funkcję przewodniczącej Komisji ds. Polityki Informacyjnej i Współdziałania z Organizacjami Społecznymi. Komisja ta liczyła w tamtym czasie 8 członków.
Kandydowała w wyborach prezydenckich w 2001, jednak ostatecznie nie zebrała wystarczającej liczby podpisów w celu rejestracji. 
Jest córką I sekretarza KPB Piotra Maszeraua. Zamężna, ma syna i dwie córki.

</doc>
<doc id="1486223" url="https://pl.wikipedia.org/wiki?curid=1486223" title="Stopa forward">
Stopa forward

Stopa forward () – stopa, której okres odsetkowy jeszcze się nie rozpoczął. Innymi słowy: "today &lt; start date", gdzie "start date", to data rozpoczęcia okresu odsetkowego.
Warto zwrócić uwagę na to, że niemal wszystkie stawki rynku pieniężnego, poza stawką O/N, są stawkami forward.
Kwestia obliczenia stawki forward na termin formula_1

</doc>
<doc id="1486228" url="https://pl.wikipedia.org/wiki?curid=1486228" title="2 Pułk Piechoty Legionów Armii Krajowej">
2 Pułk Piechoty Legionów Armii Krajowej

2 Pułk Piechoty Legionów AK (2 pp Leg. AK) – oddział piechoty Armii Krajowej.
Formowanie i walki.
W sierpniu 1944 roku, w trakcie akcji „Burza”, w Obwodach AK Opatów i Sandomierz, w składzie 2 Dywizji Piechoty Armii Krajowej odtworzony został 2 Pułk Piechoty Legionów. Od sierpnia do połowy października 1944 roku oddział toczył walki, między innymi na przyczółku baranowskim osłaniając żołnierzy Armii Czerwonej forsujących Wisłę. Jeden z batalionów tego pułku brał następnie udział we wspólnej walce o zdobycie Staszowa.
W czasie walk o powiększenie przyczółka sandomierskiego pułk walczył razem z armią radziecką przeciw Niemcom, prowadził działania bojowe oraz rozpoznanie.
Propozycję radziecką złożoną przez gen. Muratowa, aby żołnierze pułku po złożeniu broni wstąpili do armii polskiej gen. Zygmunta Berlina a oficerowie zostali skierowani na przeszkolenie do Jarosławia, dowództwo pułku oceniło negatywnie. Po tym żądaniu Rosjan pułk opuścił przyczółek i po przekroczeniu linii frontu udał się w Góry Świętokrzyskie. Następnie pułk został rozwiązany.
Organizacja i obsada personalna pułku.
Dowództwo
I batalion
1.? lipiec – 30 lipca 1944 roku – rozbity pod Pielaszowem
2. 15 sierpnia – 13 listopada 1944 roku
II batalion
III batalion
Przejściowo w skład pułku wchodził batalion Batalionów Chłopskich w sile 350 ludzi na przełomie lipca i sierpnia 1944 roku:
Liczebność pułku.
W okresie koncentracji na akcję „Zemsta” w drugiej połowie sierpnia 1944 roku stan 2ppLeg wynosił 1107 żołnierzy zgromadzonych w jednostkach:
Stany kompanii wahały się od 100 do 200 ludzi. Każda drużyna uzbrojona była w 2 rkm lub 1 lkm oraz 2-3 pm. W każdej kompanii był 1 piat, a 5 kompania posiadała ze zrzutu działko ppanc kal. 22 mm Breda. Poza uzbrojeniem kompanii każdy batalion posiadał 2 ckm.
Walki.
Pułk rozwiązany rozkazem z dnia 12 października dowódcy 2 Dywizji Piechoty Legionów pułkownika „Lina” (Antoniego Żółkiewskiego). Od tego momentu pułk działał do początków grudnia samodzielnymi batalionami.

</doc>
<doc id="1486230" url="https://pl.wikipedia.org/wiki?curid=1486230" title="Julio Arca">
Julio Arca

Julio Andrés Arca (ur. 31 stycznia 1981 w Quilmes) – piłkarz argentyński grający na pozycji lewego obrońcy lub pomocnika.
Kariera klubowa.
Karierę piłkarską Arca rozpoczął w stolicy Argentyny, Buenos Aires. Jego pierwszym klubem była drużyna Argentinos Juniors, w której treningi rozpoczął w 1994 roku. W 1998 roku awansował do kadry pierwszej drużyny i zadebiutował w jej barwach w argentyńskiej Primera División. W Argentinos Juniors grał przez dwa sezony, jednak nie osiągnął większych sukcesów. Dla tego klubu rozegrał 36 meczów.
Latem 2000 roku Arca został sprzedany za 3,5 miliona funtów do angielskiego Sunderlandu. Stał się wówczas drugim najdroższym nabytkiem w historii klubu po Stefanie Schwarzu. 31 sierpnia podpisał z tym klubem, prowadzonym przez menedżera Petera Reida, pięcioletni kontrakt. 5 września zadebiutował w Premiership, w zremisowanym 1:1 meczu z West Ham United i w debiucie zdobył bramkę. W Argentinos Juniors występował na pozycji lewego obrońcy, jednak Reid przestawił go na lewą pomoc. W swoich pierwszych dwóch sezonach Julio strzelił łącznie 3 gole w Premiership, jednak w sezonie 2002/2003 opuścił większość meczów z powodu kontuzji, a Sunderland spadł do Football League Championship. W niej Arca spędził dwa sezony łącznie strzelając 13 goli. W 2005 roku powrócił z Sunderlandem do Premiership, ale w 2006 roku zespół znów został zdegradowany do niższej ligi. Łącznie Arca rozegrał 157 meczów dla "Czarnych Kotów" i strzelił 17 bramek.
Po degradacji Sunderlandu Arca odszedł za 1,75 miliona funtów do Middlesbrough, w którym miał zastąpić odchodzącego do Fulham, Francka Queudrue. Stał się pierwszym nabytkiem nowego menedżera "Boro" Garetha Southgate'a i 26 lipca 2006 podpisał pięcioletni kontrakt. 19 sierpnia Argentyńczyk zadebiutował w nowej drużynie, w przegranym 2:3 wyjazdowym spotkaniu z Reading, jednak w debiucie złamał palec u nogi. Jego miejsce na lewej obronie zajął Andrew Taylor, a po powrocie po kontuzji Arca został przesunięty na pozycję ofensywnego pomocnika. Na początku 2008 roku został mianowany przez Southgate'a kapitanem zespołu "Boro", jednak po kilku meczach opaskę kapitańską przejął Austriak Emanuel Pogatetz.
Latem 2014 trafił do amatorskiego Willow Pond F.C., a we wrześniu 2015 trafił do South Shields F.C.
Kariera reprezentacyjna.
W swojej karierze Arca występował w młodzieżowych reprezentacjach Argentyny w kategoriach: U-17, U-20 i U-21. Z tą drugą wystąpił w 2001 roku na Mistrzostwach Świata U-20, których gospodarzem była Argentyna. Dzięki zwycięstwu 3:0 w finale nad Ghaną Argentyńczycy wywalczyli tytuł mistrzów świata.

</doc>
<doc id="1486232" url="https://pl.wikipedia.org/wiki?curid=1486232" title="Michaił Orda">
Michaił Orda

Michaił Siarhiejewicz Orda (, , "Michaił Siergiejewicz Orda"; ur. 28 września 1966 w Zdzięciole) – białoruski polityk, działacz młodzieżowy i lekarz weterynarii, w latach 2003–2006 I sekretarz Komitetu Centralnego Białoruskiego Republikańskiego Związku Młodzieży, w latach 2000–2012 deputowany do Izby Reprezentantów II, III i IV kadencji; oskarżany o udział w fałszowaniu wyborów na Białorusi i w represjach wobec oponentów władzy Alaksandra Łukaszenki.
Życiorys.
Urodził się 28 września 1966 roku w osiedlu typu miejskiego Zdzięcioł, w obwodzie grodzieńskim Białoruskiej SRR, ZSRR. Ukończył Witebski Instytut Weterynaryjny, uzyskując wykształcenie lekarza weterynarii i Rosyjską Akademię Wydziału Służby Publicznej przy Prezydencie Federacji Rosyjskiej ze specjalnością „administracja publiczna i komunalna”.
Pracę rozpoczął jako ślusarz w kołchozie „Rosja” w rejonie zdzięcielskim. Odbył służbę wojskową w szeregach Armii Radzieckiej. Następnie był dowódcą sztabu okręgowego oddziałów studenckich obwodu witebskiego, dyrektorem obwodowej ochotniczej służby pracy młodzieży, prezesem Republikańskiej Asocjacji Międzynarodowych Wymian Młodzieży i Turystyki w Mińsku. Pełnił funkcję II sekretarza Komitetu Centralnego Białoruskiego Patriotycznego Związku Młodzieży. Zrezygnował z niej 27 marca 2001 roku w związku z rozpoczęciem pracy w parlamencie. Od 25 marca 2003 do 1 sierpnia 2006 pełnił funkcję I sekretarza Komitetu Centralnego Białoruskiego Republikańskiego Związku Młodzieży. Był doradcą prezydenta Białorusi ds. obwodu grodzieńskiego. 
21 listopada 2000 roku został deputowanym do Izby Reprezentantów Zgromadzenia Narodowego Republiki Białorusi II kadencji z Lidzkiego Wiejskiego Okręgu Wyborczego Nr 57. Pełnił w niej funkcję zastępcy przewodniczącego Stałej Komisji ds. Budownictwa Państwowego, Samorządu Lokalnego i Regulacji. Był szefem grupy deputackiej „Przyjaciele Bułgarii” i członkiem grupy deputackiej „Jedność”. Jednocześnie był deputowanym do Zgromadzenia Parlamentarnego Związku Białorusi i Rosji II kadencji. Wchodził w nim w skład Komisji ds. Prawodawstwa i Regulacji. W 2004 roku został deputowanym Izby Reprezentantów III kadencji z tego samego okręgu wyborczego. Pełnił w niej funkcję zastępcy przewodniczącego tej samej komisji. 27 października 2008 roku został deputowanym do Izby Reprezentantów IV kadencji ze Zdzięcielskiego Okręgu Wyborczego Nr 55. Od 31 października 2008 roku pełnił w niej funkcję zastępcy przewodniczącego tej samej komisji. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. Był także szefem grupy Zgromadzenia Narodowego ds. Współpracy z Parlamentem Republiki Bułgarii oraz członkiem Delegacji Narodowej Zgromadzenia Parlamentarnego OBWE. Wchodził w skład Rady ds. Koordynacji Działalności Kontroli Państwowej w Republice Białorusi.
Oskarżenia o udział w łamaniu praw człowieka.
Według raportu przygotowanego przez polską Fundację Wolność i Demokracja, Michaił Orda brał "udział w fałszowaniu wyborów parlamentarnych i prezydenckich", a także współpracował z Komitetem Bezpieczeństwa Państwowego "w zakresie represji politycznych". 2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.
20 listopada 2020 został umieszczony na listach sankcyjnych Litwy, Łotwy i Estonii (zakaz wjazdu oraz blokada aktywów).
Życie prywatne.
Michaił Orda jest żonaty, ma syna i córkę.

</doc>
<doc id="1486234" url="https://pl.wikipedia.org/wiki?curid=1486234" title="Tour de Vendée">
Tour de Vendée

Tour de Vendée (pol. "Dookoła Wandei") – jednodniowy, zawodowy wyścig kolarski, organizowany corocznie od 1980 r. na terenie departamentu Wandea na zachodzie Francji, od 2008 r. na początku października, a wcześniej – wiosną. Od 2005 r. należał do cyklu UCI Europe Tour o kategorii 1.1 (w latach 2010–2013 posiadał kategorię 1.HC).
Pierwsza edycja - jako wyścigu profesjonalnego - odbyła się w 1980 r., zaś w latach 1972–1979 odbywał się jako wieloetapowa impreza amatorska. Najwięcej zwycięstw - cztery - odniósł Estończyk Jaan Kirsipuu.

</doc>
<doc id="1486235" url="https://pl.wikipedia.org/wiki?curid=1486235" title="Ptaszyniec kurzy">
Ptaszyniec kurzy

Ptaszyniec kurzy ("Dermanyssus gallinae") – gatunek roztocza z rodziny Dermanyssidae, ektopasożyt ptaków. Żywi się krwią, atakuje nocą podczas spoczynku ptaków. Po żywieniu kryje się w szczelinach w podłodze z dala od światła, gdzie składa jaja. 
"Dermansyssus gallinae" może również odżywiać się krwią niektórych ssaków, także ludzi, potrzebuje jednak ptasiego żywiciela do reprodukcji.
Opis.
Ciało podłużnie owalne oraz spłaszczone o barwie szarej. Dorasta do 0,75 mm. Po opiciu krwią ciało staje się kuliste i rozszerza do około 1 mm, barwa zmienia się na czerwonawą.
Dojrzałe ptaszyńce posiadają 4 pary dobrze rozwiniętych odnóży, lecz poruszają się na 3. Larwy natomiast posiadają 3 pary i poruszają się na 2. Przednia para odnóży pełni rolę czułków. Poruszanie się po żywicielu wywołuje u niego swędzenie.
Ptaszyńce posiadają długie szczękoczułki, którymi nacinają skórę swojego żywiciela. Po nacięciu pasożyt wpuszcza toksyczną ślinę, która posiada właściwości rozpuszczające tkankę skóry.
Rozwój.
Rozwój jest bardzo szybki. Idealna temperatura do rozwoju wynosi od 20 do 25 stopni Celsjusza. Ptaszyńce składają jaja w szczelinach, gdzie przebywają za dnia. Przy odpowiedniej wilgotności ptaszyniec może rozwinąć się od jaja do dorosłego osobnika nawet w ciągu 7 dni (co zależy wilgotności i temperatury).
Ponieważ roztocza mogą przetrwać w pustym kurniku do 10 miesięcy (bez pożywienia), ważna jest dokładna dezynsekcja pomieszczenia przed wznowieniem chowu.

</doc>
<doc id="1486236" url="https://pl.wikipedia.org/wiki?curid=1486236" title="Pomnik Marszałka Józefa Piłsudskiego w Łodzi">
Pomnik Marszałka Józefa Piłsudskiego w Łodzi

Pomnik Marszałka Józefa Piłsudskiego – odsłonięty w 1997 roku pomnik Józefa Piłsudskiego w Łodzi, znajdujący się u zbiegu ulic Kilińskiego i Traugutta. Pomnik ustawiony jest na wyłożonym kostką skwerze im. Związku Strzeleckiego „Strzelec”, nieopodal Łódzkiego Domu Kultury.
Architektura.
Główny element – pomnik marszałka, składa się z cokołu, na którym ustawiona jest figura Piłsudskiego. Ukazany jest on w pozycji stojącej, wsparty na szabli; ubrany w mundur, płaszcz i czapkę. Autorem rzeźby jest łódzki artysta Zbigniew Władyka. W listopadzie 2007 roku tuż obok pomnika umieszczono ośmiometrowe biało-czerwone maszty z trzema orłami: strzeleckim, legionowym oraz Wojska Polskiego II RP. Orły z brązu wykonała córka zmarłego rzeźbiarza – Zofia Władyka-Łuczak.
Na placu przed pomnikiem odbywają się uroczystości patriotyczne, m.in. obchody Narodowego Święta Niepodległości.

</doc>
<doc id="1486241" url="https://pl.wikipedia.org/wiki?curid=1486241" title="Tacciana Arciuszyna">
Tacciana Arciuszyna

Tacciana Anatoljeuna Arciuszyna (, , "Tatjana Anatoljewna Artiuszyna"; ur. 2 sierpnia 1953 w Bobrujsku) – białoruska lekarka i polityk, w latach 2000–2004 członkini Rady Republiki Zgromadzenia Narodowego Republiki Białorusi II kadencji, w latach 2004–2008 deputowana do Zgromadzenia Narodowego Republiki Białorusi III kadencji.
Życiorys.
Urodziła się 2 sierpnia 1953 roku w mieście Bobrujsk, w rejonie bobrujskim obwodu mohylewskiego Białoruskiej SRR, ZSRR. Ukończyła Miński Państwowy Instytut Medyczny, uzyskując wykształcenie lekarza pediatry i Akademię Zarządzania przy Prezydencie Republiki Białorusi, uzyskując wykształcenie menedżera ekonomisty. Pracowała jako lekarz internistka w dziedzinie pediatrii w Bobrujskim Szpitalu Dziecięcym, lekarz oddziałowa-pediatra, naczelny lekarz Bobrujskiego Terytorialnego Zjednoczenia Medycznego Nr 3 „Dzieciństwo”, naczelny lekarz Bobrujskiego Miejskiego Szpitala Dziecięcego.
Od 19 grudnia 2000 do 15 listopada 2004 roku była członkinią Rady Republiki Zgromadzenia Narodowego Republiki Białorusi II kadencji. Pełniła w niej funkcję członkini Stałej Komisji ds. Ekonomiki, Budżetu i Finansów. 16 listopada 2004 roku została deputowaną do Zgromadzenia Narodowego Republiki Białorusi III kadencji z Bobrujskiego-Lenińskiego Okręgu Wyborczego Nr 63. Pełniła w niej funkcję członkini Stałej Komisji ds. Pracy, Ochrony Socjalnej, Weteranów i Inwalidów. Jej kadencja w Izbie Reprezentantów zakończyła się 27 października 2008 roku.
Życie prywatne.
Tacciana Arciuszyna jest niezamężna.

</doc>
<doc id="1486242" url="https://pl.wikipedia.org/wiki?curid=1486242" title="Wydawnictwo Bezdroża">
Wydawnictwo Bezdroża

Wydawnictwo Bezdroża – krakowskie wydawnictwo podróżnicze, specjalizujące się w przewodnikach turystycznych i albumach.
Wydawnictwo Bezdroża założyła w 1999 r. dwójka podróżników - Dominika Zaręba i Tomasz Ostrowski, którzy napisali pierwszy przewodnik pt. "Mongolia. Nie tylko step". W początkowych latach specjalizowało się w publikacjach o Europie Środkowo-Wschodniej i Azji.
W 2006 roku Bezdroża zostały partnerem wydawniczym Michelin w Polsce, a w 2008 roku częścią Grupy Wydawniczej Helion SA.
W 2008 r. Wydawnictwo Bezdroża założyło społecznościowy portal turystyczny web 2.0 pod adresem e-przewodniki.pl.
W latach 2005-2009 Wydawnictwo otrzymywało Złoty Laur Konsumenta w kategorii "przewodniki". W 2009 r. otrzymało I Nagrodę Magellana w kategorii "najlepszy przewodnik tekstowy" za "Słowacja. Karpackie serce Europy" autorów Anny Nacher, Marka Styczyńskiego, Bartłomieja Cisowskiego i Pawła Klimka.
Przykładowe publikacje.
Seria" "Przewodniki rekreacyjne":"

</doc>
<doc id="1486247" url="https://pl.wikipedia.org/wiki?curid=1486247" title="Rejon wołoczyski">
Rejon wołoczyski

Rejon wołoczyski – jednostka administracyjna wchodząca w skład obwodu chmielnickiego Ukrainy.
Rejon ma powierzchnię 1100 km² i liczy około 59 tysięcy mieszkańców. Siedzibą władz rejonu są Wołoczyska.
Na terenie rejonu znajdują się 1 miejska rada, 2 osiedlowe rady i 40 silskich rad, obejmujące w sumie 83 miejscowości.

</doc>
<doc id="1486253" url="https://pl.wikipedia.org/wiki?curid=1486253" title="Rejon wińkowiecki">
Rejon wińkowiecki

Rejon wińkowiecki (ukr. Віньковецький район, "Wińkowećkyj rajon") – jednostka administracyjna wchodząca w skład obwodu chmielnickiego Ukrainy.
Zajmuje część obszaru dawnych powiatów latyczowskiego oraz uszyckiego Siedzibą władz rejonu są Wińkowce. W rejonie znajduje się wieś Zińków, jedna z najstarszych osad na Podolu.
Na terenie rejonu znajdują się 1 osiedlowa rada i 17 silskich rad, obejmujące w sumie 25 miejscowości.

</doc>
<doc id="1486254" url="https://pl.wikipedia.org/wiki?curid=1486254" title="2 Korpus (austro-węgierski)">
2 Korpus (austro-węgierski)

2 Korpus - wyższy związek taktyczny cesarskiej i królewskiej Armii z komendą w Wiedniu.
W 1900 roku w skład korpusu wchodziła:
W 1901 roku 13 Dywizja Piechoty została przemianowana na 47 Dywizję Piechoty, a Dywizja Obrony Krajowej na 13 Dywizję Obrony Krajowej.
W 1906 roku Komenda 14 Brygady Artylerii Polowej została przeniesiona z Wiednia do Linzu i podporządkowana komendantowi 14 Korpusu.
W 1908 roku w Wiedniu została utworzona 1 Brygada Artylerii Fortecznej.
W 1909 roku 47 Dywizja Piechoty została przemianowana na 49 Dywizję Piechoty.
W 1912 roku Dywizja Kawalerii Wiedeń została przemianowana na 3 Dywizję Kawalerii.
W 1914 roku w skład korpusu wchodziła:
W sierpniu 1914 roku, w czasie mobilizacji, została rozwiązana 49 Dywizja Piechoty. Na bazie 2 Brygady Artylerii Polowej i wchodzących w jej skład oddziałów zostały sformowane trzy brygady artylerii polowej (4, 13 i 25), które włączono w skład dywizji piechoty.
2 Korpus został przetransportowany do Galicji i włączony w skład 4 Armia. Po odejściła u korpusu na front funkcje terytorialnej władzy wojskowej przejęła Komenda Wojskowa w Wiedniu, na czele której stanął FZM Franz von Wikullil.

</doc>
<doc id="1486257" url="https://pl.wikipedia.org/wiki?curid=1486257" title="Rejon szepetowski (1923–2020)">
Rejon szepetowski (1923–2020)

Rejon szepetowski – jednostka administracyjna wchodząca w skład obwodu chmielnickiego Ukrainy.
Rejon utworzony w 1937 z części dawnych powiatów zwiahelskiego, zasławskiego i proskurowskiego. Miał powierzchnię 1160 km² i liczył około 33 tysięcy mieszkańców. Siedzibą władz rejonu była Szepetówka.
Na terenie rejonu znajdowały się jedna osiedlowa rada i 22 silskie rady, obejmujące w sumie 68 miejscowości.

</doc>
<doc id="1486260" url="https://pl.wikipedia.org/wiki?curid=1486260" title="Tour de Vendee">
Tour de Vendee



</doc>
<doc id="1486264" url="https://pl.wikipedia.org/wiki?curid=1486264" title="Rejon teofipolski">
Rejon teofipolski

Rejon teofipolski – jednostka administracyjna wchodząca w skład obwodu chmielnickiego Ukrainy.
Rejon utworzony w 1959 z części obszaru dawnego powiatu starokonstantynowskiego oraz ostrogskiego. Ma powierzchnię 710 km² i liczy około 27 tysięcy mieszkańców. Siedzibą władz rejonu jest Teofipol.
Na terenie rejonu znajdują się 2 osiedlowe rady i 22 silskie rady, obejmujące w sumie 53 miejscowości.

</doc>
<doc id="1486266" url="https://pl.wikipedia.org/wiki?curid=1486266" title="Rejon gródecki">
Rejon gródecki



</doc>
<doc id="1486269" url="https://pl.wikipedia.org/wiki?curid=1486269" title="GNU Library General Public License">
GNU Library General Public License



</doc>
<doc id="1486270" url="https://pl.wikipedia.org/wiki?curid=1486270" title="Sono Un Pirata, Sono Un Signore">
Sono Un Pirata, Sono Un Signore

Sono Un Pirata, Sono Un Signore – czternasty album studyjny hiszpańskiego piosenkarza Julio Iglesiasa, wydany w 1978 roku.

</doc>
<doc id="1486271" url="https://pl.wikipedia.org/wiki?curid=1486271" title="Pachyrhinosaurus">
Pachyrhinosaurus



</doc>
<doc id="1486272" url="https://pl.wikipedia.org/wiki?curid=1486272" title="Hanssuesia">
Hanssuesia



</doc>
<doc id="1486275" url="https://pl.wikipedia.org/wiki?curid=1486275" title="Rejon gródecki (obwód chmielnicki)">
Rejon gródecki (obwód chmielnicki)

Rejon gródecki – jednostka administracyjna wchodząca w skład obwodu chmielnickiego Ukrainy.
Rejon utworzony w 1923 z części terenu dawnego powiatu proskurowskiego. Powierzchnia rejonu wynosi 1100 km2, ludność liczy około 59 tysięcy mieszkańców. Siedzibą władz rejonu jest Gródek.
Na terenie rejonu znajdują się 1 miejska rada, 1 osiedlowa rada i 29 silskich rad, obejmujących w sumie 72 miejscowości.

</doc>
<doc id="1486276" url="https://pl.wikipedia.org/wiki?curid=1486276" title="Nanotyrannus">
Nanotyrannus



</doc>
<doc id="1486278" url="https://pl.wikipedia.org/wiki?curid=1486278" title="Alior">
Alior



</doc>
<doc id="1486282" url="https://pl.wikipedia.org/wiki?curid=1486282" title="10 Korpus (austro-węgierski)">
10 Korpus (austro-węgierski)

10 Korpus – wyższy związek taktyczny cesarskiej i królewskiej Armii.
Historia korpusu.
W 1889 roku dokonano zmiany podziału wojskowo-terytorialnego Monarchii. Komenda 10 Korpusu została przeniesiona z Brna do Przemyśla. Komendantowi korpusu podporządkowano obszar po Jarosław i Stryj leżący do tej pory w zasięgu bardzo rozległego lwowskiego 11 Korpusu. „Opróżniony” obszar Moraw i Śląska podzielony został tak, że jego część północną z Ołomuńcem wcielono do krakowskiego 1 Korpusu, a południowa z Brnem weszła do wiedeńskiego 2 Korpusu.
10 Korpus w Przemyślu obejmował swoją właściwością okręgi uzupełnień położone w Środkowej Galicji () nr: 9, 10, 40, 45, 77, 89 i 90.
Organizacja wojenna i obsada personalna 10 Korpusu 1 maja 1915 roku.
c. i k. Komenda 10 Korpusu&lt;br&gt;
2 Dywizja Piechoty ("2. ID.") - FML Anton Lipoščak&lt;br&gt;
21 Dywizja Strzelców Austro-Węgier ("21. SchD.") - generalmajor Podhaysky
24 Dywizja Piechoty ("24. ID.") - generalmajor Schneider, Edl. von Manns-Au
45 Dywizja Strzelców ("45. SchD.") - generalmajor Nemeczek

</doc>
<doc id="1486289" url="https://pl.wikipedia.org/wiki?curid=1486289" title="Pomnik Sophie Biedermann">
Pomnik Sophie Biedermann

Pomnik Sophie Biedermann w Łodzi – pomnik na rodzinnym polu grobowym Meyerów w części ewangelickiej Starego Cmentarza przy ulicy Ogrodowej w Łodzi.
Historia.
Sophie Biedermann była pierwszą żona Alfreda Biedermanna, łódzkiego przemysłowca w branży włókienniczej, wieloletniego prezesa zarządu łódzkich tramwajów miejskich (Kolej Elektryczna Łódzka) i podmiejskich (Łódzkie Wąskotorowe Elektryczne Koleje Dojazdowe) oraz prezesa Towarzystwa „Saturn” w Czeladzi. 
Zmarła trzy tygodnie po porodzie drugiego syna, z powodu gorączki połogowej.
Architektura.
Pomnik, z białego karraryjskiego marmuru z pracowni Otto Lessinga, został sprowadzony z Rzymu w 1898 roku. Przedstawia Anioła Stróża (sportretowana zmarła) pochylającego się nad dziećmi (są to sportretowani synowie Sophie Biedermann), które zbliżają się do przepaści. Przed pomnikiem znajdują się nagrobki jej rodziców: Ludwika (zm. 1911) i Matyldy (zm. 1912) Meyerów.
Pomnik i całe założenie architektoniczne pola grobowego uznawane są za jedne z piękniejszych na tym cmentarzu.

</doc>
<doc id="1486290" url="https://pl.wikipedia.org/wiki?curid=1486290" title="Rejon chrystyniwski">
Rejon chrystyniwski

Rejon chrystyniwski – jednostka administracyjna wchodząca w skład obwodu czerkaskiego Ukrainy.
Rejon utworzony w 1923, ma powierzchnię 632 km² i liczy około 35 tysięcy mieszkańców. Siedzibą władz rejonu jest Chrystynówka.
Na terenie rejonu znajdują się 1 miejska rada, 1 osiedlowa rada i 21 silskich rad, obejmujących w sumie 29 wsi i 4 osady.

</doc>
<doc id="1486292" url="https://pl.wikipedia.org/wiki?curid=1486292" title="11 Korpus (austro-węgierski)">
11 Korpus (austro-węgierski)

11 Korpus - wyższy związek taktyczny cesarskiej i królewskiej Armii.
Cesarska i królewska Komenda 11 Korpusu () znajdowała się garnizonie Lwów.
Organizacja pokojowa korpusu w 1914 roku.
Organizacja pokojowa korpusu w 1914 roku

</doc>
<doc id="1486295" url="https://pl.wikipedia.org/wiki?curid=1486295" title="Moltketurm">
Moltketurm



</doc>
<doc id="1486296" url="https://pl.wikipedia.org/wiki?curid=1486296" title="Rejon bachmacki">
Rejon bachmacki

Rejon bachmacki – jednostka administracyjna wchodząca w skład obwodu czernihowskiego Ukrainy.
Rejon utworzony w 1923, ma powierzchnię 1488 km² i liczy około 56 tysięcy mieszkańców. Siedzibą władz rejonu jest Bachmacz.
Na terenie rejonu znajdują się 1 miejska rada, 2 osiedlowe rady i 20 silskich rad, obejmujących w sumie 71 wsi i 9 osad.

</doc>
<doc id="1486298" url="https://pl.wikipedia.org/wiki?curid=1486298" title="A Tribute to Queen">
A Tribute to Queen

A Tribute to Queen – tribute album polskiego zespołu Bracia. Premiera odbyła się 24 października 2008 roku. Płyta zawiera 12 największych przebojów brytyjskiej grupy Queen. Bonusowy, trzynasty utwór "Mnie nie zwiedziesz" to jedyny na płycie utwór z polskim tekstem.

</doc>
<doc id="1486299" url="https://pl.wikipedia.org/wiki?curid=1486299" title="Jean-Marie Gustave Le Clezio">
Jean-Marie Gustave Le Clezio



</doc>
<doc id="1486304" url="https://pl.wikipedia.org/wiki?curid=1486304" title="Instytut Praw Pacjenta i Edukacji Zdrowotnej">
Instytut Praw Pacjenta i Edukacji Zdrowotnej

Instytut Praw Pacjenta i Edukacji Zdrowotnej - fundacja, Fundacja ta została utworzona w 2004 r. z inicjatywy księdza Arkadiusza Nowaka. Działalność Instytutu jest przede wszystkim ukierunkowana na wspieranie rozwiązań systemowych dążących do poprawy sytuacji pacjentów, zwiększenia świadomości obywatelskiej w dziedzinie praw pacjenta oraz oddziaływanie na kształtowanie polityki zdrowotnej państwa. Ponadto Instytut realizuje swoje zadania statutowe poprzez prowadzenie kampanii społecznych i edukacyjnych, organizowanie debat publicznych, konferencji, szkoleń oraz innych wydarzeń związanych z problematyką ochrony zdrowia. Zakres działalności Instytutu obejmuje także doradztwo prawne dla pacjentów oraz dla reprezentujących ich interesy organizacji pozarządowych.
Główne cele działalności Instytutu Praw Pacjenta i Edukacji Zdrowotnej dotyczą:
Instytut Praw Pacjenta i Edukacji Zdrowotnej w realizacji swoich celów współpracuje z organizacjami zrzeszającymi pacjentów oraz ekspertami w zakresie opieki zdrowotnej, tak w Polsce jak i zagranicą.

</doc>
<doc id="1486305" url="https://pl.wikipedia.org/wiki?curid=1486305" title="Alaksandr Zimouski">
Alaksandr Zimouski

Alaksandr Leanidawicz Zimouski (biał. Алякса́ндр Леані́давіч Зімо́ўскі; ur. 10 stycznia 1961 w NRD) – białoruski dziennikarz i działacz polityczny, deputowany do Rady Republiki (2004–2008); oskarżany o udział w represjach wobec przeciwników władzy Alaksandra Łukaszenki.
Życiorys.
Służył w Armii Radzieckiej w latach 1979–1984. Ukończył trzy lata dziennikarstwa wojennego we Lwowskiej Wyższej Szkole Wojskowo-Politycznej (1980–1983). Jest również absolwentem Wydziału Bankowości Poleskiego Uniwersytetu Państwowego (2007).
Pracował w borysowskim kompleksie agrarno-przemysłowym. Pisywał jako korespondent do „Dziełowego Wiestnika”, „Cziełowieka i ekonomiki” oraz „Nacionalnej Ekonomiczieskoj Gaziety”. Był związany z Działem Informacji Telewizyjnej Agencji Informacyjnej (Belteleradyjokampanii).
W czasie konfliktu o Kosowo w 1999 przebywał jako dziennikarz w Jugosławii. W latach 1995–2001 miał swój autorski program w białoruskiej telewizji „Rezanans”.
Od 2000 do 2002 zastępował przewodniczącego Narodowo-Państwowej Agencji Telewizyjno-Radiowej Republiki Białorusi. 22 grudnia 2005 otrzymał nominację na urząd jej przewodniczącego. W 2002 został dyrektorem generalnym Telewizji Stołecznej.
W 2004 prezydent Łukaszenka mianował go członkiem Rady Republiki, w której stał na czele Komisji Gospodarki, Budżetu i Finansów.
W kwietniu 2006 zabroniono mu wjazdu do USA i krajów Unii Europejskiej za udział w fałszowaniu wyborów prezydenckich na Białorusi.
Opinie na temat udziału w represjach.
Według raportu przygotowanego przez polską Fundację Wolność i Demokracja, Alaksandr Zimouski w czasie pełnienia funkcji szefa Białoruskiego Radia i Telewizji odpowiedzialny był za "wielokrotne publiczne szkalowanie działaczy demokratycznych, nawoływanie do represji, preparowanie nieprawdziwych materiałów oskarżających niewinne osoby". 2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.

</doc>
<doc id="1486306" url="https://pl.wikipedia.org/wiki?curid=1486306" title="Hołosko">
Hołosko

Hołosko (ukr. Голоско) – dzielnica Lwowa, w rejonie szewczenkowskim, położona na krawędzi Roztocza, na północny zachód od Kleparowa i na zachód od Zamarstynowa; obejmuje Hołosko Małe i Hołosko Wielkie; pełni funkcje mieszkaniowe; cerkiew (1775), sanatorium (1910).
Historia.
W 1401 kupiec Mikołaj Zimmermann zakupił dwa łany na terenie uroczyska zwanego Ołosko (Hołosko), rok później założył folwark nazywany Hołosko Wielkie. Istnienie osady potwierdzają księgi sądowe z 1413. Córka Mikołaja Katarzyna otrzymała Hołosko w posagu i scedowała je na rzecz swojego męża Janusza, który pełnił funkcję poborcy podymnego. W 1422 syn Mikołaja Zimmermanna Jan założył drugi folwark, który nazwał Hołosko Małe. W późniejszym czasie Hołosko Wielkie przeszło na własność miasta Lwowa, w 1470 rajcowie miejscy wydali dekret zezwalający Janowi Hanelowi na sprowadzenie osadników, którzy w zamian za osiedlenie mieli opłacać czynsz. W XVI wieku osady stanowiły własność rodziny Szymonowiców, których krewnym był Szymon Szymonowic. Pomiędzy 1610 a 1615 część gruntów zakupili ławnicy miejscy, którzy wybudowali tu swoje dworki, część dochodów wpłacali do kasy miejskiej. Od II połowy XIX wieku większa część gruntów ponownie należała do miasta Lwów.
W 1910 w północnej części Hołoska Wielkiego w otulinie Lasu Brzuchowickiego powstało sanatorium przeciwgruźlicze i leczenia chorób płuc.
Rozporządzeniem z 11 kwietnia 1930 gmina wiejska Hołosko Małe została włączona do miasta, a zmiany wprowadzono w życie z dniem 1 kwietnia 1931. Hołosko Małe włączono do Dzielnicy III w 1930. W okresie dwudziestolecia międzywojennego w Lesie Brzuchowickim ulokowano wojskowe składy amunicji, znajdowały się one w Forcie Brzuchowickim. W dniach 15–16 września 1939 na terenie Hołoska walczyła w obronie miasta 35 Dywizja Piechoty.
Współczesność.
Hołosko jest dzielnicą, której większą część stanowi zabudowa jednorodzinna. Dopiero do połowy lat 90. powstają rozproszone bloki mieszkaniowe (okolice ulicy Pod Hołoskiem).
Przy końcu ulicy Warszawskiej znajduje się zaniedbany cmentarz polskich żołnierzy poległych w obronie Lwowa we wrześniu 1939, na którym spoczywa około 1000 obrońców. Znajduje się tam krzyż oraz napis "„900 żołnierzy Wojska Polskiego poległych w walce z hitlerowskim najeźdźcą w obronie Rzeczypospolitej Polskiej w dniach 12 IX do 22 IX 1939 r.”". W 1978 doprowadzono trakcję trolejbusową. Na początku lat 80. XX wieku powstała tu najmłodsza lwowska nekropolia Cmentarz Hołoskowski. Na Hołosku swoją siedzibę ma Ukraińska Akademia Drukarstwa.
W Hołosku Wielkim w 1875 urodził się Emil Godlewski – polski lekarz, profesor embriologii i biologii.

</doc>
<doc id="1486308" url="https://pl.wikipedia.org/wiki?curid=1486308" title="Grupa Dubno">
Grupa Dubno



</doc>
<doc id="1486312" url="https://pl.wikipedia.org/wiki?curid=1486312" title="Rejon apostołowski">
Rejon apostołowski

Rejon apostołowski – jednostka administracyjna wchodząca w skład obwodu dniepropietrowskiego Ukrainy.
Rejon utworzony w 1923, ma powierzchnię 1380 km² i liczy około 60 tysięcy mieszkańców. Siedzibą władz rejonu jest Apostołowo.
Na terenie rejonu znajdują się 2 miejskie rady i 10 silskich rad, obejmujących w sumie 31 wsi i 6 osad.

</doc>
<doc id="1486315" url="https://pl.wikipedia.org/wiki?curid=1486315" title="Cywilizacja hinduistyczna">
Cywilizacja hinduistyczna



</doc>
<doc id="1486316" url="https://pl.wikipedia.org/wiki?curid=1486316" title="Chucho Valdez">
Chucho Valdez



</doc>
<doc id="1486317" url="https://pl.wikipedia.org/wiki?curid=1486317" title="Rejon amwrosijiwski">
Rejon amwrosijiwski

Rejon amwrosijiwski – jednostka administracyjna wchodząca w skład obwodu donieckiego Ukrainy.
Rejon utworzony w 1923, ma powierzchnię 1500 km² i liczy około 50 tysięcy mieszkańców. Siedzibą władz rejonu jest Amwrosijiwka.
Na terenie rejonu znajdują się 1 miejska rada, 3 osiedlowe rady i 14 silskich rad, obejmujących w sumie 45 wsi i 31 osad.

</doc>
<doc id="1486320" url="https://pl.wikipedia.org/wiki?curid=1486320" title="Pomnik Dekalogu w Łodzi">
Pomnik Dekalogu w Łodzi

Pomnik Dekalogu w Łodzi – pomnik znajdujący się w parku Staromiejskim w Łodzi.
Pomnik został odsłonięty w 1995 roku niedaleko miejsca, w którym wcześniej stały dwie łódzkie synagogi gminne: Stara i Alte Szil, w miejscu dawnego targu. Rzeźba autorstwa Gustawa Zemły przedstawia Mojżesza trzymającego dwie tablice Dekalogu. Projekt otoczenia pomnika powstał w pracowni architektonicznej J. Jańca.

</doc>
<doc id="1486321" url="https://pl.wikipedia.org/wiki?curid=1486321" title="Brygada Kawalerii „Plis”">
Brygada Kawalerii „Plis”

Brygada Kawalerii Plis – jedna z brygad kawalerii w strukturze organizacyjnej Wojska Polskiego okresu II Rzeczypospolitej. Wchodziła w skład Dywizji Kawalerii „Zaza”.
20 września, na postoju w Białowieży, gen. Podhorski dokonał reorganizacji Suwalskiej Brygady Kawalerii i części Podlaskiej BK, tworząc Dywizję Kawalerii „Zaza“. Brygada „Plis” weszła w skład dywizji. Dowódcą tej improwizowanej w 1939 brygady był płk Kazimierz Plisowski.
27 września 1939 BK „Plis” przeprowadziła wypad na miejscowość Jawidz i ze znacznymi własnymi stratami zlikwidowała niemieckie przyczółki. Akcja ta otworzyła Dywizji Kawalerii "Zaza" wolną drogę do granicy polsko-węgierskiej.
Skład i obsada personalna.
Stan na dzień 20 września:

</doc>
<doc id="1486322" url="https://pl.wikipedia.org/wiki?curid=1486322" title="Brygada Kawalerii &quot;Plis&quot;">
Brygada Kawalerii &quot;Plis&quot;



</doc>
<doc id="1486325" url="https://pl.wikipedia.org/wiki?curid=1486325" title="Brygada Kawalerii „Edward”">
Brygada Kawalerii „Edward”

Brygada Kawalerii "Edward" (BK "Edward") – wielka jednostka kawalerii Wojska Polskiego improwizowana w czasie kampanii wrześniowej 1939 roku.
20 września, na postoju w Białowieży, gen. Podhorski dokonał reorganizacji Suwalskiej Brygady Kawalerii i części Podlaskiej BK, tworząc Dywizję Kawalerii „Zaza“.
Brygada „Edward” weszła w skład dywizji. 27 września 1939 roku BK "Edward" przeprawiła się pod Kijanami. W dniach 2-5 października 1939 roku brygada walczyła w bitwie pod Kockiem.
Organizacja i obsada personalna.
Stan na dzień 20 września:

</doc>
<doc id="1486326" url="https://pl.wikipedia.org/wiki?curid=1486326" title="Brygada Kawalerii &quot;Edward&quot;">
Brygada Kawalerii &quot;Edward&quot;



</doc>
<doc id="1486329" url="https://pl.wikipedia.org/wiki?curid=1486329" title="Biskup Silva Candida">
Biskup Silva Candida



</doc>
<doc id="1486332" url="https://pl.wikipedia.org/wiki?curid=1486332" title="Grupa „Chełm”">
Grupa „Chełm”

Grupa „Chełm” – grupa Wojska Polskiego II RP, improwizowana w czasie kampanii wrześniowej 1939.
Sformowana z jednostek, które przedarły się na wschodni brzeg Wisły ze składu Armii „Łódź”, które przeszły na teren Lubelszczyzny z Armii „Modlin” i Samodzielnej Grupy Operacyjnej „Narew”, rozproszonych pododdziałów i żołnierzy oraz jednostek saperskich i Zgrupowania Mostowego. Dodatkowo dołączyły pododdziały sformowane w Ośrodkach Zapasowych lub części tych ośrodków zapasowych. Początkowo jako grupa kawalerii płk. dypl. Władysława Płonki, o kawaleryjskim rodowodzie. Z chwilą sformowania w Chełmie, od dnia 23 września i włączeniu pododdziałów i oddziałów saperów i piechoty oraz artylerii przeformowana w grupę ogólnowojskową jako Grupa „Chełm”. 
Formowanie i zmiany organizacyjne.
Po walkach Kresowej Brygady Kawalerii od 4 września do 10 września w składzie Armii „Łódź”, doszło do podziału brygady w czasie marszu odwrotowego 7/8 września. W dalszych dniach doszło do dalszego rozczłonkowania brygady. Od 10 września w rejonie Otwocka dowódca brygady płk dypl. Jerzy Grobicki zbierał pozostałości oddziałów. Jako pierwsze w nocy 9/10 września pojawiły się pododdziały1 pułku kawalerii KOP, a następnie 11 września przed południem grupa kawalerii dowodzona przez płk dypl. Władysława Płonkę; niepełny 22 pułk ułanów z pojedynczymi szwadronami 20 pułku ułanów i 6 pułku strzelców konnych. Zebrane oddziały i pododdziały Kresowej Brygady Kawalerii przystąpiły do obrony odcinka Wisły na południe od Warszawy, stoczyły ciężkie walki z oddziałami niemieckiej 1 Dywizji Pancernej w dniach 11-13 września. Po podporzadkowaniu się dowódcy Kresowej BK, dowódcy Grupy Operacyjnej Kawalerii gen. bryg. Władysławowi Andersowi, brygada podjęła marsz w nocy 13/14 września w kierunku Garwolina i do miejsca koncentracji brygady w okolicach Łaskarzewa. Podczas nocnego marszu zagubiła drogę i nie dołączyła do Kresowej BK, część 22 pułku ułanów i dowództwo 1 pułku kawalerii KOP i jego 6 szwadron pod ogólnym dowództwem płk. dypl. Władysława Płonki. W zatorze na skrzyżowaniu pod Garwolinem grupa ta skręciła na wschód tj. na Kuflew, Mrozy, Stoczek. W grupie płk. Płonki znalazł się 22 puł. bez 3 i 4 szwadronu i 1 pkaw. KOP tylko z 6 szwadronem i większością pododdziałów pułkowych. Pododdziały te stanowiły od 14 września Grupę Kawalerii płk. Płonki. W trakcie marszu dołączały następne pododdziały powiększając jej skład liczebny. Po odpoczynku ze Stoczka grupa pojechała poprzez Mordy do Drohiczyna nad Bugiem. Podczas marszu 16 września do Grupy płk. Płonki dołączyły dywizjon 1 pułku szwoleżerów pod dowództwem rtm. Franciszka Flatau z 1, 2 i 4 szwadronami, resztki 1 dywizjonu artylerii konnej, pluton 12 pułku ułanów i jego dowódca ppłk Andrzej Kuczek. W celu poszukiwaniu brygady, grupa pomaszerowała na Kroczew i Parczew, gdzie dotarła 17 września. Po dobowym odpoczynku grupa odjechała w kierunku Chełma, który osiągnęła 19 września. W Chełmie dołączył do grupy, szwadron 3/20 p uł. Wobec nie nawiązania kontaktu z Kresową BK, płk dypl. Władysław Płonka od 20 do 23 września utworzył Grupę „Chełm”. 23 września do Chełma dotarła 25 kompania mostów kolejowych, dalej działała jako kompania piechoty
Działania bojowe.
24 września Grupa „Chełm” opuściła Chełm Lub. i podjęła marsz przez Rejowiec do Krasnegostawu. Stoczono kilka potyczek z bojówkami komunistycznymi, następnie toczono potyczki z sowieckimi i niemieckimi patrolami i podjazdami. 24 września dołączyła do Grupy część 16 kompanii mostów kolejowych, wraz z 122 kompanią roboczą drogowo-kolejową, uzbrojone w 2 armaty ppanc, 3 ckm, 16 lkm razem utworzyły kompanię piechoty. 25 września w rejonie Rejowca do grupy dołączyły: improwizowany batalion piechoty z Ośrodka Zapasowego 3 Dywizji Piechoty Legionów ppłk. Czesława Czajkowskiego, batalion saperów z Centrum Wyszkolenia Saperów mjr. Wacława Plewako, Również 25 września do Grupy „Chełm” dołączyły również 12 i 15 kompanie mostów ciężkich, po pozbyciu się mostów działały jak zmotoryzowane kompanie piechoty. W tym czasie dołączyły do grupy jednostki, które odłączyły się od wojsk Frontu Północnego i nie skapitulowały pod Tomaszowem Lubelskim: część Kawalerii Dywizyjnej 33 Dywizji Piechoty rtm. Stanisława Kowalewskiego, część I dywizjonu 54 pułku artylerii lekkiej (dwie baterie), bateria (konno) tzw. „graniczna” Ośrodka Zapasowego Artylerii Konnej nr 2 oraz resztki 29 baterii artylerii plot. i 503 pluton plot. (oba pododdziały bez armat). Tego dnia podjęto marsz w kierunku Piasków Luterskich, na przeprawy na rzece Wieprz. 26 września rano w rejonie Trawniki, Łopiennik Nadrzeczny, Fajsławice, podczas podejścia do przepraw na Wieprzu, grupa została ostrzelana z broni maszynowej i przez moździerze i artylerię niemiecką. Kawaleria została zatrzymana, podjęto kilkugodzinną walkę ogniową. Do natarcia wprowadzono bataliony piechoty ppłk. Czesława Czajkowskiego i mjr. Wacława Plewako. Natarcie uzyskało powodzenie odrzucono zmotoryzowany oddział niemiecki zdobyto wiele broni, w tym armatę oraz zniszczono wiele samochodów. Później Grupa „Chełm” osiągnęła rejon Antoniówki, była ostrzeliwana przez dalekosiężną artylerię niemiecką. 27 września poprzez Fajsławice i Rybczewice dotarła do Żółkiewki i Turobina. Podczas marszu była ostrzeliwana przez artylerię niemiecką ogniem nękającym. W tym rejonie płk. dypl. Władysław Płonka nawiązał kontakt z płk. dypl. Tadeuszem Zieleniewskim i doszło do spotkania dowódców innych grup. 26-27 września 1939 Grupa „Chełm”, a także m.in. przebijająca się aż spod Kowla Grupa „Kowel” pułkownika dyplomowanego Leona Koca, Grupa „Niemen” pułkownika Władysława Filipkowskiego z pozostałością garnizonu twierdzy w Brześciu nad Bugiem jako Grupa „Brześć” wzięły udział w zgrupowaniu w lasach wokół Krasnegostawu. Po spotkaniu podjęto decyzję o objęciu dowodzenia nad wszystkimi czterema grupami przez płk. dypl. Tadeusza Zieleniewskiego, poruszania się w miarę możliwości w „korytarzu” pomiędzy ustępującymi wojskami niemieckimi i nadchodzącymi wojskami sowieckimi. Przebiciu się na południe i południowy zachód w Karpaty, do granicy węgierskiej. Szacowana liczebność Grupy „Chełm”, to ok 2000-2300 żołnierzy. Grupa „Chełm” po naradzie dowódców grup z płk. Zieleniewskim przegrupowała się przez Wierzbicę do Żabna. Według szacunków grupa uzbrojona była w broń strzelecką w oddziałach kawalerii i artylerii produkcji polskiej, w piechocie i saperach w broń strzelecką produkcji polskiej i niemieckiej okresu I wojny światowej (batalion piechoty i batalion saperów CWSap.). Broń produkcji francuskiej, austriackiej i niemieckiej z okresu I wojny światowej znajdowała się w kompaniach mostowych. Zespołowa broń strzelecka to ok. 10 ckm i ok. 30-40 rkm, lkm różnych wzorów. Artyleria mogła posiadać 3 haubice 100 mm i co najmniej jedną armatę 75 mm wz.1897. Broń ppanc., to 6 armat ppanc. wz.1936 i kilka kb ppanc. w kawalerii. Na postoju w rejonach Żółkiewki, Turobina i Wysokiego pozostawiono z kompanii mostowych ciężki sprzęt i część samochodów. 
Bój o Dzwolę.
28 września o godz. 6.00 Grupa „Chełm” wyruszyła jako kolumna wschodnia (lewa) maszerując dwiema trasami w kierunku Dzwoli. Trasą wschodnią przez Turobin, Hutę Turobińską, Malinie do Goraja, maszerował batalion saperów mjr Plewaki, z 1 kompanią w straży przedniej i batalion piechoty ppłk Czajkowskiego. Trasą zachodnią przez Wysokie, Biskupie, Tarnawę, Tokary, Chrzanów jako straż przednia przemieszczała się 15 kompania mostów ciężkich, a w straży tylnej 12 kmc., trasą tą maszerowała kawaleria i artyleria. Znaczne opady deszczu unieruchomiły częściowo zmotoryzowane kolumny sowieckie i niemieckie, grupa pozostała bez styczności bojowej. Na nocleg grupa zatrzymała się w Goraju i Chrzanowie. W trakcie marszu do grupy dołączyły dwa szwadrony luzaków z Centrum Wyszkolenia Kawalerii pod dowództwem rtm. Stanisława Dymowskiego i rtm. Franciszka Koprowskiego. 29 września we wczesnych godzinach rannych Grupa „Chełm” podjęła dalszy marsz, po podejściu do rejonu wsi Dzwola ustalono, że we wsi kwateruje duża kolumna zmotoryzowana, z wieloma pojazdami. Rozwinięto się na froncie szerokości 8 km od Zofianówki do Dzwoli i Kocudzy: W centrum grupy, bataliony ppłk. Czajkowskiego i mjr. Plewaki oraz spieszony szwadron 2/22 puł. Na lewym skrzydle grupy spieszony dywizjon szwoleżerów rtm. Flatau z plutonem 12 puł. Na prawym skrzydle frontu grupy 12 i 15 kompanie mostów ciężkich, 16 i 25 kompanie mostów kolejowych i spieszone szwadrony 1/22 puł i 3/20 puł. Pozostałe pododdziały grupy w odwodzie, artyleria grupy zajęła stanowiska na północ od Dzwoli w pobliżu Krzemienia. Ok. godz. 8.30 wykonano nawałę ogniową ogniem broni strzeleckiej, a następnie przystąpiły do natarcia na wieś Dzwola oddziały centrum grupy i pododdziały z prawego skrzydła natarcia. Przeciwnikiem Grupy „Chełm” były bataliony przeciwpancerne 27 DP i 68 DP oraz część oddziału łączności VII Korpusu Armijnego. Po chwilowym zaskoczeniu bataliony niemieckie stawiły zacięty opór. Ostrzał kolumny samochodowej i Dzwoli rozpoczęła artyleria grupy. W Zofiance i Krzemieniu doszło również do walki nacierających spieszonych szwadronów z pododdziałami niemieckimi. Zofianka została opanowana przez ułanów. Około godz.10.00 tyraliera natarcia zbliżyła się do Dzwoli i Krzemienia, strona niemiecka wysłała parlamentariuszy i doszło do pertraktacji. W międzyczasie kompanie mostowe i dywizjon rtm. Flatau dokonały okrążenia Dzwoli. Strona niemiecka odmówiła wycofania się bez broni, a strona polska pozostawienia w spokoju niemieckich oddziałów i dalszego marszu na południe. Po zawieszeniu broni doszło do dalszych walk powodujących całkowite okrążenie Dzwoli i wyparcie niemieckiej obrony z Krzemienia. Ok. godz. 12.30 parlamentarzyści niemieccy, ponowili warunki, dowództwo grupy odrzuciło je i nakazało złożyć broń oddziałom niemieckim i wycofać się. Zgodzono się jedynie na wymianę jeńców, zebranie rannych i poległych oraz transport niemieckich rannych w kierunku Janowa Lub. Ok. godz. 15.00 lotnictwo niemieckie zrzuciło zaopatrzenie dla niemieckiej obrony w Dzwoli, a samoloty myśliwskie ostrzelały polskie pododdziały. Przed zmrokiem z uwagi na zbliżanie się sowieckiej kawalerii, na rozkaz płk Płonki, oddziały przerwały natarcie i pomaszerowały przez Krzemień i Zofiankę Dolną, Flisy do rejonu Domostawa, Momoty, gdzie dotarły w późnych godzinach nocnych. Po drodze niektóre pododdziały osłonowe stoczyły potyczki z sowieckimi samochodami pancernymi. Ogółem grupa poniosła duże straty w poległych 41 żołnierzy i ok. 30 rannych. Zniszczono ok. 30 samochodów ciężarowych, zdobyto też znaczne ilości żywności, broń i amunicję, wzięto do niewoli 3 oficerów i 150 szeregowych z oddziałów niemieckich. Straże tylne z odwodu grupy pozostały w rejonie walk do świtu 30 września. 
Na wypoczynek oddziały Grupy „Chełm” zajęły wsie Graba, Mostki, Sokale, Majdan Golczański, Golce. Prowadzono rozpoznanie w kierunku Sanu, stwierdzając obronę na południowym brzegu rzeki oddziałów niemieckich. Podczas postoju do grupy dołączyła pozostałość Ośrodka Zapasowego Wielkopolskiej Brygady Kawalerii pod dowództwem rtm. Józefa Najnerta z ponad 300 kawalerzystami. W pobliżu rejonu postoju Grupy „Chełm” koncentrowały się pozostałe grupy po walkach w rejonie Janowa Lubelskiego, Szastarki i Polichna. Będące na postoju oddziały grupy prowadziły walki z podjazdami i patrolami sowieckiej kawalerii i samochodów pancernych. Po rozpoznaniu przez patrole i podjazdy stwierdzono, że dalszy marsz na południe w Karpaty jest niemożliwy. Morale żołnierzy obniżyło się, a brak żywności i amunicji ogranicza możliwość dalszej walki. Do grup docierali parlamentariusze sowieccy i niemieccy, płk Tadeusz Zieleniewski podjął decyzję o pertraktacjach jako korzystniejszych ze stroną sowiecką. W nocy 30 września na 1 października w dowództwie sowieckiej 140 Dywizji Strzelców płk T. Zieleniewski podpisał kapitulację na akceptowalnych warunkach. Po powiadomieniu dowódców grup, w dniu 2 października rano miała Grupa „Chełm” złożyć broń w we wsi Andrzejówka. Część broni zakopano, utopiono lub zniszczono. Rozkazu o kapitulacji nie wykonali dowódcy, 12 i 15 kmc, 16, 19 i 25 kmk, którzy podjęli udaną próbę wyjścia z większością żołnierzy poza okrążenie lub żołnierzy podzielili na grupy i nakazali się przedzierać, za jeszcze niezbyt szczelne okrążenie wojsk sowieckich i niemieckich. Z innych oddziałów grupy, zbiegło wielu szeregowych i oficerów, którzy wydostali się poza rejon, gdzie oddziały skapitulowały.
Organizacja i obsada personalna Grupy „Chełm”.
Organizacja i obsada personalna Grupy „Chełm” (po 24 IX 1939)
Dowództwo
Pułk Kawalerii ppłk. Feliksa Kopcia
kwatermistrz - rtm. Edward Zieliński
Grupa (dywizjon) rtm. Franciszka Flatau
Piechota (większość formacji stanowili saperzy spełniający rolę piechoty)
Ośrodek Zapasowy Wielkopolskiej Brygady Kawalerii (szwadrony 15 puł., 17 puł., 7 psk, ckm) - rtm. Józef Najnert (od 30 IX)

</doc>
<doc id="1486333" url="https://pl.wikipedia.org/wiki?curid=1486333" title="Grupa Kawalerii">
Grupa Kawalerii



</doc>
<doc id="1486334" url="https://pl.wikipedia.org/wiki?curid=1486334" title="Paweł Ossoliński">
Paweł Ossoliński

Paweł Ossoliński herbu Topór (zm. 1534) – dziedzic Klimontowa, kilkukrotny poseł Rzeczypospolitej na obce dwory, dał początek drugiej linii rodu – używając nazwiska Ossoliński.
Życiorys.
Syn Andrzeja z Ossolina i Balic i Katarzyny z Prawiednik. Zaślubił (po 1521 r.) Zbigniewę Słupecką (ur. 1500), po której pozostał jedyny ich potomek syn Hieronim Ossoliński (zm. po 1576 r.) – kasztelan sandomierski. Postanowił wykupić zadłużone dobra swojego brata Jana rozpoczynając dzieło skupiania rozproszonych majątków Ossolińskich. 
Miał też wnuka; sekretarza królewskiego – Zbigniewa Jana Osssolińskiego.

</doc>
<doc id="1486342" url="https://pl.wikipedia.org/wiki?curid=1486342" title="Flanders Field American Cemetery and Memorial">
Flanders Field American Cemetery and Memorial

 
Flanders Field American Cemetery and Memorial – amerykański cmentarz wojenny położony w belgijskiej miejscowości Waregem. Na cmentarzu jest pochowanych 411 żołnierzy amerykańskich, którzy polegli podczas I wojny światowej w trakcie trwania amerykańsko-francuskiej ofensywy w regionie Ypres-Lys. Wszyscy pochowani na cmentarzu żołnierze służyli w 91. Amerykańskiej Dywizji Piechoty.
Cmentarz jest administrowany przez Amerykańską Komisję Cmentarzy Wojennych (ang. "American Battle Monuments Commission" "ABMC"). Łączna jego powierzchnia wynosi ponad 24 000 m². Podobnie jak większość cmentarzy alianckich z I wojny światowej, ziemia oraz teren pod budowę zostały przygotowane przez rząd belgijski. Na środku cmentarza znajduje się czworokątna kaplica, wykonana z białego kamienia. W środku kaplicy zostały umieszczone imiona 43 amerykańskich żołnierzy, których tożsamość pozostała niezidentyfikowana. Oficjalne otwarcie cmentarza nastąpiło w 1937.
Cmentarz jest otwarty codziennie w godzinach 9–17 z wyjątkiem 25 grudnia oraz 1 stycznia. ABMC nadzoruje kontrolę także nad dwoma innymi cmentarzami wojennymi na terenie Belgii: Amerykańskim Cmentarzem w Ardenach oraz Cmentarzem Wojennym w Henri-Chapelle (oba cmentarze pochodzą z II wojny światowej).

</doc>
<doc id="1486343" url="https://pl.wikipedia.org/wiki?curid=1486343" title="Jules Armand de Polignac">
Jules Armand de Polignac

Jules Auguste Armand Marie, książę de Polignac (ur. 14 maja 1780 w Wersalu, zm. 1847 w Paryżu) − polityk francuski. Należał do ultrasów, skrajnie prawicowej i monarchistycznej partii działającej po restauracji Burbonów na tronie Francji. W 1829 roku został powołany przez Karola X na stanowisko ministra spraw zagranicznych, a w listopadzie tego roku objął urząd premiera. Antyliberalna polityka jaką prowadził była jedną z przyczyn wybuchu Rewolucji Lipcowej w 1830 roku. 

</doc>
<doc id="1486344" url="https://pl.wikipedia.org/wiki?curid=1486344" title="Trabant (biologia)">
Trabant (biologia)

Trabant (satelita) – końcowa część chromosomu oddzielona przewężeniem wtórnym. 

</doc>
<doc id="1486364" url="https://pl.wikipedia.org/wiki?curid=1486364" title="Carrara Avenza">
Carrara Avenza



</doc>
<doc id="1486366" url="https://pl.wikipedia.org/wiki?curid=1486366" title="Propalaeotherium">
Propalaeotherium



</doc>
<doc id="1486368" url="https://pl.wikipedia.org/wiki?curid=1486368" title="Latrun">
Latrun

Latrun (hebr. לטרון; arab. اللطرون) – wzgórze położone w zachodniej części Doliny Ajalon na granicy równiny Szefeli i Wyżyny Judejskiej, w centralnej części Izraela. Z racji swojego strategicznego położenia przy drodze prowadzącej do Jerozolimy wzgórze odegrało ważną rolę w historii.
Geografia.
Wzgórze Latrun zamyka od zachodu Dolinę Ajalon. U jego podnóża krzyżują się dwie ważne strategicznie drogi. Pierwsza łączy Jerozolimę z nadmorską równiną Szaron i portami nad Morzem Śródziemnym. Druga droga łączy Strefę Gazy z Ramallah w Samarii. Wzgórze jest położone 15 km na zachód od Jerozolimy i 14 km na południowy wschód od Ramli. W bezpośrednim sąsiedztwie Latrun znajdują się kibuce Nachszon i Sza’alwim, moszaw Kefar Bin Nun oraz wioska Newe Szalom.
Etymologia nazwy.
Istnieją dwie teorie na temat pochodzenia nazwy wzgórza. Pierwsza jest związana z budową zamku krzyżowców, który się nazywał: Le toron des chevaliers" (pol. "Zamek rycerzy"). Druga teoria głosi, że nazwa "Castellum boni Latronis (pol. "Twierdza dobrego złodzieja/łotra") została nadana przez chrześcijańskich pielgrzymów i była związana ze złoczyńcą („dobrym łotrem”), który został ukrzyżowany razem z Jezusem Chrystusem (Ewangelia Łukasza 23:40-43).
Historia.
Wzgórze Latrun, ze względu na swoje strategiczne położenie, odegrało ważną rolę podczas wielu historycznych wydarzeń. W czasach starożytnych doszło w tej okolicy do bitwy, w której Jozue pokonał Amorytów. Po podboju Kanaanu Żydzi dokonali podziału ziemi pomiędzy dwanaście plemion Izraela. Starożytne miasto Ajalon przypadło plemieniu Dan i zostało wyznaczone jako jedno z miast przyznanych lewitom. Pomimo podboju Kanaanu Żydzi byli nieustannie nękani najazdami Filistynów i z upływem czasu opuścili dolinę Ajalon wycofując się w góry Judzkie.
Dolina była miejscem wielkiego zwycięstwa króla Saula nad Filistynami. W późniejszych latach dolina była zamieszkana przez plemię Benjamina. Po podziale Królestwa Izraela Ajalon stało się granicą pomiędzy Królestwem Judy a położonym na północy Królestwem Izraela. Pierwszy król judzki Roboam wzmocnił fortyfikacje miasta Ajalon, zapewniając mu garnizon, broń i zapasy żywności. Podczas powstania Machabeuszów Juda Machabeusz rozłożył tutaj swój obóz, oczekując na wojska Seleucydów. Wykorzystując czynnik zaskoczenia, pokonał on Greków w bitwie, co doprowadziło do utworzenia państwa Machabeuszy.
O kontrolę nad drogą położoną przy wzgórzu walczyli krzyżowcy z Arabami, usiłując otworzyć przejście przez góry do Jerozolimy. W 1187 Templariusze wybudowali tutaj zamek obronny "Le toron des chevaliers", z którego do czasów dzisiejszych przetrwały ruiny głównej wieży oraz wewnętrznego dziedzińca. W dolinie doszło do kilku ważnych potyczek krzyżowców z Arabami. Pomimo waleczności krzyżowców ziemie te przeszły pod panowanie islamu.
Nie wiadomo kiedy, we wschodniej części wzgórza powstała niewielka arabska wioska al-Latrun. Pod koniec panowania osmańskiego, w grudniu 1890, w zachodniej części wzgórza został założony klasztor. Osiedlili się tutaj francuscy, niemieccy i flamandcy mnisi z Zakonu Cystersów Ściślejszej Obserwancji (w skrócie "Trapiści") z francuskiego klasztoru trapistów Sept-Fons Abbey. O założenie klasztoru wnioskował Monseigneur Pojet z Patriarchatu Łacińskiego Jerozolimy. Klasztor był poświęcony Matce Boskiej Bolesnej. W liturgii obowiązywał język francuski. Mnisi zakupili od braci Batato budynek „"Howard Hotel"” wraz z dwustoma hektarami ziemi, na których utworzyli słynną winnicę ze szkołą rolniczą. W 1909 uzyskali oficjalny status klasztoru, a w 1937 powstało opactwo Latrun. Podczas I wojny światowej mnisi zostali zmuszeni przez Turków do opuszczenia klasztoru. Budynki klasztorne zostały wówczas ograbione. Do zniszczonego klasztoru mnisi powrócili w 1926 i rozpoczęli budowę obecnych zabudowań. W latach 1931-1963 przy klasztorze istniała szkoła dla chłopców.
W okresie brytyjskiego panowania, w latach 1936–1939 w Mandacie Palestyny doszło do wybuchu arabskiej rewolty. W odpowiedzi władze mandatowe rozpoczęły budowę szeregu fortów policji, nazwanych od nazwiska ich projektanta fortami Tegart. Wzgórze Latrun zostało wybrane pod budowę jednego z takich fortów. Został on wybudowany na północnym zboczu wzgórza, przy strategicznym skrzyżowaniu drogi z wybrzeża do Jerozolimy, z drogą ze Strefy Gazy do Ramallah. Fort powstał w latach 1941–1942 i pełnił funkcję posterunku policji oraz tymczasowego aresztu.
Uchwalona 29 listopada 1947 roku Rezolucja Zgromadzenia Ogólnego ONZ nr 181 zakładała, że na terenie byłego Mandatu Palestyny miały powstać dwa państwa (żydowskie i arabskie) oraz mała międzynarodowa strefa obejmująca Jerozolimę i Betlejem. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc Chrześcijaństwa, Islamu i Judaizmu w obu miastach. Zgodnie z planem podziału Palestyny, Latrun miało znaleźć się w granicach państwa arabskiego.
Od pierwszych dni wojny domowej w Mandacie Palestyny Arabowie skoncentrowali większość swoich wysiłków na zablokowaniu żydowskiej komunikacji z Jerozolimą. Żydowska organizacja paramilitarna Hagana przystąpiła do organizowania konwojów do Jerozolimy. Za obronę rejonu Jerozolimy odpowiadała Brygada Ecjoni, a konwoje ochraniała Brygada Harel. Równolegle Brygada Giwati przeprowadziła w kwietniu 1948 operację Nachszon, podczas której siły żydowskie przejęły kontrolę nad prawie całą drogą do Jerozolimy. Wyjątek stanowił rejon Latrun, który aż do 15 maja pozostawał pod kontrolą brytyjskiej armii. Brytyjczycy pozwolili siłom Arabskiej Armii Wyzwoleńczej przejęcie kontroli nad wschodnią częścią wzgórza Latrun. Dodatkowo w okolicy działały mniejsze siły Armii Świętej Wojny, które nękały i paraliżowały żydowskie konwoje. W dniach 8-16 maja żydowska Hagana przeprowadziła operację Maccabi. W czasie jej trwania Brygada Giwati nacierała od zachodu na Latrun, podczas gdy Brygada Harel nacierała od strony Jerozolimy w kierunku na Sza’ar ha-Gaj. Operacja zakończyła się niepowodzeniem i po poniesieniu ciężkich strat Żydzi wycofali się. Pod koniec tych starć, w nocy 14 maja fort w Latrun opuścili brytyjscy żołnierze. Niemal równocześnie dowodzący Arabską Armią Wyzwoleńczą Fauzi al-Kawukdżi otrzymał rozkaz przegrupowania swoich oddziałów na północ, bliżej granicy Syrii. Podległe mu jednostki rozpoczęły więc odwrót w kierunku Ramallah i następnie w stronę Galilei. W rezultacie w rejonie Latrun pozostały jedynie niewielkie siły Armii Świętej Wojny. Cały obszar pozostawał prawie pozbawiony arabskiej obrony przez trzy kolejne dni. Jednak strona żydowska nie posiadała odpowiednich danych wywiadowczych oraz cierpiała na niedostatek sił zbrojnych, wobec czego nie była w stanie przejąć kontroli nad tym strategicznym odcinkiem drogi do Jerozolimy. Na samym początku wojny o niepodległość - 15 maja - do dawnego Mandatu Palestyny wkroczył jordański Legion Arabski. Część jego sił zajęła 17 maja rejon wzgórza Latrun. W ten sposób żydowska komunikacja z Jerozolimą została całkowicie przerwana. Stało się to powodem przeprowadzenia kolejnych żydowskich operacji wojskowych – operacja Bin Nun Alef (24-25 maja 1948), operacja Bin Nun Bet (30-31 maja), operacja Joram (8-9 czerwca) i operacja Danny (9-18 lipca). Wszystkie one zakończyły się izraelskimi porażkami, a wzgórze Latrun pozostało pod kontrolą wojsk jordańskich. Aby obejść ich pozycje, Żydzi wybudowali Drogę Birmańską i poprzez góry dostarczali zaopatrzenie do oblężonej Jerozolimy.
Po wojnie wzgórze Latrun weszło w skład Transjordanii, przy czym dawny brytyjski fort znalazł się w strefie zdemilitaryzowanej nadzorowanej przez międzynarodowe siły UNTSO. W następnych latach w rejonie Latrun dochodziło do licznych incydentów, w których arabscy snajperzy ostrzeliwali żydowskie samochody. Podczas wojny sześciodniowej w 1967 roku Izraelczykom udało się opanować Latrun. Sąsiednie wioski al-Latrun i Jalu zostały wówczas zrównane z ziemią. Później utworzono tutaj Park Narodowy Kanada.
4 września 2012 roku zostały podpalone drzwi klasztoru trapistów. Ściany świątyni zostały zniszczone przez wandali napisami w języku hebrajskim. (http://english.alarabiya.net/articles/2012/09/04/236118.html)
Nauka.
W Latrun umiejscowiono siedzibę "Międzynarodowego Ośrodka Badań nad Migracją Ptaków", który działa we współpracy z Izraelskim Stowarzyszeniem Ochrony Przyrody i Uniwersytetem Tel Awiwu. Prowadzi się tutaj różnorodne badania ptaków, między innymi przy pomocy radaru obserwuje się migrację ptaków, którym przymocowano wcześniej specjalne nadajniki. Tutejszy radar ma zasięg do 50 km.
Turystyka.
Największymi atrakcjami turystycznymi Latrun są: klasztor trapistów z winnicami, muzeum wojsk pancernych Jad la-Szirjon oraz Park Mini Izrael.
Budowę Muzeum Jad la-Szirjon rozpoczęto 14 grudnia 1982 roku i jest to obecnie muzeum korpusu pancernego Sił Obronnych Izraela. Zgromadzono tutaj około 110 czołgów i pojazdów opancerzonych wszystkich typów i rodzajów używanych przez izraelską armię, w tym Merkawa i T-72. W parku Mini Izrael zgromadzono liczne modele obiektów zabytkowych Izraela w zmniejszonej skali. Klasztor trapistów natomiast słynie ze wspaniałych winnic.
Komunikacja.
Na wschód od Latrun znajduje się węzeł drogowy - skrzyżowanie autostrady nr 1 z drogą ekspresową nr 3. Natomiast na zachód od Latrun przebiega droga nr 424, którą jadąc na północny zachód dojedzie się do Parku Mini Izrael.

</doc>
<doc id="1486369" url="https://pl.wikipedia.org/wiki?curid=1486369" title="José Pérez Francés">
José Pérez Francés

José Pérez Francés (ur. 27 grudnia 1936 w Peñacastillo, zm. 30 września 2021 w Barcelonie) – hiszpański kolarz szosowy.
Swoją profesjonalną karierę rozpoczął w 1959 roku wcześniej występując w zawodach amatorów. Do największych jego sukcesów zalicza się trzykrotne zwycięstwa etapowe w Vuelta Espana oraz 4-krotne stawanie na podium w tym wyścigu. Oprócz tego sukcesu odniósł zwycięstwo w klasyfikacji punktowej Vuelta Espana 1964 a także dwukrotnie, w 1960 oraz 1964 zdobywał tytuł mistrza Hiszpanii w kolarstwie szosowym.
Z powodzeniem występował w Tour de France. W 1965 roku zajął trzecie miejsce w klasyfikacji generalnej (po Jacques’u Anquetilu oraz Federico Bahamontesie) a w 1967 odniósł zwycięstwo etapowe.
Zakończył swoją karierę w 1969 roku w wieku 33 lat.

</doc>
<doc id="1486371" url="https://pl.wikipedia.org/wiki?curid=1486371" title="Preussens Gloria">
Preussens Gloria



</doc>
<doc id="1486372" url="https://pl.wikipedia.org/wiki?curid=1486372" title="Chwała Prus">
Chwała Prus



</doc>
<doc id="1486373" url="https://pl.wikipedia.org/wiki?curid=1486373" title="Arnar Vidarsson">
Arnar Vidarsson



</doc>
<doc id="1486375" url="https://pl.wikipedia.org/wiki?curid=1486375" title="Bjarni Vidarsson">
Bjarni Vidarsson



</doc>
<doc id="1486376" url="https://pl.wikipedia.org/wiki?curid=1486376" title="Kategorie dworców kolejowych we Włoszech">
Kategorie dworców kolejowych we Włoszech

Kategorie dworców kolejowych we Włoszech
Do kategorii "platynowej" (platinum) zalicza się dworce:
Pozostałe kategorie to "złota" (gold), np.
"srebrna" (silver), np.
i "brązowa" (bronze).
Zobacz też.
Grandi Stazioni

</doc>
<doc id="1486377" url="https://pl.wikipedia.org/wiki?curid=1486377" title="Gardar Johannsson">
Gardar Johannsson



</doc>
<doc id="1486378" url="https://pl.wikipedia.org/wiki?curid=1486378" title="Stefan Pettersson">
Stefan Pettersson

Stefan Pettersson (ur. 22 marca 1963 w Västerås) – szwedzki piłkarz grający na pozycji napastnika. Mierzył 182 cm wzrostu, ważył 81 kg.
Kariera klubowa.
Pettersson urodził się w mieście Västerås. Tam też rozpoczął karierę piłkarską w klubie IFK Västerås. W 1980 roku zaczął występować w barwach tego zespołu w Division 2 Norra. W IFK Västerås grał do końca 1981 roku, a na początku 1982 został zawodnikiem IFK Norrköping. W jego barwach zadebiutował w pierwszej lidze szwedzkiej. Na koniec sezonu spadł z Norrköping z ligi i przez rok znów występował w drugiej lidze. Rok 1984 rozpoczął w barwach Norrköping w Allsvenskan, ale w jego połowie odszedł do najbardziej utytułowanego klubu w kraju, IFK Göteborg. Już w swoim pierwszym sezonie spędzonym w tym klubie wywalczył mistrzostwo Szwecji, ale dopiero w 1985 roku miał pewne miejsce w wyjściowej jedenastce IFK. W 1987 roku ponownie został mistrzem ligi, a także wystąpił w finale Pucharu UEFA z Dundee United. W pierwszym spotkaniu w Göteborgu Stefan strzelił jedynego gola w 38. minucie, a w rewanżu w Dundee padł remis 1:1 i to Szwedzi zdobyli puchar. W IFK Pettersson grał do lata 1988 roku.
W 1988 roku Pettersson odszedł do holenderskiego Ajaksu Amsterdam, prowadzonego wówczas przez Niemca Kurta Lindera. W ataku Ajaksu Szwed zaczął wraz z Dennisem Bergkampem. Swój pierwszy sukces na holenderskich boiskach osiągnął w sezonie 1989/1990, gdy został z Ajaksem mistrzem Holandii. W sezonie 1991/1992 ponownie wystąpił w finale Pucharu UEFA, tym razem z włoskim AC Torino. W pierwszym meczu w Turynie padł remis 2:2, a Stefan strzelił jedną z bramek. Natomiast w rewanżu żadna z drużyn nie zdobyła gola i Pettersson po raz drugi w karierze sięgnął po europejski puchar. W 1993 roku zdobył Puchar Holandii, a po odejściu Bergkampa rywalizował o miejsce w składzie z Markiem Overmarsem i Jarim Litmanenem. W 1994 roku po raz ostatni został mistrzem Holandii i po sezonie odszedł z Ajaksu, dla którego strzelił 77 goli w 151 meczach.
Latem 1994 Pettersson wrócił do IFK Göteborg. Jeszcze w tym samym roku wywalczył tytuł mistrza Szwecji, a zarówno w 1995, jak i 1996 powtórzył to osiągnięcie. W 1997 roku został wybrany Piłkarzem Roku w Allsvenskan. W 1998 roku rozegrał swój ostatni sezon w karierze. Łącznie dla IFK rozegrał 162 mecze i zdobył w nich 59 bramek.
Kariera reprezentacyjna.
W reprezentacji Szwecji Pettersson zadebiutował w 1983 roku. W 1990 roku został powołany przez selekcjonera Olego Nordina do kadry na Mistrzostwa Świata we Włoszech. Tam Stefan wystąpił we wszystkich trzech przegranych po 1:2 meczach: z Brazylią, ze Szkocją i z Kostaryką. W 1993 roku po raz ostatni wystąpił w reprezentacji. Łącznie rozegrał w niej 31 meczów i strzelił 4 gole.

</doc>
<doc id="1486379" url="https://pl.wikipedia.org/wiki?curid=1486379" title="Oekaki">
Oekaki

Oekaki (お絵描き) – japońskie słowo, które znaczy "rysunek, szkic".
Internetowe boardy oekaki.
Oekaki pozwala na rysowanie obrazków za pomocą programu graficznego umieszczonego na serwerze i zamieszczanie ich na forum. Nie wysyła się tam obrazków z dysku, lecz rysuje się je bezpośrednio w przeglądarce, za pomocą myszki lub tabletu. 
Programy do tworzenia oekaki zazwyczaj są appletami Javy lub ActiveX. Niektóre mają na tyle rozwinięte funkcje (np. blending), że można stworzyć za ich pomocą profesjonalnie wyglądające prace. Rysunki są zazwyczaj dość małe, mają wymiary kilkuset pikseli wysokości i szerokości. 

</doc>
<doc id="1486380" url="https://pl.wikipedia.org/wiki?curid=1486380" title="Edwin Sidney Broussard">
Edwin Sidney Broussard

Edwin Sidney Broussard (ur. 4 grudnia 1874, zm. 19 listopada 1934) – amerykański polityk związany z Partią Demokratyczną.
W latach 1921–1933 był senatorem Stanów Zjednoczonych z Luizjany.

</doc>
<doc id="1486381" url="https://pl.wikipedia.org/wiki?curid=1486381" title="Dalanówek (przystanek kolejowy)">
Dalanówek (przystanek kolejowy)

Dalanówek – przystanek kolejowy w Dalanówku, w województwie mazowieckim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1486383" url="https://pl.wikipedia.org/wiki?curid=1486383" title="7 Dywizja Piechoty (Biali)">
7 Dywizja Piechoty (Biali)

7 Dywizja Piechoty Sił Zbrojnych Południa Rosji (ros. 7-я пехотная дивизия ВСЮР) – związek taktyczny Sił Zbrojnych Południa Rosji podczas wojny domowej w Rosji
Od października 1918 r. w Odessie była formowana Samodzielna Brygada Armii Ochotniczej pod dowództwem gen. mjr. Nikołaja S. Timanowskiego. Rozkazem z 27 stycznia 1919 r. głównodowodzącego Siłami Zbrojnymi Południa Rosji gen. Antona I. Denikina przemianowano ją na Samodzielną Odeską Brygadę Strzelecką. Liczyła wówczas ok. 6 tys. żołnierzy. Brygada wbrew rozkazom francuskiego dowództwa wojsk interwencyjnych zajęła rejon Oczakowa. Na pocz. kwietnia 1919 r., po ewakuacji z Odessy, w kierunku której zmierzały już czerwone oddziały pod dowództwem Matwieja Grigorjewa, przeszła do Rumunii do Tulczy, gdzie stacjonowały francuskie wojska interwencyjne i oddziały rumuńskiej armii. Francuzi kazali Rumunom rozbroić rosyjską brygadę, na co gen. N. S. Timanowski rozkazał odpowiedzieć ogniem. Zmuszeni zniszczyć ciężki sprzęt wojskowy Rosjanie przeszli na stację kolejową Bugaz, skąd zostali przetransportowani do Noworosyjska. Stamtąd przeszli do Rostowa nad Donem. W skład brygady wchodził wówczas mieszany pułk z 15 Dywizji Piechoty, 42 Jakucki Pułk Piechoty, Pułk Strzelecki, Mieszany Pułk Kawalerii i IV Strzelecka Brygada Artylerii. W poł. maja 1919 r. brygadę przerzucono na Donbas w celu wsparcia oddziałów II Korpusu Armijnego Armii Ochotniczej w końcowej fazie bitwy o kontrolę nad regionem zagłębia węglowego. 
Rozkazem z 18 maja 1919 r. gen. A. I. Denikina Brygada została przeorganizowana w 7 Dywizję Piechoty. 13 czerwca na jej czele stanął gen. lejt. Nikołaj E. Bredow. Szefem sztabu został płk Gieorgij A. Ewert, a następnie gen. mjr Borys A. Sztejfon. Na czerwcu i na pocz. lipca dywizja uczestniczyła w ciężkich walkach o Carycyn, zaś – po zdobyciu miasta 4 lipca – przeszła do stanicy Łozowa. 8 lipca rozkazem gen. A. I. Denikina weszła w skład nowo sformowanego Oddziału Połtawskiego gen. lejt. Michaiła N. Kalnickiego, działającego wzdłuż linii kolejowej stanica Łozowa-Połtawa. W ciągu lipca – września 1919 r. wojska Oddziału Połtawskiego zajęły Konstantynograd, Połtawę, Myrhorod, Łubnie, Perejasław, Kijów, Kozielsk, Czernihów. W listopadzie 7 Dywizja Piechoty Oddziału Połtawskiego weszła w skład Kijowskiej Grupy Wojsk, oddzielonej od reszty oddziałów Armii Ochotniczej i zmuszonej do wycofania się w rejon Odessy. 
24 stycznia 1920 r. 7 Dywizja Piechoty znalazła się w składzie Samodzielnej Rosyjskiej Armii Ochotniczej gen. lejt. N. E. Bredowa. Po opuszczeniu Odessy 27 stycznia, skierowała się ku rumuńskiej granicy, aby przejść przez Dniestr do Rumunii. Kiedy władze rumuńskie nie zgodziły się na to, wzięła udział w tzw. Marszu Bredowskim ku Podolu, zajętym przez polskie wojska. Po dotarciu na miejsce 12 lutego, oddziały gen. lejt. N. E. Bredowa przez 2 tygodnie obsadzały linię frontu, po czym zostały rozbrojone i internowane w Polsce. Tam 2 marca rozkazem gen. N. E. Bredowa jego wojska zostały przeorganizowane. 7 Dywizję Piechoty rozformowano, zaś jej oddziały zasiliły 4 Dywizję Piechoty. Oficerowie dowództwa i sztabu dywizji przeszli do dowództwa armii.
Bibliografia.
Siergiej W. Wołkow, Белое движение. Энциклопедия гражданской войны, 2003

</doc>
<doc id="1486387" url="https://pl.wikipedia.org/wiki?curid=1486387" title="2 Brygada Legionów Polskich">
2 Brygada Legionów Polskich



</doc>
<doc id="1486388" url="https://pl.wikipedia.org/wiki?curid=1486388" title="Jérémy Chatelain">
Jérémy Chatelain

Jérémy Chatelain (ur. 19 października 1984 w Créteil) – francuski piosenkarz, kompozytor, aktor i stylista.
Życiorys.
Wczesne lata.
Urodził się w Créteil, w regionie Île-de-France, w departamencie Dolina Marny. Dzieciństwo spędził w Étiolles, w regionie Île-de-France, w departamencie Essonne. Jego ojciec jest dyrektorem garażu, jego brat Julien przejawiał pasję do mody, a przyrodnia siostra Amandine (ur. 1990) zainteresowała się teatrem. W wieku pięciu lat zaczął pobierać lekcje gry na fortepianie. Mając dziesięć lat pisał swoje pierwsze teksty i próbował swoich sił jako dj hip-hopu.
Kariera.
Pomimo prawidłowego funkcjonowania w środowisku szkolnym, opuścił szkołę i 31 sierpnia 2002 wziął udział w drugiej edycji programu "Star Academy". Nie miał wówczas jeszcze ukończonych osiemnastu lat, ale nie zawahał się użyć kłamstwa na temat swojego życia. Gdy oszustwo zostało wykryte przez producentów programu, nie został wyeliminowany, lecz po dziesięciu tygodniach odpadł. 28 lutego 2003 ukazał się jego solowy singiel „Laisse-moi” ("Pozwól mi"), który trafił do złotej dziesiątki z pięćdziesięciu najważniejszych we Francji. Drugi singiel „Belle histoire” ("Piękna opowieść") wydany został w lipcu 2003. 
28 października 2003, wraz ze swoim trzecim singlem „Vivre ça” ("Na żywo"), wystąpił gościnnie w trzeciej edycji programu "Star Academy". Pojawił się także w trzech odcinkach serialu "Komisarz Valence" ("Commissaire Valence", 2003, 2004) w roli Nicolasa Garniera. W 2004 uruchomił pierwszą kolekcję odzieży swojej marki Sir Sid. We wrześniu 2007, pracował wraz z Willym Denzey nad francuską adaptacją utworu „Bet On It”, soundtracku do francuskiej wersji "High School Musical 2". Wiosną 2008 pełnił funkcję dyrektora artystycznego "Star Academy 7".
Życie prywatne.
6 listopada 2003 w Las Vegas poślubił francuską piosenkarkę Alizée, którą poznał 25 marca 2003 na festiwalu Eurobest. Mają córkę Annie-Lee (ur. 29 sierpnia 2005). Był kompozytorem utworów wykonywanych przez Alizée na płycie „Psychédélices” (wyd. 3 grudnia 2007). W 2012 doszło do separacji i rozwodu. Ze związku z Julie Favre ma syna Foresta (ur. 27 maja 2018).

</doc>
<doc id="1486391" url="https://pl.wikipedia.org/wiki?curid=1486391" title="3 Brygada Legionów Polskich">
3 Brygada Legionów Polskich



</doc>
<doc id="1486393" url="https://pl.wikipedia.org/wiki?curid=1486393" title="Kodowanie gramatykowe">
Kodowanie gramatykowe

Kodowanie gramatykowe (ang. "grammar-based coding") – nazwa grupy algorytmów kodowania stosowanych w bezstratnej kompresji danych, w których dane wejściowe opisuje się gramatyką bezkontekstową, dąży się przy tym do minimalizacji ilości reguł. Następnie gramatyka jest kompresowana innymi metodami. Kodowanie sprawdza się m.in. w kompresji DNA oraz tekstów naturalnych, w których powtarzają się ciągi liter, ale często też całe słowa, frazy czy zdania.
Idea kodowania gramatykowego wykorzystuje powtórzenia ciągów liter, które są zastępowane specjalnymi symbolami (nieterminalnymi). Np. w tekście „aaabaaacaaadaaae” powtarza się ciąg „aaa”, stąd gramatyka, która go opisuje może składać się z dwóch reguł:
Istnieją dwa podejścia do budowania gramatyki:
LZ78, LZW.
Chociaż metoda LZ78 (i pochodne) jest klasyfikowana jako kodowanie słownikowe, obecnie rozważa się ją także w kategoriach kodowania gramatykowego. Podstawowym krokiem kodowania jest dodawanie do słownika konkatenacji najdłuższego słowa ze słownika pasującego do początku niezakodowanych jeszcze danych oraz kolejnego symbolu; np. jeśli do zakodowania jest słowo „wiki”, a w słowniku istnieje „wik”, to do słownika trafia „wik” + „i”.
Z punktu widzenia kodowania gramatykowego słownik jest tożsamy z listą reguł, zaś jego rozszerzenie z dodaniem nowej; np. jeśli istnieje reguła formula_4 i ma zostać zakodowane „wiki”, wówczas dodawana jest nowa reguła formula_5
Multilevel Pattern Matching (MPM).
Uniwersalna metoda MPM została opracowana przez Johna Kieffere, En-hui Yanga, Gregora Nelsona oraz Pamelę Cosman ([MPM2000]). Jednakże jej specjalny przypadek był znany już w latach 70. XX wieku i stosowany w zapisie oraz działaniach na funkcjach boolowskich ("binary decision diagrams" – BDD); metoda ta była już wówczas traktowana jako pewna forma kompresji danych.
W MPM kodowany tekst jest rekurencyjnie dzielony na podsłowa, następnie wszystkie słowa na tym samym poziomie podziału są zamieniane na reguły mające po prawej stronie słowa z głębszego poziomu. MPM zakłada dowolny podział, na 2, 3, 4 i więcej części.
Na przykład kodowanie tekstu "aabbaaabababaaab" dla podziałów na 2 części przebiega następująco:
Jak widać już przy drugim podziale ujawniają się powtórzenia – zamiast formula_14 ciągów, są 3 różne formula_15 podobnie na kolejnym – zamiast formula_16 ciągów, są zaledwie 3 różne formula_17
Byte Pair Encoding (BPE).
Metoda została opisana w pracy [BPE1999]. Nie daje ona wyraźnie lepszej kompresji danych – współczynniki kompresji, a także czas kompresji są gorsze niż popularnych metod opartych na LZ77 czy LZ78 (np. gzip). Jednak wyszukiwanie wzorców w skompresowanych tekstach jest szybsze i łatwiejsze – nie jest wymagana dekompresja.
Tworzenie gramatyki (kompresowanie) polega na iteracyjnym dodawaniu nowych reguł dla najczęściej powtarzających się par symboli w produkcji startowej.
Np.
Greedy.
Pomysłodawcami metody opisanej w [GRE2000] są Aleberto Apostolico oraz Stefano Lonardi. Metoda "greedy" (zachłanna) rozpoczyna od całego tekstu, następnie wyszukiwany jest ciąg, którego zastąpienie przez wprowadzenie nowej produkcji spowoduje maksymalne skrócenie gramatyki. Zasada działania jest więc dość podobna do opisanej metody BPE, z tą różnicą, że kryteria wyboru ciągu są bardziej złożone.
Eksperymenty autorów wykazały, że metoda daje lepsze współczynniki kompresji niż popularne kompresory gzip, bzip2 i compress.

</doc>
<doc id="1486395" url="https://pl.wikipedia.org/wiki?curid=1486395" title="Port lotniczy Zakintos">
Port lotniczy Zakintos

Port lotniczy Zakintos (IATA: ZTH, ICAO: LGZA) – międzynarodowy port lotniczy położony 6 km na południowy wschód od miasta Zakintos, na wyspie Zakintos, w Grecji.
Ze względu na bliskość plaż Kalamaki i Laganas, które są habitatem dla żółwi karetta, w okresie lęgowym tych gadów lotnisko zamknięte jest między godziną 22:00 a 5:00.

</doc>
<doc id="1486399" url="https://pl.wikipedia.org/wiki?curid=1486399" title="Stanisław Kozicki">
Stanisław Kozicki



</doc>
<doc id="1486400" url="https://pl.wikipedia.org/wiki?curid=1486400" title="Centostazioni">
Centostazioni

Centostazioni (dosłownie "100 stacji") – spółka akcyjna należąca w 60% do grupy Ferrovie dello Stato a 40% do Archimede 1, zarządzająca 103-ma włoskimi dworcami kolejowymi.

</doc>
<doc id="1486401" url="https://pl.wikipedia.org/wiki?curid=1486401" title="Strzałka miłosna">
Strzałka miłosna

 
Strzałka miłosna – twarda, ostro zakończona struktura wapienna lub chitynowa, wytwarzana przez niektóre gatunki obupłciowych ślimaków. Kształt tych struktur jest różny w zależności od gatunku i może być pomocny przy klasyfikacji tych zwierząt. Rozmiar również jest zmienny, niekiedy znaczny: u rodzaju "Primarion" strzałka osiąga długość jednej piątej stopy ślimaka. Strzałki, wytwarzane jedynie przez dojrzałe płciowo osobniki, odgrywają rolę podczas rozmnażania ślimaków. Zanim dojdzie do zapłodnienia, oba osobniki usiłują wbić jedną lub więcej strzałek w ciało drugiego osobnika w dowolnym jego miejscu. Wbicie strzałki nie ma związku z samym procesem zapłodnienia.
Rytuał zalotów u ślimaków.
Kopulację ślimaków poprzedza rytuał zalotów. Przykładowo, u ślimaków winniczków i pokrewnego gatunku "Helix aspersa" ma on charakter skomplikowanego „tańca”. Para ślimaków krąży wokół siebie do sześciu godzin, dotykając się wzajemnie czułkami, uderzając nimi między innymi w okolicę otworu gębowego i sąsiadujących narządów płciowych. Zauważalne jest częściowe wynicowanie penisa. Wraz z rozpoczęciem zalotów rośnie ciśnienie płynu w zatoce żylnej otaczającej narząd wytwarzający strzałkę. Manewry ślimaków mają na celu jak najbliższe wzajemne ustawienie ich otworów płciowych. Gdy otwór płciowy zostaje dotknięty przez ciało drugiego ślimaka, mechanizm powoduje uwolnienie i wystrzelenie strzałki. Jest ono niekiedy bardzo energiczne, a strzałka, która wbija się w ciało drugiego osobnika, tkwi w narządach wewnętrznych. Czasem ciało ślimaka przebite jest na wylot, a koniec strzałki wystaje z drugiej strony. Gdy oba ślimaki wystrzelą swoje strzałki, dochodzi do kopulacji i wymiany spermy.
Podczas pierwszej kopulacji ślimak nie wystrzeliwuje strzałki, ponieważ jej nie ma: kopulacja jest niezbędna, by doszło do wytworzenia pierwszej strzałki. Po pierwszej kopulacji ślimaki dokonują wystrzelenia strzałki podczas większości (ale nie podczas każdej) kopulacji. Odtworzenie wystrzelonej strzałki jest procesem długotrwałym.
Strzałki są wyrzucane z różną siłą i precyzją; obliczono, że trzecia część strzałek winniczków nie przebija powłok drugiego osobnika lub nawet mija cel.
Nawiązania do mitologii.
Niektórzy autorzy dostrzegają związek między strzałkami miłosnymi wystrzeliwanymi przez ślimaki a strzałami miłosnymi, którymi posługiwali się w mitologii greckiej Eros i w mitologii rzymskiej – Kupidyn. Prof. Ronald Chase z McGill University w Montrealu uważa, że „mit o Kupidynie i jego strzałach ma źródło w gatunkach ślimaków występujących w Grecji [...] Grecy przypuszczalnie wiedzieli o tym zachowaniu, ponieważ byli dobrymi przyrodnikami i obserwatorami”.
W niektórych językach, w tym w polskim, nazwa struktury odnosi się do strzały: w niemieckim jest to "Liebespfeil", po czesku "šíp lásky" (dosłownie strzała miłości).

</doc>
<doc id="1486402" url="https://pl.wikipedia.org/wiki?curid=1486402" title="Małgorzata Michałowska Kurozwęcka">
Małgorzata Michałowska Kurozwęcka

Małgorzata Michałowska Kurozwęcka, herbu Szreniawa, (ur. ok. 1400, zm. 1435) – kasztelanowa przemyska.
Życiorys.
Pochodziła z rodziny najwyższych dostojników świeckich ówczesnej Polski, Kurozwęckich. Była córką Mikołaja z Michałowa i Kurozwęk, będącego m.in. wojewodą sandomierskim, wnuczką Krzesława Kurozwęckiego, kasztelana sandomierskiego oraz prawnuczką Dobiesława Kurozwęckiego – z Kurozwęk i z Chodowa, herbu Poraj.
Przed 1420 roku z Małgorzatą Michałowską wziął ślub Mikołaj Kmita z herbu Szreniawa, z Wiśnicza, Sobienia i Dubiecka (zm. ok. 1447). Z tego małżeństwa synami byli: Dobiesław Kmita (zm. 1478), wojewoda sandomierski i lubelski i Jan Kmita herbu Szreniawa (zm. 1458/1460) kasztelan przemyski i kasztelan lwowski. Miała również pasierba, Mikołaja Kmitę z Dubiecka (zm. 1439-1441), ożenionego z Małgorzatą Buczacką - kasztelanową kamieniecką.

</doc>
<doc id="1486404" url="https://pl.wikipedia.org/wiki?curid=1486404" title="Jan Bagiński (prałat)">
Jan Bagiński (prałat)

Jan Bagiński (ur. 16 października 1946 w Ludowie Śląskim) – polski duchowny katolicki, prałat Domowy Jego Świątobliwości, w latach 1995–2012 proboszcz Katedry Świdnickiej, Kanonik Gremialny Kapituły Katedralnej w Świdnicy, dziekan Dekanatu Świdnica Śląska-Wschód.
Życiorys.
Po ukończeniu studiów teologicznych w Wyższym Seminarium we Wrocławiu został wypromowany na magistra przez księdza Romana Rogowskiego (był pierwszym wypromowanym magistrem przez tego profesora), a następnie został wyświęcony na kapłana 29 maja 1971 roku przez kardynała Bolesława Kominka. Jako neoprezbiter został skierowany do parafii Matki Bożej Pocieszenia w Oławie. W latach 1974-1976 pracował w parafii św. Doroty we Wrocławiu. Następnie został przeniesiony do parafii św. Henryka we Wrocławiu. W latach 1983–1986 pracował w parafii św. Katarzyny w Piotrowicach, a jako proboszcz od 1986 roku w parafii św. Mikołaja w Wiązowie. W 1995 roku kardynał Henryk Gulbinowicz złożył mu propozycję przejęcia probostwa parafii pw. św. Stanisława i Wacława, którą przyjął.
Prałat Jan Bagiński po przejęciu parafii rozpoczął intensywne prace remontowe w katedrze. Za ratowanie zabytków została mu przyznana Złota Odznaka przez Ministerstwo Kultury. W 2001 roku otrzymał nagrodę miasta Świdnicy za osiągnięcia w dziedzinie twórczości artystycznej, upowszechniania i ochrony kultury. Jest inicjatorem corocznych Dni Papieskich w Świdnicy. W 2013 roku przyznano mu tytuł Honorowego Obywatela Świdnicy. Za pracę charytatywną na rzecz dzieci otrzymał statuetkę Dziecięcej Nagrody „Serca”.

</doc>
<doc id="1486405" url="https://pl.wikipedia.org/wiki?curid=1486405" title="Air Mali International">
Air Mali International

Air Mali International – malijska linia lotnicza z siedzibą w Bamako. Głównym hubem jest port lotniczy Bamako.

</doc>
<doc id="1486406" url="https://pl.wikipedia.org/wiki?curid=1486406" title="Paron (filozof)">
Paron (filozof)

Paron – filozof grecki, zaliczany do grona pitagorejczyków. Jego imię pojawia się w pismach Arystotelesa w rozważaniach dotyczących natury wszechświata i czasu.
Według niektórych źródeł Paron był postacią fikcyjną, a jego pojawienie się w literaturze przedmiotu związane było z błędnym odczytaniem Arystotelesa.

</doc>
<doc id="1486407" url="https://pl.wikipedia.org/wiki?curid=1486407" title="Grupa Armijna Kummera">
Grupa Armijna Kummera

Grupa Armijna Kummera – austro-węgierska grupa armijna pod dowództwem gen. Heinricha Kummera von Falkenfelda, utworzona w 1914, przed wybuchem I wojny światowej.
Szefem sztabu Grupy był płk Karl Gottlicher. W skład grupy wchodziły:
Do Grupy przydzielono później również Legion Zachodni
Zadaniem Grupy było opanowanie Jury Krakowsko-Częstochowskiej oraz zapewnienie łączności i osłonięcie styku pomiędzy armią Austro-Węgier, a armią niemiecką (dokładnie korpusem obrony terytorialnej pod dowództwem gen. dyw. piechoty Remusa von Woyrscha, operującym na Górnym Śląsku).

</doc>
<doc id="1486409" url="https://pl.wikipedia.org/wiki?curid=1486409" title="Alfons X (stacja metra)">
Alfons X (stacja metra)

Alfons X – stacja metra w Barcelonie, na linii 4. Stacja została otwarta w 1974.

</doc>
<doc id="1486410" url="https://pl.wikipedia.org/wiki?curid=1486410" title="Joanic">
Joanic

Joanic – stacja metra w Barcelonie, na linii 4. Stacja została otwarta w 1973.

</doc>
<doc id="1486411" url="https://pl.wikipedia.org/wiki?curid=1486411" title="Partia Liberalna (Nowa Zelandia)">
Partia Liberalna (Nowa Zelandia)

Partia Liberalna ("Liberal Party") – partia polityczna działająca w Nowej Zelandii od lat 90. XIX wieku do połowy lat 20. XX wieku. Jest uważana za pierwsze zorganizowane ugrupowanie polityczne w historii Nowej Zelandii, zaś w latach 1891–1912 i 1915–1919 była partią rządzącą.
W okresie poprzedzającym jej powstanie wszyscy nowozelandzcy parlamentarzyści byli niezależni i tworzyli jedynie nieformalne frakcje, słabo zorganizowane i często o charakterze doraźnym. W latach 80. XIX wieku główną osią na scenie politycznej tej ówczesnej brytyjskiej kolonii stał się podział na liberałów i konserwatystów. W lipcu 1889 liberał John Ballance stał się pierwszym oficjalnym liderem opozycji i zaczął gromadzić wokół siebie deputowanych krytycznie nastawionych do rządzącej ekipy konserwatywnego premiera Harry’ego Atkinsona. Do wyborów w 1890 liberałowie poszli już jako względnie spójna grupa, co przyczyniło się do ich zwycięstwa, które dało Ballance’owi stanowisko premiera. Idąc za ciosem, sformowali pierwszą nowozelandzką partię.
Liberałowie prezentowali raczej lewicowy program, zaś ich wyborcami byli głównie robotnicy, drobni farmerzy oraz bardziej postępowa część klasy średniej. Szczególną niechęcią darzył ich natomiast duży biznes i wielcy posiadacze ziemscy, którzy uważali program partii za bardzo niebezpieczny dla rozwoju gospodarczego. W czasie dwudziestu jeden lat swych nieprzerwanych rządów liberałowie wprowadzili szereg reform leżących do dziś u podstaw nowozelandzkiej państwowości, dotyczących taki sfer jak własność ziemi, podatki czy prawa pracowników. Ogromne kontrowersje wśród działaczy budziła kwestia dopuszczenia kobiet do głosowania. Ostatecznie górę wzięli zwolennicy tego pomysłu i w 1893 Nowa Zelandia jako pierwsza na świecie przyznała paniom pełne prawa wyborcze.
Lata największej świetności liberałów przypadły na czas urzędowania Richarda Seddona, sprawującego urząd premiera przez trzynaście lat (1893–1906). Jego następca Joseph Ward był politykiem znacznie mniej charyzmatycznym, co źle wpływało na wewnętrzną jedność. Poza tym partia traciła swój tradycyjny elektorat. Po rozwiązaniu kwestii ziemskich, poparcie wyborców ze wsi przesunęło się w stronę konserwatystów. Z kolei robotników przyciągali politycy socjaldemokratyczni, którzy w 1916 utworzyli Partię Pracy.
W 1912 partia przeszła do opozycji. W czasie I wojny światowej współtworzyła wojenny rząd jedności narodowej, w którym była jednak słabszym partnerem Partii Reformistycznej. W 1927 część działaczy utworzyła Partię Zjednoczoną, która w latach 1928–1935 była głównym ugrupowaniem rządzącym, zaś w 1936 połączyła się z reformistami, tworząc istniejącą do dziś Nowozelandzka Partię Narodową.

</doc>
<doc id="1486415" url="https://pl.wikipedia.org/wiki?curid=1486415" title="Edward James Gay (1878–1952)">
Edward James Gay (1878–1952)

Edward James Gay (ur. 5 maja 1878, zm. 1 grudnia 1952) – amerykański polityk związany z Partią Demokratyczną.
W latach 1918–1921 był senatorem Stanów Zjednoczonych z Luizjany.
Jego dziadek, również Edward James Gay, reprezentował stan Luizjana w Izbie Reprezentantów Stanów Zjednoczonych.

</doc>
<doc id="1486423" url="https://pl.wikipedia.org/wiki?curid=1486423" title="Edward James Gay (1816–1889)">
Edward James Gay (1816–1889)

Edward James Gay (ur. 3 lutego 1816, zm. 30 maja 1889) – amerykański polityk związany z Partią Demokratyczną.
W latach 1885–1889 reprezentował stan Luizjana w Izbie Reprezentantów Stanów Zjednoczonych.
Jego wnuk, również Edward James Gay, był senatorem Stanów Zjednoczonych z Luizjany.

</doc>
<doc id="1486424" url="https://pl.wikipedia.org/wiki?curid=1486424" title="Selekcja (programowanie)">
Selekcja (programowanie)

Selekcja w programowaniu, czyli odniesienie do składowej – zawarta w kodzie źródłowym operacja odniesienia (odwołania, selekcji, wyboru) do pewnej składowej struktury danych. Takie odwołanie umożliwia:
Sposoby odniesienia.
W językach programowania stosuje się następujące sposoby odniesienia do składowych struktur:
Struktury danych.
W różnych językach programowania istnieje możliwość definiowania w kodzie źródłowym i używania struktur danych, składających się z pól (zmiennych) różnych typów, oraz ewentualnie (w przypadku klas), także metod (podprogramów), wykonujących określone operacje na definiowanej strukturze i komunikacji z otoczeniem.
Typowe struktury danych, do których stosuje się selekcje, to m.in.:
Oprócz powyższych, typowych struktur danych, selekcje mają zastosowanie również w przypadku definiowania odrębnych jednostek programowych, takich jak np. moduły, biblioteki, pakiety, wyliczenia, czy przestrzenie nazw, w celu wskazania właściwego elementu, reprezentowanego w kodzie źródłowym za pomocą pewnego identyfikatora, który to identyfikator może odnosić się do różnych elementów zdefiniowanych w odrębnych jednostkach. Selekcja umożliwia wybór elementu z konkretnej jednostki i jest stosowania w przypadku wystąpienia konfliktów nazw (jednakowych identyfikatorów).
Elementy składowe.
Jak wyżej wspomniano struktura danych może zawierać następujące rodzaje składowych:
Elementy składowe struktury mogą być rozmieszczone w pamięci:
W rozpatrywanym kontekście, zasygnalizowany powyżej podział składowych i ich sposób rozmieszczenia, nie ma wpływu na sposób specyfikacji operacji selekcji. Jednakże pewne przypadki szczególne limitują możliwość odniesienia do pewnych składowych, np. w polach wariantowych, gdy zapisany aktualnie rekord posiada atrybuty dla innego wariantu.
Bardzo ważną zasadą jest możliwość zagnieżdżania struktur danych, tzn. pole pewnej struktury może stanowić również strukturę danych. Takie zagnieżdżanie, we współczesnych systemach programowania jest niemal nieograniczone. Oznacza ono stosowanie wielokrotnych desygnatorów pól, przy odwołaniu do pól najbardziej zagnieżdżonych w hierarchii struktur.
Miejsce stosowania.
Zasadniczo selekcje stosuje się wewnątrz kodu definiującego określony algorytm. Selekcje jednak muszą także występować w przypadku deklaracji i definicji. Takie konstrukcje spotyka się głównie w tych językach, w których składnia umożliwia oddzielenie deklaracji pewnej struktury (klasy, pakietu itp.), od definicji poszczególnych składowych (metod), w których to definicjach umieszcza się selekcję, do której klasy dana metoda przynależy.
Przegląd selekcji.
Desygnator pola.
Desygnator pola; operator selekcji; odniesienie, odwołanie do składowej; operator wyboru; to operator lub symbol leksykalny zdefiniowany w określonym języku programowania, umożliwiająca w kodzie źródłowym odniesienie do pola lub metody, stanowiącego składową pewnej, zdefiniowanej danej strukturalnej. Zwykle jest to podstawowy sposób selekcji składowej. Występuje w każdym języku programowania wysokiego poziomu, w którym występują struktury danych wskazane wyżej. Polega na specyfikacji poszczególnych poziomów hierarchicznej struktury zagnieżdżenia danych, za pomocą odpowiedniego symbolu lub operatora.
Zalety:
Wady:
Najczęściej stosowanym desygnatorem jest kropka, np. w językach
Pascal
, C
, C++
, PL/I
, Ada
, Modula-2
, Visual Basic
i wielu innych.
Przykład w języku Visual Basic for Applications (porównaj z instrukcją wiążącą):
 Selection.Font.Bold = MBold
 Selection.Font.Italic = MItalic
 Selection.Font.Underline = MUnderline
 Selection.Font.Spacing = MSpacing
 Selection.Font.Size = MSize
Instrukcja wiążąca.
Ten sposób stosowany jest w takich języka jak np. Ada, Pascal, Modula-2, Visual Basic.
Zalety:
Wady:
Przykład w języku Visual Basic for Applications (porównaj z desygnatorem pola):
With Selection.Font
 .Bold = MBold
 .Italic = MItalic
 .Underline = MUnderline
 .Spacing = MSpacing
 .Size = MSize
End With
Należy nadmienić, że powyższy zapis nazw pól w instrukcji wiążącej, polegający na poprzedzeniu identyfikatora składowej desygnatorem (w tym przypadku kropką), jest specyficzny dla systemu Visual Basic. Wiąże się on z wyborem przez programistę składowej, z listy składowych, która otwiera się automatycznie po wprowadzeniu, w edytorze tego systemu programowania, desygnatora. W językach takich jak Pascal czy Modula-2, nie poprzedza się desygnatorem, w instrukcji wiążącej, identyfikatora składowej struktury wyspecyfikowanej w nagłówku instrukcji wiążącej.
Słowo kluczowe.
Ten rodzaj selekcji, dzięki swojej składni, kładzie nacisk na pole jako ważniejszy element w porównaniu do całej struktury.
Zalety:
Wady:
Przykłady:
Pomijanie nazwy struktury.
Rzadko występujący sposób odwołań (np. PL/I, COBOL). Polega on na podawaniu samej nazwy pola, nie poprzedzonej nawą struktury, do której pole przynależy. Jest to forma niejawnej specyfikacji selekcji, krytykowany jednak w literaturze przedmiotu za wady znacznie przewyższające zaletę zwięzłości zapisu.
Zalety:
Wady:
Nazwa składowej.
To rozwiązanie polega na wprowadzenie dodatkowej deklaracji identyfikatora dla wybranego odwołania do składowej. Zastosowane zostało m.in. w języku Ada, COBOL, Euclid.
Zalety:
Wady:
Przykład w języku Ada:
 odw: renames str.str_wewn.pole;
Słowo odwołujące do definiowanej struktury.
Ten sposób selekcji dotyczy definiowana metod przynależnych do określonej klasy. W kodzie takiej definicji można użyć określonego w składni słowa identyfikującego definiowaną klasę, bez specyfikacji literalnej nazwy klasy. Stosowane są słowa sugerujące takie właśnie wskazanie:
Selekcje modułów.
Definicja obiektu kodu (np. zmiennej, podprogramu itp.) o określonym identyfikatorze, w pewnej, niezależnej, odrębnej jednostce (module, bloku itp.), może spowodować albo konflikt nazw z inną równorzędną jednostką, albo przesłonięcie nazwy w jednostce zagnieżdżonej. Każde odwołanie do identyfikatora spowoduje odwołanie do obiektu lokalnego. W celu umożliwienia odwołania do obiektu zewnętrznego, lub jawnego wskazania, o element z której jednostki programowej chodzi, stosuje się selekcje, w postaci desygnatora, analogicznie jak w odniesieniu do struktur danych. Takie rozwiązanie dostępne jest między innymi w Turbo Pascalu i Visual Basicu, w tym także w VBA, a w języku Python obowiązkowe.
Przykład w Turbo Pascalu:
 uses Crt;
 begin
 System.writeln;
 end.

</doc>
<doc id="1486425" url="https://pl.wikipedia.org/wiki?curid=1486425" title="Edward James Gay">
Edward James Gay



</doc>
<doc id="1486426" url="https://pl.wikipedia.org/wiki?curid=1486426" title="Fasola złocista">
Fasola złocista



</doc>
<doc id="1486427" url="https://pl.wikipedia.org/wiki?curid=1486427" title="Frankfurt (Main) Konstablerwache">
Frankfurt (Main) Konstablerwache

Frankfurt (Main) Konstablerwache – podziemna stacja kolejowa i stacja metra we Frankfurcie nad Menem, w kraju związkowym Hesja, w Niemczech. Korzysta z niej 191 000 pasażerów dziennie.
Stacja znajduje się na wschodnim końcu pieszego odcinka ulicy Zeil w obszarze sklepów i jest wykorzystywana przez linie S-Bahn Rhein-Main S1-S6, S8 i S9 (tunel średnicowy) oraz linie metra U4 i U5 oraz U6 i U7. Oprócz tego na poziomie ulicy kursuje tędy najdłuższa linia tramwajowa Frankfurtu, nr 12. Konstablerwache stanowi też węzeł dla autobusów nocnych.
Historia.
Już w początku XX wieku Konstablerwache była jednym z głównych węzłów w sieci tramwajowej Frankfurtu. Wschodnia część obecnej podziemnej stacji powstała w początku lat 70. XX w., od 26 maja 1974 kursowała przezeń linia metra "B1" (obecnie "U5"). Fragment położonej poprzecznie dolnej części stacji zbudowano w stanie surowym, w tym także fragment nigdy nie zrealizowanego tunelu drogowego pod Zeil. W 1983 otwarto tunel kolejowy pod Zeil oraz kolejową część stacji Konstablerwache, do której przedłużono linie S-Bahn kończące od 1978 bieg na stacji Frankfurt (Main) Hauptwache. Całkowicie uruchomiono stację 11 października 1986 (dwa tygodnie po planowanym terminie), gdy otwarto linie metra U6 i U7.
Po likwidacji linii tramwaju przez Konstablerwache, co nastąpiło w 1978 r., tramwaje nadjeżdżające od północy kończyły bieg na ślepym torze w ciągu Große Friedberger Straße. W 1999 r. otwarto pierwszą od czasu rozpoczęcia budowy metra nową linię tramwajową we Frankfurcie w ciągu Kurt-Schumacher-Straße i Konrad-Adenauer-Straße.
Układ przestrzenny stacji.
Tak jak stacja Hauptwache, także Konstablerwache ma rozległą kondygnację rozdzielczą, tzw. poziom "B" (lub "-1"). Oprócz zasadniczej funkcji dojścia do peronów służy ona także jako galeria handlowa oraz przejście piesze pod ulicą. Należy do niej także przygotowany fragment tunelu północ-południe, który jednak nie został zrealizowany.
Poniżej poziomu "B" znajduje się poziom "C" ("-2") z trójtorową stacją linii metra U4 i U5 w kierunku północ-południe. Tory w kierunku południowym znajdują się przy peronie wyspowym – najbardziej na zachód położony tor dla linii U5 w kierunku Dworca Głównego, środkowy tor dla linii U4 w kierunku Bockenheimer Warte. Wschodni tor do ruchu na północ leży przy peronie bocznym i służy obu liniom w kierunku Preungesheim (U5) względnie Seckbacher Landstraße (U4).
Na najniżej położonej kondygnacji "D" ("-3") znajdują się dwa perony wyspowe w kierunku wschód-zachód. Wewnętrzne tory używane są przez S-Bahn, zaś zewnętrzne przez metro. Pociągi S-Bahn oraz metra U6 i U7 odjeżdżają z przeciwnych krawędzi wspólnych peronów, tak że przesiadka w kierunku zachodnim lub wschodnim jest możliwa bez pokonywania różnicy poziomów. Na wschodnim końcu peronów znajdują się schody ruchome prowadzące bezpośrednio na perony kondygnacji "C". Wszystkie kondygnacje stacji dostępne są dla niepełnosprawnych ruchowo poprzez windy, jednak podziemne perony nie są jeszcze wyposażone w linie prowadzące dla niewidomych.
Ściany zatorowe kondygnacji "D" ozdobione są malarstwem ściennym wedle projektu F. E. Garniera. Na plamy o organicznych kształtach utrzymane w tonacji żółci i zieleni nałożone są nieco jaśniejsze litery. Te układają się we fragment tekstu rozporządzenia rady miejskiej z 1756:
w polskim tłumaczeniu:
Napis nawiązuje do dawnego posterunku konstabli, tj. straży miejskiej, od którego pochodzi nazwa obecnej stacji.

</doc>
<doc id="1486433" url="https://pl.wikipedia.org/wiki?curid=1486433" title="Cezary z Arles">
Cezary z Arles

Cezary z Arles, lt. "Caesarius Arelatensis" (ur. 470/471 w rejonie Chalon-sur-Saône, zm. 27 sierpnia 542 w Arles) – mnich, biskup Arles w latach 503–542, prymas Galii Zaalpejskiej, święty Kościoła katolickiego.
Żywot świętego.
Cezary urodził się w znamienitej rodzinie rzymskiej. W wieku osiemnastu lat zdecydował się poświęcić „służbie Bożej”. Dwa lata spędził we wspólnocie kleryckiej w Chalon-sur-Saône u boku tamtejszego biskupa Sylwestra. W latach 489–498, jako duchowny przebywał w klasztorze na wyspie Leryn, gdzie prowadził intensywne życie monastyczne, gorliwie przestrzegając reguł klasztornych. Ze względu na stan zdrowia podkopany surową ascezą musiał zrezygnować z surowości życia klasztornego i udał się do Arles, gdzie biskupem był jego daleki krewny Eoniusz. Przyjął tam święcenia na diakona i prezbitera, a w 503 po śmierci Eoniusza został wyświęcony na biskupa Arles.
Otrzymał od papieża Symmacha uprawnienia wikariusza apostolskiego w Galii. Troszcząc się o życie religijne zwoływał synody regionalne, między innymi przewodniczył obradom ważnego dla historii dogmatu o łasce II synodu w Orange (Concilium Arausicanum) odbytym w 529 r. Synod ten sprostował błędy semipelagian odwołując się do nauczania św. Augustyna z Hippony.
Walcząc z herezją arian szerzoną przez Wizygotów i Ostrogotów napisał kilka traktatów teologicznych: "O tajemnicy Trójcy Świętej", "Skrót nauki przeciw heretykom", "Dziełko o łasce".
Pisma.
Był autorem m.in. wczesnych reguł monastycznych dla kobiet („Reguła dla dziewic”) oraz komentarzy do Księgi Rodzaju i do Apokalipsy św. Jana.
Kult.
Cezarego pochowano w krypcie bazyliki pod wezwaniem Najświętszej Marii Panny, którą sam wybudował. Grób został zniszczony w 732 i odbudowany w 882. W czasie rewolucji francuskiej został zdewastowany a relikwie uległy rozproszeniu. Po świętym pozostały: dwa paliusze, para sandałów i miedziana sprzączka od pasa.
Wspomnienie liturgiczne świętego Cezarego w Kościele katolickim obchodzone jest 27 sierpnia.

</doc>
<doc id="1486435" url="https://pl.wikipedia.org/wiki?curid=1486435" title="Pomnik Aleksandra Kamińskiego w Łodzi">
Pomnik Aleksandra Kamińskiego w Łodzi

Pomnik Aleksandra Kamińskiego – rzeźba plenerowa w Parku Staromiejskim w Łodzi. Pomnik przedstawia Aleksandra Kamińskiego, ubranego w harcerską pelerynę i czapkę rogatywkę, siedzącego przy ognisku. Jego autorem jest Kazimierz Karpiński. Pomnik został odsłonięty 24 września 2005 w ramach obchodów 50 rocznicy Hufca Łódź-Polesie.

</doc>
<doc id="1486436" url="https://pl.wikipedia.org/wiki?curid=1486436" title="Ryż kleisty">
Ryż kleisty

Ryż kleisty ("Oryza sativa var. glutinosa") — specjalny gatunek krótkoziarnistego ryżu azjatyckiego, charakteryzujący się odmiennym smakiem i dużą kleistością po ugotowaniu. Ryż ten szczególnie się nadaje do sporządzania słodkich specjałów i dlatego jest też czasami nazywany "słodkim ryżem".
Ryż kleisty, podobnie jak zwykły, nie zawiera glutenu i może być bezpiecznie spożywany w diecie bezglutenowej (angielska nazwa "glutinous" = kleisty, a nie glutenowy). Od zwykłego ryżu różni go brak, lub minimalna zawartość amylozy i duża zawartość amylopektyny. Ta ostatnia jest odpowiedzialna za jego kleistość. Genetyczne różnice między ryżem zwykłym i kleistym pochodzą od pojedynczej, punktowej mutacji w genie odpowiedzialnym za biosyntezę amylozy. Odmianą ryżu kleistego jest czarny ryż.
W Wietnamie z ryżu kleistego, wieprzowiny i fasoli złocistej (mung) przyrządza się tradycyjną potrawę Bánh chưng na święto Tết. Przez cały rok natomiast spożywana jest ogromna rozmaitość słodkich i lepiących się smakołyków gotowanych w bananowych liściach.

</doc>
<doc id="1486440" url="https://pl.wikipedia.org/wiki?curid=1486440" title="Lexicon Mediae et Infimae Latinitatis Polonorum">
Lexicon Mediae et Infimae Latinitatis Polonorum



</doc>
<doc id="1486442" url="https://pl.wikipedia.org/wiki?curid=1486442" title="Lifeforce Records">
Lifeforce Records

Lifeforce Records – niemiecka wytwórnia płytowa. Została założona w 1995 roku przez Rüdigera Mahn, przejęta w 2000 roku przez Stefana Lüdicke.

</doc>
<doc id="1486444" url="https://pl.wikipedia.org/wiki?curid=1486444" title="RKS 1979 Radomsko">
RKS 1979 Radomsko



</doc>
<doc id="1486446" url="https://pl.wikipedia.org/wiki?curid=1486446" title="Denar Princes Polonie">
Denar Princes Polonie

Denar Princes Polonie (denar Bolesława Chrobrego) – jeden z denarów bitych przez mennicę książęcą Bolesława Chrobrego.
Opis.
Jest jedną z najsłynniejszych monet w historii mennictwa polskiego. Zaważył na tym przede wszystkim rysunek ptaka w awersie. Do dziś toczą się spory między zwolennikami tezy przyjmującej, że rysunek przedstawia orła, a jej przeciwnikami, opowiadającymi się za pawiem, gołębiem, kogutem lub jeszcze innym gatunkiem ptaka, przy czym za tą drugą ewentualnością opowiada się liczne grono polskich numizmatyków, historyków i archeologów (m.in. Ryszard Kiersnowski, Zygmunt Zakrzewski, Stanisław Suchodolski). Wobec istniejących do dziś niejasności wokół wymiaru symbolicznego wymienionych zwierząt we wczesnym średniowieczu, spór pozostaje nierozstrzygnięty.
Inskrypcja otokowa tej monety zawiera pierwszy – choć jeszcze w języku łacińskim – zapis nazwy Polski. Legenda to niecodzienna, pomijająca imię władcy, a operująca określeniem „princepsa”, niemającym analogii we współczesnym zasobie tytułów władców Europy Środkowej, powstała pod wpływem denarów z odległego księstwa Benewentu za sprawą przebywającego czasowo w Rzymie Radzima Gaudentego. Przyjmuje się, że okazją do wypuszczenia tej emisji i użycia na niej tytułu rodem z czasów „Imperium Romanum” był zjazd gnieźnieński – stąd datowanie monety na rok 1000 (choć możliwe, że pojawienie się tego tytułu wiąże się wyłącznie z recepcją italskiego wzoru). Denar Princes Polonie był najliczniej bitą monetą Bolesława Chrobrego.
Masa: ok. 1,69 g (1,15-2,22 g), zbarbaryzowane: dwustronne ok. 1,492 g (0,96-2,17 g), jednostronne ok. 0,91 g (0,63-2,15 g).
Średnica: ok. 19,2 mm (18-20 mm), zbarbaryzowane: dwustronne ok. 19,6 mm (18-22 mm), jednostronne ok. 18,8 mm (17-22 mm).
Stopień rzadkości.
Według polskiego numizmatyka Ryszarda Kiersnowskiego liczba zachowanych denarów tego typu w zbiorach numizmatycznych jest dość duża i wynosi w sumie 57 egzemplarzy. Moneta należy do rzadkości w Polsce, gdzie znajduje się jedynie sześć egzemplarzy (2006).
Denar Princes Polonie był najliczniej bitą monetą Chrobrego. Typ ten znany jest w dwóch odmianach: poprawnej z poprawnym rysunkiem i napisem Princes Polonie, jak również w odmianie zbarbaryzowanej (z pomylonymi napisami i podobnym rysunkiem). W odmianie zbarbaryzowanej wyróżnia się monety dwustronne i jednostronne (bite tylko jednym stemplem). Monet dwustronnych i zbarbaryzowanych znanych jest około 30 egzemplarzy i drugie tyle w tej samej odmianie stempla, ale wybitych jednostronnie, awers lub rewers. Monet z poprawnego stempla z niepomylonymi napisami znanych jest około 16–20 sztuk. Reasumując denarów typu Princes Polonie znanych jest obecnie około 80 sztuk, natomiast wszystkich denarów Chrobrego, uwzględniając około 20 znanych typów – około 200 sztuk. Przeważająca większość tych monet znajduje się w muzeach.

</doc>
<doc id="1486447" url="https://pl.wikipedia.org/wiki?curid=1486447" title="Olbrzym (astronomia)">
Olbrzym (astronomia)



</doc>
<doc id="1486448" url="https://pl.wikipedia.org/wiki?curid=1486448" title="Historia Bułgarii (681–1018)">
Historia Bułgarii (681–1018)

Historia Bułgarii (681–1018) – historia pierwszego państwa bułgarskiego, istniejącego w latach 681–1018 na Półwyspie Bałkańskim, mającego stolicę najpierw w Plisce, a następnie w Presławiu. W okresie swego największego rozwoju terytorialnego na początku IX wieku zajmowało powierzchnię ok. 400 000 km² i obejmowało w całości tereny dzisiejszej Bułgarii, a częściowo również: Albanii, Czarnogóry, Grecji, Macedonii Północnej, Rumunii, Serbii, Turcji, Ukrainy i Węgier.
Powstało w wyniku najazdu Bułgarów pod wodzą Asparucha na tereny położone na południe od dolnego Dunaju (Mezja), zamieszkiwane przez słowiańskich Sklawinów i Antów. W historii pierwszego państwa bułgarskiego można wyróżnić cztery podstawowe okresy: początki, związane z organizacją podbitych terenów w VII–VIII wieku, rozwój Imperium Bułgarskiego za czasów Kruma i jego następców, apogeum potęgi imperium po przyjęciu chrześcijaństwa w 866 r. oraz stopniowy upadek po śmierci Symeona I. Przez większość okresu swego istnienia państwo to prowadziło wojny z Cesarstwem Bizantyjskim. W 1018 r. zostało podbite przez Bizancjum.
Pierwsi władcy bułgarscy nosili tytuł chana. W 913 r. Symeon I przyjął godność cara, zapoczątkowując tym samym istnienie pierwszego carstwa bułgarskiego.
Początki państwa.
Założenie państwa przez chana Asparucha.
Migracja Protobułgarów znad Morza Czarnego.
Pierwszym w szeregu wydarzeń, które doprowadziły do powstania państwa bułgarskiego, był najazd Chazarów na stepy nadczarnomorskie po śmierci chana Kubrata, najwybitniejszego władcy Wielkiej Bułgarii, państwa zamieszkujących tam Protobułgarów. Najazd datuje się na lata 60. VII stulecia. Synowie i następcy Kubrata nie mogąc powstrzymać uderzenia Chazarów rozproszyli się w następnych latach w różnych kierunkach. Asparuch, trzeci z synów Kubrata, niewątpliwie walczył z Chazarami nad Morzem Czarnym, uległ jednak ich przewadze i wraz ze swym ludem opuścił ziemie pierwszej Bułgarii, by szukać miejsca na drugą. Asparuch udał się w ślad za częścią swoich współplemieńców, którzy już od lat 50. VII wieku zaczęli osiedlać się nad Dunajem, na południe. Ponieważ ziemie te podlegały zwierzchnictwu kaganatu awarskiego stoczył zwycięskie walki z Awarami i osiedlił się ze swym ludem w delcie Dunaju, zakładając obóz warowny na wyspie Pewka nazwany najprawdopodobniej Ongyłem.
Wojna z Bizancjum.
Pojawienie się około 679 roku wielkich rzesz Bułgarów w rejonie delty Dunaju wywołało zrozumiały niepokój cesarza bizantyjskiego Konstantyna IV. Spotęgowały go uzyskiwane od wywiadowców informacje, że Bułgarzy przygotowują się do inwazji na położoną na południe od Dunaju Dobrudżę oraz że układają się ze Słowianami zamieszkującymi prowincję Mezję. Wiosną Konstantyn IV wyprawił dwie armie. Jedną drogą lądową przez Trację w celu spacyfikowania Słowian, drugą drogą morską. Flota przewożąca cesarza i wojska piesze wylądowała na północ od delty Dunaju, natomiast jazda, która miała się połączyć z głównymi siłami ugrzęzła w bagnach naddunajskich. Bułgarzy nie przyjęli walnej bitwy zamykając się w swoim warownym obozie. Na dodatek bagienny klimat delty nadszarpnął zdrowie cesarza i Konstantyn z 7 okrętami odpłynął do Messembrii. W wojsku bizantyjskim rozeszła się pogłoska, że cesarz zbiegł. Wybuchła panika, której dowódcom nie udało się opanować. Za uciekającym wojskiem bizantyjskim ruszyli Bułgarzy – wtargnęli za Dunaj i dotarli aż pod Warnę. Jeszcze w tym samym 680 roku Asparuch najechał Trację. W 681 roku Cesarz Konstantyn IV zawarł pokój z Bułgarami – uznał ich osiedlenie się w Mezji i zobowiązał się "ku hańbie Romejów" – jak pisał bizantyjski kronikarz – do płacenia Asparuchowi rocznej daniny.
Organizacja państwa.
Ziemie pomiędzy Dunajem a Starą Płaniną w chwili inwazji Bułgarów, choć nominalnie bizantyjskie, były zamieszkane w większości przez słowiańskie plemiona Siewierców i Siedmiu Rodów, w rękach greckich pozostawały głównie nadmorskie miasta. Oblicza się, że liczba Bułgarów, którzy z Asparuchem przekroczyli Dunaj w 680 roku mogła wynosić około 50 tysięcy. Przesądziło to od razu o charakterze stosunków z plemionami zamieszkującymi te tereny. Bułgarzy po odparciu armii bizantyjskiej rozlokowali się, prawdopodobnie ze względów strategicznych na północy, wysiedlając z Dobrudży i wschodniej części Dolnej Mezji Słowian. Ich liczebność nie pozwalała im na rozproszenie się po całym kraju. Asparuch podporządkował sobie najpierw plemię Siedmiu Rodów, a następnie podbił i zwasalizował Siewierców. O ile jednak plemię Siedmiu Rodów było zmuszone do uiszczania Bułgarom rocznego trybutu, Siewiercy byli jak się zdaje wolni od tej daniny. Rodzaj sojuszu jaki Asparuch zawarł ze Słowianami zobowiązywał plemię Siedmiu Rodów do obrony zachodniej granicy przed Awarami, a Siewierców do pilnowania przełęczy na południu. Asparuchowi przypisuje się też założenie pierwszej stolicy Bułgarii w Plisce. Pierwsza stolica państwa bułgarskiego została zlokalizowana również na północy, na zachód od Warny. Była pierwotnie obozem wojskowym otoczonym wałem ziemnym z drewnianą palisadą na szczycie, w którym ustawione zostały skórzane jurty.
W 685 roku Asparuch włączył do swojego państwa dolinę Timoku i zamieszkujące ją plemię Timoczan. W 688 roku następca Konstantyna IV, cesarz Justynian II wznowił wojnę z Bułgarami i Słowianami. Działania wojenne prowadzone były w Tracji, a więc nominalnie na terytorium bizantyjskim, zalanym jednak na początku VII wieku przez Słowian. Justynianowi udało się przebić ze swoją armią do Tesaloniki i wysiedlić znaczne masy Słowian z okolic miasta do Azji Mniejszej. Asparuch zaatakował powracającą armię bizantyjską, lecz nie udało mu się jej rozbić. Zginął w trzy lata później w bitwie z Chazarami na północ od Dunaju.
Terweł – nowy kierunek polityki.
Wyprawa na Konstantynopol.
Następca Asparucha Terweł (700-718) zaraz na początku swego panowania poparł obalonego cesarza bizantyjskiego Justyniana II. Justynian II został pozbawiony władzy w 695 roku, zwycięzcy obcięli mu nos i zesłali do Chersonezu. Po kilku latach więzienia cesarz zbiegł na dwór kagana chazarskiego, a gdy ten chciał go wydać poselstwu bizantyjskiemu, uciekł do Pliski na dwór chana Terweła. W otoczeniu Terweła doszło wówczas do konfliktu w kwestii udzielenia poparcia Justynianowi. Ostatecznie jesienią 705 roku Terweł wyruszył na czele 15 tysięcznej armii bułgarsko-słowiańskiej na Konstantynopol. Mury stolicy Cesarstwa były zdolne oprzeć się liczniejszym napastnikom. Obrońcy, czując się za nimi całkiem bezpieczni drwili sobie z Justyniana i jego dynastycznych roszczeń. Justynian był jednak człowiekiem wielkiej energii. Czwartej nocy od rozpoczęcia oblężenia z kilkoma śmiałkami wczołgał się do miasta przez rurę miejskiego akweduktu. Jego pojawienie się w mieście sparaliżowało obrońców. Cesarz Tyberiusz II uciekł z miasta, a Justynian ponownie zajął pałac na Blanchernach. Po odzyskaniu tronu Justynian II okazał się hojny dla swojego dobroczyńcy. Wznowił wypłatę trybutu, którą Konstantyn IV zobowiązał się wypłacać Bułgarii, a Terweł na znak specjalnego wyróżnienia otrzymał tytuł cezara. Nie uprawniał on wprawdzie chana do udziału w rządzeniu Cesarstwem, ale zapewniał mu honory równe cesarskim. Po raz pierwszy został przyznany obcemu księciu. Przed powrotem do Bułgarii, hojnie obdarowany Terweł przyjął, jako nowo kreowany cezar hołdy od mieszkańców i wojska. Jako zapłatę za oddane usługi pozwolono mu też włączyć do Bułgarii małą dzielnicę Zagoria (między wschodnią częścią Starej Płaniny a Strandżą) wraz z Zatoką Burgaską.
Wojny z Bizancjum.
W trzy lata później Justynian zwrócił się przeciw swym dawnym bułgarskim sprzymierzeńcom i na czele silnej armii wylądował w Anchialos (obecnie Pomorie) Terweł niespodziewanie zaatakował zgromadzone pod Anchialos wojska i całkowicie rozgromił Bizantyjczyków. Przyczyna konfliktu nie jest znana.
W ostatnich dniach 709 lub na początku 710 roku wybuchło w Bizancjum powstanie przeciw Justynianowi II. W styczniu 711 roku miasto otwarło swe bramy przed uzurpatorem Bardanesem. Terweł niezbyt energicznie wsparł swego wcześniejszego sojusznika, wysyłając na pomoc cesarzowi kilkutysięczny oddział wojska, który na wieść o śmierci Justyniana II zawrócił do Bułgarii. Nie przeszkodziło to chanowi ogłosić się w następnym roku mścicielem zgładzonego cesarza i najechać Cesarstwa. Wojska Terweła spustoszyły Trację i dotarły bez przeszkód pod sam Konstantynopol. Bardanes próbował ściągnąć na pomoc oddziały z temu Opsykion, te jednak zbuntowały się przeciwko cesarzowi. Terweł poprzestał na splądrowaniu i zniszczeniu bogatych willi podmiejskich i wycofał się przed nadciągającymi wojskami buntowników. W czerwcu 713 roku Bardanes został zdetronizowany i oślepiony, a władzę objął kandydat armii Anastazjusz II. Prawdopodobnie, wykorzystując zamęt w Cesarstwie, Terweł zdobył znajdującą się w bizantyjskich rękach Warnę. Chcąc zapobiec w przyszłości niespodziewanemu atakowi floty bizantyjskiej nakazał usypać wzdłuż południowego brzegu Zatoki Warneńskiej ogromne wały ziemne – wysokie na 6 metrów i długie na 3 kilometry.
Pod koniec 715 roku po trwającej pół roku wojnie domowej miejsce Anastazjusza II zajął Teodozjusz III. Wykorzystując trudne położenie Cesarstwa zagrożonego przez Arabów, Terweł po raz kolejny wyprawił się na Konstantynopol. Teodozjusz poprosił o pokój. Traktat pokojowy, którego treść przekazał nam Teofanes, zawierał 4 punkty:
Traktat miał fundamentalne znaczenie ekonomiczne dla młodego państwa bułgarskiego Pozwolił Bułgarom odgrywać coraz aktywniejszą rolę w eksporcie trackiego zboża do miast bizantyjskich, głównie na wybrzeżu Morza Czarnego oraz na import wyrobów z Konstantynopola i krajów śródziemnomorskich na Bałkany.
Pomoc przeciw Arabom.
W 717 roku Leon III, Izauryjczyk obalił cesarza Teodozjusza. Na dworze chana bułgarskiego pojawił się poprzedni władca bizantyjski Anastazjusz. Terweł udzielił mu swego poparcia. Leon niezbyt jeszcze pewnie władający Cesarstwem, a nadto zagrożony przez Arabów, ratyfikował traktat z Bułgarią z 716 roku, a Terweł cofnął swoje poparcie dla Anastazjusza.
1 września 717 roku flota arabska stanęła u wejścia do Złotego Rogu. Rozpoczęło się drugie wielkie oblężenie Konstantynopola przez Arabów. Terweł, wezwany przez cesarza na pomoc, lojalnie pospieszył swemu sprzymierzeńcowi z odsieczą. Spadł na niespodziewających się ataku Arabów, zadając im poważne straty. Według Teofanesa wymordował około 20 tysięcy Arabów i z bogatym łupem powrócił do siebie. Ostatecznie 15 sierpnia 718 roku wódz arabski Moslemah odstąpił od oblężenia. Terweł zmarł prawdopodobnie jeszcze w 718 roku.
Kryzys państwa w połowie VIII wieku.
Ostatni chanowie z rodu Dulo.
Kroniki bizantyjskie, podstawowe źródło wiedzy o wczesnym etapie historii Bułgarii po 718 roku milkną na prawie 40 lat w kwestii bułgarskiej. Jest to interpretowane jako dowód na pokojowe współistnienie Bizancjum i Bułgarii za panowania następców Terweła. Szczególnie że Cesarstwo musiało w tych latach zmagać się z poważnym zagrożeniem ze strony Arabów. O następcach Terweła niewiele możemy powiedzieć. Na podstawie "Imiennika chanów protobułgarskich" zawierającego spis chanów bułgarskich do połowy VIII wieku, znamy ich imiona i czas panowania. Wiemy, że po śmierci Terweła władzę objął nieznany z imienia chan z rodu Dulo, najprawdopodobniej syn Terweła (718-725), jego następcą został Sewar (725-740), ostatni władca bułgarski z rodu Dulo.Lata panowania tych władców są niepewne. Bizantyjczycy prawdopodobnie nadal płacili trybut przyrzeczony traktatem z 716 roku. Pochodzące z początków VIII wieku wały ziemne na granicy północnej i zachodniej mogą świadczyć, że stosunki z Awarami i Chazarami nie układały się tak pomyślnie, ale trudno w tym względzie o pewność.
Dominacja Konstantyna Kopronima.
Wraz z początkiem panowania Kormisosza (740-756) władzę nad Bułgarią przejął ród Ukil. Nie jest jasne czy nastąpiło to wskutek naturalnego wygaśnięcia dynastii czy też w drodze przewrotu. Pod koniec panowania Kormisosza sytuacja międzynarodowa uległa zmianie. Bizantyjczycy zażegnali niebezpieczeństwo arabskie. Już wcześniej cesarz Konstantyn V Kopronim wzniósł na granicy bułgarskiej linię twierdz i obsadził je Syryjczykami i Ormianami z okolic Teodozjopola i Meliteny – wyznawcami herezji paulicjańskiej. W 755 r. (według innych źródeł w 756 r.) Kormisosz zażądał daniny za założone przez cesarza warownie na granicach, lecz odpowiedź Konstantyna była odmowna. W rezultacie Bułgarzy jeszcze w tym samym roku najechali Trację docierając aż po zewnętrzne mury Konstantynopola, gdzie zostali rozbici i zmuszeni do odwrotu. Przypuszcza się, iż klęska wyprawy stała się także powodem upadku Kormisosza i objęcia władzy przez chana Winecha (756-762) również z rodu Ukil.
W 756 roku cesarz wysłał do ujścia Dunaju flotę złożoną z 500 okrętów, a sam wyruszył z drugą armią przez Trację. Bułgarzy, rozbici pod Markellai (Karnobat), schronili się w górach. Winech został zmuszony do podjęcia rokowań pokojowych, wysłania zakładników i zwrócenia cesarstwu zdobytej przez chana Terweła prowincji Zagoria. W trakcie kolejnej wyprawy, w 759, Winech rozbił armię cesarską w wąwozie Beregawa w masywie górskim Starej Płaniny, zgarniając bogate łupy. Nie wykorzystał jednak zwycięstwa do całkowitego rozbicia resztek armii bizantyjskiej lecz przystąpił do rokowań pokojowych. Ród Ukil stał na czele prosłowiańskiego obozu bojarstwa bułgarskiego i utrzymywał się przy władzy dzięki współpracy z plemienną arystokracją słowiańską, a ta mogła utrzymywać swoją pozycję w państwie jedynie prowadząc politykę probizantyjską. Bunt opozycji wielkobojarskiej doprowadził w 762 roku do obalenia chana i wymordowania jego rodziny wraz ze wszystkimi przedstawicielami rodu Ukil na dworze w Plisce.
Opozycja wielkobojarska wyniosła do władzy Teleca (762-765) z rodu Ugain. W związku ze zwycięstwem w łonie arystokracji protobułgarskiej nastrojów wojennych i antybizantyjskich w polityce wewnętrznej wziął górę kurs antysłowiański. W wyniku zmiany władzy i położenia, masy ludności słowiańskiej, kronikarze bizantyńscy obliczają je na 208 tysięcy, opuściły państwo przenosząc się na tereny Cesarstwa. Uchodźcy zostali w większości osiedleni przez administrację bizantyńską na terenie temu Opsikion w Bitynii. Wykorzystując osłabienie Bułgarii cesarz Konstantyn V Kopronim podjął wielką wyprawę na Bułgarię. 800 łodzi przewiozło na brzeg bułgarski 9600 konnych. 30 czerwca 763 roku w bitwie pod Anchialos wojska bułgarskie zostały całkowicie rozbite. Klęska zaowocowała przewrotem pałacowym, obaleniem i śmiercią Teleca. Chanem został probizantyjsko nastawiony Sabin (765-767).
Sabin był zięciem chana Kormisosza i dlatego zapewne jest zaliczany do władców z dynastii Ukil. Po objęciu władzy wysłał do cesarza Konstantyna V posłów z prośbą o rozpoczęcie rozmów pokojowych. Ponieważ na dworze chana stronnictwo antybizantyjskie było bardzo silne, rokowania prowadzono w tajemnicy. Po zawarciu układu pokojowego podporządkowującego Bułgarię cesarstwu arystokracja protobułgarska, wystąpiła na zgromadzeniu ludności przeciwko zawartemu układowi. Sabin został oskarżony o zdradę, zgromadzeni podjęli decyzję o kontynuowaniu walki z cesarstwem, co dla chana oznaczało w praktyce koniec panowania. Przez Mesembrię zbiegł do Konstantynopola, gdzie został serdecznie przyjęty, zapewne ze względów politycznych, przez cesarza. Specjalni wysłannicy sprowadzili wkrótce do bizantyjskiej stolicy całą jego rodzinę, aby zapobiec zemście za ucieczkę Sabina.
Rok 767 był nadzwyczaj burzliwy. Uciekający z Pliski Sabin przekazał władzę Umarowi, ostatniemu przedstawicielowi rodu Ukil na tronie chanów. Umarowi udało się utrzymać przy władzy jedynie 40 dni. Zwycięstwo stronnictwa wojennego i stojącego na jego czele Toktu doprowadziło do kolejnej wyprawy Konstantyna na Bułgarię. Toktu został obalony, a władzę cesarz przekazał reprezentantowi kierunku ugodowego Paganowi (767-772). Wkrótce po objęciu władzy Pagan udał się osobiście do Konstantynopola, by podjąć rozmowy z cesarzem Konstantynem V Kopronimem. Cesarz zwodził go obietnicami. Ostatecznie pokój został zawarty, dla Konstantyna był on jednak jedynie środkiem do zdobycia czasu i przygotowania nowej wielkiej wyprawy na Bułgarię. Wkrótce po zawarciu pokoju wysłannicy cesarscy pochwycili i uwieźli ze sobą zawziętego wroga Bizancjum kniazia Siewierców Sławuna. Droga przez wąwóz Beregawa na Pliskę stanęła dla wojsk bizantyńskich otworem. Cesarz obawiał się jednak zasadzki w górach i ograniczył się jedynie do spalenia dworów chana w górach i zbrojnej demonstracji. Około 770 roku Konstantyn przedsięwziął kolejną wyprawę przeciwko Bułgarii. Flota złożona z 2600 łodzi wyruszyła z Konstantynopola z około 30 000 konnych żołnierzy, niezależnie od tego cesarz wyruszył z drugą armią drogą lądową. Tym razem burza morska, która rozbiła flotę, pokrzyżowała plany cesarza. Nieudolność Pagana sprowokowała do buntu niezadowolonych bojarów, którzy obalili go i obrali chanem przywódcę stronnictwa wojennego Teleriga (772-777). Po wybuchu buntu, Pagan uciekł z Pliski do Warny, gdzie został zamordowany przez własne sługi.
Przesilenie.
Wiosną 773 roku niezmordowany cesarz bizantyński Konstantyn V podjął kolejną, ósmą już wyprawę przeciw Bułgarii z udziałem floty, która na 2000 łodzi przewiozła pod Warnę około 24 000 konnych żołnierzy. Telerig obronił Warnę za wałami wzniesionymi jeszcze przez Terweła, był jednak zmuszony poprosić o pokój. Wojna zakończona w 774 w następnym roku wybuchła na nowo. Telerig wysłał do Macedonii armię z zamiarem przesiedlenia do wyludnionej Bułgarii mieszkającego nad Wardarem w tzw. Berzitii północnomacedońskiego plemienia Brsjaków. Konstantyn V zgromadził naprędce, pod pozorem wyprawy na Arabów, wojsko i rozbił 12 tysięczny oddział bułgarski.
Po klęsce wyprawy Telerig doszedł do wniosku, iż wśród jego świty działają zdrajcy, informujący cesarza o wszystkich jego planach. Wysłał więc do cesarza podstępny list, w którym powiadomił go własnych kłopotach, błagając o pomoc w ucieczce i możliwość schronienia się na cesarskim dworze w Konstantynopolu. W tym celu poprosił cesarza o listę osób, do których może się zwrócić podczas przygotowań do ucieczki. Konstantyn V, pewien, że zdobył kolejnego stronnika, ponieważ w przeszłości kilkakrotnie zdarzało się, iż chanowie zwracali się o pomoc, łatwowiernie wysłał Telerigowi taką listę. Dokładnie według tej listy Telerig schwytał i zabił wszystkich zdrajców, rozbijając stronnictwo probizantyjskie. W efekcie Konstantyn V zorganizował kolejną wyprawę przeciw Bułgarom, podczas której jednak zmarł 14 września 775 roku. Pozbawione wodza wojska powróciły do Bizancjum.
Telerig zreorganizował armię kładąc podwaliny pod przyszłe zwycięstwa swych następców. W 777 r. rzeczywiście wybuchł przeciw niemu bunt, i chan musiał uciekać z kraju. Schronił się wtedy w Konstantynopolu, na dworze bizantyńskim. Cesarz Leon IV, syn i następca Konstantyna V nadał mu tytuł patrycjusza. Telerig ochrzcił się przyjmując imię Teofilakta i pojął za żonę krewną cesarzowej Ireny. Pozostał w Konstantynopolu do końca życia.
Imperium Bułgarskie.
Umocnienie wewnętrzne.
Kardama (777- ok. 802), następcę Teleriga, na tron wyniosła arystokracja plemienna pochodzenia słowiańskiego, która usunęła w cień rody bułgarskie, zdziesiątkowane długotrwałymi wojnami z Bizancjum. Władca wykorzystał przerwę w działaniach wojennych z Grekami i doprowadził do załagodzenia konfliktu wewnętrznego w Bułgarii. Udało mu się znacznie wzmocnić pozycję chana. Władzę swą oparł się na rodach słowiańskich, co przyspieszyło slawizację Bułgarów.
W 787 roku doszło do zatargu pomiędzy Bizancjum a Bułgarią. Cesarzowa bizantyjska Irena wyprawiła się z Anchialos i dotarła do odległej, położonej w głębi lądu miejscowości Berroe (obecnie Stara Zagora), odbudowała ją i nazwała "Irenupolis". Z kolei w 789 roku oddziały bułgarskie spustoszyły terytorium plemienia macedońskich Strumian, uznających zwierzchność cesarską. Kulminacyjnym momentem działań wojennych było zwycięstwo Kardama nad wojskami młodocianego syna Ireny, cesarza Konstantyna VI, pod Markellai w 791 r. W wyniku doznanej klęski cesarz został zmuszony do płacenia rocznego trybutu. Bułgarzy stale zwiększali swoje żądania, uciekając się do szantażu i grożąc wznowieniem działań wojennych. Ostatecznie Konstantyn VI w kilka lat później odmówił składania daniny i posłał Bułgarom koński nawóz. Kardam zebrał wojska i wkroczył w granice Cesarstwa. Armie obydwu państw spotkały się pod Adrianopolem w 796 roku, lecz żadna ze stron nie zdecydowała się na wydanie bitwy. Po 17 dniach wyczekiwania Kardam powrócił do Bułgarii rezygnując z daniny. Niepowodzenia Bizancjum w walkach z Bułgarami doprowadziły w następnym roku do przesilenia w Konstantynopolu. Cesarzowa Irena oślepiła własnego syna i zagarnęła całą władzę dla siebie. Chan Kardam do końca swego panowania nie podejmował już działań wojennych przeciw Bizancjum. Zmarł około 802.
Krum Zwycięzca.
Objęcie władzy.
Impuls do zmiany układu sił na Bałkanach wyszedł w następnych latach spośród drugiego dużego zbiorowiska Bułgarów w Europie – Bułgarów panońskich, żyjących od kilku pokoleń w państwie awarskim. Nie wiadomo co działo się w Plisce po śmierci Kardama. Jakkolwiek jednak potoczyły się tam wypadki, o przyszłości Bułgarii rozstrzygnąć miały wydarzenia zachodzące za jej zachodnią granicą. Państwo awarskie dożywało swych dni. W 803 roku ziemie od Lasu Wiedeńskiego do Cisy zostały podporządkowane cesarzowi Franków. Rozległe ziemie pomiędzy Cisą, Karpatami i Dniestrem, wraz z obecnym Siedmiogrodem, w walkach z Awarami podporządkował sobie Krum, jak się przypuszcza potomek i przywódca Bułgarów panońskich. Uznaje się, że walki te trwały do około 807 roku, w tym też czasie Krum najprawdopodobniej przyłączył te ziemie do starego słowiańsko-bułgarskiego państwa założonego przez chana Asparucha i ogłosił się najwyższym władcą w Plisce. Stał się w ten sposób panem potężnego państwa sięgającego od Tracji do południowych Karpat i od Cisy po Dniestr leżącego pomiędzy Cesarstwem Bizantyńskim a Cesarstwem Karola Wielkiego.
Pierwsze walki z Bizancjum.
Gwałtowne przeobrażenia zachodzące w Bułgarii wzbudziły niepokój u jej południowego sąsiada. W roku 807 cesarz Bizantyjczyków Nicefor I Genik wyruszył na wyprawę przeciwko Bułgarom. W połowie drogi był zmuszony zawrócić, gdyż dowiedział się, że w stolicy przygotowywany jest zamach stanu. W międzyczasie chan Krum udzielił pomocy zbuntowanym Słowianom zamieszkującym dolinę rzeki Strymon, rozbił oddział bizantyjski wysłany na odsiecz i przyłączył ich kraj do swojego państwa.
Granicy bizantyńskiej bronił łańcuch potężnych twierdz, na który składały się przede wszystkim: Serdika, Philopopolis, Adrianopol i Dewelt. W roku 809, Krum pojawił się nagle u bram Serdiki (obecnie Sofia). Mimo imponujących fortyfikacji i mocnego garnizonu wdarł się do środka, masakrując sześciotysięczny oddział obrońców i rzesze ludności cywilnej. Wielu greckich oficerów, w tym inżynier Eumathius, przeszło na stronę bułgarską. Z rozkazu chana mury miasta zrównano z ziemią. Tryumf Kruma przyćmiła wyprawa odwetowa cesarza Nicefora, który przeszedł z armią przez całą Bułgarię i zdobył właściwie bez walki stolicę Bułgarów – Pliskę. Grecy splądrowali pałac Kruma i nie niepokojeni wrócili w granice Bizancjum. W drodze powrotnej cesarz nakazał odbudowę Serdiki i obsadził ją garnizonem azjatyckim.
Decydująca kampania 811 roku.
W maju 811 roku cesarz bizantyński Nicefor wraz ze swym synem Staurakiosem wyruszył na kolejną wyprawę. Na granicy państwa w Markellai czekało na niego poselstwo bułgarskie, które chan Krum wysłał celem podjęcia rokowań pokojowych. Chcąc raz na zawsze położyć kres groźbie bułgarskiej Nicefor odrzucił propozycje posłów i pospieszył w stronę Pliski. 20 czerwca zajął ją i spustoszył po raz drugi, po czym powstrzymał na jakiś czas dalszy pochód. W zdobytej stolicy cesarz zezwolił żołnierzom na akty szczególnego okrucieństwa: między innymi "rozkazał przyprowadzić ich" (Bułgarów) "małe dzieci, położyć je na ziemi i miażdżyć kamiennymi dikanjami". Podczas dalszego zwycięskiego pochodu cesarz ponownie odrzucił dalsze usilne prośby Kruma o pokój. Pobity chan wycofał się w góry. Ścigając go w kierunku Serdiki, Nicefor zapędził się w trudną do przebycia partię gór i znalazł się w wąskim stromo wznoszącym się wąwozie pod Wyrbicą. Bułgarzy zamknęli obydwa wyjścia wąwozu drewnianą palisadą, po czym spadli na uwięzionych w pułapce Bizantyńczyków, wycinając armię w pień. W stoczonej w nocy z 26 na 27 lipca 811 roku bitwie na przełęczy Wyrbica wojska cesarskie zostały kompletnie rozbite, a cesarz pojmany i ścięty u stóp chana. Ocalał jedynie śmiertelnie ranny syn Nicefora, Staurakios, który z garstką żołnierzy wydostał się z pola walki. Czaszkę Nicefora wbito na pal, później Krum kazał oprawić ją w srebro i używał jako pucharu, którym wznosił toasty podczas uczt.
Ciężko ranny strzałą w szyję Staurakios zmarł niedługo potem w Konstantynopolu. Przed jego śmiercią władzę w państwie przejął jego szwagier – kuropalates Michał.
Dalsze zwycięstwa Kruma.
Wiosną 812 roku Krum zdobył Dewelt i zwyczajem bizantyńskim przesiedlił jego mieszkańców w głąb Bułgarii. Ludność okolicznych miast masowo uciekała na ziemie położone w głębi Cesarstwa. W tym samym roku, Krum wysłał do nowego cesarza Michała I posła Dragomira (pierwsze słowiańskie imię w oficjalnych rocznikach Bułgarii), aby odnowił traktat zawarty w 716 roku pomiędzy chanem Terwełem a cesarzem Teodozjuszem III. Krum nalegał ponadto na wydanie bułgarskich dezerterów i zbiegów. Kiedy Michał I nie zgodził się ich wydać chan zaatakował za pomocą maszyn oblężniczych trudną do zdobycia twierdzę Messembrię, wielki port czarnomorski i ośrodek handlowy. Flocie bizantyńskiej nie udało się przyjść z odsieczą miastu, które z wielką ilością złota i srebra oraz zapasami „ognia greckiego” i 36 miotaczami tego ognia wpadło w ręce bułgarskie.
Wiosną 813 roku cesarz Michał wyruszył przeciw Krumowi. Chan bułgarski wyprawił się naprzeciw Bizantyńczykom zajmując duże obszary w Tracji i Macedonii. W rozstrzygającej bitwie pod Wersiniką (22 czerwca 813 roku), niedaleko Adrianopola, wojska cesarza poniosły klęskę. Bunt w stolicy spowodował, że Michał I Rangabe utracił tron na rzecz Leona V Armeńczyka.
Depcząc po piętach wycofujących się Bizantyjczyków, 17 lipca 813 roku wojska Kruma stanęły pod Konstantynopolem. Tu, pod murami miasta, władca Bułgarów zaproponował zawieszenie broni, żądając by pozwolono mu wbić włócznię w Złotą Bramę na znak jego najwyższej władzy. Cesarz Leon przygotował pod bramą zasadzkę, chanowi udało się jednak wymknąć spod oszczepów przeciwnika. Poprzysiągł jednak Grekom zemstę. W płomieniach stanęły przedmieścia stolicy i okoliczne wsie, niezliczone klasztory, świątynie i wspaniałe wille, nawet pałac cesarski Świętego Manasa. Wykwintne kapitele i rzeźby załadowano na wozy i wywieziono do Bułgarii. Miały w przyszłości ozdobić odbudowany pałac w Plisce. W drodze powrotnej Krum zdobył Adrianopol, a jego ludność przesiedlił na ziemie bułgarskie.
Po powrocie, chan rozpoczął przygotowania do nowego najazdu mającego na celu ostateczne zdobycie Konstantynopola. Zimą 813 roku nowa 30-tys. armia bułgarska została wysłana na południe celem nękania przeciwnika. Do Bułgarii chan ściągał oddziały awarskie z Panonii, budowano machiny oblężnicze, olbrzymie katapulty, tarany i drabiny. Tymczasem, w trakcie przygotowań do wielkiej kampanii letniej, w Wielki Czwartek, 13 kwietnia 814 roku, ku wielkiej radości ogarniętych niepokojem Bizantyjczyków, chan Krum niespodziewanie zmarł. Prawdziwa przyczyna jego śmierci jest po dziś dzień nieznana.
Polityka wewnętrzna.
Podczas rządów chana Kruma zostało po raz pierwszy spisane powszechnie obowiązujące i dość surowe prawo. W okresie panowania Kruma, mimo że napływ elementu bułgarskiego z państwa Awarów wzmocnił liczebność Bułgarów nastąpił dalszy postęp slawizacji państwa bułgarskiego. Po raz pierwszy słychać wówczas o pośle bułgarskim, który nosił słowiańskie imię. W armii bułgarskiej wielką rolę odgrywali wodzowie słowiańskich plemion uznający zwierzchność chana, częściowo pochodzący z bizantyńskich „Sklawinii” i być może szukający sojusznika przeciw jarzmu cesarskiemu. Wydaje się zresztą, że Krum świadomie wspierał się na elemencie słowiańskim w walce z opozycją bojarską. W stosunku do podbitych ziem chan stosował bizantyńską politykę przesiedleń. Mieszkańcy zdobytych miast byli przenoszeni w różne zakątki państwa bułgarskiego. Te posunięcia oraz równe i surowe stosowanie prawa przyczyniły się do trwałego zabezpieczenia nowo nabytych obszarów oraz stworzyły podstawy do ujednolicenia i zrównania ówczesnych mieszkańców Bułgarii pod względem etnicznym i kulturowym. Liczne wyprawy wojenne przyczyniły się do pomnożenia bogactw chana i szlachty. Stały się czynnikiem rozwoju materialnego i cywilizacyjnego, ale też rozsadnikiem nowych idei, które w najbliższych latach miały doprowadzić do głębokiego kryzysu religijnego w państwie bułgarskim, bowiem jeńcy greccy oprócz wiedzy i kultury przynosili do Bułgarii również szybko rozprzestrzeniającą się wiarę chrześcijańską.
Przesilenie religijne.
Omurtag.
Pokój z Bizancjum i ekspansja na Bałkanach.
Po krótkotrwałym, będącym wynikiem walk o władzę, panowaniu Dukuma i Dicewga, (814-815) władzę w państwie objął syn Kruma Omurtag (815-831). Omurtag kontynuował początkowo ofensywną politykę ojca. Jego armia poniosła jednak klęskę. Chan zawarł więc z Bizancjum trzydziestoletni pokój, który zagwarantował Bułgarii okres spokojnego rozwoju. Na jego mocy
W 821 roku w Bizancjum zbuntował się, przeciwko wyniesionemu w wyniku zamachu stanu nowemu cesarzowi Michałowi II, jego najbliższy współpracownik Tomasz Słowianin. Zapewniwszy sobie poparcie Arabów zdołał zgromadzić na wschodnim pograniczu Cesarstwa znaczną grupę zwolenników. Powstanie objęło w krótkim czasie większą część Azji Mniejszej i zostało poparte przez Słowian ze "Sklawinii" trackich i macedońskich. W grudniu 821 roku powstańcy oblegli Konstantynopol. Atak źle zorganizowanych mas ludowych na stolicę Cesarstwa załamał się pod jej murami. Przedsiębiorczy Tomasz Słowianin mógł jednak z powodzeniem próbować utworzyć, w oparciu o zamieszkujących Cesarstwo Słowian, silny organizm polityczny pod bokiem Bułgarii. Wiosną 823 roku Omurtag, jako sojusznik cesarza Michała II, rozbił wycofujące się spod Konstantynopola oddziały powstańcze, likwidując tą groźną również dla siebie możliwość.
Pokój z Bizancjum umożliwił Omurtagowi zwrócenie się w kierunku zachodnim. W 818 roku plemiona słowiańskie mieszkające na zachód od Bułgarii: Timoczanie nad Timokiem, Braniczewcy nad dolną Morawą i Obodryci naddunajscy zbuntowały się przeciw zwierzchnictwu bułgarskiemu i zwróciły się do cesarza rzymskiego Ludwika Pobożnego o protekcję. Dopóki sytuacja w Bizancjum była niepewna chan musiał znosić tą niesubordynację. Po stłumieniu powstania Tomasza Słowianina, w dwóch wyprawach przeciw Frankom w 827 i 829 roku Omurtag podbił ziemie Timoczan i Braniczewców aż po rzekę Kolubarę i włączył je do swojego państwa. W granicach Bułgarii znalazł się wówczas Belgrad, nazwany Belgradem bułgarskim, i przejściowo Sirmium.
Omurtag Budowniczy.
Omurtag wykorzystał czas pokoju na intensywne prace budowlane. Wzniósł w Plisce nowy pałac, w miejsce starego spalonego przez cesarza Nicefora. Dwupiętrowy pałac z kamienia, z wielką salą tronową (52 × 26,5 m), otoczono kamiennym chodnikiem, a wzdłuż bulwarów prowadzących do pałacu Omurtag nakazał ustawić rząd posągów i kamiennych kolumn zrabowanych przez ojca w cesarskich willach. Obok pałacu stanęły inne gmachy publiczne i kultowe. Na południowy zachód od Pliski założył w 821 roku miasto, przyszłą stolicę kraju, Presław Wielki. W 822 roku nad rzeką Ticzą, niedaleko Szumenu wystawił Auł Omurtaga: ceglany czworobok ze stajniami dla koni i kwaterami dla jeźdźców i pałac. Trzeci auł chan zbudował nad Dunajem w Transmariscus. Warowny zamek miał strzec Pliski od północy, a w połowie drogi między nim a Pliską chan wzniósł dla siebie kurhan. Wreszcie wzdłuż linii granicznej z Bizancjum nakazał usypać wielki okop graniczny.
Prześladowania chrześcijan.
Panowanie Omurtaga było okresem narastającego kryzysu religijnego. Szamani protobułgarscy połączyli swe siły z kapłanami słowiańskimi boga Peruna przeciw rosnącym wpływom chrześcijaństwa, zarówno wewnątrz kraju, gdzie chrześcijaństwo rozwijało się szerzone przez jeńców greckich, jak i przeciw wpływom zewnętrznym idącym z sąsiednich państw chrześcijańskich: bizantyńskiego i frankońskiego. Omurtag miał jak się wydaje świadomość prestiżu jakiego chrześcijaństwo użycza cesarzom bizantyńskim i następcom Karola Wielkiego. Przyjął nawet grecki tytuł "Archona", władcy z łaski boga, choć niewątpliwie szło mu nie o Boga chrześcijan, lecz o najwyższe bóstwo pogańskie – Tangrę lub Peruna. Zdecydowany był jednak zwalczać chrześcijan w swoim państwie. O rozmiarach prześladowań daje wyobrażenie obchodzone w Konstantynopolu wspomnienie 381 męczenników bułgarskich z czasów panowania chana Omurtaga, wśród których było 4 biskupów, w tym arcybiskup Adrianopola Manuel i 377 innych osób. Współczesny tym wydarzeniom tekst śpiewanego nabożeństwa na cześć męczenników bułgarskich, najprawdopodobniej autorstwa Józefa ze Studios, wskazuje, że pochodzili oni z różnych grup etnicznych i społecznych. Ofiarą antychrześcijańskiej polityki Omurtaga miał też paść najstarszy syn Omurtaga i następca tronu, Nrawota, Ze względu na swe sympatie chrześcijańskie został przez ojca pozbawiony prawa do władzy na korzyść brata, Małamira (831–836).
Nowa religia szerzona głównie przez jeńców greckich znajdowała szczególnie przychylne przyjęcie u ludności autochtonicznej, często potomków dawnych chrześcijan bizantyńskich. Chrześcijaństwo miało na terenach Bułgarii długą tradycję jeszcze przed najazdem Słowian i Bułgarów Asparucha w VII wieku, a potomkowie chrześcijan ciągle jeszcze dość licznie zamieszkiwali państwo bułgarskie. Szczególnie liczni byli wśród ludności trackiej stanowiącej dość istotny liczebnie składnik społeczeństwa. Zwycięskie kampanie chana Kruma na początku IX wieku i przesiedlenie dużych grup jeńców greckich na teren Bułgarii, przyspieszyły proces rechrystianizacji tej ludności. Okazało się też, że ta samorzutnie prowadzona przez jeńców ewangelizacja znajduje pozytywne przyjęcie wśród Słowian: żyjących często pośród Traków chłopów oraz potomków Słowian zamieszkujących ziemie Cesarstwa przed wielką migracją na początku VII wieku i już wówczas schrystianizowanych. Nie tylko jednak skoro na chrześcijaństwo grecki jeniec nawrócił również brata Małamira Nrawotę-Zwoina. Wobec słabnięcia elementu bułgarskiego i jego postępującej slawizacji zwiastowało to rychłe przesilenie i zmiany. Na razie jednak zaznaczyło się zaostrzeniem prześladowań. Ich ofiarą padł około 833 roku brat Małamira Nrawota.
Następcy Omurtaga: Małamir i Presjan.
Możliwe że ferment w państwie, w związku z małoletniością synów Omurtaga doprowadził do przejściowego osłabienia władzy chanów. W okresie panowania Małamira i przynajmniej w początkowych latach panowania jego następcy Presjana (836-852) do wielkiego znaczenia doszedł zastępca chana (kauchan) Isbuł. Isbuł jest wymieniany na inskrypcjach jako budowniczy i wojownik obok imion chanów. W 836 roku Bizantyńczycy naruszyli 30-letni traktat pokojowy zawarty przez Omurtaga i wtargnęli w granice Bułgarii. Zostali wyparci przez wojska dowodzone przez chana Małamira i kauchana Isbuła. Działania wojenne zostały przeniesione na tereny Cesarstwa do Tracji północnej i wschodniej.
W 837 wybuchło wielkie powstanie Słowian w okolicach Salonik: w Rodopach, Tracji Białomorskiej i południowej Macedonii. Ponieważ cesarz Teofil (829-842) prowadził na wschodzie walki z Arabami postarał się o poparcie Bułgarów w tłumieniu buntu. Jednocześnie próbował osłabić nacisk bułgarski na ziemie cesarstwa i nie dopuścić, by Bułgarzy zajęli ziemie ogarnięte powstaniem po jego stłumieniu, organizując akcję dywersyjną na tyłach Bułgarów. Z inspiracji bizantyńskiej w Bułgarii wybuchło powstanie jeńców greckich, wziętych do niewoli jeszcze przez chana Kruma. Ostatecznie flota bizantyńska wpłynęła do delty Dunaju i mimo oporu Bułgarów, ewakuowała jeńców.
Akcja dywersyjna nie w pełni się Bizantyńczykom powiodła. Wprawdzie bunt Słowian udało się im stłumić, choć „krew lała się gęsto, a okolicę opanował ogień”, kauchan Isbuł zdążył jednak przyjść z pomocą Smolianom zamieszkujący tereny nad rzeką Mestą i południowo-zachodnie Rodopy. Pod Filippi na wschód od Tesaloniki doszło do spotkania armii bułgarskiej z bizantyńską. Bizantyńczycy zostali rozbici. Miasto i tereny Smolan aż po wybrzeże Morza Egejskiego zostały przyłączone do Bułgarii. W następnych latach wykorzystując zaangażowanie Bizancjum na wschodzie Presjan przyłączył do Bułgarii tereny północno-zachodniej Macedonii i część Albanii aż po Adriatyk i zmusił Bizantyńczyków w 847 roku do uznania podziału stanu posiadania obu państw w tym regionie. Z przyłączonych do Bułgarii ziem on sam albo jego syn Borys utworzył dwie nowe prowincje: Kutmiczewicę obejmującą: Dewol, Ochrydę i Gławnicę, oraz Strumicę we wschodniej części Macedonii Wardarskiej: w dolinach Bregalnicy i Strumicy prawobrzeżnych dopływów Wardaru.
Za czasów panowania Presjana Bułgarzy zorganizowali także dużą, lecz niezbyt udaną wyprawę przeciwko Serbom w 839 r. Niepowodzeniem zakończyła się także wojna przeciw Serbom toczona w latach 848-850. Władcy Serbii Włastimirowi udało się pokonać w toku trzyletniej wojny wojska bułgarskie i obronić przy pomocy Chorwatów niezależność swego państwa.
Przyjęcie chrześcijaństwa.
Pierwsza dekada rządów Borysa I.
Po śmierci Presjana władzę w państwie objął jego syn Borys I (852-889). W 856 roku Borys zawarł układ pokojowy z Bizancjum kończący trwający od dłuższego czasu konflikt z Bizancjum, na mocy którego Bułgaria zrzekła się południowego wybrzeża Morza Czarnego oraz obszaru Zagory, uzyskując w zamian potwierdzenie swych praw do podbitych przez siebie ziem w Rodopach i w Macedonii.
W 853 roku Borys zawarł sojusz z Rościsławem wielkomorawskim i królem Franków zachodnich Karolem Łysym przeciwko Ludwikowi Niemieckiemu. Ponieważ Chorwaci byli w tym czasie wasalami Ludwika, Bułgarzy zostali zmuszeni do walki na dwa fronty. Borys poniósł dotkliwą klęskę w Chorwacji i był zmuszony do zawarcia odrębnego pokoju z księciem Chorwacji Trpimirem I. Jednocześnie północno-zachodnie granice bułgarskie zostały najechane przez wojska Ludwika Niemieckiego. Podpisany w efekcie doznanej porażki traktat pokojowy nie spowodował zmian terytorialnych, ale znacznie osłabił autorytet państwa bułgarskiego na Bałkanach. Szczególnie że klęską zakończyła się również wyprawa Borysa przeciw Serbom.
W późniejszym czasie wobec słabnięcia państwa wschodniofrankijskiego, a wzrostu potęgi wielkomorawskiego, zaczynającego zagrażać zachodnim granicom Bułgarii, Borys zmienił sojusze i w 862 roku zawarł przymierze z Ludwikiem Niemieckim. Naturalnym następstwem zmiany sojusznika przez Bułgarów w tym rejonie Europy było nawiązanie stosunków dyplomatycznych przez księcia wielkomorawskiego z Bizancjum. Około 863 roku zwrócił się on do cesarza Michała III o przysłanie greckiej misji kościelnej. Cesarz wysłał wówczas na Morawy dwóch braci z Tesaloniki Konstantyna i Metodego. Borys, nawiązawszy kontakty z państwem Franków rozpoczął z kolei rozmowy o przyjęciu chrześcijaństwa z rąk Franków.
Geneza przyjęcia chrześcijaństwa.
Trudno dziś ustalić wszystkie przyczyny, które w połowie IX wieku skłoniły chana Borysa, władcę pogańskiego państwa do podjęcia rozmów dotyczących przyjęcia chrztu przez niego i jego lud. Wśród czynników państwowych niewątpliwie ważył fakt, że tradycyjne bułgarskie pogaństwo coraz wyraźniej przegrywało z chrześcijaństwem zarówno pod względem kulturowym, społecznym jak i państwotwórczym. Chrześcijaństwo, religia księgi, ze swej natury związane ze słowem pisanym, dzięki krzewieniu umiejętności pisania i czytania niosło ze sobą postęp kulturalny, którego brak był coraz dotkliwiej odczuwalny z perspektywy niepiśmiennej społeczności bułgarskiej. Krzewione przez chrześcijaństwo obyczaje stanowiły wyzwanie do rozwoju i odrzucenia przeżywających się w miarę rozwoju społeczeństwa zachowań i instytucji, którym pogańska religia nie miała czego przeciwstawić. Wreszcie chrześcijańska idea Bożego pomazania władcy, na wschodzie dominującego nawet nad Kościołem, stanowiła przeciwwagę dla rozsadzających jedność państwa tendencji odśrodkowych płynących ze środowisk wielkobojarskich.
Oprócz względów państwowych niewątpliwie działały również osobiste. Borys był świadkiem i niewątpliwie słyszał o bohaterstwie męczenników chrześcijańskich, którzy jak brat chana Małamira, Nrawota-Woin zmienił wyznawaną wiarę, by stracić życie. Trudno było przejść obojętnie wobec takiego świadectwa. Bez wątpienia wielki był też wpływ na tych surowych ludzi wieści, jakie przekazywali bułgarscy kupcy, o pięknie chrześcijańskiej liturgii. Jedno z dawnych źródeł ostateczne nawrócenie Borysa przypisuje greckiemu niewolnikowi Teodorowi Cupharasowi, który nauczył Borysa modlić się do Boga chrześcijan, a modlitwa Borysa odwróciła grożący Bułgarom wielki głód. Wedle innej wersji zasługę tę przypisuje się chrześcijańskiemu malarzowi o imieniu Metody, który namalował dla chana tak realistyczny fresk przedstawiający Sąd Ostateczny, że ten poczuł trwogę o swe zbawienie.
Chrzest Bułgarii.
Ostatecznie decyzję o przyjęciu chrześcijaństwa przez Bułgarów przyszło Borysowi podjąć w dosyć dramatycznych okolicznościach. W 863 roku Borys wsparł Ludwika Niemieckiego w walce ze zbuntowanym synem Karlomanem i Rościsławem wielkomorawskim. Naciskany z dwu stron Rościsław zwrócił się o pomoc do cesarza bizantyńskiego. W sierpniu 863 roku Półwysep Bałkański, a szczególnie ziemie Bułgarii nawiedziło wyjątkowo silne, trwające blisko 40 dni, trzęsienie ziemi. Rok był nieurodzajny i Bułgarom zajrzało w oczy widmo głodu. W tej sytuacji cesarz Michał III podjął akcję przeciw Bułgarii przerzucając armię nad granicę bułgarską i urządzając demonstrację floty wzdłuż wybrzeży Morza Czarnego. Sytuacja militarna Bułgarii była mocno niepewna, a kraj znękany głodem. Borys skapitulował natychmiast. Wiosną 864 roku został podpisany „wieczysty” pokój pomiędzy Bizancjum a Bułgarią. Wykorzystując swą przewagę i zależność zagrożonej głodem Bułgarii od dostaw trackiego zboża, Bizantyńczycy zażądali zerwania przez Bułgarów negocjacji związanych z przyjęciem chrześcijaństwa od Franków. Bułgarscy posłowie, którzy przybyli do Konstantynopola zostali ochrzczeni. Wraz z nimi do Bułgarii wyruszyła misja duchownych bizantyńskich, która miała przygotować do chrztu Borysa i podjąć akcję chrztu wśród bułgarskich pogan.
Czas i miejsce przyjęcia chrztu przez Borysa są przedmiotem spekulacji uczonych. Według części uczonych (D. Langa, G. Ostrogorskiego) chrzest musiał nastąpić niedługo potem w 864 lub najdalej w 865 roku. Tradycyjna historiografia bułgarska (W. Giuzelew, u nas T. Wasilewski) datuje chrzest Borysa na 866 opierając się na inskrypcji odnalezionej w albańskiej miejscowości Ballshi. Zwłoka w przyjęciu chrztu jest przez tych historyków tłumaczona przedłużającymi się negocjacjami obydwu stron dotyczącymi warunków ustanowienia struktury kościelnej w Bułgarii, lub po prostu katechumenatem. Zdaniem T. Wasilewskiego również tłumieniem buntu przeciw zamierzonej chrystianizacji. Wasilewski podaje nawet datę chrztu – dzień przed Zielonymi Świątkami (25 maja 866 roku). Borys nie nadał uroczystości przyjęcia przez siebie chrztu rozgłosu. Obrzęd został odprawiony nocą, prawdopodobnie w Plisce. Borys przyjął na cześć swego ojca chrzestnego cesarza Michała III imię Michał.
Sytuacja, która skłoniła władcę Bułgarii do zachowania daleko idącej ostrożności była rzeczywiście delikatna. Chrześcijaństwo dynamicznie rozwijało się wśród różnych grup ludności: Traków, części Słowian oraz jak świadczy przykład księcia Nrawoty - części Bułgarów. O rozmiarach tego procesu częściowo świadczy rozmiar prześladowań podjęty przez następcę chana Kruma, Omurtaga, z inspiracji kapłanów pogańskich. Za panowania Borysa istniały jednak nadal środowiska pogańskie, których wpływu nie można było lekceważyć. Byli to w pierwszym rzędzie kapłani i szamani słowiańskich i bułgarskich bogów. Przyjęcie przez Borysa chrześcijaństwa w dłuższej perspektywie niewątpliwie godziło również w interesy niezależnej administracji państwowej. Pozostawała wreszcie opozycja wielkobojarska, tradycyjnie pogańska, głęboko przywiązana do religii swych bułgarskich przodków i próbująca w ten sposób bronić swej tożsamości przed postępującą slawizacją.
Z tych właśnie środowisk wyszedł w następnych miesiącach sygnał do buntu. Wojska buntowników zaatakowały stolicę państwa Pliskę. Borys rozbił pod murami Pliski wojska opozycji. 52 przywódców bojarskich wraz z ich rodzinami nakazał stracić. Reszcie zbuntowanych, spośród niższych stanów i prostemu ludowi okazał łaskę i pozwolił wrócić do domów.
Utworzenie prowincji kościelnej.
Starania o utworzenie przez patriarchat Konstantynopola mniej czy bardziej autonomicznej struktury kościelnej, z patriarchą na czele mającym prawo koronowania władcy początkowo przyniosły Borysowi niepowodzenie. Patriarcha Focjusz odpowiedział po długiej zwłoce jedynie długim listem o obowiązkach monarchy chrześcijańskiego, nie podejmując w ogóle kwestii organizacyjnych oraz palących kwestii dotyczących wiary i obrzędowości. Sytuacja sprzyjała kontynuowaniu starań. Pomiędzy Rzymem a Konstantynopolem narastał konflikt. Aktualny patriarcha Konstantynopola Focjusz został wybrany po przymusowym złożeniu z urzędu przez cesarza jego poprzednika Ignacego. W 863 roku na specjalnie zwołanym synodzie niekanoniczność obioru patriarchy Konstantynopola ogłosił papież Mikołaj I. W tej sytuacji Borys ponownie zwrócił się ku Frankom wysyłając poselstwo do Ratyzbony, a w sierpniu 866 roku wysłał posła do Rzymu.
Papież jeszcze w tym samym roku przysłał do Bułgarii dwóch biskupów-misjonarzy. Po ich przybyciu Borys-Michał zwolnił misjonarzy frankońskich, odprawił też duchownych greckich. W następnym roku podjął kolejną próbę utworzenia samodzielnej prowincji kościelnej. Tym razem zwrócił się do papieża o zatwierdzenie wyznaczonego przez siebie prymasa Bułgarii. Papież stanowczo odmówił broniąc wyłączności Kościoła w sprawach nominowania biskupów. Tymczasem na przełomie sierpnia i września zebrał się w Konstantynopolu synod, który oprócz ostrego ataku na papiestwo miał też na celu wywarcie nacisku na Bułgarię. Papież został obłożony ekskomuniką, a Ludwikowi Niemieckiemu przyznano tytuł cesarski, o który bezskutecznie zabiegał w Rzymie. Pod koniec września sytuacja zmieniła się po raz kolejny. Zamordowany przez swego współpracownika zginął cesarz Michał III. Nowy cesarz Bazyli I złożył z urzędu niekanonicznie wybranego Focjusza i przywrócił przebywającego na wygnaniu Ignacego. Jednocześnie w listopadzie umarł papież Mikołaj I. W październiku 869 roku w Konstantynopolu w obecności legatów papieskich rozpoczął obrady sobór. Na jego ostatniej sesji 28 lutego 870 roku na obrady soborowe zostali dopuszczeni posłowie bułgarscy. Konferencja soborowa uznała przywrócenie zależności Bułgarii od Konstantynopola oraz utworzenie na wpół autonomicznej prowincji kościelnej z arcybiskupem zależnym od patriarchy Konstantynopola. Nowa prowincja kościelna miała obejmować 7 biskupstw: ochrydzkie w zachodniej, a bregalnickie we wschodniej Macedonii, morawskie w dolinie południowej Morawy, i cztery w głównych grodach bułgarskich. Według późniejszych przekazów Borys-Michał wzniósł w stolicach biskupich siedem cerkwi katedralnych. Z zachowanych resztek znamy cerkiew w stołecznej Plisce, wzniesioną na wzór najstarszej bazyliki świętych Piotra i Pawła w Rzymie o wymiarach: 99 metrów długości i prawie 30 metrów szerokości. W 885 roku do Bułgarii różnymi drogami przez Belgrad i Konstantynopol dotarli uczniowie Cyryla i Metodego wygnani z państwa wielkomorawskiego po śmierci Metodego. W następnych latach mieli położyć podwaliny pod rozwój liturgii i piśmiennictwa słowiańskiego w Bułgarii.
Ostatnie lata.
Około 870 roku Borys-Michał najechał Serbię. Jej władca książę Muncimir rozbił armię bułgarską biorąc do niewoli syna Borysa, Włodzimierza i 12 bojarów. Paradoksalnie jednak zwycięstwo Muncimira i jego umocnienie się na tronie książęcym spowodowało wzrost wpływów bułgarskich w Serbii. Muncimir, który władał Serbią wspólnie z braćmi, po umocnieniu swej władzy uwięził ich i ze względu na ich prochorawckie nastawienie przekazał jako zakładników Borysowi. Serbscy juniorzy stali się w ręku kniazia cennym narzędziem nacisku na władcę serbskiego.
W 889 roku po 37 latach panowania, Borys przekazał władzę swojemu synowi Włodzimierzowi, a sam schronił się w klasztorze, możliwe że u świętego Pantalejmona, pod Presławiem.
Apogeum potęgi.
Reakcja pogańska.
W 889 roku Borys I zrzekł się władzy na rzecz najstarszego syna Włodzimierza (889-893) Książę Włodzimierz okazał się zdecydowanym przeciwnikiem polityki swego ojca. Za jego panowania doszła do głosu opozycja wielkobojarska żyjąca w kręgu pogańskich wierzeń i tradycji. Na dwór książęcy powróciły dawne obyczaje. Kiedy Włodzimierz rozpoczął prześladowania chrześcijan stary książę Borys opuścił w 893 roku klasztor, zebrał swoich stronników i zrzucił z tronu najstarszego syna. Włodzimierz został oślepiony i zamknięty w klasztorze, gdzie niedługo potem zmarł. Ojciec osadził na tronie swego trzeciego syna Symeona (893-927), wiodącego żywot mnicha pod Presławiem. Zwołany specjalnie w tym celu do Presławia wielki zjazd dostojników świeckich i kościelnych zatwierdził nowego władcę, unieważniając jego śluby zakonne. Po zjeździe przeniesiono też stolicę państwa z przesiąkniętej tradycjami pogańskimi Pliski do Presławia. Po uporządkowaniu spraw państwa stary książę powtórnie schronił się do klasztoru.
Car Symeon.
Pierwsza wojna z Bizancjum i z Węgrami.
Młody książę wychowywał się jako królewski zakładnik w Konstantynopolu. Studiował na tamtejszym uniwersytecie grekę, znał dzieła Arystotelesa i Demostenesa, a także Ojców Kościoła. Po powrocie z Bizancjum w 886 roku, przez kilka lat oddawał się działalności pisarskiej.
Objęcie władzy przez młodego księcia, Symeon liczył sobie 27 lat, spróbował wykorzystać cesarz bizantyński Leon VI Filozof. Cesarz zarządził przeniesienie targowiska bułgarskiego z Konstantynopola do oddalonej od portów czarnomorskich Tesaloniki. Bułgarzy w IX wieku coraz bardziej uzależniali się od głównego eksportowego rynku zbytu na swe towary (wino, bydło, zboże, drewno budulcowe) jakim stawał się Konstantynopol. Jednocześnie z Konstantynopola importowali bizantyńskie i wschodnie wyroby: farbowany jedwab, klejnoty, porcelanę, korzenie. Kryzys wybuchł gdy logoteta dromu Stylianos Zautzes namówił dwóch kupców greckich do stworzenia monopolu dla handlu greckiego z Bułgarami. Kupcy przenieśli swe składy do Tesaloniki, gdzie zostały one dodatkowo obłożone wysokim cłem.
Symeon zażądał odszkodowania za poniesione straty, a gdy to nie przyniosło rezultatu w 894 roku najechał Trację i rozbił armię bizantyńską. Musiał jednak szybko zawrócić na północ, Leon VI przeprowadził bowiem na tyłach Bułgarów skuteczną akcję dywersyjną, przeprawiając przy wykorzystaniu własnej floty przez Dunaj koczownicze plemiona Madziarów. Najeźdźcy w dwóch bitwach pokonali wojska Symeona, który schronił się w naddunajskiej Drystrze, i dotarli za cofającymi się Bułgarami aż po Pliskę i Presław. W tym czasie wódz bizantyński Nicefor Fokas zajął południową część Bułgarii, podczas gdy drungariusz floty cesarskiej Eustacjusz zablokował ujście Dunaju. W tej sytuacji książę Borys po raz ostatni zdecydował się opuścić klasztor, zebrał wojsko i w trzeciej bitwie rozbił Madziarów i wyparł ich za Dunaj.
Wybawiony z opresji Symeon podjął rokowania z Leonem, łudząc go obietnicami zawarcia korzystnego pokoju, jednocześnie zwrócił się o pomoc do Pieczyngów, ludu zamieszkującego stepy nadczarnomorskie. Wiosną 896 roku Pieczyngowie wykorzystując nieobecność głównych sił madziarskich, które wyruszyły na wyprawę łupieżczą, zaatakowali wspólnie z Bułgarami siedziby madziarskie w Besarabii i zmusili Madziarów do wycofania się na Równinę Panońską. Zapewniwszy sobie spokój na północy Symeon mógł wznowić działania przeciw Bizancjum. Jeszcze w tym samym roku w bitwie pod Bulgarofygon (obecnie Babaeski, we wschodniej Tracji) rozgromił wojska greckie i narzucił Bizantyńczykom korzystny dla siebie traktat pokojowy. Kupcy bułgarscy wrócili do Konstantynopola, a cesarstwo zobowiązane zostało do składania Bułgarom podarków w granicznym mieście Dewelcie.
Lata pokoju.
Następne piętnaście lat upłynęło na ogół w spokoju. Raz tylko w 904 roku, wykorzystując najazd arabskiej floty korsarskiej na wybrzeża greckie, zakończony zdobyciem i złupieniem Tesaloniki (31.VII.904), Symeon najechał ziemie cesarskie wcielając do Bułgarii ziemie nad Strandżą, twierdzę Woden wraz z okolicą, ziemie nad dolnym Wardarem i znaczne obszary w Albanii. Graniczne słupy bułgarskie zostały wówczas wbite w odległości 20 kilometrów od Tesaloniki.
Symeon podjął w tych latach zamierzony na wielką skalę program rozbudowy nowej stolicy – Presławia. Według relacji współczesnego mu pisarza Jana Egzarchy przybywającego do miasta oszałamiał widok licznych wielkich cerkwi, marmurowych pałaców, fresków przedstawiających niebo i gwiazdy, słońce, księżyc a także kwiaty, drzewa i ryby. Pośród tych wszystkich wspaniałości zasiadał na tronie Symeon "w szacie gęsto szytej perłami, z naszyjnikiem z medali na szyi, z bransoletami na rękach, w purpurowym pasie i z pozłacanym mieczem u boku". Jan Egzarcha zauważa jeszcze, że prosty bułgarski wieśniak, któremu dane było zobaczyć wszystkie te cuda, z trudem wracał do swego domostwa, ale też długo i z zapałem opowiadał potem swym bliskim o cudach nowej stolicy Symeona.
W tych latach wielkiego rozmachu nabrała działalność Klemensa z Ochrydy ucznia Cyryla i Metodego, pod koniec panowania Borysa I wysłanego w celu prowadzenia ewangelizacji na niedawno przyłączonych do Bułgarii ziemiach obecnej Albanii, do okręgu Dewol, między Jeziorem Ochrydzkim a Adriatykiem. Po objęciu władzy w 893 roku Symeon mianował Klemensa biskupem Weliki (Debricy) z siedzibą w Ochrydzie. W następnych latach w rejonie Jeziora Ochrydzkiego zogniskowała się apostolska, literacka i nauczycielska działalność Klemensa. W ciągu niemal trzydziestu lat swojej pracy wykształcił on około 3500 uczniów. Oprócz działalności nauczycielskiej wypełniał obowiązki administratora diecezji, wzniósł szereg cerkwi, odbywał liczne podróże misyjne po prowincji macedońskiej. Ponieważ Cyryl i Metody przetłumaczyli na język słowiański jedynie część Pisma Świętego i ksiąg liturgicznych dokonał przekładów niezbędnych tekstów. Pozostawił też po sobie kazania i homilie, biografię Cyryla i Metodego oraz eulogie świętych. Symeon wysłał Klemensowi do pomocy przebywającego dotąd w Plisce Nauma. Po ośmioletniej działalności nauczycielskiej Naum osiadł w założonym przez siebie klasztorze Świętych Archaniołów nad Jeziorem Ochrydzkim. Naum zmarł ok. 910 roku, Klemens w 916 roku. Dzięki ich ogromnemu wysiłkowi Ochryd stał się głównym ośrodkiem słowiańskiej kultury chrześcijańskiej.
Niezależnie od ośrodka w Ochrydzie, w Presławiu, stolicy Symeona, wyrosła znakomita szkoła pisarzy chrześcijańskich. W odróżnieniu od Klemensa i jego uczniów posługujących się głagolicą, alfabetem stworzonym przez Konstantyna, pisarze presławscy posługiwali się cyrylicą nieznacznie różniącą się od alfabetu Konstantyna. Ostatecznie to z cyrylicy, uznanej przez cara Symeona za oficjalny alfabet bułgarski miał się rozwinąć współczesny alfabet bułgarski.
Car Romejów.
Kolejna wojna wybuchła w 913 roku. Bezpośrednią przyczyną konfliktu była odmowa zapłaty daniny rocznej przez cesarza Aleksandra, następcę Leona VI. Po śmierci Aleksandra, wykorzystując trudności regentów, sprawowanej w imieniu 7-letniego Konstantyna VII, którzy musieli walczyć z pretendentami do tronu, Symeon wkroczył na ziemie cesarstwa i w sierpniu 913 roku stanął pod murami Konstantynopola. Celem bułgarskiego władcy nie była tym razem grabież czy podbój nowych ziem lecz zdobycie korony cesarskiej. Symeon, zwany przez Bizantyńczyków pół-Grekiem, pojętny uczeń swych greckich mistrzów, rozumiał, że może istnieć tylko jedno Cesarstwo rzymskie (Romejskie). Podjął więc próbę zastąpienia starego cesarstwa opartego na Grekach – nowym, uniwersalnym, bo obejmującym wszystkie ludy żyjące na Bałkanach, pod berłem Bułgarów.
Jeżeli jednak śmiałością swoich zamiarów przerósł swoich poprzedników, wkrótce miał się przekonać, że przyjdzie mu podzielić ich los, los tych którzy targnęli się na najpotężniejszą twierdzę ówczesnego świata. Regent, patriarcha Konstantynopola, Mikołaj Mistyk próbował powstrzymać Symeona, eks-brata w Chrystusie, listami, które pisał "raczej łzami niż atramentem". Stolica była jednak dobrze przygotowana do obrony i ta okoliczność skłoniła Symeona do podjęcia pertraktacji z rządem bizantyńskim. Symeon został uroczyście przyjęty na dworze cesarskim przez patriarchę Mikołaja. Bizantyńczycy musieli uznać przewagę Symeona. Regent cesarstwa, przystał na daleko idące ustępstwa, a właściwie skapitulował przed potężnym władcą Bułgarii. Na dworze cesarskim wydano ucztę na cześć cara Symeona i jego synów, a Mikołaj Mistyk dokonał symbolicznej ceremonii koronacji. W asyście innych członków regencji włożył mu na głowę zamiast diademu własne omophorin. Wprawdzie nie został tym samym uznany za współcesarza, a jedynie za "basileusa" (cesarza) Bułgarów. Mógł jednak liczyć, że znajduje się blisko zamierzonego celu skoro rząd bizantyński zobowiązał się ożenić młodego Konstantyna Porfirogenetę z jedną z jego córek. Jako teść małoletniego cesarza i sam nosząc tytuł cesarski mógł stać się faktycznym władcą Bizancjum. Po podpisaniu traktatu Symeon powrócił ze swoją armią do Bułgarii.
Niekorzystny traktat stał się przyczyną upadku regenta. Nowy rząd, na czele którego stanęła cesarzowa matka Zoe Karbonopsina odmówił zatwierdzenia układów zawartych przez poprzednika i uznał koronację Symeona za nieważną. W odpowiedzi Symeon ponownie najechał cesarstwo. We wrześniu 914 opanował Adrianopol, w latach następnych spustoszył okolice Tesaloniki i Dyrrachionu w Albanii. Przybrał teraz tytuł "cesarza Rzymian" (βασιλεὺς ΄Ρωμέων – basileus Rōmeōn) zgłaszając tym samym pretensję do władzy nad Bizancjum i zażądał by ludność grecka uznała go za swego władcę
Zwycięstwo nad Acheloos.
Cesarstwo zdobyło się na kontruderzenie dopiero w 917 roku. Strategos Chersonezu – Gotii krymskiej, Jan Bugas, zawarł wtedy z upoważnienia cesarzowej pakt z Pieczyngami, zajmującymi południową część obecnej Ukrainy. Pieczyngowie zobowiązali się do dywersji na północnej granicy bułgarskiej, co miało umożliwić Bizancjum koncentrację armii w Tracji. Jednocześnie zawarto układ z emirami arabskimi zapewniający pokój na granicy wschodniej i umożliwiający przerzucenie przeciw Bułgarom wojsk z Anatolii pod wodzą Leona Fokasa. Pieczyngowie ostatecznie wycofali się z udziału w wojnie zrażeni trudnościami jakie czynił im drungariusz floty cesarskiej Roman Lekapen.
Symeon po skoncentrowaniu sił na równinie położonej między Messembrią a Anchialos mógł pozwolić wojskom bizantyńskim przekroczyć granicę i spokojnie czekać na nich na wybranym przez siebie terenie. 20 sierpnia 917 roku nad rzeką Acheloos rozegrała się decydująca bitwa. W trakcie bitwy car umiejętnie wykorzystał ukryte rezerwy do zadania decydującego ciosu na flankę przeciwnika. Dzięki udanemu manewrowi na flance Bułgarzy odcięli Grekom możliwość odwrotu na południe. Armia bizantyńska została okrążona i doszczętnie rozbita. Jej naczelny wódz ratował się ucieczką do pobliskiej Messembrii. Reszta armii została zniszczona w kolejnej bitwie pod Katasyrtą u bram Konstantynopola. Armia wysłana w tym samym roku do Serbii strąciła z tronu serbskiego sprzymierzeńca Bizancjum Piotra Gojnikovicia. W jego miejsce osadzono stronnika bułgarskiego Pawła Branovicia. W 918 roku Symeon spustoszył północną i środkową Grecję i dotarł do Zatoki Korynckiej
Tymczasem to co nie powiodło się Symeonowi osiągnął drunagariusz (admirał) floty cesarskiej Roman Lekapen. Po klęskach w walce z Bułgarami usunął w zręczny sposób cesarzową Zoe. W maju 919 roku młody cesarz Konstantyn poślubił jego córkę, a nowy regent otrzymał tytuł basileopatora. We wrześniu 920 roku zięć obdarzył go godnością cezara a w grudniu uczynił współcesarzem. Powodzenie Lekapena stanowiło cios dla zamierzeń cara Bułgarii. Patriarcha Mikołaj Mistyk w listach pisanych do Symeona starał się ułagodzić jego zawód. Symeon świetnie jednak zdawał sobie sprawę, że jeśli Lekapen utrzyma się w roli cesarskiego opiekuna, jego plany skazane są na niepowodzenie. Żądał więc złożenia z tronu rywala, dopóki jednak nie opanował Konstantynopola nie miał co liczyć na realizację swych żądań. Wprawdzie władca Bułgarów nadal pustoszył Trację. W 921 roku dotarł do Dardaneli, opanował półwysep Gallipoli i próbował wkroczyć do Azji Mniejszej aby zdobyć twierdzę Lampsak, jednocześnie druga armia bułgarska podeszła pod Konstantynopol i rozbiła stawiającą jej opór armię bizantyńską. W 923 roku ponownie zdobył Adrianopol.
Nie umiał jednak zdobyć Konstantynopola. Przede wszystkim nie rozporządzał flotą konieczną do zdobycia tak potężnej twierdzy. Zawarł wprawdzie sojusz z Arabami z Egiptu co do wspólnego szturmu na mury miasta. Lekapenowi udało się jednak pokrzyżować te plany przelicytowując cara podarkami i obietnicą regularnych danin. W 924 roku Symeon ponownie obległ "królową miast" musiał jednak uznać, że jego potęga sięga tylko murów miasta, a dalej jest bezsilna. Jesienią 924 roku Symeon zmuszony był zawrzeć pokój z Bizancjum, kolejna próba opanowania stolicy cesarstwa zakończyła się niepowodzeniem. Zażądał wówczas osobistego spotkania z cesarzem Lekapenem. Cesarz bizantyński potwierdził tytuł cesarski Symeona, uznając w nim cara Bułgarów. Jednocześnie Roman uznał Symeona za swego brata, a nie jak dotąd syna cesarza Romejów.
W Bizancjum pogodzono się aczkolwiek niechętnie z istnieniem Cesarstwa Bułgarów. Wprawdzie w liście pisanym w 925 roku Lekapen energicznie protestował przeciwko używaniu przez Symeona tytułu cesarza Bułgarów i Romajów (Rzymian), ale w kolejnym wyjaśnia, że kwestionował pretensje Symeona do korony rzymskiej, ale nie jego prawa do godności cesarskiej jako takiej. Z drugiej strony przyjęty przez Symeona tytuł (βασιλεὺς Βουλγάρων καὶ ΄Ρωμαίων – basileus Boulgarōn kai Rōmaiōn) pozostawał jedynie demonstracją tak długo jak długo nie był on w stanie potwierdzić swych pretensji czynem.
Podbój Serbii.
Symeon musiał również zrezygnować z dalszego zdobywania Konstantynopola ze względu na trudności na zachodniej granicy. Już w 920 roku cesarz Roman Lekapen podjął próbę osadzenia na tronie serbskim własnego pretendenta Zachariasza Pribislavovicia. Ustanowiony przez Symeona Paweł Branović pokonał go, po czym przeszedł na stronę bizantyńską. Car Symeon nie pozostawił spraw w Serbii samym sobie. Zrzucił Branovicia z tronu i osadził na nim niedawnego pretendenta bizantyńskiego Zachariasza. Dyplomacji bizantyńskiej udało się jednak również jego przeciągnąć do swojego obozu. "Pamiętając o dobrodziejstwach cesarza Romejów" – jak pisze Konstanty Porfirogeneta – Zachariasz przeszedł na stronę Bizancjum. Ostatecznie to Bułgaria, a nie odległe cesarstwo, groziła wówczas istnieniu Serbii. Aby zapewnić sobie spokój na zachodzie Symeon wysłał w 924 roku armię do Serbii. Zachariasz pokonał ją, a głowy pokonanych wodzów bułgarskich odesłał jako trofeum do Konstantynopola. Tryumf Zachariasza był jednak krótkotrwały. Po zawarciu pokoju z Bizancjum do Serbii wkroczyła nowa wielka armia bułgarska, prowadząc nowego pretendenta do tronu serbskiego Czasława Klonimirovicia. Zachariasz zbiegł do Chorwacji, a Bułgarzy uwięzili żupanów serbskich, którzy przybyli do obozu bułgarskiego powitać nowego władcę. Serbia została spustoszona i przyłączona do Bułgarii.
Aby definitywnie wyjaśnić sytuację na swej zachodniej granicy w 926 roku Symeon wysłał armię pod wodzą Alogobatura do Chorwacji, wspierającej Serbię w walkach przeciw Bułgarii. Armia bułgarska poniosła jednak w Chorwacji dotkliwą klęskę i Symeon był zmuszony zawrzeć za pośrednictwem legata papieskiego pokój z Chorwatami.
Nagła śmierć.
Teraz Symeon mógł już bez przeszkód zająć się decydującą wyprawą przeciwko Bizancjum. Odnowił garnizony w Tracji. Podburzył plemiona słowiańskie przeciw cesarstwu. W trakcie przygotowań do wojny zmarł jednakże, 27 maja 927 roku.
Apokryficzna opowieść bizantyńska podaje, że w maju 927 roku astrolog cesarski przepowiedział Romanowi Lekapenowi, że nić żywota Symeona związana jest z istnieniem jednej z kolumn na forum Konstantynopola. Zdesperowany cesarz nakazał wyłamać kolumnę z forum. O tej samej godzinie car Symeon zmarł na atak serca.
Upadek państwa.
Zapaść państwa za cara Piotra I.
Za tytuł cesarski i wspaniałe podboje przyszło Bułgarii zapłacić bardzo wysoką cenę. Kraj był wyczerpany długotrwałym wysiłkiem wojennym, a struktury państwa zbyt młode by przetrzymać kryzys. Kiedy zabrakło silnej osobowości Symeona ujawniły się ukryte dotąd konflikty wewnętrzne. Po śmierci Symeona władzę objął z pominięciem najstarszego Michała, przeznaczonego przez ojca do stanu duchownego, syn z drugiego małżeństwa Piotr I (927-969). W imieniu młodego i słabego władcy rządził jego wuj bojar Georgi Sursuwuł. W 927 roku Bułgarzy zawarli na 40 lat traktat pokojowy z Bizancjum. Bułgaria zatrzymała zdobycze Symeona, a władca Bułgarii rezygnował z pretensji do panowania nad Konastantynopolem zadowalając się tytułem basielusa Bułgarów i coroczną daniną. Car Piotr poślubił wnuczkę cesarza Romana Lekapena Marię
Pokój zawarty z cesarstwem spowodował ostrą reakcję frakcji wojennej. Przeciw bizantynizacji obyczajów i strojów na dworze w Presławiu ostro wypowiedzieli się dwaj synowie Symeona: Iwan i Bojan (Beniamin). W początkach 928 roku „Symeonowi wielmoże” uknuli spisek przeciw carowi i Georgiemu Sursuwułowi. Na czele spisku stanął syn Symeona, Iwan. Spisek został jednak wykryty, a jego przywódca wtrącony do lochu, a następnie osadzony w klasztorze i w końcu skazany na wygnanie. W 930 roku zbiegł z klasztoru starszy brat Piotra Michał i w bułgarskich górach utworzył rodzaj zbójeckiego królestwa.
Korzystając z waśni bułgarskiego rodu carskiego, w 928 roku pod wodzą zbiegłego z Bułgarii księcia Czasława niezależność odzyskała Serbia. W 934 roku ziemie bułgarskie najechali Madziarzy pustosząc kraj aż po Trację. Liczba pojmanych była tak wielka, że ładną kobietę można było kupić za jedwabną sukienkę.
Długoletni rozwój społeczny, który doprowadził do wytworzenia się w miejsce wolnej ludności wiejskiej warstwy bogatych bojarów i zależnego chłopstwa zmienił układ sił w państwie na niekorzyść władzy centralnej. Proces ten, przyspieszony przez długoletnie wojny Symeona, doprowadził do powstania całkowicie niemal niezależnych od władzy cara wielkich posiadłości bojarskich. Hojne nadania ziemskie cara Piotra na rzecz klasztorów spowodowały pojawienie się w krótkim czasie również wielkiej własności kościelnej. Organizacja gospodarki w dobrach kościelnych na wzór grecki, oparta pracy "ludzi kościoła" (klerików) i niewolnych chłopów (parików), choć niewątpliwie gospodarczo korzystna, wzmagała jeszcze proces rozwarstwienia i przekształceń społecznych. Niepokoje wewnętrzne, następujący proces przemian społecznych i rosnące ciężary finansowe na rzecz państwa, przyczyniła się do gwałtownego rozprzestrzenienia się na ziemiach bułgarskich herezji wyznawanej przez zamieszkujących Trację, a przesiedlonych w VIII i IX wieku z Azji paulicjan. Manichejską naukę paulicjan podjął w Bułgarii pop Bogomił, od jego imienia wyznawców nazwano bogomiłami. Bogomił głosił, że świat materialny jest dziełem Złego i domeną szatana, odrzucał obrzędy i organizację kościelną, odrzucał posiadanie dóbr i istniejący porządek społeczny. Car Piotr podjął szeroko zakrojoną akcję walki z bogomiłami. Prześladowania objęły wyznawców sekty i ich dzieła.
Słabnięciu państwa bułgarskiego towarzyszył stały wzrost potęgi Bizancjum. Nieświadom tego Piotr I pod koniec swego panowania wysłał w 965 roku do Konstantynopola, do odnoszącego świetne tryumfy na wschodzie cesarza Nicefora Fokasa, poselstwo z żądaniem zapłaty trybutu płaconego przez jego poprzedników. Rozgniewany Nicefor kazał biczować posłów po czym odesłał ich z pogróżkami do Bułgarii. Zajęty na wschodzie, dla usunięcia groźby wojny z Bułgarią, nakłonił do najazdu na Bułgarię księcia kijowskiego Światosława. W 968 roku Światosław najechał Bułgarię, wprawdzie musiał zawrócić, bo pod jego nieobecność Pieczyngowie oblegli Kijów, jednak już latem 969 roku był z powrotem. Car Piotr na wieść o pierwszej porażce Bułgarów został porażony atakiem paralitycznym i jeszcze w tym samym roku zmarł.
Upadek.
Choroba, a potem śmierć cara ułatwiła Światosławowi podbój Bułgarii. Opanowawszy Presław nosił się nawet z zamiarem przeniesienia tam stolicy swego państwa. Nicefor poniewczasie spostrzegł swój błąd. Dla wzmocnienia oporu Bułgarów wysłał do Bułgarii dwóch synów Piotra I przebywających w Konstantynopolu jako zakładnicy: Borysa II (969-971) i Romana. Borys II objąwszy tron po ojcu nie potrafił jednak sprostać Światosławowi. Ostatecznie po nowych klęskach armii bułgarskiej zawarł porozumienie ze Światosławem, w którym uznawał księcia Rusi za zwierzchniego władcę całej Bułgarii i wodza jej wojsk. Borysowi nie podporządkowali się czterej bracia Komitpulowie, którzy oderwali od Bułgarii ziemie położone w Macedonii.
Tymczasem w wyniku przewrotu pałacowego 11 grudnia 969 został zamordowany cesarz Nicefor Fokas, a na tron wstąpił Jan I Tzimiskes. Ponieważ rokowania ze Światosławem nie przyniosły rezultatu cesarz po szybkim marszu, gwałtownym atakiem zajął Presław. W Bułgarii wystąpił jako protektor młodego cara Borysa II, czym zjednał sobie poparcie bojarów bułgarskich, mających nadzieję na odbudowę państwa bułgarskiego pod opieką bizantyńską. Po zdobyciu Presławia Jan Tzimiskes ścigał armię ruską aż do Drystry, po czym obległ zamkniętego w twierdzy Światosława, a flota grecka zaopatrzona w ogień grecki odcięła księciu drogę odwrotu przez Dunaj. Po trzymiesięcznym oblężeniu Światosław skapitulował. Pod koniec czerwca 971 roku opuścił Bułgarię zobowiązawszy się nigdy więcej nie najeżdżać ziem cesarstwa.
Wbrew nadziejom Jan Tzimiskes nie wskrzesił państwa bułgarskiego. Grody bułgarskie obsadził greckimi garnizonami podlegającymi strategowi bizantyńskiemu rezydującemu w stolicy nowo utworzonego temu ze stolicą w Drystrze (bizantyńskim Dorostolonie) przemianowanej na cześć męczennika Teodora Stratilata na Teodoropolis. Presław na cześć zwycięskiego cesarza otrzymał nazwę Joannopolis. Borys II i jego brat uczestniczyli w tryumfie zwycięskiego cesarza w Konstantynopolu i pozostali w stolicy cesarstwa jako jeńcy.
Carstwo zachodnie.
Sukcesy Samuela Komitopula.
Ziemie zachodnie państwa bułgarskiego zarządzane przez czterech braci Komitopulów: Dawida, Mojżesza, Aarona i Samuela nie zostały włączone do Bizancjum. Jan Tzimiskes zadowolił się uznaniem go przez braci za zwierzchniego władcę wszystkich ziem bułgarskich. Tzimiskes utworzył nowe temy ze stolicami w Werroi, Wodenie i Strymonie. Sredec, Nisz, Skopje i Ochryda pozostały poza okupacją wojskową i tymczasowo obie strony zaakceptowały to rozwiązanie. Tzimiskes z uwagi na prowadzoną na wschodzie wojnę z Arabami, komesi bułgarscy, by zyskać czas na przygotowania do walki z Bizancjum. W 976 roku wybuchło w Sredcu powstanie antybizantyńskie. Dwaj starsi bracia już nie żyli: Dawid zginął zabity przez włóczęgów, Mojżesz pod murami obleganej twierdzy Serres. Rywalizację pomiędzy Aaronem a Samuelem rozstrzygnął na swoją korzyść najmłodszy z braci nakazując zamordować Aarona wraz z całą niemal rodziną.
W 985 roku Samuel zajął Tesalię i zdobył jej główne miasto Larisę. W następnym roku odparł najazd następcy Tzimiskesa, Bazylego II i rozbił 17 sierpnia wycofujące się wojska na przełęczy zwanej Bramą Trojana. W jego ręce wpadł obóz grecki, Bazyli ratował się ucieczką. W 986 roku zbiegł z niewoli bizantyńskiej Roman, młodszy syn cara Piotra. Został przez Bułgarów proklamowany władcą państwa i koronowany na cara (986-991). Przybrał wówczas imię Symeona. Na stolicę Samuel wyznaczył mu Skopje. Samuel jako namiestnik i naczelny wódz z ramienia Romana zdobył w następnych latach Bułgarię naddunajską z Presławiem, grody Werrię i Serwię w południowej Macedonii, a 989 roku Albanię z twierdzą Dracz i cały Epir. W 991 roku car Roman dostał się do niewoli bizantyńskiej, Samuel mógł więc koronować się na cara. W 996 roku podjął próbę zdobycia Tesaloniki, wtargnął poprzez Beocję i Attykę na Peloponez, został jednak pobity podczas powrotu z wyprawy przez wodza bizantyńskiego Nicefora Uranosa nad rzeką Sperchios pod Termopilami. Mimo poniesionej klęski w 998 lub 999 podbił Duklę (obecnie Czarnogóra) i wtargnął do Dalmacji. Państwo Samuela osiągnęło apogeum swego rozwoju, obejmowało Macedonię z wyjątkiem Tesaloniki i Półwyspu Chalkidiki, Tesalię, Epir, Albanię, księstwa serbskie: Duklę, Zahumle, Raszkę i Bośnię, okręg Sirmium oraz Bułgarię naddunajską. Trzon państwa stanowiła Macedonia. Stolicę Samuel przeniósł do Ochrydy. Na czele tego rozległego państwa stała carska rodzina i grupa wielkich bojarów zwanych z grecka archontami – pełniących funkcje zarządców grdów i ziem wchodzących w skład carstwa. Armię tworzyło drobne bojarstwo trudniące się zawodowo wojaczką i grupy chłopów-żołnierzy.
Kontrofensywa Bizancjum.
Około roku 1000 układ sił pomiędzy Bizancjum a Bułgarią uległ zmianie. Bazylemu udało się zakończyć wojnę domową i pokonać opozycję. W 1001 roku rozpoczęła się wielka ofensywa bizantyńska. Bazyli przedarł się przez Bramę Trajana i zdobył Serdikę. W tym czasie jego strategowie podbili Bułgarię naddunajską zdobywając Mały i Wielki Presław i Pliskę. W następnym roku Bazyli zwrócił się na południe i zdobył główne twierdze Macedonii Egejskiej: Werreię i Serwię, odzyskał Tesalię, a następnie po zaciekłych walkach zdobył Woden. W 1003 roku przeniósł walki nad Dunaj i po ośmiomiesięcznym oblężeniu zdobył Widyń. Nie poniechał założonego celu, mimo że Samuel w tym czasie zdobył Adrianopol. W 1004 roku Bazyli wyprawił się w głąb carstwa Samuela. Odniósł zwycięstwo nad armią bułgarską nad Wardarem, bramy Skopje stanęły przed nim otworem. W 1005 roku Bizantyńczycy wskutek zdrady dowódcy twierdzy opanowali Dracz. Centrum państwa Samuela zostało otoczone z trzech stron przez tereny bizantyńskie.
Decydujące uderzenie Bazyli zadał dopiero w 1014 roku. 29 lipca w wąwozach pasma górskiego Belasica, oddzielającego Macedonię Wardarską od Egejskiej wojska bułgarskie zostały otoczone i rozbite, a car ratował się ucieczką do Prilepu. Bazyli rozkazał oślepić jeńców, których liczba wedle kronik greckich wynosiła 14 000. Co setnemu jeńcowi pozostawiono jedno oko, by mógł poprowadzić 99 ślepych towarzyszy. Na widok strasznej kolumny ślepców Samuel dostał apopleksji i zmarł 6 października 1014 roku w Prilepie.
Tron carski objął syn Samuela Gabriel Radomir, który jednak już w następnym roku został zabity przez swego stryjecznego brata Iwana Władysława (1015-1018), syna Arona, którego ocalił kiedyś od śmierci z rąk swego ojca Samuela. Bizantyńczycy zdobywali kolejne grody w Macedonii. Los carstwa przesądziła ostatecznie śmierć Iwana Władysława pod murami obleganego przez niego Dracza w lutym 1018 roku. Carowa wdowa Maria skapitulowała, pod bramami Ochrydy spotkała się z tryumfującym Bazylim. Za przykładem carowej poszli wojewodowie Iwana Władysława. Pojedyncze próby oporu Bazyli złamał siłą. Najdłużej do 1019 roku bronił się wojewoda Sirmium.

</doc>
<doc id="1486449" url="https://pl.wikipedia.org/wiki?curid=1486449" title="CH Sfera">
CH Sfera



</doc>
<doc id="1486451" url="https://pl.wikipedia.org/wiki?curid=1486451" title="CHR Sfera">
CHR Sfera



</doc>
<doc id="1486452" url="https://pl.wikipedia.org/wiki?curid=1486452" title="Dytryk z Bernu">
Dytryk z Bernu

Dytryk z Bernu (niem. "Dietrich von Bern") — postać fikcyjna występująca w wielu niemieckich średniowiecznych podaniach bohaterskich, w których ukazany bywa zawsze jako mądry człowiek.
W Pieśni o Nibelungach jest władcą z rodu Amelungów i wasalem Etzela (Attyli), w norweskiej "Sadze o Dytryku" jego sprzymierzeńcem w walce z Rusami i Wieletami, a w "Pieśni o Hildebrandzie" panem lennym tytułowego bohatera. 
Jego prototypem jest postać historyczna - król Ostrogotów Teodoryk Wielki (isl. "Thjodrek"/"Thidrek", staropol. "Wietrzych obrzymski"). 
Bern to staroniemiecka nazwa Werony, ulubionego miasta tego władcy.

</doc>
<doc id="1486454" url="https://pl.wikipedia.org/wiki?curid=1486454" title="Pomnik Dekalogu">
Pomnik Dekalogu



</doc>
<doc id="1486457" url="https://pl.wikipedia.org/wiki?curid=1486457" title="Kontos">
Kontos

Kontos – greckie określenie lancy używanej przez jazdę ludów irańskich, przede wszystkim achemenidzką oraz sarmacką. Słowo to było również wykorzystywane przez greckich historyków do określenia włóczni używanej przez piechotę południowych Germanów.
Włócznia ta wykształciła się w połowie I wieku n.e. z krótszych włóczni (określanych w grece jako "longche" a w łacinie jako "hasta"), choć sam termin mógł być wykorzystywany przed bitwą pod Carrhae, podczas której partyjscy konni łucznicy wspólnie z ciężką jazdą – katafraktami – rozbili trzykrotnie przeważające siły rzymskie.
Jak sugerują przedstawienia ówczesnej sztuki, była to broń zazwyczaj o długości ok. 4 metrów, choć istniejące w późniejszym okresie sasanidzkie oddziały klibanariuszy używały dłuższych. Nazwa pochodziła prawdopodobnie od greckiego słowa oznaczającego pych (wiosło) bądź tykę do odpychania łodzi. Podobnie jak greckim xystonem, potencjalnym przodkiem kontosu, prawdopodobnie operowano nim oburącz, co przy konieczności manewrowania koniem wyłącznie za pomocą nóg, a także przy braku strzemion, wymagało dużych umiejętności jeździeckich.
O kontosie pisze Publiusz Korneliusz Tacyt w swoich "Dziejach", opisując najazd sarmackiego plemienia Roksolanów na Mezję w 69 roku n.e. Twierdzi on m.in., że jest to broń bezużyteczna w deszczu, gdyż łatwo wyślizguje się wówczas z dłoni operującego nią jeźdźca.
Oddziały rzymskie wykorzystywały swoją wersję kontosu (łac. "contus"), istniała ona również w Bizancjum (jako kontarion). Od nazwy tej pochodzą również określenia włóczni w wielu językach regionu – między innymi "gönder" (węgierski oraz turecki) czy "quntariya" (arabski).

</doc>
<doc id="1486458" url="https://pl.wikipedia.org/wiki?curid=1486458" title="Centrum handlowe Gemini Park">
Centrum handlowe Gemini Park



</doc>
<doc id="1486462" url="https://pl.wikipedia.org/wiki?curid=1486462" title="Bias (rzeka)">
Bias (rzeka)



</doc>
<doc id="1486473" url="https://pl.wikipedia.org/wiki?curid=1486473" title="Jean Marie Gustave le Clezio">
Jean Marie Gustave le Clezio



</doc>
<doc id="1486479" url="https://pl.wikipedia.org/wiki?curid=1486479" title="Fedor Krause">
Fedor Krause

Fedor Krause (ur. 10 marca 1857 w Friedland in Niederschlesien, zm. 20 września 1937 w Badgastein) – niemiecki neurochirurg. Studiował medycynę w Berlinie, od 1883 roku był asystentem Richarda von Volkmanna w Halle. Jako jeden z pierwszych przeprowadzał zabiegi neurochirurgiczne w Niemczech.

</doc>
<doc id="1486480" url="https://pl.wikipedia.org/wiki?curid=1486480" title="Jean Marie Gustave le Clézio">
Jean Marie Gustave le Clézio



</doc>
<doc id="1486481" url="https://pl.wikipedia.org/wiki?curid=1486481" title="Jean-Marie Gustave Le Clézio">
Jean-Marie Gustave Le Clézio

Jean-Marie Gustave Le Clézio albo J.M.G. Le Clézio (ur. 13 kwietnia 1940 w Nicei) – francuski powieściopisarz, autor ponad 30 książek, laureat Nagrody Renaudot w 1963 i Literackiej Nagrody Nobla w 2008.
Życiorys.
Jego rodzice byli kuzynami (to samo nazwisko, wspólny dziadek): ojciec brytyjskim chirurgiem, a matka Francuzką z Mauritiusu. Pierwszą podróż odbył w wieku 7 lat do Nigerii, gdzie mieszkał ojciec. Studiował literaturę francuską w "Collège Littéraire Universitaire" w Nicei i uzyskał stopień doktora, a potem, po pobycie w Londynie i Bristolu, wyjechał do USA, gdzie pracował jako nauczyciel.
W 1967 roku rozpoczął służbę wojskową w Tajlandii, jednak po kilku miesiącach musiał stamtąd wyjechać po tym, jak zaczął głośno krytykować dziecięcą prostytucję. Wysłano go do Meksyku, by tam dokończył służbę. Le Clézio wykorzystał ten czas nie tylko na ćwiczenia wojskowe, lecz także na działalność kulturalną. Żywo uczestniczył w tworzeniu Biblioteki Instytutu Francuskiego w Ameryce Łacińskiej. Podjął również studia na Uniwersytecie w Meksyku, w dziedzinie języków Indian (maya, nahuatl). W tym okresie wielokrotnie podróżował do Panamy, gdzie przez cztery lata 1970–1974 mieszkał wśród Indian, poznając lepiej ich język. Zainteresowanie kulturą indiańską znalazło odbicie w kilku jego książkach, m.in. przekładach mitów ("Prophéties de Chilam Balam") i powieści "Urania".
W 1975 roku ożenił się po raz drugi poślubiając Jémię, pochodzącą z Sahary Zachodniej.
W roku 1980 został pierwszym laureatem Nagrody Paul-Morand ufundowanej przez Akademię Francuską (za powieść "Pustynia"), zaś w 1983 roku obronił doktorat z zakresu historii (nt. Michoacán), na Uniwersytecie w Perpignan, w Instytucie Studiów o Meksyku. Zaczął również wykładać na uniwersytetach w Bangkoku, Bostonie, Austin, Meksyku i Albuquerque. Mimo to, w 1978 roku, nie został przyjęty na stanowisko badacza w prestiżowym francuskim ośrodku naukowym CNRS.
Mieszka głównie w Albuquerque w Nowym Meksyku, USA, oraz we Francji w Nicei i Paryżu.
W 1994 roku sondaż przeprowadzony przez francuskie czasopismo literackie "Lire" wykazał, że 13% czytelników uważa go za największego żyjącego pisarza francuskojęzycznego, co dało mu zwycięstwo.
Zasiadał w jury sekcji „Cinéfondation” na 60. MFF w Cannes (2007).
Krytyka literacka.
Zaczął pisać w wieku siedmiu-ośmiu lat. Sławę przyniosła mu już pierwsza powieść, "Protokół", nominowana do nagrody Goncourtów i nagrodzona Nagrodą Renaudot w 1963 roku.
Jego karierę literacką można podzielić na dwa główne okresy:
Poprzedni Francuz, który otrzymał nagrodę Nobla to Claude Simon (1985). Ogłaszając przyznanie nagrody, szwedzka akademia nazwała Le Clezio „autorem nowych kierunków, poetyckiej przygody i zmysłowej ekstazy, eksploratorem człowieczeństwa poza i pod panującą cywilizacją”.

</doc>
<doc id="1486482" url="https://pl.wikipedia.org/wiki?curid=1486482" title="Puszcza Drawska">
Puszcza Drawska

Puszcza Drawska – puszcza w północno-zachodniej Polsce, na terenie województw zachodniopomorskiego, lubuskiego i wielkopolskiego. Ciągnie się pasmem na południe od jezior Lubie i Drawsko do ujścia Drawy do Noteci. Od północy i wschodu ograniczona jest Pojezierzem Drawskim i Pojezierzem Wałeckim, zaś od strony zachodniej znajdują się: Pojezierze Ińskie, Pojezierze Choszczeńskie i Pojezierze Dobiegniewskie. Od południa zamknięta Kotliną Gorzowską. W przeszłości części tego kompleksu nazywano także Puszczą Zarzęcicką (w okolicach Drawska Pomorskiego) oraz Puszczą Polską (na południe od jeziora Drawsko). Nazwa puszczy pochodzi od rzeki Drawy przecinającej lasy puszczy. Ze względu na położenie przeważnie w pasie sandrów Równiny Drawskiej dominują tu siedliska borowe z domieszką gatunków liściastych.
Turystyka.
Popularne miejsce organizacji spływów kajakowych – głównie Drawa i Płociczna. Wzdłuż rzek wyznaczono miejsca postojowe dla kajaków i miejsca biwakowania. Szlaki piesze i rowerowe koncentrują się wokół parku narodowego i na południu Puszczy. Pozostała część, ze względu na większe odległości między miejscowościami, bardziej atrakcyjna dla turystyki rowerowej i konnej. Liczne czyste jeziora o różnej wielkości.

</doc>
<doc id="1486483" url="https://pl.wikipedia.org/wiki?curid=1486483" title="Fernand Cormon">
Fernand Cormon

Fernand-Anne Piestre Cormon (ur. 24 grudnia 1845 w Paryżu, zm. 20 marca 1924 tamże) – francuski malarz akademicki, dekorator i pedagog.
Życiorys.
Studiował w Brukseli u Jean-Francois Portaelsa, później w Paryżu u Alexandre Cabanel i Eugènea Fromentina. Debiutował w Salonie w 1868. Początkowo wystawiał płótna przedstawiające brutalne sceny przemocy takie jak "Śmierć Ravara" czy "Zabójstwo w Seraju". Później malował głównie sceny historyczne, religijne oraz portrety. Wykonał dekoracje (freski, plafony) w kilku paryskich budynkach użyteczności publicznej. W latach 1875–1877 mieszkał w Tunezji, dzięki czemu zainteresował się tematyką orientalną.
Cormon pozostał wierny zasadom akademizmu i do końca życia wystawiał w paryskim Salonie. Był profesorem École des Beaux-Arts i członkiem Académie des Beaux-Arts od 1898. W 1880 został odznaczony Legią Honorową V klasy.
Uczniowie.
Wśród jego licznych uczniów było wielu znanych artystów, m.in. Louis Anquetin, Armand Assus, Adolphe Beaufrère, Émile Bernard, Marius de Buzon, Émile Claro, Omer Désiré Bouchery, Jacques Bonneaud, George Hendrik Breitner, Ibrahim Çallı, Auguste-Elysée Chabaud, Eugéne-Louis Chayllery, Lucien-Victor Delpy, Paul Elie Dubois, Thorvald Erichsen, Augustin Ferrando, Constantin Font, Jules Fouqueray, Pierre Frailong, Jean Frélaut, Alphonse Germain-Thill, Charles Laval, Victor le Baube, Emmanuel Mané-Katz, Henri Marret, Henri Matisse, Louis Muraton, Alphonse Osbert, Nicholas Roerich, Édouard-Marcel Sandoz, Chaïm Soutine, Henri de Toulouse-Lautrec, Vincent van Gogh i Henri Villain.

</doc>
<doc id="1486484" url="https://pl.wikipedia.org/wiki?curid=1486484" title="Fernand-Anne Piestre Cormon">
Fernand-Anne Piestre Cormon



</doc>
<doc id="1486485" url="https://pl.wikipedia.org/wiki?curid=1486485" title="Hugo Jury">
Hugo Jury

Hugo Jury (ur. 13 lipca 1887 w Mährisch Rothmühl, zm. 8 maja 1945 w Zwettl) – austriacki polityk, nazista, lekarz.
Od 11 marca do 13 marca 1938 roku był Ministrem Administracji w gabinecie Seyss-Inquarta. W maju 1938 roku został Gauleiterem Reichsgau Niederdonau. Od 1940 roku był ponadto gubernatorem, a od 1942 roku również komisarzem obrony Rzeszy dla tego regionu.
Popełnił samobójstwo pod koniec II wojny światowej. Podobno był kochankiem Elisabeth Schwarzkopf.

</doc>
<doc id="1486493" url="https://pl.wikipedia.org/wiki?curid=1486493" title="Alfonso Portillo">
Alfonso Portillo



</doc>
<doc id="1486496" url="https://pl.wikipedia.org/wiki?curid=1486496" title="Microsoft Azure">
Microsoft Azure

Microsoft Azure (wcześniej: Azure Services Platform, Windows Azure) – platforma chmurowa firmy Microsoft stworzona w modelu PaaS ("Platform as a Service"). Udostępnia ona mechanizmy pozwalające przetwarzać dane (Windows Azure Compute), a także je składować (Windows Azure Storage, SQL Azure). Platforma Windows Azure występowała pod nazwą kodową „Red Dog”.
W trakcie konferencji PDC 2008 w Los Angeles nastąpiła pierwsza prezentacja Platformy Windows Azure i jej udostępnienie w wersji CTP tylko dla uczestników tej konferencji. 1 lutego 2010 nastąpiła publiczna premiera tej platformy i udostępnienie jej do użytku komercyjnego.
Budowa.
Platforma zbudowana jest z grupy trzech technologii zapewniających specjalizowany zestaw możliwości dla programistów. Co więcej, platforma Windows Azure może być wykorzystywana zarówno przez aplikacje uruchamiane lokalnie na komputerach użytkowników, jak i aplikacje uruchomione w chmurze.
Platforma Windows Azure składa się z następujących elementów:
Tworzenie aplikacji.
Technologiami jakie można wykorzystać do budowy aplikacji dla Platformy Windows Azure są wszystkie technologie dające się uruchomić na platformie Windows. Oprócz technologii .NET (technologia referencyjna dla chmury Windows Azure) można wykorzystywać także takie technologie jak Java, PHP, C/C++ czy Python. Istnieje także zestaw narzędzi ułatwiających pisanie rozwiązań dla chmury Windows Azure przeznaczonych do popularnych IDE takich jak Visual Studio czy Eclipse.
Ze strony Microsoft można pobrać Windows Azure SDK dla platform takich jak .NET, Java, PHP i Ruby.
Ważnym składnikiem SDK jest emulator chmury. Pozwala on na lokalne uruchamianie, testowanie oraz debugowanie tworzonych aplikacji. Nie jest on jednak w 100% zgodny z rzeczywistą platformą. Najważniejsze różnice to:
Bezpieczeństwo.
Windows Azure posiada wiele procedur i rozwiązań technicznych zapewniających wysokie bezpieczeństwo danych i aplikacji umieszczonych w chmurze. Można tutaj wyróżnić wielokrotne replikacje danych, tak aby przynajmniej jedna kopia znajdowała się w innym centrum obliczeniowym. Inną cechą jest podział maszyn na tzw. obszary awarii (ang. "fault domains"), a instancje aplikacji są na nich rozlokowywane tak, aby każda aplikacja znajdowała się w innym obszarze awarii. Dzięki temu, w przypadku fizycznej awarii komputera istnieje mniejsza szansa na awarię aplikacji. Kolejną procedurą bezpieczeństwa jest fizyczne niszczenie wszelkich uszkodzonych dysków, które były wykorzystywane do przechowywania jakichkolwiek danych. Dzięki temu dane informacje, które przesyłane są do chmury i tam gromadzone, są zabezpieczone przed ich utratą oraz odczytaniem z dysków przez niepowołane osoby.

</doc>
<doc id="1486503" url="https://pl.wikipedia.org/wiki?curid=1486503" title="Dietmar Haaf">
Dietmar Haaf

Dietmar Haaf (ur. 6 marca 1967 w Bad Cannstatt) – niemiecki lekkoatleta, który specjalizował się w skoku w dal.
Podczas swojego jedynego olimpijskiego startu w 1992 roku nie awansował do finału. Pierwszy w historii Mistrz świata juniorów (tytuł wywalczył w 1986 roku). Dwukrotnie zdobywał medale halowych mistrzostw świata (złoty w 1991 oraz srebrny w 1989). W 1990 roku w Splicie został mistrzem Europy. Ma w swoim dorobku również dwa tytuły halowego mistrza Starego Kontynentu (1990, 1994). Dziewięciokrotnie był mistrzem Niemiec na otwartym stadionie (1986–1992, 1994, 1996) i sześciokrotnie w hali (1986, 1988, 1990, 1991, 1992, 1994). Rekord życiowy: stadion – 8,25 (30 sierpnia 1990, Split); hala – 8,25 (26 lutego 1989, Sindelfingen). Ten drugi rezultat był halowym rekordem Niemiec.

</doc>
<doc id="1486505" url="https://pl.wikipedia.org/wiki?curid=1486505" title="Willy Vorkastner">
Willy Vorkastner

Willy Carl Robert Vorkastner (ur. 20 lipca 1878 w Poczdamie, zm. 19 listopada 1931 w Halle) – niemiecki lekarz psychiatra, neurolog i specjalista medycyny sądowej.
Życiorys.
Ukończył gimnazjum w Goslar, studiował na Uniwersytecie w Getyndze, Berlinie, Heidelbergu i Halle. Następnie praktykował jako wolontariusz w Klinice Uniwersyteckiej w Halle i w Szpitalu Miejskim w Poczdamie. Tytuł doktora medycyny uzyskał w 1903 roku na Uniwersytecie w Halle. Następnie pracował w Klinice Psychiatryczno-Neurologicznej Uniwersytetu w Greifswaldzie. W 1910 roku habilitował się. Został profesorem nadzwyczajnym na Uniwersytecie w Halle w 1922 roku. W 1927 powołany na katedrę medycyny sądowej Uniwersytetu we Frankfurcie nad Menem. Zmarł nagle na zawał serca w wieku 53 lat.

</doc>
<doc id="1486506" url="https://pl.wikipedia.org/wiki?curid=1486506" title="Georges-Alain Jones">
Georges-Alain Jones

Georges-Alain Jones (ur. 30 września 1975 w Saint-Jean-Cap-Ferrat, w regionie Prowansja-Alpy-Lazurowe Wybrzeże, w departamencie Alpy Nadmorskie) - francuski piosenkarz.
Jego matka zmarła, gdy miał trzy miesiące. Ojciec, afroamerykański muzyk opuścił rodzinę. Dorastał w Nicei, w regionie Prowansja-Alpy-Lazurowe Wybrzeże, w departamencie Alpy Nadmorskie, gdzie wychowywała go ciotka, która wzbudziła w nim zainteresowanie muzyką rhythm and blues. Uczył się muzyki i szybko stał się gitarzystą, zafascynowanym takimi wykonawcami jak Ben Harper, Otis Redding, B. B. King czy Stevie Wonder. Zarabiał na życie pracując jako kucharz, ale marzył o rozpoczęciu muzycznej kariery. W dniu 31 sierpnia 2002 roku trafił do drugiej edycji programu "Star Academy". W dniu 3 października 2005 roku ukazał się jego pierwszy album "New Jersey".
Linki zewnętrzne.
 

</doc>
<doc id="1486561" url="https://pl.wikipedia.org/wiki?curid=1486561" title="Tajemnica Marii Roget">
Tajemnica Marii Roget

Tajemnica Marii Roget (ang. "Mystery of Marie Rogêt") – jest to nowela Edgara Allana Poe napisana w 1842 roku, często określana jako kontynuacja "Zabójstwa przy Rue Morgue". Bazuje ona na szczegółach prawdziwego morderstwa. Ukazała się w "Snowden’s Ladies’ Companion" w trzech częściach, w listopadzie i grudniu 1842 oraz w lutym 1843 roku.
Fabuła.
Detektyw C. Auguste Dupin i jego pomocnik, anonimowy narrator, podejmują próbę rozwiązania tajemniczego morderstwa Marie Roget w Paryżu. Ciało Roget, pracownicy sklepu z perfumami, zostaje wyłowione z Sekwany, a media wykazują duże zainteresowanie tą sprawą. Dupin podkreśla, że gazety kreują raczej sensację, niż dociekają prawdy. Jednakże czyta on artykuły, aby wejść w umysł zabójcy. Używa swojej umiejętności analitycznego rozumowania by ustalić, że zabójca wlókł swą ofiarę po ziemi za jej pasek od ubrania zaplątany wokół jej talii, zanim wrzucił jej ciało z łodzi do rzeki. Znalezienie owej łodzi, jak sugeruje Dupin, doprowadzi policję do mordercy.
Inspiracja.
Historia bazuje na prawdziwym zabójstwie Marii Cecilii Rogers. Urodziła się ona przypuszczalnie w Lyme w Connecticut w 1820 roku, ale jej akty urodzenia nie zachowały się. Zniknęła 4 października 1838 roku w Nowym Yorku i stała się znana jako „Beautiful Cigar Girl”. Kilka dni później gazety pisały o jej powrocie. Mówiono wtedy, że uciekła z oficerem marynarki. Trzy lata później, 25 lipca 1841 roku zniknęła ponownie. Jej ciało zostało znalezione w rzece Hudson River 28 lipca w Hoboken w New Jersey. W szczegółach sprawy sugerowano, że została zamordowana. Śmierć dobrze znanej kobiety wywołała duże narodowe zainteresowanie trwające całe tygodnie. Miesiąc później, gdy dochodzenie ciągle trwało, jej narzeczony został znaleziony martwy. Powodem śmierci było samobójstwo. Obok jego ciała znaleziono notatki skruszonego mężczyzny i pustą butelkę po truciźnie.
Pisząc o sprawie Rogers w formie kontynuacji "Zabójstwa przy Rue Morgue", Poe próbował rozwiązać tajemnicę wyżej wymienionego morderstwa. Pisał on później w liście: „Pod pozorem pokazania jak Dupin rozwiązuje zagadkę zabójstwa Mary, ja właściwie podjąłem się bardzo rygorystycznej analizy prawdziwej tragedii w Nowym Yorku. Chociaż media wykazywały duże zainteresowanie, a Poe dodatkowo uwiecznił historię, sprawa ta pozostała jedną z najbardziej zagadkowych, niewyjaśnionych morderstw Nowego Yorku.
Pisanie fikcyjnych utworów na podstawie prawdziwych wydarzeń było bardzo charakterystyczne w tym okresie literatury amerykańskiej. Poe miał w jego dorobku już historie w tej konwencji, relacjonując sprawę tzw. Beauchamp-Sharp Tragedy, w jego jedynej sztuce teatralnej Politian, która jednak nie została dokończona. Sensacyjna historia zabójstwa była również tematem kilku innych pisarzy jak: William Gilmore Simms i Thomas Holley Chivers. „Tajemnica Marii Roget” jednak była prawdopodobnie pierwszym utworem napisanym w konwencji detektywistycznej na podstawie prawdziwego zabójstwa.
Krytyka.
Z grupy trzech historii związanych z postacią Dupina, „Tajemnica Marii Roget” odniosła najmniejszy sukces. Współcześni krytycy pisali:
„Trafniej byłoby ocenić to jako esej niż nowelę. Jako esej jest to ciężkie ćwiczenie analitycznego sposobu rozumowania. Jako nowela prawie zanika. Nie jest życiowa. Figury ani się nie poruszają się, ani nie rozmawiają. Tylko profesjonalny student analizy lub nałogowy wielbiciel kryminologii może czytać utwór Poe bez udawanego poziomu zainteresowania.
Publikacja.
Poe zaprezentował „Tajemnicę Marii Roget” mówiąc redaktorom, że rozwiązał zagadkę śmierci Marii Roget w czasie gdy większość czytelników znało już szczegóły zdarzenia. Pierwsza część historii wydanej w seriach pojawiła się na łamach Snowden’s Ladies’ Companion w grudniu 1842, następna część w grudniu. Artykuł o sprawie opublikowany 26 grudnia 1842 roku w „New York Tribune” spowodował przesunięcie terminu publikacji trzeciej części przez Poe. Gazeta donosiła o nowych dowodach w sprawie Rogers, według których Rogers mogła umrzeć po nieudanej próbie aborcji, gazeta wspominała o tym jako o „przedwczesnym porodzie”. Poe wprowadził niewielkie zmiany w historii i umieścił tam podobną sugestię. Pełny przedruk utworu pojawił się w 1845 roku. Uwzględniał on 15 mniejszych poprawek sugerujących, że znał on prawdziwy powód śmierci od samego początku.

</doc>
<doc id="1486569" url="https://pl.wikipedia.org/wiki?curid=1486569" title="Bilbil krwawnik">
Bilbil krwawnik



</doc>
<doc id="1486582" url="https://pl.wikipedia.org/wiki?curid=1486582" title="Asus Eee Box">
Asus Eee Box

Asus Eee Box – nettop firmy ASUS. Został wyposażony w Express Gate, czyli zintegrowany z płytą główną system operacyjny. Jego wymiary to 223 × 178 × 26 mm (bez podstawy).
Podobne modele Eee.
W Polsce dostępne są również:

</doc>
<doc id="1486585" url="https://pl.wikipedia.org/wiki?curid=1486585" title="Parafia Najświętszego Serca Pana Jezusa w Gdyni">
Parafia Najświętszego Serca Pana Jezusa w Gdyni

Parafia Najświętszego Serca Pana Jezusa w Gdyni – parafia rzymskokatolicka usytuowana w dzielnicy Gdyni–Śródmieście. Należy do dekanatu Gdynia–Śródmieście, który należy do archidiecezji gdańskiej.
Historia parafii.
Parafia została ustanowiona 1 stycznia 1949. W 1957 rozpoczęto budowę kościoła, który konsekrowano 30 października 1966.

</doc>
<doc id="1486610" url="https://pl.wikipedia.org/wiki?curid=1486610" title="Nokia N80">
Nokia N80

Nokia N80 – model telefonu komórkowego firmy Nokia.

</doc>
<doc id="1486612" url="https://pl.wikipedia.org/wiki?curid=1486612" title="S-BOX">
S-BOX



</doc>
<doc id="1486620" url="https://pl.wikipedia.org/wiki?curid=1486620" title="Sanctity">
Sanctity

Sanctity – amerykańska grupa muzyczna wykonująca thrash metal, powstała w 1998 w Asheville.

</doc>
<doc id="1486623" url="https://pl.wikipedia.org/wiki?curid=1486623" title="Scyntylacje">
Scyntylacje



</doc>
<doc id="1486635" url="https://pl.wikipedia.org/wiki?curid=1486635" title="Państwa uczestniczące w Zimowych Igrzyskach Olimpijskich">
Państwa uczestniczące w Zimowych Igrzyskach Olimpijskich



</doc>
<doc id="1486638" url="https://pl.wikipedia.org/wiki?curid=1486638" title="Max Arildskov">
Max Arildskov

Max Johannes Arildskov (ur. 17 lutego 1896 w Hadsund, zm. w 1986) – duński nazistowski działacz polityczny, kolaborant podczas II wojny światowej
Był jednym z pierwszych działaczy nazistowskich w Danii. Od 1919 pracował w firmie swojego ojca. W 1932 spotkał Fritsa Clausena, po czym wstąpił do jego ugrupowania politycznego Narodowosocjalistycznej Duńskiej Partii Robotniczej (DNSAP), wzorującej się na hitlerowskiej NSDAP. Po pewnym czasie wszedł w skład jej kierownictwa. Od zajęcia Danii przez wojska niemieckie 9 kwietnia 1940, prowadził kolaborację z okupantami. Na pocz. 1943, po przegranych przez DNSAP marcowych wyborach parlamentarnych, wyszedł z partii. W maju tego roku utworzył własne ugrupowanie Det Nye Danmark (Nowa Dania). W październiku nawiązał współpracę z Duńską Obroną Ludową, grupą rozłamową z Korpusu Schalburga. Następnie przystąpił do tworzenia bojówek paramilitarnych Landstormen, które osiągnęły liczebność ok. 200 ludzi. Po zakończeniu wojny został aresztowany, po czym po procesie skazany na karę 8 lat więzienia. 9 maja 1948 wyszedł jednak na wolność.
Linki zewnętrzne.
Biografia Maxa Arildskova (jęz. duński)

</doc>
<doc id="1486640" url="https://pl.wikipedia.org/wiki?curid=1486640" title="System sterowania bezpośredniego">
System sterowania bezpośredniego

System sterowania bezpośredniego, układ bezpośredniego sterowania cyfrowego (DDC, ang. "Direct Digital Control") – w odróżnieniu od układów sterowania pośredniego, jest to taki cyfrowy układ automatyki, w którym regulator cyfrowy (np. komputer) steruje bezpośrednio urządzeniami wykonawczymi (np. zaworami albo klapami).
Natomiast w układach pośredniego sterowania cyfrowego regulator cyfrowy (np. komputer) pełni funkcję nadrzędną, steruje najpierw regulatorem ciągłym (analogowym) określając przykładowo zmiany jego nastaw – może to być regulator PID – a dopiero ten regulator ciągły steruje poszczególnymi urządzeniami wykonawczymi. Układy pośredniego sterowania cyfrowego należy zaliczyć do hierarchicznych układów sterowania. W warstwie nadrzędnej komputer może na przykład wykonywać obliczenia optymalizacyjne.
System DDC realizuje więc takie same funkcje jakie mogą być wykonane przez konwencjonalne regulatory. Często zastępuje znaczną liczbę układów regulacji konwencjonalnej.
Sygnał wejściowy doprowadzany do jednostki centralnej podlega następującym operacjom obliczeniowym:
Sygnał sterujący wysyłany jest do obiektu w odpowiednim momencie czasu zwanym "chwilą impulsowania".
Pojęcie DDC stosowane jest na polu automatyki przemysłowej i jest jednym z komputerowych systemów sterowania, który klasyfikuje się ze względu na powiązania z procesem.

</doc>
<doc id="1486644" url="https://pl.wikipedia.org/wiki?curid=1486644" title="Wojskowo-Geograficzny Opis Polski">
Wojskowo-Geograficzny Opis Polski

Wojskowo-Geograficzny Opis Polski ("Militärgeographische Beschreibung von Polen") – dokument przygotowany przez Sztab Generalny Wojsk Lądowych Wehrmachtu ("Generalstab des Heeres"), Wydział 9 w Berlinie. Datowany na 1 lipca 1939.
Jeden z ważniejszych dokumentów w planowaniu operacji wojskowej przeciwko Polsce w ramach realizacji Fall Weiss w 1939. Efekt pracy planistów i niemieckiego wywiadu i niemieckich wojsk rozpoznawczych. Dokument niejawny (tajny, "geheim").
Obejmował w większości obszar niemieckiej strefy (zapisanej w tzw. pakcie Ribbentrop-Mołotow) później podbitej Polski.

</doc>
<doc id="1486646" url="https://pl.wikipedia.org/wiki?curid=1486646" title="Fall Weiß">
Fall Weiß



</doc>
<doc id="1486647" url="https://pl.wikipedia.org/wiki?curid=1486647" title="Shoshana Ronen">
Shoshana Ronen

Shoshana Ronen (hebr. שושנה רונן, Szoszanna Ronen) – izraelska i polska filozofka, filolożka i hebraistka narodowości żydowskiej, profesor nauk humanistycznych.
Życiorys.
Urodziła się w Izraelu, ale od początku lat 90. XX wieku mieszka w Polsce. Została nauczycielką akademicką Wydziału Orientalistycznego Uniwersytetu Warszawskiego, gdzie kieruje Zakładem Hebraistyki. Specjalizuje się w etyce, literaturoznawstwie oraz hebraistyce. W 1998 uzyskała na UW stopień doktora nauk humanistycznych w zakresie filozofii na podstawie pracy "Nietzsche and Wittgenstein in Search of Secular Salvation" (promotor – Marek Siemek). W 2007 otrzymała stopień doktor habilitowanej nauk humanistycznych w zakresie literaturoznawstwa na podstawie pracy "Polin – Kraj lasów i rzek: Obrazy Polski i Polaków we współczesnej literaturze hebrajskiej w Izraelu". 20 czerwca 2018 prezydent Andrzej Duda nadał jej tytuł profesora nauk humanistycznych.
Jest zwolenniczką liberalnego podejścia do żydostwa, nie tylko poprzez religijną ortodoksję, a m.in. poprzez judaizm reformowany.
Życie prywatne.
Jej mężem jest Stanisław Obirek.

</doc>
<doc id="1486651" url="https://pl.wikipedia.org/wiki?curid=1486651" title="Orkiestra Konin">
Orkiestra Konin



</doc>
<doc id="1486654" url="https://pl.wikipedia.org/wiki?curid=1486654" title="Road to Bloodshed">
Road to Bloodshed

Road to Bloodshed – pierwszy album studyjny amerykańskiej grupy muzycznej Sanctity.

</doc>
<doc id="1486658" url="https://pl.wikipedia.org/wiki?curid=1486658" title="9 Pułk Rozpoznawczy (III Rzesza)">
9 Pułk Rozpoznawczy (III Rzesza)

9 Pułk Rozpoznawczy (niem. "Aufklärungs-Regiment 9") – zmotoryzowany pułk rozpoznawczy Wehrmachtu.
W czasie niemieckiej agresji na Polskę we wrześniu 1939 wchodził w skład austriackiej 4 Dywizji Lekkiej.
Dowódcą 1 szwadronu 9 Zmotoryzowanego Pułku Zwiadowczego w 1939 był leutnant C.H. Hermann.
15 września 1939 pod Kryłowem nad Bugiem pułk nawiązał łączność radiową z nacierającymi od północy czołówkami pancernymi XIX Korpusu Pancernego gen. Heinza Guderiana.

</doc>
<doc id="1486671" url="https://pl.wikipedia.org/wiki?curid=1486671" title="Lubowla">
Lubowla



</doc>
<doc id="1486672" url="https://pl.wikipedia.org/wiki?curid=1486672" title="Centrum handlowe Sarni Stok">
Centrum handlowe Sarni Stok



</doc>
<doc id="1486673" url="https://pl.wikipedia.org/wiki?curid=1486673" title="Centrum handlowo-rozrywkowe Sarni Stok">
Centrum handlowo-rozrywkowe Sarni Stok



</doc>
<doc id="1486674" url="https://pl.wikipedia.org/wiki?curid=1486674" title="CHR Sarni Stok">
CHR Sarni Stok



</doc>
<doc id="1486675" url="https://pl.wikipedia.org/wiki?curid=1486675" title="CH Sarni Stok">
CH Sarni Stok



</doc>
<doc id="1486676" url="https://pl.wikipedia.org/wiki?curid=1486676" title="Parafia św. Maksymiliana Marii Kolbe w Waplewie Wielkim">
Parafia św. Maksymiliana Marii Kolbe w Waplewie Wielkim

Parafia św. Maksymiliana Marii Kolbe w Waplewie Wielkim – parafia rzymskokatolicka w diecezji elbląskiej. Erygowana w 1 lipca 1990 przez biskupa warmińskiego Edmunda Piszcza.
Parafia została wydzielona z parafii w Starym Targu. Do 1992 należała do diecezji warmińskiej. 25 marca 1992 została włączona do diecezji elbląskiej.
Na obszarze parafii leżą miejscowości: Waplewo Wielkie, Waplewko, Brzozówka, Ramoty, Tulice i Waplewo-Osiedle. Tereny parafii znajdują się w gminie Stary Targ, w powiecie sztumskim, w województwie pomorskim.
W 2006 parafia liczyła około 1300 wiernych.
Kościół parafialny w Waplewie Wielkim powstał w 1873 jako eklektyczna kaplica grobowa rodziny Sierakowskich, których pałac znajduje się w tej miejscowości. We wnętrzu barokowe ołtarze oraz gotycka rzeźba Madonny.

</doc>
<doc id="1486677" url="https://pl.wikipedia.org/wiki?curid=1486677" title="Kampfgeschwader Lützow">
Kampfgeschwader Lützow

Kampfgeschwader Lützow (pol. "Szwadron bojowy Lützow") – niemiecki propagandowy film wojenny z 1941.
Jego reżyserem był Hans Bertram, zaś wytwórnią Tobis Filmkunst. Data premiery: 28 lutego 1941.
Fabuła.
Fabuła filmu była umiejscowiona w czasie niemieckiej agresji na Polskę w 1939, natomiast sam film miał podnieść morale niemieckich żołnierzy przed kolejnymi wojennymi zmaganiami.
Samoloty Avia B-534 odtwarzały polskie samoloty myśliwskie, latając z polskimi znakami rozpoznawczymi (w rzeczywistości były to słowackie maszyny przemalowane przez Niemców na potrzeby filmu), a żołnierze słowaccy odgrywali role polskich kawalerzystów szarżujących na niemieckie czołgi.
Większość zdjęć plenerowych kręcono w Bagiczu nieopodal Kołobrzegu. Część zdjęć kręcono również w Wyszkowie.
Zdjęcia z filmu.
Niektóre zdjęcia z filmu funkcjonują w obiegu jako zdjęcia dokumentalne z kampanii wrześniowej. Dotyczy to głównie zdjęcia z 33 min. przedstawiającego rzekomy przejazd polskiej kawalerii przez Sochaczew opisanego w ten sposób m.in. w bazie fotografii World History Archive/East News. W rzeczywistości zdjęcie przedstawia słowackich kawalerzystów odgrywających polską jednostkę.

</doc>
<doc id="1486680" url="https://pl.wikipedia.org/wiki?curid=1486680" title="Szwadron bojowy Lützow">
Szwadron bojowy Lützow



</doc>
<doc id="1486681" url="https://pl.wikipedia.org/wiki?curid=1486681" title="Arnobiusz Młodszy">
Arnobiusz Młodszy

Arnobiusz Młodszy (V wiek) – wczesnochrześcijański pisarz, prawdopodobnie mnich, pochodzący z Afryki i przez pewien czas mieszkający w Rzymie.
Pisma.
Jest autorem dzieła "Spór z Serapionem", w którym usiłował pogodzić chrystologiczne doktryny tradycji rzymskiej i aleksandryjskiej. Niektórzy badacze, np. Morin przypisuje mu również autorstwo "Księgi do Gregorii", "Marginesowych notatek do Ewangelii", "Komentarzy do Psalmów" oraz dzieła pt. "Przeznaczony". Arnobiusz opisał 90 herezji i był zwolennikiem teorii podwójnego przeznaczenia, którą przypisywał samemu Augustynowi (choć z zastrzeżeniem, że ten głosił ją w wąskim gronie). Po wielu wiekach, teoria ta legła u podstaw soteriologii Kalwina.

</doc>
<doc id="1486682" url="https://pl.wikipedia.org/wiki?curid=1486682" title="Prehistorik 2">
Prehistorik 2

Prehistorik 2 – kontynuacja zręcznościowej gry komputerowej Prehistorik, wydana w roku 1993 przez firmę Titus Interactive.
Fabuła.
Podobnie jak w poprzedniej części, w grze "Prehistorik 2" gracz wciela się w jaskiniowca, który wyrusza w pełną niebezpieczeństw podróż. W porównaniu z pierwszą częścią znacznie poprawiono grafikę, jak również dodano wiele nowych, humorystycznych akcentów podczas gry.
Rozgrywka.
Głównymi celami gracza są:
Cele poboczne:
W eksploracji etapów graczowi przeszkadzają różnego rodzaju przeciwnicy, z którymi kontakt powoduje uszczuplenie jednego z trzech punktów energii. Na przeciwników można naskakiwać, dzięki czemu bohater może dotrzeć do wyżej położonych rejonów. Przeciwnicy regenerują się, więc próba eliminacji wszystkich w etapie jest z góry skazana na niepowodzenie. Są jednak miejsca, w których przeciwnik nie regeneruje się (zazwyczaj w miejscu, z którego jest dostęp do ukrytych przedmiotów). Unicestwiony przeciwnik, który uszczupli zasób energii bohatera, pozostawia po sobie sześć kostek. Ich zebranie powoduje odzyskanie utraconego punktu energii. Gra składa się z 10 etapów zwykłych i 3 etapów specjalnych.
Konwersje.
Gra doczekała się przeniesienia na platformę Game Boy, Super Nintendo Entertainment System i Game Boy Advance pod nazwą Prehistorik Man.

</doc>
<doc id="1486685" url="https://pl.wikipedia.org/wiki?curid=1486685" title="MyFootballClub">
MyFootballClub

MyFootballClub – angielski projekt, który ma na celu zgromadzenie co najmniej 50 tysięcy entuzjastów piłki nożnej z całego świata i zakupu angielskiego klubu piłkarskiego. MyFootballClub ma udostępniać każdemu współwłaścicielowi klubu, sprawowanie nad nim kontroli, poprzez demokratyczne głosowanie za pośrednictwem internetu. Każdy członek zgromadzenia, ma prawo do wyrażania swoich opinii i wpływanie na decyzje podejmowane przez klub, np. zatrudnianie trenerów czy transferowanie zawodników.
23 stycznia 2008 r. 95,89% członków MyFC wyraziło zgodę na zakup 75% udziałów Ebbsfleet United FC, a tym samym na większościowe przejęcie tego klubu.
14 maja 2008 MyFC osiągnął 30 tysięcy członków, stale opłacających składki. 11 września 2008 dołączył 31-tysięczny członek.
Odpowiedniki.
Projekt MyFC doczekał się podobnych projektów w innych krajach, np. Włoszech, Niemczech w tym Polski. KupimyKlub, polski odpowiednik tego projektu, został otwarty w lipcu 2008.

</doc>
<doc id="1486689" url="https://pl.wikipedia.org/wiki?curid=1486689" title="Komórki jajowe">
Komórki jajowe



</doc>
<doc id="1486690" url="https://pl.wikipedia.org/wiki?curid=1486690" title="Léon Germain Pelouse">
Léon Germain Pelouse

Léon Germain Pelouse (ur. 1 października 1838 w Pierrelaye (Seine-et-Oise), zm. 31 lipca 1891 w Paryżu) – francuski malarz pejzażysta, samouk.
Początkowo zajmował się handlem. Debiutował w 1865 w paryskim Salonie. Pierwszy sukces odniósł dopiero w 1873, otrzymując medal drugiej klasy za obraz "Le Matin dans la Vallée de Cernay". W następnym roku otrzymał kolejny medal za "Une Coupe de bois à Senlisse". W 1878 zostaje wyróżniony Legią Honorową, a w 1889 złoty medal na Wystawie Powszechnej.
Pelouse zmarł przedwcześnie w 53. roku życia. Do historii malarstwa francuskiego przeszedł jako jeden z najbardziej utalentowanych pejzażystów i kolorystów drugiej połowy XIX w. Jego styl i tematyka prac ma wiele wspólnego z barbizończykami. Pomimo że nigdy nie miał żadnego nauczyciela, osiągnął znaczny sukces artystyczny i uznanie.

</doc>
<doc id="1486692" url="https://pl.wikipedia.org/wiki?curid=1486692" title="Lekka Brygada III Korpusu Polskiego">
Lekka Brygada III Korpusu Polskiego

Oddzielna Lekka Brygada III Korpusu Polskiego – wielka jednostka piechoty Wojska Polskiego na Wschodzie.
Powstała z oddziałów III Korpusu Polskiego 11 kwietnia 1918. Rozformowana 10 czerwca 1918.
Skład organizacyjny.
Razem: 121 oficerów, 2026 szeregowych, 1377 koni, 12 dział, 41 karabinów maszynowych, 35 samochodów.

</doc>
<doc id="1486693" url="https://pl.wikipedia.org/wiki?curid=1486693" title="Mistrzostwa Świata w Piłce Ręcznej Mężczyzn 2009">
Mistrzostwa Świata w Piłce Ręcznej Mężczyzn 2009

Mistrzostwa Świata w Piłce Ręcznej Mężczyzn 2009 – dwudzieste pierwsze mistrzostwa świata w piłce ręcznej mężczyzn, oficjalny międzynarodowy turniej organizowany przez IHF mający na celu wyłonienie najlepszej męskiej reprezentacji narodowej w piłce ręcznej na świecie, który rozegrano we Chorwacji w dniach 16 stycznia – 1 lutego 2009 roku. W rozegranych w siedmiu halach zawodach wystąpiły dwadzieścia cztery zespoły, automatycznie do mistrzostw zakwalifikowała się reprezentacja Niemiec jako mistrz świata z 2007 oraz reprezentacja Chorwacji jako organizator zawodów. O pozostałe miejsca odbywały się kontynentalne eliminacje.
Zainteresowanie organizacją mistrzostw wyraziło pięć krajów, a wybrana została kandydatura Chorwacji. Zawody były transmitowane w Internecie.
W finale Francuzi pokonali gospodarzy, brąz zdobyli zaś Polacy.
Po zakończonym turnieju IHF opublikowała statystyki indywidualne i drużynowe.
Hale.
Siedem chorwackich miast gościło zawodników podczas Mistrzostw Świata 2009: Split, Zadar, Osijek, Varaždin, Poreč, Zagrzeb i Pula.
Spaladium Arena w Splicie i Arena Zagreb w Zagrzebiu, gościły finalistów rozgrywek.
Eliminacje.
Dwa zespoły miały zapewniony automatyczny awans, o dwadzieścia dwa miejsca w turnieju finałowym toczyły się natomiast kontynentalne eliminacje. Wolne miejsca zostały podzielone według następującego klucza geograficznego: Europie przydzielono dwanaście miejsc, Ameryce (Południowej wspólnie z Północną), Azji i Afryce przyznano po trzy miejsca, a jedno Oceanii.
Sędziowie.
Ostateczna lista arbitrów po wycofaniu się szwedzkiej pary Canbro/Claesson została opublikowana w połowie grudnia 2008 roku.
Nagrody indywidualne.
Nagrody indywidualne zdobyli:

</doc>
<doc id="1486698" url="https://pl.wikipedia.org/wiki?curid=1486698" title="Weng im Innkreis">
Weng im Innkreis

Weng im Innkreis – miejscowość i gmina w Austrii, w kraju związkowym Górna Austria, w powiecie Braunau am Inn. Liczy 1,4 tys. mieszkańców.

</doc>
<doc id="1486704" url="https://pl.wikipedia.org/wiki?curid=1486704" title="Tadeusz Bocheński (poeta)">
Tadeusz Bocheński (poeta)

Tadeusz Bocheński (ur. 17 kwietnia 1895 w Chrzanowie, zm. 16 grudnia 1962 w Zakopanem) – poeta, muzykolog, filozof, pisarz i eseista, pedagog, krytyk muzyczny, pianista, pedagog i tłumacz, wieloletni współpracownik „Kameny”.
Życiorys.
Urodził się w rodzinie Michała Bocheńskiego i Marii z domu Niemczyckiej w Chrzanowie. Po śmierci ojca przeniósł się w 1899 do Lwowa z matką i dwojgiem młodszego rodzeństwa. We Lwowie ukończył gimnazjum klasyczne i uczył się muzyki w konserwatorium. Ukończył studia muzyczne w Wiedniu.
W 1918 przyjechał do Lublina i podjął pracę w Gimnazjum im. Staszica, gdzie przez 13 lat uczył greki i łaciny oraz zajmował się twórczością poetycką.
W 1926 poznał Kazimierza Andrzeja Jaworskiego, późniejszego twórcę chełmskiej „Kameny”. Wraz z nim w latach 1923–1925 podjął współpracę z grupą literacką „Reflektor” (Wacław Gralewski, Konrad Bielski i in.). W 1925 był redaktorem dwutygodnika „Nowe Życie”, gdzie drukował swoje wiersze, przekłady i recenzje teatralne.
Pierwszą żoną Bocheńskiego była Maria z Jankowskich, matka pisarza Jacka Bocheńskiego (ur. 1926). Ślub wzięli 13 czerwca 1930 w parafii św. Jana w Lublinie. Decyzją Sądu Metropolitalnego w Warszawie z dnia 4 lipca 1931, jego pierwsze małżeństwo zostało unieważnione, co pozwoliło mu na zawarcie kolejnego, ze swoją muzą – Janiną „Janiurą” z Oderów. W tym samym roku z żoną opuścił Lublin i przeniósł się do Krakowa, gdzie mieszkał przez 4 lata i pracował jako nauczyciel języków klasycznych w Gimnazjum Bartłomieja Nowodworskiego, nie rezygnując z działalności literackiej.
W 1934, kiedy na świat przyszła jego córka Jeżyna, porzucił pracę pedagogiczną, aby utrzymywać się z pisarstwa, i przeniósł się do Zakopanego, gdzie zmarł w 1962. Został pochowany na Cmentarzu Zasłużonych na Pęksowym Brzyzku (sektor P-III-52 i 53).
Za działalność poetycką otrzymał Krzyż Kawalerski Orderu Odrodzenia Polski i nagrodę specjalną Ministra Kultury i Sztuki.
Twórczość.
W 1919 ukazał się pierwszy tomik jego wierszy "Poezje", potem kolejno: "Poezji" – seria druga (1919), "Dzwony – poezji" – seria trzecia (1920), "Serce – poezji" – seria czwarta (1920). Następne tomy poezji, nowel i przekładów ukazywały się w Lublinie i Cieszynie: "Rzeźbiarz – poezji" – seria piąta (Cieszyn 1922)," Olga i inne nowele" – (Cieszyn 1923), "Szkice estetyczne – Spontanizm" (Lublin 1923), nowele – "Kościół" (Cieszyn 1924), "Poezje Hezjoda – Tarcza Heraklesa" (Cieszyn 1924), "Poeci klasyczni – Gościńce" (Lublin 1925), "Moja cantyczka" (Lublin 1926), "Poetycka ekspresja uczuć" (Lublin 1928), "Liryki zebrane" (Stowarzyszenie Żywych Poetów 2022, wyd. pośm.).
Po wyjeździe z Lublina najważniejsze utwory drukował w „Kamenie”, gdzie pisał poezję, tłumaczenia, krytyki i szkice krytyczno-literackie (w numerach specjalnych tatrzańskich): "Tatry w polskiej poezji powojennej" (1935 nr 8–9) i "Poetyckie aspekty gór" (1939 nr 8–10). Drukował fragmenty „Dziennika tatrzańskiego”. Tłumaczył literaturę antyczną: Homera, Safonę, Pindara, Horacego.
Przekłady poetyckie Bocheńskiego to ponad dwa tysiące tytułów w cyklu: "Gościńce", "Krople humanizmu", "Kwiaty z kruszcu", "Liryki tatrzańskie". W 2019 roku nakładem wydawnictwa Stowarzyszenie Żywych Poetów ukazał się pośmiertnie przekład Bocheńskiego z sanskrytu "Gnomy staroindyjskie".

</doc>
<doc id="1486707" url="https://pl.wikipedia.org/wiki?curid=1486707" title="Land Rover Series">
Land Rover Series

Land Rover Series – samochód terenowy klasy średniej, produkowany przez brytyjską markę Rover w latach 1948 – 1985.
Historia.
Land Rover został opracowany przez Rover Company w 1947 roku w następstwie drugiej wojny światowej. Przed wojną Rover produkował luksusowe samochody, na które nie było zapotrzebowania w bezpośrednim okresie powojennym, a surowce były ściśle reglamentowane pomiędzy firmami wytwarzającymi sprzęt budowlany, przemysłowy lub towary, które można było szeroko eksportować, by zdobyć obce waluty dla kraju. Również pierwotna fabryka Rovera w Coventry została zbombardowana podczas wojny, zmuszając firmę do przeniesienia się do ogromnej "fabryki w cieniu" zbudowanej tuż przed wojną w Solihull, w której budowano silniki lotnicze Bristol Hercules. Fabryka stała pusta – początek produkcji samochodów od podstaw nie byłby finansowo opłacalny. Opracowano więc plany stworzenia małego, ekonomicznego samochodu znanego jako typ M i wyprodukowano kilka jego prototypów, ale byłby on zbyt drogi do wdrożenia do seryjnej produkcji.
Maurice Wilks, główny projektant firmy Rover, wymyślił plan produkcji lekkiego pojazdu rolniczego i użytkowego, o podobnej koncepcji do używanego w czasie wojny Jeepa Willysa, ale z naciskiem na wykorzystanie w rolnictwie. Być może zainspirował go Standard Motor Company, który borykał się z podobnymi problemami i produkował bardzo udany ciągnik Ferguson TE20 w swojej "fabryce w cieniu" w Coventry. Bardziej prawdopodobne jest jednak to, że wykorzystał własne doświadczenie z użytkowania Jeepa pochodzącego z nadwyżek armii na swojej farmie w Anglesey w Północnej Walii. W swojej konstrukcji dodał wał odbioru mocy (WOM), ponieważ na rynku pojawiła się luka między jeepami i ciągnikami (które posiadały WOM, ale były mniej elastyczne w transporcie). Oryginalna koncepcja Land Rovera (skrzyżowanie lekkiej ciężarówki z ciągnikiem) jest podobna do Unimoga, który został opracowany w Niemczech w tym okresie.
Pierwszy prototyp miał charakterystyczną cechę - kierownica została zamontowana w środku pojazdu. Stąd stało się znane jako "centrum sterowania". Został zbudowany na podwoziu Jeepa i użyto silnika i skrzyni biegów z sedana Rover P3. Nadwozie wykonane zostało ze stopu aluminium i magnezu o nazwie Birmabright, aby zaoszczędzić na stali, która była ściśle racjonowana. Wybór koloru lakieru był podyktowany przez wojskowe nadwyżki dostaw farb lotniczych, więc pierwsze pojazdy były w różnych odcieniach jasnozielonego i powstały pod koniec 1947 roku przez zespół kierowany przez inżyniera Arthura Goddarda.
Testy wykazały, że prototyp pojazdu był sprawną i wszechstronną maszyną. Napęd WOM z silnika umieszczonego z przodu i centralnie umieszczonej skrzyni biegów przekazującej moc na tylne koła pojazdu pozwalały na napędzanie samochodu dokładnie tak, jak ciągnik. Testowano również orkę i inne zadania rolnicze. Jednak gdy pojazd był gotowy do produkcji, popyt na użycie ciągników zmniejszył się, a centralnie umieszczona kierownica okazała się niepraktyczna w użyciu. Została więc ona zamontowana z boku, nadwozie zostało uproszczone w celu skrócenia czasu i kosztów produkcji oraz zamontowano większy silnik, a także specjalnie zaprojektowaną skrzynię biegów, która zastąpiła jednostkę Jeep. Rezultatem był pojazd, który nie używał podzespołów Jeepa i był nieco krótszy niż jego amerykański pierwowzór, ale szerszy, cięższy, szybszy i nadal zachowywał napęd WOM.
Land Rover został zaprojektowany tak, aby był produkowany tylko przez dwa lub trzy lata, aby uzyskać kapitał i zamówienia eksportowe dla Rover Company, aby umożliwić ponownie uruchomienie produkcji samochodów osobowych. Po ponownym uruchomieniu produkcji samochodów okazało się, że sprzedaż Land Roverów wciąż się zwiększała, i tak LR stał się marką własną, która wciąż odnosi sukcesy. Wiele z cech definiujących i odnoszących sukcesy konstrukcji Land Rovera było w rzeczywistości wynikiem dążenia Rovera do uproszczenia oprzyrządowania wymaganego dla pojazdu i wykorzystania minimalnej ilości racjonowanych materiałów. Podobnie jak nadwozie ze stopu aluminium (które zostało zachowane w trakcie produkcji, mimo że jest teraz droższe niż konwencjonalny korpus stalowy ze względu na jego idealne właściwości lekkiej i odpornej na korozję), inne przykłady obejmują charakterystyczne płaskie panele nadwozia z prostymi krzywymi o stałym promieniu (pierwotnie stosowane, ponieważ mogły być cięte i formowane ręcznie z blachy aluminiowej na podstawowym mocowaniu) i solidne podwozie z ramą skrzynkową, które w tych pojazdach było wykonane z czterech pasów stalowych przyspawanych z każdej strony w celu utworzenia skrzynki, ograniczając w ten sposób skomplikowane operacje spawania wymagane przy tworzeniu bardziej konwencjonalnej ramy typu U lub I.
Pierwsza generacja.
Land Rover Series I został zaprezentowany po raz pierwszy w 1948 roku.
Land Rover wszedł do produkcji w 1948 roku, później nazywany Series I. Został zaprezentowany na Amsterdam Motor Show. Pierwotnie zaprojektowany do użytku w gospodarstwie rolnym i lekkim przemyśle, ze stalową ramą i aluminiowym nadwoziem.
Na początku Land Rover był oferowany jako jeden model, który od 1948 do 1951 r. miał 80-calowy (2,03 m) rozstaw osi i 1,6-litrowy silnik benzynowy o mocy około 50 KM (37 kW, 51 KM). Zastosowano czterobiegową skrzynię biegów z Rovera P3, z nową dwubiegową skrzynią rozdzielczą. Pozwalało to załączać niezwykły napęd na cztery koła, z wolnobiegiem (używaną w niektórych samochodach Rovera w tamtym czasie). Pozwoliło to na załączanie przedniej osi za pomocą ręcznej skrzyni biegów na wybiegu, co pozwoliło uzyskać trwały napęd na 4 koła. Mechanizm naciągu w miejscu na nogi kierowcy pozwolił na zablokowanie wolnego koła, aby zapewnić bardziej tradycyjne 4WD. To był podstawowy model: zadaszenie drzwi i dach (płótno lub metal) były opcjonalnymi dodatkami. W 1950 roku światła przesunęły się z pozycji za kratką, aby wystawały przez kratkę.
Od samego początku zdawano sobie sprawę, że niektórzy kupujący będą potrzebować Land Rovera bez spartańskich wnętrz. W 1949 roku Land Rover wprowadził na rynek drugą opcję nadwoziową o nazwie "Station Wagon", wyposażoną w nadwozie zbudowane przez Tickforda, konstruktora nadwozi znanego z pracy z Rolls-Royce i Lagondą. Karoseria była drewniana i miała miejsce dla siedmiu osób. Tickford był dobrze wyposażony w porównaniu ze standardowym Land Roverem, posiadał skórzane fotele, ogrzewaną kabinę, jednoczęściową laminowaną szybę przednią, pokrowiec na koło zapasowe z blaszką, nowe elementy wyposażenia wnętrza oraz inneopcje. Drewniana konstrukcja sprawia, że były drogie w produkcji. Tickford był sprzedawany jako "private car", co powodowało wysokie podatki w przeciwieństwie do oryginalnego Land Rovera. W rezultacie sprzedano mniej niż 700 Tickfordów, a wszystkie z wyjątkiem 50 zostały sprzedane na eksport.
W 1952 i 1953 roku zamontowano większy silnik benzynowy o pojemności 2,0 litra. Ten silnik ma otwory syjamskie, co oznacza, że nie ma kanałów wodnych do chłodzenia między cylindrami. W 1950 roku niezwykły, półstały system 4WD został zastąpiony bardziej konwencjonalnym układem, z napędem do przedniej osi, który jest przenoszony przez proste sprzęgło kłowe. Mniej więcej w tym czasie wyjaśniono również status prawny Land Rovera. Jak wspomniano powyżej, Land Rover był pierwotnie klasyfikowany jako pojazd użytkowy, co oznacza, że był wolny od podatku przy zakupie. Jednakże oznaczało to również ograniczenie prędkości do 30 mil na godzinę (48 km/h) na brytyjskich drogach. Po wniesieniu apelacji do Law Lords po tym, jak właściciel został oskarżony o przekroczenie tego limitu, Land Rover został sklasyfikowany jako dostawczy, jeżeli jest wykorzystywany do celów komercyjnych.
Rok 1954 przyniósł poważne zmiany. 80-calowy (2,03 m) rozstaw osi zastąpiono 86-calowym (2.18 m) rozstawem i wprowadzono wersję "Pick Up" o rozstawie 107 cali (2,72 m). Zwiększony rozstaw osi zapewniał dodatkową przestrzeń ładunkową. W połowie 1954 r. wprowadzono silnik benzynowy z większą średnicą tłoka (od nr silników 5710xxxx), umożliwiający lepsze chłodzenie między cylindrami. Zostało to wprowadzone w samochodach Rovera rok wcześniej. Silnik został ponownie zmodyfikowany w 1955 r. (od nr silnika 1706xxxxx), czasami nazywanego "późnym" rozwierceniem.
W 1956 roku wprowadzono pierwszy model pięciodrzwiowy na 107-calowej ramie zwany "Station Wagon" z miejscami siedzącymi dla nawet dziesięciu osób. 86-calowy model był trzydrzwiowy, siedmiomiejscowy. Nowe "kombi" różniły się znacznie od poprzedniego modelu Tickford, budowano z prostych metalowych paneli i konstrukcji ze śrubami zamiast złożonej drewnianej starszej konstrukcji. Zostały one przeznaczone do wykorzystania zarówno jako pojazdy użytkowe jako busy do przewozu robotników do odległych miejsc, jak i przez prywatnych użytkowników. Podobnie jak wersja Tickford, zostały wyposażone w podstawowe elementy wyposażenia wnętrza, takie jak klapy dachowe i oświetlenie wewnętrzne.
W "kombi" pojawiła się pierwsza modyfikacja Land Rover. Station Wagon zostały wyposażone w "Dach Safari", który składał się z drugiej powłoki dachu zamontowanej na pojeździe. Dzięki temu wnętrze było chłodne podczas upałów i zmniejszało kondensację w niskich temperaturach. Otwory wentylacyjne zamontowane na dachu umożliwiły dodatkową wentylację wnętrza. Podczas gdy bazowały one na tych samych podwoziach i układach napędowych co standardowe pojazdy, Station Wagon'y nosiły różne numery podwozia, specjalne plakietki i były reklamowane w oddzielnych broszurach. W przeciwieństwie do oryginalnego Station Wagon nowe wersje wewnętrzne były bardzo popularne.
W połowie 1956 roku rozstaw osi został wydłużony o 2 cale (51 mm) do 88 cali (2,24 m) i 109 cali (2,77 m), a przednia belka podwozia została przesunięta o cale do przodu, aby pomieścić nowy silnik Diesla, który miał być opcją w następnym roku. Ta zmiana została wprowadzona we wszystkich modelach z wyjątkiem 107 kombi, która nigdy nie byłaby wyposażona w silnik wysokoprężny i ostatecznie byłaby ostatnim modelem Series I w produkcji. Wymiary te miały być stosowane we wszystkich Land Roverach przez następne 25 lat.
W 1957 roku wprowadzono zupełnie nowy silnik diesla o pojemności 2,0 litra, który pomimo podobnej pojemności nie był związany z używanymi silnikami benzynowymi. W tamtych czasach silniki benzynowe używały raczej przestarzałego układu zaworowego nad zaworem wydechowym; Diesel korzystał z bardziej nowoczesnego układu zaworu górnego. Ten silnik wysokoprężny był jedną z pierwszych wysokoprężnych silników diesla opracowanych do użytku drogowego, produkujących 52 KM (39 kW) przy 4000 obr./min.
Druga generacja.
Land Rover Series II został zaprezentowany po raz pierwszy w 1958 roku.
Kontynuatorem sukcesu Series I było Series II, które produkowano od 1958 do 1961 roku. Zbudowana była na ramie o rozstawie osi 88 cali (2200 mm) i 109 cali (2800 mm) (zwykle określanych jako "SWB" i "LWB"). Był to pierwszy Land Rover, który uzyskał pomoc od działu stylizacji Rovera - główny stylista David Bache wyprodukował znaną "beczkowatą" linię talii, aby zakryć szerszy tor pojazdu i ulepszony projekt wariantu kabiny ciężarówki, wprowadzając zakrzywione boczne szyby i zaokrąglony dach - nadal używany w obecnych modelach Land Rover. Series II było pierwszym pojazdem, w którym zastosowano silnik benzynowy o pojemności 2,25 litra, chociaż w pierwszych 1500 modelach z krótkim rozstawem osi (SWB) montowano 2,0-litrowy silnik benzynowy o mocy 52 KM (39 kW) z Series I. Większy silnik benzynowy produkował 72 KM (54 kW) i był blisko związany z 2,0-litrowym silnikiem wysokoprężnym, który jest nadal w użyciu. Silnik ten stał się standardową jednostką Land Rovera do połowy lat 80., kiedy silniki wysokoprężne stały się bardziej popularne.
109-calowa (2800 mm) Series II Station Wagon miała dwunastomiejscową opcję w standardowym układzie dziesięcioosobowym. Chodziło przede wszystkim o skorzystanie z brytyjskich przepisów podatkowych, dzięki którym pojazd z 12 miejscami lub więcej został sklasyfikowany jako autobus i był zwolniony z podatku od zakupu i podatku od pojazdów specjalnych. Dzięki temu dwunastomiejscowy pojazd był nie tylko tańszy niż wersja 10-osobowa, ale także tańszy niż siedmiomiejscowy 88-calowy (2200 mm) Station Wagon. Dwunastomiejscowy układ pozostał bardzo popularnym stylem nadwozia od dziesięcioleci, zachowanym w późniejszych wariantach Series i Defender do 2002 roku, kiedy to został zarzucony. Niezwykły status dwunastomiejscowego pozostawał do końca - takie pojazdy były klasyfikowane jako minibusy, a zatem mogły korzystać z pasów dla autobusów i (jeśli są poprawnie zarejestrowane) mogły być zwolnione z londyńskiego podatku drogowego.
Między produkcją seryjną Series I i Series II występowało pewne przesunięcie. Wczesne samochody Series II 88-calowe (2200 mm) zostały wyposażone w stary 2-litrowy silnik benzynowy, aby wykorzystać istniejące zapasy z produkcji pierwszej serii. 107-calowy (2700 mm) Station Wagon był kontynuowany do końca 1959 roku z powodu ciągłego popytu z rynków eksportowych i umożliwienia produkcji komponentów z drugiej serii do osiągnięcia pełnego poziomu.
Trzecia generacja.
Land Rover Series IIA został zaprezentowany po raz pierwszy w 1961 roku.
SII i SIIA są bardzo trudne do odróżnienia. Różnią je pewne drobne zmiany kosmetyczne, ale najbardziej znacząca zmiana nastąpiła pod maską pod postacią nowego silnika o pojemności 2,25 litra. Dostępne fabrycznie konfiguracje nadwozia obejmowały od miękkiego dachu o krótkim rozstawie osi do pięciodrzwiowej kombi z najwyższej półki. W 1967 roku wprowadzono silnik benzynowy R6 o pojemności 2,6 litra dla modeli z długim rozstawem osi, wyposażonych również w hamulce z wspomaganiem. 811 z nich stanowiły ciężarówki NADA (lub North American Dollar Area), które były jedynymi modelami z długim rozstawem osi wykonanymi na rynek amerykański i kanadyjski.
Od lutego 1969 r. (Rynek macierzysty) reflektory we wszystkich modelach przeniosły się do skrzydeł, a panele progów zostały przeprojektowano kilka miesięcy później, aby były płytsze.
Seria IIA jest uważana przez wielu za najbardziej wytrzymałą ze skonstruowanych modeli Serii. Prawdopodobnie jest to również najbardziej klasyczny w odbiorze Land Rover, gdyż został spopularyzowany w licznych występach w znanych filmach i programach dokumentalnych w telewizji o Afryce od lat 60. 
W lutym 1968 roku, zaledwie kilka miesięcy po tym, jak jego producent został podporządkowany, pod rządową presją, firmie Leyland Motor Corporation, Land Rover obchodził swoje dwudziestolecie, a całkowita produkcja do tej pory wyniosła zaledwie 600 000, z czego ponad 70% zostało sprzedanych za granicę. Z pewnością podczas produkcji seryjnej IIA sprzedaż Land Roverów osiągnęła szczyt w latach 1969-70, kiedy odnotowano sprzedaż ponad 60 000 Land Roverów rocznie. (Dla porównania, sprzedaż Defendera w ostatnich latach wynosiła około 25 000 od 1990 r.). Oprócz rekordowej sprzedaży, Land Rover dominował na wielu rynkach światowych - w Australii w latach 60. Land Rover posiadał 90% rynku samochodów 4 × 4. Podobnie było w wielu krajach Afrykańskich i na Bliskim Wschodzie.
Czwarta generacja.
Land Rover Series III został zaprezentowany po raz pierwszy w 1971 roku.
Seria III miała takie same opcje nadwozia i silnika, jak poprzednie IIa, w tym Station Wagon i wersje 1 Ton. Nieco zmieniono kosmetycznie z IIA na III. Seria III jest najpopularniejszym pojazdem serii, z 440 000 egzemplarzy tego typu, zbudowanych w latach 1971-1985. Reflektory zostały przeniesione na front nadkoli późnych modeli IIA produkowanych od 1968/9 r. (Zgodnie z australijskimi, amerykańskimi i holenderskimi przepisami dotyczącymi oświetlenia) i pozostał na tym stanowisku w serii III. Tradycyjna metalowa krata, która znalazła się w serii I, II i IIA, została zastąpiona plastikową dla modelu z serii III. Silnik o pojemności 2,25 litra miał podniesioną kompresję od 7: 1 do 8: 1, zwiększając nieco moc (silnik wysokoprężny był opcjonalnie dopasowany do modelu IIa przez kilka lat). Podczas produkcji seryjnej III od 1971 do 1985 roku, milion Land Roverów zjechało z linii produkcyjnej w 1976 roku. Seria III była poddawana wiele modernizacjom w późniejszej latach produkcji, kiedy Land Rover modyfikował projekt, aby sprostać zwiększonej konkurencji. Był to pierwszy model wyposażony w synchronizację na wszystkich czterech biegach, chociaż niektóre późne modele SIIA z sufiksem H (głównie droższe modele Station Wagon) wykorzystywały skrzynię zsynchronizowaną w całości. Zgodnie z wczesnymi latami 1970 w zakresie projektowania wnętrz samochodów, zarówno pod względem bezpieczeństwa, jak i wykorzystania bardziej zaawansowanych materiałów, prosta metalowa deska rozdzielcza wcześniejszych modeli została przeprojektowana, następnie zastąpiona nową plastikową deską rozdzielczą. Zestaw wskaźników, który był centralnie umieszczony, został przeniesiony na stronę kierowcy. Pojazdy z serii III z długim rozstawem osi miały oś tylną Salisbury (obudowa mechanizmu różnicowego i obudowa osi stanowiły jedną część) w standardzie, chociaż niektóre pojazdy późnej wersji SIIA 109 cali (2800 mm) również je posiadały.
W 1980 r. 2,25-litrowe silniki benzynowe i wysokoprężne otrzymały pięcioczopowych wałów korbowych, aby zwiększyć sztywność, a przekładnia, osie i piasty zostały wzmocnione. Było to zwieńczeniem serii aktualizacji skrzyni biegów, które powstały w latach sześćdziesiątych XX w. W celu zwalczania zbyt powszechnego problemu łamania wałów tylnych osi przy dużym obciążeniu. Problem ten częściowo wynikał z zaprojektowania samych wałów. Ze względu na całkowicie pływającą konstrukcję piast kół tylnych, półośki mogą być usunięte bardzo szybko, nawet bez konieczności podważania pojazdu z ziemi. Tendencja właścicieli komercyjnych do przeciążania ich pojazdów pogorszyła opinię Serii Land Rovery na wielu rynkach eksportowych i ugruntowała reputację, która do dziś jest obecna na wielu rynkach. Dzieje się tak pomimo reorganizacji z 1982 r. (Głównie zwiększenie liczby frezów z 10 do 24 w celu zmniejszenia naprężeń), które rozwiązały problem.
Wprowadzono również nowe opcje wykończenia, aby wnętrze było wygodniejsze, gdyby klienci takowe sobie życzyli (wielu rolników i użytkowników komercyjnych preferowało oryginalne, surowe wnętrze).
Zmiany te zakończyły się w kwietniu 1982 r. wprowadzeniem specyfikacji "County". Station Wagon Land Rovers, dostępny w wersjach 88-calowych (2200 mm) i 109-calowych (2800 mm). Miały one całkowicie nowe siedziska z tkaniny od samochodu ciężarowego Leyland T-45, zestawy izolujące dźwiękiem, przyciemniane szyby i inne "miękkie" opcje zaprojektowane z myślą o właścicielu / użytkownika rekreacyjnym.
Z większym zainteresowaniem okazało się wprowadzenie Pick-up'a o większej przestrzeni ładunkowej na 109-calowym (2800 mm) podwoziu. Pick-up oferował o 25% więcej przestrzeni ładunkowej niż w standardowym stylu pick-up. HCPU został wyposażony w wytrzymałe zawieszenie i był popularny wśród firm użyteczności publicznej i firm budowlanych.
Stage 1.
Od 1979 r. Do 1985 r. został zbudowany model Stage 1 przy użyciu tych samych komponentów, co Range Rover i 101 Forward Control, takich jak skrzynia biegów LT95 i 3,5-litrowy silnik benzynowy Rover V8. Moc silnika została zwiększona do 91 KM (68 kW) z 135 KM nowoczesnego Range Rovera.
Stage 1 był zwykle dostępny tylko w formacie LWB 109-calowym (2800 mm), ale 24 egzemplarze zostały zbudowane z rozstawem osi SWB 88 in (2235 mm).
"Stage 1" odnosi się do pierwszego etapu inwestycji rządu brytyjskiego w spółkę w celu ulepszenia oferty produktów Land Rover i Range Rover, które ostatecznie doprowadziły do Land Rovera 90 i 110. Zastosowanie silnika Range Rovera i układu napędowego sprawił, że jedyny pojazd z serii III miał stały napęd na cztery koła.
1 Ton 109 cali.
1 Ton 109 cali został wyprodukowany od 1968 do 1977 roku, obejmując późne modele IIA i serii III. Zasadniczo była to Seria IIB Forward Control w standardzie 109 cali, z 2,6-litrowym silnikiem benzynowym, skrzynią biegów o niższym przełożeniu, przednią i tylną osią ENV (Salisbury z przodu i z tyłu w późniejszych seriach III), chociaż niektóre późniejsze IIA były wyposażone w osie ENV z przodu i Salisbury z tyłu. Późniejsza seria III miała przednią oś typu Rover z podwyższonym dyferencjałem. Rama podwozia była unikalna dla modelu i zawierała zawieszenie typu shackle podobne do wojskowych serii Land Rovers. Opony 900x16 były standardowym wyposażeniem, a maszyny te były powszechnie używane przez przedsiębiorstwa użyteczności publicznej i firmy zajmujące się naprawą / odzyskiem. Tylko 170 IIA i 238 Series III (1 Ton) zostały zbudowane na rynek krajowy. Na rynkach eksportowych było jeszcze mniej egzemplarzy, co czyni ten jeden z najrzadszych rodzajów Land-Rover kiedykolwiek zbudowanych.
Australia.
Australia zawsze była ważnym rynkiem eksportowym Land Rovera w różnych modelach, ale przede wszystkim w modelach użytkowych. 80-calowe modele z serii I zostały sprzedane rządowi australijskiemu pod koniec lat 40. XX w. do prac w zakresie inżynierii lądowej, takie jak budowy zapór i budowy dróg, dzięki czemu pojazd przyciągnął uwagę publiczności. Kiedy nastąpiła duża sprzedaż iw latach pięćdziesiątych, Land Rover założył fabryki w Australii, aby składać auta z zestawów wysyłanych z fabryki Solihull. Land Rover nadal dobrze się sprzedawał w latach sześćdziesiątych w wersji II, zgarniając około 90% rynku off-road, a praktycznie w każdym gospodarstwie był co najmniej jeden Land Rover.
Seria III kontynuowała ten sukces na początku lat 70., ale od połowy dekady sprzedaż spadła. Duży eksport węgla do Japonii polegał na wymianie barterowej, co spowodowało duży import japońskich samochodów i innych towarów, a połączenie tej rosnącej konkurencji i coraz gorszej jakości komponentów wysyłanych z Wielkiej Brytanii oznaczało, że dominacja Land Rovera spadła. Problemem specyficznym dla Australii była zawsze ograniczona podaż nowych Land Roverów. Fabryka w Leyland nigdy nie była w stanie zaspokoić ewentualnego zapotrzebowania, a potrzeba importu niemal całego pojazdu w postaci zestawu z Wielkiej Brytanii ograniczyła proces zaopatrzenia i produkcji dalej. Doprowadziło to do stworzenia długiej listy oczekujących na produkt Leyland, podczas gdy firmy mogły bardzo szybko otrzymywać duże ilości japońskich pojazdów. Inne problemy, z jakimi zmagał się Land Rover, były takie same na wszystkich rynkach eksportowych - w porównaniu z japońską konkurencją Land Rover był słabszy, niepewny i powolny z kiepską jakością jazdy, pomimo doskonałej zdolności do jazdy w terenie. Niedostateczna jakość stali nierdzewnej w porównaniu z japońskimi pojazdami sprawiła, że ilość kupujących spadła, a w 1983 roku, wraz z wprowadzeniem "One Ten", Toyota Land Cruiser stał się bestsellerem 4×4 w Australii.
We wczesnych latach 80., Land Rover Australia wprowadził pewne zmiany w pojeździe, aby spróbować zwalczyć ten spadek sprzedaży. Oprócz montażu silnika benzynowego V8 w 1979 r. "Stage One", podobnie jak w pozostałej części świata, Australia otrzymała ten sam pojazd z opcją czterocylindrowego silnika Isuzu o mocy 3,9 litra 97 KM (72 kW) silnik wysokoprężny (4BD1). Zostało to wprowadzone w 1982 roku i miało zostać wyposażone w około dziesięć procent australijskiej produkcji. Maksymalna prędkość to 77 mil / h (124 km / h). Pomogło to spowolnić spadek sprzedaży, ale pozostałe wady pojazdu pozostały. 1 Ton 109 był również dostępny z tym silnikiem, a wersja z turbodoładowaniem, produkująca ponad 100 koni mechanicznych (75 kW), zasilała wojsko 6×6.
Afryka Południowa.
Współpraca RPA z Land Roverem rozpoczęła się w 1949 roku, kiedy to pierwsze modele 80-calowe serii I sprzedano w Afryce Południowej. W sierpniu 1950 r. Firma Car Distributors Assembly (Pty) Ltd zmontowała pierwsze kity Land Rovera w Port Elizabeth w Republice Południowej Afryki. Pierwsza lokalna produkcja zbiorników paliwa i podwozi w fabryce Port Elizabeth została ogłoszona w sierpniu 1963 r., a od tego czasu udział miejscowych części w produkcji Land Rovera wzrosła do 44% masy pojazdu do roku 1972. Udział ten obejmował: podwozie, sprężyny, całe nadwozie, opony, ramy siedzeń i tapicerka, akumulator, dach z włókna szklanego i szyby. W 1974 Leyland SA posiadał 3 zakłady montażowe. Lokalna zawartość wzrosła jeszcze w 1980 roku dzięki modelom Serii IIIS wyposażonym w lokalnie produkowane silniki benzynowe (R6) i diesla (ADE 236). W 1992 r. Fabryka Blackheath w Prowincji Przylądkowej została uznana za największą montownie CKD Land Rovera poza Wielką Brytanią.
Warianty cywilne.
Forward Control.
Seria IIA FC wprowadzona na rynek w 1962 roku została oparta na silniku benzynowym serii IIA o pojemności 2,25 litra i podwoziu 109 cali (2769 mm), a kabina została umieszczona nad silnikiem, aby zapewnić więcej przestrzeni ładunkowej. Pojazdy eksportowe były pierwszymi Land-Roverami, które otrzymały 2,6-litrowy silnik benzynowy. Większość pojazdów miała tylną oś ENV (heavy duty), a dopasowana przednia oś pojawiła się później. Opony były dużymi typami 900 × 16 na obręczach felg w celu rozłożenia masy tego ciężkiego pojazdu. Pojazdy te miały zbyt mało mocy w stosunku do zwiększonej ładowności (1,5 tony), a większość z nich ciężko przechodziła eksploatacje. Wyprodukowano mniej niż 2500 sztuk, a większość z nich miała zabudowę użytkową, ale zachowane egzemplarze często mają niestandardowe nadwozia. Dzięki zmodernizowanemu mechanizmowi napędowemu można je wykorzystać jako mały samochód kempingowy.
Forward Control II.
Seria IIB FC produkowana od 1966 roku, była podobna do Serii IIA Forward Control, ale opcjonalnie dodano 2,2-litrowy silnik wysokoprężny. Silnik 2,25-litrowy był standardowym silnikiem tego modelu, a silnik 2,6-litrowy był dostępny tylko na eksport.
Wytrzymałe, szerokie osie (zaprojektowane przez ENV) zostały zamontowane, aby poprawić stabilność pojazdu, podobnie jak przedni stabilizator poprzeczny i zrewidowane tylne sprężyny, które zostały zamontowane powyżej osi, a nie poniżej. W tym procesie rozstaw osi został zwiększony do 110 cali (2794 mm). Produkcja zakończyła się w 1974 roku, kiedy Land Rover zracjonalizował swój asortyment pojazdów. Wiele komponentów IIB zostało również wykorzystanych w pojeździe "1 Ton" 109.
Santana.
Santana Motor S.A. to hiszpański producent samochodów z siedzibą w Linares, w prowincji Jaén w Hiszpanii.
Firma została założona jako "Metalúrgica de Santa Ana, SA" i pierwotnie produkowała sprzęt rolniczy. Firma została założona z kapitałem zaledwie 3 milionów peset, po wsparciu przez rząd hiszpański w 1954 roku rozwoju technologii, który zachęcał do rozpoczęcia działalności lokalnym firmom, aby przyśpieszyć rozwój Andaluzji w południowej Hiszpanii. Firma zdecydowała się rozszerzyć swoją ofertę produktów poza linię produktów oryginalnych i rozpoczęła rozmowy z firmą samochodową Rover w 1956 roku, próbując uzyskać umowę licencyjną na budowę modeli Land Rover Series w swojej fabryce, podobnie jak w firmie Minerva w Belgii, Tempo w Niemczech i firma Morattab w Iranie, wszystkie budowały Serie Land Roverów na licencji. Osiągnięto porozumienie w 1956 r., a produkcja rozpoczęła się w 1958 r. Na licencji modeli Land Rover. Firma Santana Motor zbudowała serię Land Rovers na podstawie licencji w systemie CKD; zasadniczo części były wysłane z fabryki Land Rovera w Solihull, a Land Rovers budowano z tego "zestawu" w fabryce Santana w Hiszpanii.
Od 1968 r. Santana zaczęła opracowywać własne wersje modeli Land Rover Series, opracowując nowe silniki i nowe modele, a ta bliska współpraca z Land Rover doprowadziła firmę do zmiany nazwy z "Metalúrgica de Santa Ana, SA" na "Land Rover Santana", SA ".
W 1962 roku firma stała się odpowiedzialna za promowanie marek Santana i Land Rover na rynkach Europy Środkowej i Południowej oraz w Afryce. Zestawy CKD zostały również dostarczone na rynek marokański i kostarykański przez firmę Santana. Z powodu pracy w ciężkich warunków eksploatacji pojazdów, w których pojazdy były użytkowane, opinie klientów Land Rover Santana z tego zakresu sprawiały, że Santana często była znacznie bardziej świadoma błędów każdego modelu niż sama firma Land Rover. Ze względu na napiętą sytuację finansową w tym okresie brytyjskiego Leyland (który był właścicielem Land Rovera), Santana często lepiej niż Land Rover zajmowała się tymi niedociągnięciami. Oznaczało to, że Santana zaczął konstruować własne rozwiązania typowych problemów w produkowanych przez siebie modelach, a tym samym modele Santany odbiegały od oryginalnych produktów Land Rovera. Do końca lat 80. XX wieku modele Santana - które miały być szybko i tanio budowanymi wersjami oryginalnego produktu Land Rovera - często kończyły się zupełnie innymi samochodami Land Rovera. Na przykład modele Santana zawierały anatomiczne siedzenia, hamulce tarczowe, turbodoładowane silniki wysokoprężne, resory ze sprężynami stożkowymi, sprężyny śrubowe i wersje Forward Control w wersji cywilnej przed odpowiednikami Land Rovera, a była nawet wersja cywilna Land Rover Lightweight zwana "Ligero", który nigdy nie została wyprodukowana przez Land Rovera.
Firma Santana Motor Company zakończyła umowę z Land Roverem w 1983 roku, ale nadal rozwijała swoją własną gamę pojazdów, które pozostały wizualnie podobne do serii Land Rover Series i Defender.
Kolejne pojazdy Santany (bez licencji Suzuki) były rozwinięciem podwozia seryjnego z resorami piórowymi - PS-10 i Iveco Massif. Słaba sprzedaż, problemy z jakością i fuzja Fiata / Iveco z Chryslerem, który był właścicielem Jeepa, spowodowały koniec produkcji Iveco Massif przez Santanę, co doprowadziło to tego, że firma przestała działać w 2011 roku.
Warianty militarne.
Wielka Brytania.
Armia brytyjska używała dużej ilości Land Roverów (i nadal używa nowoczesnych wersji Defender). Brytyjska armia przetestowała 80-calowy (2000 mm) ciągnik serii I Land Rover niemal natychmiast po uruchomieniu produkcji w 1948 roku. W tym czasie armia była bardziej zainteresowana opracowaniem specjalnie zaprojektowanego pojazdu wojskowego 4 × 4 (Austin Champ). Jednak Champ okazał się zbyt złożony, ciężki i niewiarygodny w warunkach pola walki, więc armia zwróciła się ku Land Roverowi. Pod koniec lat 40. ministerstwo obrony chciało ujednolicić swoje pojazdy i sprzęt. Częścią tego planu było dopasowanie silników benzynowych Rolls-Royce do wszystkich swoich pojazdów (chociaż większość nie została faktycznie zbudowana przez R-R). Partia samochodów z serii I Land Rovers została wyposażona w czterocylindrowy silnik Rolls-Royce B40, który wymagał modyfikacji na rozstawie osi wynoszącym 81 cali (2100 mm). Silnik był jednak zbyt ciężki i miał zbyt małą prędkość obrotową, co zmniejszało osiągi. Moment obrotowy z kolei był zbyt duży, aby skrzynia biegów Rovera mogła sobie z nim poradzić. Rover przekonał MON, że biorąc pod uwagę ilości Land Rovera, które zamówienie rozważa, wystarczy standardowy silnik 1,6-litrowy. MON zaczął zamawiać Land Rovery w partiach od końca 1949 roku. Początkowe partie obejmowały 50 pojazdów, ale w połowie lat pięćdziesiątych armia kupowała od razu po 200 pojazdów Land Rovers jednorazowo.
Land Rovery zostały użyte w wojnie koreańskiej i podczas kryzysu sueskiego, i stały się standardowymi lekkimi pojazdami wojskowymi w całej Wspólnocie Brytyjskiej. Wraz z postępem w latach 60. opracowano coraz bardziej specjalistyczne wersje. Oprócz standardowego pojazdu "GS" (General Service), powszechnym wariantem był "FFR" (Fitted For Radio), który miał 24-woltową elektrykę i duży, zasilany silnikiem, generator do zasilania radioodbiorników pokładowych. Także ambulanse na 109-calowych (2800 mm) podwoziach serii II i serii 3. Dobrze znaną wersją był LRDPV (Long-Range Desert Patrol Vehicle), powszechnie nazywany "Różową Panterą", ze względu na ich charakterystyczny jasny róż kamuflaż w kolorze piaskowym: te 109-calowe (2800 mm) II serii zostały przerobione przez firmę Marshall's of Cambridge specjalizującą się w dostosowywaniu pojazdów i urządzeń do celów wojskowych, usunięto drzwi i przednie szyby i wyposażono je w granatniki, pierścień do mocowania karabinów maszynowych oraz zbiorniki paliwa i zbiorniki na wodę dalekiego zasięgu. Używane były przez SAS do patroli pustynnych i operacji specjalnych.
Pod koniec lat 70. armia brytyjska nabyła około 9000 egzemplarzy z serii III, które były głównie specjalną wersją "Heavy Duty" 109-calowego (2800 mm) modelu Soft Top. Pojazdy te miały udoskonalone elementy zawieszenia i inną konstrukcję ramy podwozia. Zostały one wyprodukowane w 12-woltowych modelach "GS" i 24-woltowych "FFR". Niewielka ich liczba to 88-calowe (2200 mm) modele GS i FFR, ale generalnie armia używała przystosowanej do transportu lotniczego, 1/2-litrowej, 88-calowej (2200 mm) wersji "Lightweight". Lightweight służył w wielu armiach na całym świecie. W Europie nawet holenderski Landmacht i duńska armia użyły Land-Rovera Lightweight. Zamiast silnika benzynowego niderlandzkie i duńskie Lightweighty miały silniki Diesla. Zamiast wierzchu z płótna holenderskie posiadały dachy z PCV, takie jak współczesny Land Rover "Wolf".
Ponadto były też modele 101-calowe (2600 mm) Forward Control, 109-calowe (2800 mm) ambulanse FV18067 zbudowane przez Marshall Aerospace of Cambridge.
Royal Navy i Royal Air Force także nabyły i utrzymywały mniejsze floty Land Rover w latach 60. i 70. XX wieku. RAF używał 88-calowych (2200 mm) modeli do zadań związanych z łącznością, komunikacją, transportem personelu i pracą na lotnisku. Flota Royal Navy była, co zrozumiałe, mała i składała się głównie z wersji GS-Spec i Station Wagon dla personelu i transportu ładunków.
We wszystkich brytyjskich Land Rover-ach wojskowych korzystano z czterocylindrowego silnika benzynowego o pojemności 2,25 litra, z wyjątkiem Forward Control 101, w który użyto 3,5-litrowego silnika Rovera V8. Jednak niektórzy zagraniczni klienci (tacy jak Holandia) wybrali zamiast tego 2,25-litrową jednostkę wysokoprężną.
Land Rover jest również podstawą pojazdu Shorland Internal Security Patrol Vehicle opracowanego przez Short Brothers.
Australia.
Australijskie serie 1, 2, 2A i 3 były szeroko używane przez Australijską Armię, Królewską Australijską Marynarkę Wojenną i Królewskie Australijskie Siły Powietrzne. Większość z nich była pojazdami mobilności GS (General Service) z wariantami zbudowanymi jako pojazdy dalekiego zasięgu, karetki pogotowia, samochody rozpoznawcze dowodzenia, przetargi ognia i pojazdy ceremonialne.
Pierwsze egzemplarze zostały dostarczony do armii w 1948 roku, a seria 1 stopniowo zastąpiła erę z czasów drugiej wojny światowej Austin Champ i Jeep. Seria 2 została wprowadzona w 1958 r., 2a w 1963 r. I seria 3 w 1973 r. 72 z serii 2 zostały zamontowane jako broń przeciwpancerna z dziale bezodrzutowym 105 mm M40.
Land Rover Perentie, powszechnie uważany za wojskowy wariant Land Rover Defender, został wprowadzony w 1987 r., 3 lata przed tym, jak została użyta nazwa Defender w 1990 r. Ponad 2500 egzemplarzy z napędem na cztery koła i 400 napędem na sześć kół pozostają wciąż w eksploatacji.
Nowa Zelandia.
Armia nowozelandzka zakupiła 640 sztuk australijskiej serii 1 w latach 1951-1953. Podobną liczbę egzemplarzy serii 2 zakupiono w latach 1959-1962 i małą partię serii 2A w latach 1965-1967. Nowa Zelandia kupiła niewielką liczbę byłych australijskich pojazdów serii 2 i 2A w latach 1971-72, poza pulą używaną przez siły ANZUK w Singapurze, które zostały zwykle ponownie wyprodukowane przez BLMC NZ Ltd w Wellington. Są one powszechnie nazywane Land Rover "Skippy". 566 z serii 3, w większości 109" V8.s, zakupiono w latach 1982-83. Land Rovery zostały wycofane z nowej służby w Nowej Zelandii w 2007/2008, kiedy zostały zastąpione przez 321 pojazdy High-Mobility All-Terrain.
Minerva.
Belgijska firma Minerva produkowała wersję Standard Vanguard, na podstawie licencji Standard Motor Company. Kiedy armia belgijska potrzebowała lekkiego pojazdu 4×4, szef Minerwy, Monsieur van Roggen skłonił się w stronę Rovera wiosną 1951 roku. W dniu 21 czerwca Rover stwierdził, że konkurują z Willysem Jeepem o kontrakt. W październiku 1951 r. umowa została uzgodniona, aw 1952 r. wyprodukowano Minerva-Land Rover. Oba modele 80 "i 86" były produkowane do 1956 roku.
Firma Rover dostarczyła wsparcie techniczne dla Minervy i zezwoliła Minervie na produkcję Land Rover-ów na licencji. Arthur Goddard, główny inżynier Rover Assistant i szef działu Land Rovera, był odpowiedzialny za zatwierdzenie zmian, które Minerva chciała wprowadzić do Land Rovera, a także przystosowanie fabryki do montażu pojazdów.

</doc>
<doc id="1486708" url="https://pl.wikipedia.org/wiki?curid=1486708" title="Land Rover Series I">
Land Rover Series I



</doc>
<doc id="1486709" url="https://pl.wikipedia.org/wiki?curid=1486709" title="Land Rover Series II">
Land Rover Series II



</doc>
<doc id="1486710" url="https://pl.wikipedia.org/wiki?curid=1486710" title="Land Rover Series III">
Land Rover Series III



</doc>
<doc id="1486713" url="https://pl.wikipedia.org/wiki?curid=1486713" title="Starszyzna kozacka Hetmanatu">
Starszyzna kozacka Hetmanatu

W skład starszyzny kozackiej wchodziły:
Sicz Zaporoska była jednostką autonomiczną, i posiadała własnego atamana koszowego.

</doc>
<doc id="1486725" url="https://pl.wikipedia.org/wiki?curid=1486725" title="GS/OS">
GS/OS

Apple GS/OS – system operacyjny dla komputera Apple IIGS, wyprodukowany w 1988 w celu zastąpienia wcześniej używanego na tej platformie systemu ProDOS16. W odróżnieniu od ProDOSu16, zaadaptowanego z poprzednich modeli, GS/OS został napisany specjalnie dla Apple IIGS w języku maszynowym procesora W65C816. System odpowiada funkcjonalnie systemom Mac OS z epoki (wersja 5), użytkownikowi oferując podobne środowisko pracy (Finder), programiście zaś zbliżone API. Istotną cechą GS/OS jest obecność wirtualnego systemu plików, rzecz rzadko spotykana w owym czasie w systemach tej klasy. System zachował zgodność z aplikacjami ProDOSu16. 

</doc>
<doc id="1486726" url="https://pl.wikipedia.org/wiki?curid=1486726" title="Polska Oddzielna Brygada na Kaukazie">
Polska Oddzielna Brygada na Kaukazie

Polska Oddzielna Brygada na Kaukazie – wielka jednostka piechoty Wojska Polskiego na Wschodzie.
Powstała w listopadzie 1917 na bazie rosyjskiego 5 pogranicznego pułku piechoty i oddzielnej baterii artylerii górskiej. Miejscem formowania były koszary 275 zapasowego pułku w Baku. Ze względu na zawirowania społeczne nie dokończono formowania.
26 lipca 1918, na wniosek dowództwa wojsk niemieckich okupujących Gruzję, brygadę rozwiązano. W chwili rozwiązania liczyła ona 138 oficerów i 269 żołnierzy. Na jej czele stał płk Stanisław Rosnowski.
Powrót do kraju żołnierzy był możliwy jedynie w ubraniach cywilnych. Część żołnierzy zasiliła też szeregi 4 Dywizji Strzelców Polskich i polskich oddziałów w rejonie Murmańska.

</doc>
<doc id="1486728" url="https://pl.wikipedia.org/wiki?curid=1486728" title="Komturzy labiawscy">
Komturzy labiawscy

Jest to jedyny poświadczony komtur zakonu krzyżackiego sprawujący władzę w regionie Labiawy od powstania komturstwa do roku 1309
Komturzy labiawscy:

</doc>
<doc id="1486734" url="https://pl.wikipedia.org/wiki?curid=1486734" title="Short Dog’s in the House">
Short Dog’s in the House

Short Dog’s in the House – szósty album amerykańskiego rapera Too $horta. Ukazał się w sprzedaży 1 sierpnia 1990.
Na albumie gościnnie wystąpił jeden z najbardziej rozpoznawalnych raperów, były członek legendarnej grupy NWA, Ice Cube. Płyta została w wielu miejscach ocenzurowana, a wulgarne wyrażenia zastąpiono różnego rodzaju dźwiękami.

</doc>
<doc id="1486739" url="https://pl.wikipedia.org/wiki?curid=1486739" title="Wspólnotowe Centrum Badawcze">
Wspólnotowe Centrum Badawcze



</doc>
<doc id="1486742" url="https://pl.wikipedia.org/wiki?curid=1486742" title="Lista odcinków serialu Brzydula Betty">
Lista odcinków serialu Brzydula Betty

Lista odcinków serialu Brzydula Betty – emitowanego w amerykańskiej telewizji ABC opartego na kolumbijskiej telenoweli Brzydula od 28 września 2006 r., a w Polsce emitowanego przez dwie stacje telewizyjne TVP2 i FoxLife od 3 września 2007 r.

</doc>
<doc id="1486743" url="https://pl.wikipedia.org/wiki?curid=1486743" title="Pułk Strzelców im. Bartosza Głowackiego">
Pułk Strzelców im. Bartosza Głowackiego

Pułk Strzelców Polskich im. Bartosza Głowackiego – oddział piechoty Wojska Polskiego na Wschodzie.
Formowanie i zmiany organizacyjne.
Na początku listopada 1917 powstała w Moskwie Komendantura Naczelnego Polskiego Komitetu Wojskowego dla okręgu moskiewskiego. Komendantura zaczęła formować Polski Rezerwowy Pułk. Dzięki zaangażowaniu komendanta ppłk. Wincentego Podgurskiego i wyznaczonego dowódcy pułku płk. Kazimierza Majewskiego, pomimo przeszkód ze strony bolszewików, formowanie, acz powoli, postępowało systematycznie. Z rozkazu komendanta ppłk. Wincentego Podgurskiego w styczniu 1918 przemianowano pułk na „Batalion Obrony Skarbów Narodu Polskiego w Moskwie”.
13 lutego aresztowano ppłk. Podgurskiego i kilkunastu oficerów, zmuszając komendanturę do zwinięcia. Płk Majewski przemianował batalion na „Pułk Strzelców Polskich im. Bartosza Głowackiego”. W końcu marca pułk liczył około 850 żołnierzy.
Przeciwnicy pułku, głównie socjaldemokratyczna "Trybuna" i Komisariat do Spraw Polskich, jako polscy komuniści, wymogli na rządzie bolszewickim rozbrojenie pułku. 6 kwietnia o 6:00 koszary, w których stacjonowali żołnierze, zostały otoczone przez samochody opancerzone, stanowiska karabinów maszynowych i działa wojsk Wszechrosyjskiej Nadzwyczajnej Komisji Śledczej do Walki z Kontrrewolucją, Sabotażem i Spekulacją, aresztowano płk. Majewskiego i oficerów, a na żołnierzy nałożono areszt domowy. Po czterech dniach koszary zajęto, zrabowano z kasy pieniądze, a żołnierzom nakazano rozejście się w dowolne miejsca. Jako przyczynę podano "kontrrewolucyjność" manifestującą się odmową zorganizowania "komitetów żołnierskich" na wzór wojska bolszewickiego. 23 kwietnia 1918 pułk został formalnie rozwiązany.

</doc>
<doc id="1486749" url="https://pl.wikipedia.org/wiki?curid=1486749" title="Husby (stacja metra)">
Husby (stacja metra)

Husby – stacja skalna sztokholmskiego metra, leży w Sztokholmie, w dzielnicy Rinkeby-Kista, na osiedlu Husby. Na niebieskiej linii (T11), między stacjami Kista a Akalla. Dziennie korzysta z niej około 6400 osób.
Jest to przedostatnia stacja linii, znajduje się równolegle do Norgegatan, wyjścia zlokalizowano przy Trondheimsgatan i Bergengatan.
Stacja utrzymana jest w kolorze żółtym, niebieskim i białym. Na ścianach przedstawiono statki Waxholmsbolaget pośród piaszczystych i porośniętych brzozami wysp Archipelagu Sztokholmskiego. Przy schodach ruchomych ściany pokryte są plastikowymi blokami ze zdjęciami czerwonych róż. Autorką zdjęć jest Helen Sandberg (1993) a malowideł Birgit Broms (1977).
Otoczenie.
W najbliższym otoczeniu stacji znajdują się:

</doc>
<doc id="1486757" url="https://pl.wikipedia.org/wiki?curid=1486757" title="Parafia Wniebowzięcia Najświętszej Maryi Panny w Rzucowie">
Parafia Wniebowzięcia Najświętszej Maryi Panny w Rzucowie

Parafia Wniebowzięcia Najświętszej Maryi Panny – parafia rzymskokatolicka dekanatu szydłowieckiego mająca swą siedzibę w Rzucowie.
Historia.
Historia parafii zaczyna się w 1951 r., kiedy to mieszkańcy wsi wybudowali drewniany kościół. W tym samym roku poświęcił go bp Franciszek Jop. Od tego czasu kościół w Rzucowie był filią parafii św. Stanisława w Chlewiskach. Do roku 1975 kościół był zarządzany przez proboszczów z Chlewisk. W nadmienionym roku w Rzucowie zamieszkał ks. Henryk Krzosek, który zaczął organizować struktury parafii. Została ona erygowana 1 lipca 1977 przez bpa Piotra Gołębiowskiego. Obecny kościół pw. Wniebowzięcia NMP., według projektu arch. Przemysław Gawora, został zbudowany w latach 1983–1988. 1 października 1988 bp Edward Materski poświęcił budynek kościoła. Konsekracji świątyni dokonał bp Wacław Depo 6 lipca 2008. Kościół jest zbudowany z cegły, na planie wieloboku.
Zasięg parafii.
Do parafii należą wierni mieszkający w miejscowościach: Niska Jabłonica, Ostałów, Rzuców, Smagów, Sulistrowice i Wola Kuraszowa.
Działalność.
Pod patronatem parafii w Rzucowie funkcjonują:

</doc>
<doc id="1486758" url="https://pl.wikipedia.org/wiki?curid=1486758" title="Shorty the Pimp">
Shorty the Pimp

Shorty the Pimp – siódmy album amerykańskiego rapera Too $horta. Ukazał się w sprzedaży 14 lipca 1992 roku.
Pięć utworów wyprodukowanych zostało przez znanego producenta Ant Banksa, cztery wyprodukował sam Too $hort, a jeden D’Wayne Wiggins. Płyta osiągnęła status platynowej.

</doc>
<doc id="1486764" url="https://pl.wikipedia.org/wiki?curid=1486764" title="Jedlicze (stacja kolejowa)">
Jedlicze (stacja kolejowa)

Jedlicze – stacja kolejowa w Jedliczu, w województwie podkarpackim, w Polsce.
W roku 2017 stacja obsługiwała 10–19 pasażerów na dobę.
Od stacji odchodzi jednotorowa, używana bocznica do pobliskiej rafinerii nafty.
W maju 2008 stacja przeszła modernizacja semaforów (stare semafory kształtowe wymieniono na nowe semafory świetlne).

</doc>
<doc id="1486770" url="https://pl.wikipedia.org/wiki?curid=1486770" title="Get in Where You Fit In">
Get in Where You Fit In

Get in Where You Fit In – ósmy album amerykańskiego rapera Too $horta. Ukazał się w sprzedaży 23 października 1993 roku.

</doc>
<doc id="1486778" url="https://pl.wikipedia.org/wiki?curid=1486778" title="Alison Bechdel">
Alison Bechdel

Alison Bechdel (ur. 10 września 1960 r. w Lock Haven, Pensylwania) – amerykańska autorka komiksów. Popularność przyniosły jej stripy komiksowe "Dykes To Watch Out For", w 2006 r. opublikowała bestsellerową powieść graficzną, będącą autobiografią autorki, "Fun Home". W 2012 r. została wydana jej kolejna powieść graficzna "Are You My Mother?" (w Polsce wydana w 2014 r. pod tytułem „Jesteś moją matką?”).
Życiorys.
Alison Bechdel urodziła się w Lock Haven, Pensylwania w katolickiej rodzinie nauczycielskiej. Jej rodzice posiadali dom pogrzebowy. W 1981 roku ukończyła Oberlin College i przeniosła się do Nowego Jorku. Uczęszczała do wielu szkół artystycznych, ale w końcu zrezygnowała i zaczęła pracę w przemyśle wydawniczym.
W lutym 2004 roku, Bechdel zalegalizowała swój związek z Amy Rubin, swoją wieloletnią partnerką. Wydarzenie to miało miejsce w San Francisco, gdy miasto to zdecydowało się uznawać związki homoseksualne. Bechdel i Rubin podjęły decyzję o separacji w 2006 roku.
Brat Bechdel John Bechdel gra na keybordzie, pracował dla wielu zespołów, m.in.: Ministry.
"Fun Home".
W 2006, Bechdel wydała "Fun Home", autobiograficzny „tragikomiks”, który chronologicznie opowiada o jej dzieciństwie przed i po śmierci ojca. "Fun Home" przyciągnął uwagę mediów i czytelników o wiele bardziej niż wcześniejsze prace Bechdel. Rewelacyjne recenzje można było przeczytać w: "Entertainment Weekly", "People", "The New York Times". "Fun Home" przez dwa tygodnie był na szczycie listy bestsellerów New York Timesa w kategorii "non-fiction".
"Fun Home" został ogłoszony książką roku lub jedną z najlepszych książek wydanych w 2006 przez wiele ważnych pism i mediów, w tym "The New York Times", amazon.com, londyński "The Times", Publishers Weekly, salon.com, New York Magazine i "Entertainment Weekly".
"Time" umieścił komiks na pierwszym miejscu swojej listy, a krytyk Richard LeCayo opisał "Fun Home" jako „największy literacki sukces 2006 roku”.
"Fun Home" był finalistą wielu nagród.
Przyszłość.
Bechdel pracuje nad kolejną powieścią graficzną, roboczo zatytułowaną "Love Life: A Case Study" ("Miłość życia, studium przypadku").
Twórczość.
Stripy komiksowe
Powieści graficzne
Pojedyncze publikacje

</doc>
<doc id="1486780" url="https://pl.wikipedia.org/wiki?curid=1486780" title="Sharam">
Sharam

Sharam, właśc. Sharam Tayebi (per.: شهرام طیبی, ur. 12 stycznia 1970 w Teheranie) – irański producent muzyczny i DJ mieszkający na stałe w Stanach Zjednoczonych. Karierę muzyczną rozpoczął w 1992. Jest założycielem projektu Deep Dish.

</doc>
<doc id="1486782" url="https://pl.wikipedia.org/wiki?curid=1486782" title="Ulica Wybrzeże Gdańskie w Warszawie">
Ulica Wybrzeże Gdańskie w Warszawie

Ulica Wybrzeże Gdańskie – ulica biegnąca wzdłuż lewego brzegu Wisły w warszawskiej dzielnicy Śródmieście. Jest częścią Wisłostrady.
Historia.
Ulicę wybudowano na terenie dawnego koryta Wisły. W XVIII na tym terenie powstawały tamy na których osadzał się wydobywany tu piasek; wiązało się to z zamulaniem się koryta rzeki i odsuwaniem się linii brzegowej. Po roku 1770 na wysokości ul. Bugaj utworzono port, wraz z basenami portowymi i chroniącym całość falochronem. Port ów używany był do początków XIX wieku, kiedy to w związku z jego zamuleniem i silnym spłyceniem został zlikwidowany. W podobnym czasie przy końcowym odcinku ulicy na rzece stało kilkanaście pływających młynów wodnych zwanych "pływakami", jednak zwałka śmieci i gruzu odsunęła w tym czasie rzekę od Nowego Miasta.
Początkowy odcinek ulicy, przy moście Kierbedzia zwano wówczas ulicą "Nadbrzeżną"; dalszy, końcowy odcinek przy moście przy Cytadeli – ul. "Brzegową". Wspólną dla obu odcinków obecną nazwę nadano w roku 1919. W roku 1920 przy moście Kierbedzia umocniono brzegi, zaś po tym czasie podobne prace zmierzające do zwężenia rzeki i wzmocnienia brzegu prowadzono za linią ulicy Boleść. Dzięki tym pracom przy brzegu wkrótce zaczęły cumować liczne barki i łodzie; statki pasażerskie i towarowe.
Około roku 1928 wzdłuż ulicy położono tory kolejowe biegnące od dworca Warszawa Gdańska do wybudowanej w roku 1902 Elektrowni Powiśle, uruchomionej w roku 1904 jako "Elektrownia Miejska".
W latach 1935-1939 z inicjatywy komisarycznego prezydenta Warszawy Stefana Starzyńskiego nad brzegiem Wisły wybudowano długi na 500 metrów bulwar, biegnący na północ od mostu Kierbedzia do mostu przy Cytadeli. Wraz z początkiem budowy bulwaru ulica Wybrzeże Gdańskie otrzymała asfaltową nawierzchnię, co uczyniło ją dogodną drogą dojazdową do nowej dzielnicy Żoliborz. 
W okresie okupacji niemieckiej ulicy nadano niemiecką nazwę "Gotenhafener Ufer". 
W latach 1972–1975 ulica stała się częścią Wisłostrady.
Od 1985 roku do drugiej połowy lat 90. stanowiła fragment ówczesnej drogi krajowej nr 724, następnie drogi wojewódzkiej nr 724. Do stycznia 2014 roku stanowiła fragment drogi krajowej nr 7.

</doc>
<doc id="1486784" url="https://pl.wikipedia.org/wiki?curid=1486784" title="Przedsiębiorstwo Transportowo-Handlowe „Transhand”">
Przedsiębiorstwo Transportowo-Handlowe „Transhand”

Przedsiębiorstwo Transportowo-Handlowe „Transhand” Sp. z o.o. – polskie przedsiębiorstwo transportowo-handlowe założone w 1990 roku. Specjalizuje się w obsłudze przewozów towarowych, pasażerskich i spedycji. Siedziba przedsiębiorstwa znajdowała się dawniej przy ulicy Wojska Polskiego, lecz została przeniesiona na Osiedle Przemysłowe w K-SSSE.
Przedsiębiorstwo rozpoczęło działalność w styczniu 1991, powstało w wyniku prywatyzacji Przedsiębiorstwa Państwowej Komunikacji Samochodowej w Słubicach
Przedsiębiorstwo oferuje regularne przewozy pasażerskie na terenie miasta, województwa i kraju, wykonuje przewozy turystyczne na terenie całej Europy, świadczy usługi serwisowe oraz posiada stację paliw.

</doc>
<doc id="1486792" url="https://pl.wikipedia.org/wiki?curid=1486792" title="Aitor Galdos">
Aitor Galdos

Aitor Galdós Alonso (ur. 9 grudnia 1979 w Ermua) – hiszpański kolarz szosowy hiszpańskiej drużyny Caja Rural. W zawodowym peletonie ściga się od 2004 roku kiedy to zadebiutował w Team Nippo.
Swoje największe sukcesy odnosił w 2006 roku, kiedy to ścigał się w barwach włoskiej drużyny Ceramica Panaria. Wtedy wygrał etap Post Danmark Rundt i Tour de Wallonie. Dwa lata wcześniej wygrał również jednodniowy wyścig we Włoszech Giro del Lago Maggiore. W barwach Euskaltel-Euskadi, czyli od 2007 roku nie odniósł żadnego zwycięstwa. Walczył o klasyfikację generalną w Vuelta a Mallorca, ale ostatecznie był 5. Wygrał Belg Philippe Gilbert.

</doc>
<doc id="1486795" url="https://pl.wikipedia.org/wiki?curid=1486795" title="Złote rendez-vous">
Złote rendez-vous

Złote rendez-vous (ang. "The Golden Rendezvous") — powieść szkockiego pisarza Alistaira MacLeana, napisana w 1962, dreszczowiec z wątkiem miłosnym. Powieść zekranizowano w 1977.
Opis fabuły.
SS „Campari” — połączenie frachtowca i luksusowego statku wycieczkowego zabiera z portu na ogarniętej rewolucją wyspie na Morzu Karaibskim ładunek oraz dodatkowych pasażerów. Po wypłynięciu na statku zaczynają się nieoczekiwane zdarzenia — zostają zabici 2 oficerowie, a 3. znika bez śladu, nieznany sprawca uszkadza nadajnik radiowy itd. 
Pierwszy oficer John Carter zaczyna prowadzić śledztwo korzystając z pomocy między innymi Susan Beresford — pięknej i złośliwej córki jednego z pasażerów, amerykańskiego multimilionera. Szybko ustala, że z tymi zdarzeniami mają związek pasażerowie zabrani z wyspy. Podczas ujawnienia tych faktów Carter zabija mordercę przebranego za pielęgniarkę najstarszego z tych pasażerów. Jednakże zaraz potem do akcji wkraczają komandosi ukryci w ładunku zabranym z wyspy i opanowują statek (podczas strzelaniny Carter zostaje ranny). Okazuje się, że celem jest przechwycenie przy pomocy „Campari” statku wiozącego ładunek złota z Wielkiej Brytanii do USA, aby złoto poprawiło budżet rewolucyjnego rządu wyspy pod przywództwem generalissimusa. John Carter postanawia temu zapobiec. Korzystając z pomocy Susan Beresford, lekarza okrętowego oraz swego przyjaciela bosmana (także rannego w strzelaninie) oszukuje porywaczy, że jest ciężko ranny i nie może opuszczać szpitala okrętowego. Dzięki temu może dwukrotnie udawać się w różne miejsca statku bez ich wiedzy — za pierwszym razem w towarzystwie Susan (zostaje zraniona przez porywacza, którego zabija Carter), a za drugim sam. W czasie tych wypraw odkrywa, że na statku ze złotem radiotelegrafiści współpracują z porywaczami „Campari"; a w trumnie rzekomo z ciałem amerykańskiego senatora znajdującej się na „Campari” jest ukryta przenośna bomba jądrowa, którą porywacze po zabraniu złota zamierzają przekazać na statek ze złotem (w trumnie) wraz z załogą i pasażerami „Campari”. Wybuch bomby ma zlikwidować świadków. Carter usuwa bombę z trumny i ukrywa ją w ładowni, a w trumnie ukrywa porwanego amerykańskiego naukowca, którego porywacze zmuszają do uzbrojenia bomby (i potem chcą go zabić — Carter zabija egzekutora i fabrykuje śmierć naukowca). Na koniec Carter wysyła korzystając z nadajnika porywaczy informację na statek ze złotem (podszywając się za dowództwo), że złoto jest w innych skrzyniach, niż wymienione w spisie ładunku. Równocześnie zmienia się stosunek Cartera do Susan Beresford z pierwotnej niechęci wywołanej jej złośliwością do miłości, podobna ewolucja zachodzi u Susan, która mówi swoim rodzicom, że chce wyjść za Cartera i że on zgodził się na zajęcie wysokiego stanowiska w korporacji jej ojca (co nie było w pełni prawdą). Gdy porywacze zatrzymują statek ze złotem, zabierają skrzynie wymienione w depeszy Cartera, a następnie przekazują na ten statek załogę i pasażerów „Campari” oraz trumnę z ukrytym naukowcem. Gdy „Campari” odpływa, Carter ujawnia prawdę o bombie, ale okazuje się, że porywacze zniszczyli nadajniki na statku ze złotem, więc nie można ich ostrzec — giną więc oni w wybuchu bomby. Gdy kapitan statku ze złotem żali się nad zniszczonym w wybuchu złotem, Carter ujawnia treść depeszy. Wtedy kapitan „Campari” chce przeprosić Cartera za to, że podejrzewał go o współpracę z porywaczami. Gdy mówi on, że Carter kazał mu zamilknąć, choć jest jego kapitanem, to Susan Beresford odpowiada, że jej też kazał zamilknąć, a ona nie jest tylko kapitanem, lecz jego narzeczoną i za miesiąc biorą ślub.

</doc>
<doc id="1486796" url="https://pl.wikipedia.org/wiki?curid=1486796" title="Cmentarz wojenny w Meuse-Argonne">
Cmentarz wojenny w Meuse-Argonne

Cmentarz wojenny w Meuse-Argonne – cmentarz wojenny położony we francuskiej miejscowości Romagne-sous-Montfaucon w departamencie Meuse. Na cmentarzu jest pochowanych 14 246 żołnierzy amerykańskich poległych podczas I wojny światowej, co czyni cmentarz w Meuse największym cmentarzem amerykańskim w Europie.
Cmentarz jest podzielony na osiem sekcji, za sekcją cmentarną znajduje się kaplica, zaprojektowana przez jednego z amerykańskich architektów. W środku kaplicy zostały pochowane ciała żołnierzy, których tożsamości nie można było zidentyfikować. Wokół kaplicy znajdują się groby nieznanych amerykańskich żołnierzy poległych w trakcie wojny na terenie Rosji oraz podczas działań wojennych frontu wschodniego.
Cmentarz jest administrowany przez Amerykańską Komisję Cmentarzy Wojennych (ang. "American Battle Monuments Commission" "ABMC") i jest otwarty codziennie w godzinach 9–17 z wyjątkiem 25 grudnia oraz 1 stycznia.

</doc>
<doc id="1486797" url="https://pl.wikipedia.org/wiki?curid=1486797" title="Alkione">
Alkione



</doc>
<doc id="1486799" url="https://pl.wikipedia.org/wiki?curid=1486799" title="Suction Diesel Injection">
Suction Diesel Injection

Suction Diesel Injection (SDI) jest konstrukcją wolnossącego silnika ZS o wtrysku bezpośrednim opracowanego i produkowanego przez Volkswagen Group. Jest już nieprodukowaną jednostką napędową dla pewnych samochodów, vanów i łodzi. Produkuje się silniki o pojemności skokowej od 1,7 do 2,5 litra i o różnych parametrach, zależnie od zastosowania.
Silniki SDI są używane tam gdzie trwałość (wysokie przebiegi międzynaprawcze) stoją na pierwszym miejscu. Jako że brakuje im jakiejkolwiek formy doładowania, ich wysilenie jest nieduże w porównaniu do silników turbodoładowanych o podobnej pojemności skokowej. Na przykład silnik 2,0 SDI montowany w samochodzie Volkswagen Golf V ma maksymalną moc na poziomie 75 KM; gdzie silnik turbodoładowany TDI o tej samej pojemności skokowej osiąga 140 lub 184 KM, zależnie od specyfikacji.

</doc>
<doc id="1486802" url="https://pl.wikipedia.org/wiki?curid=1486802" title="Alkione (gwiazda)">
Alkione (gwiazda)

Alkione ("Eta Tauri", "η Tau") – gwiazda wielokrotna w gwiazdozbiorze Byka. Jest najjaśniejszą gwiazdą spośród Plejad. Alkione jest oddalona o około 403 lata świetlne od Słońca.
Nazwa.
Gwiazda ta nosi tradycyjną nazwę Alkione, wywodzącą się z mitologii greckiej. Mityczna Alkione była jedną z Plejad. W języku chińskim jest znana jako . Międzynarodowa Unia Astronomiczna w 2016 roku formalnie zatwierdziła użycie nazwy Alkione dla określenia tej gwiazdy.
Charakterystyka.
Eta Tauri to układ pięciu związanych grawitacyjnie gwiazd. Główny składnik, Eta Tauri A (Alkione), to błękitny olbrzym typu B o wielkości obserwowanej +2,87. Jest gwiazdą zmienną zaćmieniową, w której obydwa składniki oddalone są o odległość 0,031 sekundy kątowej, co odpowiada odległości Słońca do Jowisza. Wokół tego układu podwójnego krążą jeszcze 3 gwiazdy. Eta Tauri B i C są podobnymi karłami typu A o wielkości gwiazdowej 8 i oddalone są od składnika A o odpowiednio 117,2 oraz 180,8 sekundy kątowej. Eta Tauri D to jasnożółty karzeł typu F, oddalony o 190,5 sekundy kątowej od składnika A. Jego jasność gwiazdowa to +8,7. Eta Tauri C (V647 Tau) jest sklasyfikowana jako gwiazda zmienna typu Delta Scuti i jej jasność zmienia się średnio od +8,25 do +8,30 w czasie 1,13 godziny.
Eta Tauri A wypromieniowuje około 2400 razy więcej energii od Słońca, temperatura powierzchni gwiazdy wynosi 13 000 K. Duża prędkość rotacji wynosząca 215 km/s spowodowała stworzenie dysku gazowego wokół równika gwiazdy. Gwiazdę otacza też słaba mgławica refleksyjna, część obłoku materii międzygwiazdowej w którym zanurzone są Plejady.

</doc>
<doc id="1486807" url="https://pl.wikipedia.org/wiki?curid=1486807" title="Wendisch Rambow">
Wendisch Rambow

Wendisch Rambow – dzielnica gminy Bad Kleinen w niemieckim kraju związkowym Meklemburgia-Pomorze Przednie, w powiecie Nordwestmecklenburg, w Związku Gmin Dorf Mecklenburg-Bad Kleinen. Leży 18 km na północ od Schwerina. W 1996 r. mieszkało tu 201 osób. Dorastał tutaj Till Lindemann, lider zespołu Rammstein.

</doc>
<doc id="1486808" url="https://pl.wikipedia.org/wiki?curid=1486808" title="Phytosauridae">
Phytosauridae



</doc>
<doc id="1486809" url="https://pl.wikipedia.org/wiki?curid=1486809" title="Jerzy Żyżyński">
Jerzy Żyżyński

Jerzy Żyżyński (ur. 6 sierpnia 1949 w Łomży) – polski ekonomista, profesor nauk ekonomicznych. Poseł na Sejm VII i VIII kadencji, członek Rady Polityki Pieniężnej w kadencji 2016–2022.
Życiorys.
W 1972 ukończył studia na Wydziale Nauk Ekonomicznych Uniwersytetu Warszawskiego. W 1983 uzyskał stopień doktora, a w 1997 doktora habilitowanego na Wydziale Zarządzania Uniwersytetu Warszawskiego. W 2011 otrzymał tytuł naukowy profesora. W pracy naukowej zajmuje się ekonomią sektora publicznego, polityką fiskalną i polityką pieniężną oraz ich wzajemnymi relacjami. Jest autorem około 60 artykułów w czasopismach, publicystą m.in. Radia Maryja i „Obywatela”.
Odbył staże zagraniczne: na Wydziale Ekonomicznym Uniwersytetu w Panamie (1987), w Edinburgh University Management School (1992), w Uniwersytecie w Glasgow (1994). W 2002 profesor wizytujący w Le Moyne College w Syracuse (Nowy Jork).
Po ukończeniu studiów przez dwa lata pracował jako asystent w Instytucie Organizacji, Zarządzania i Ekonomiki Przemysłu Budowlanego. Od 1974 jest pracownikiem Wydziału Zarządzania Uniwersytetu Warszawskiego, gdzie do 1983 był asystentem, a następnie adiunktem, a od 1999 pracuje na stanowisku profesora. W latach 2000–2001 pełnił funkcję kierownika Katedry Ilościowych Metod Zarządzania. W 2002 został kierownikiem Zakładu Gospodarki Publicznej. W okresie 1992–1995 współpracował z Wyższą Szkołą Bankowości i Ubezpieczeń. Pracuje na stanowisku profesora na Wydziale Socjologii i Zarządzania Wyższej Szkoły Ekonomiczno-Humanistycznej w Skierniewicach. W latach 2000–2002 wykładał w Wyższej Szkole Organizacji i Zarządzania im. Bogdana Jańskiego.
Od 1990 do 1993 wchodził w skład Senatu Uniwersytetu Warszawskiego, a w 1997 został członkiem komisji zakładowej NSZZ „Solidarność” na Uniwersytecie Warszawskim.
W latach 1981–1985 był pracownikiem Departamentu Badań Społecznych Głównego Urzędu Statystycznego. Od 1985 do 1989 pracował jako konsultant i analityk w Centrum Badania Opinii Społecznej. Od 1988 do 1992 współpracował z Warszawską Rozgłośnią Radiową, Radiem Dla Ciebie, był autorem felietonów i komentarzy ekonomicznych.
W latach 1993–1996 pracował jako ekspert ekonomiczny w Zespole Budżetu i Finansów Biura Studiów i Ekspertyz Kancelarii Sejmu. Od 1998 do 2004 zasiadał w Radzie Społeczno-Gospodarczej przy Rządowym Centrum Studiów Strategicznych. Był ekspertem sejmowych komisji śledczych: ds. prywatyzacji PZU (2005) oraz ds. prywatyzacji sektora bankowego (2006–2007). W latach 2006–2007 zasiadał w radzie nadzorczej KGHM Polska Miedź.
W 2010 prezydent RP Lech Kaczyński powołał go na członka Narodowej Rady Rozwoju. Wszedł także w skład Komitetu Nauk Ekonomicznych Polskiej Akademii Nauk.
W wyborach w 2011 z listy Prawa i Sprawiedliwości uzyskał mandat poselski w okręgu opolskim. W wyborach w 2015 z powodzeniem ubiegał się o poselską reelekcję. 18 marca 2016 został wybrany przez Sejm na członka Rady Polityki Pieniężnej na sześcioletnią kadencję (od 30 marca 2016), w związku z czym jego mandat poselski wygasł.
Odznaczenia.
W 2002, "za zasługi w pracy naukowej i dydaktycznej", został odznaczony przez prezydenta Aleksandra Kwaśniewskiego Srebrnym Krzyżem Zasługi.

</doc>
<doc id="1486811" url="https://pl.wikipedia.org/wiki?curid=1486811" title="Ołeksandr Bandera">
Ołeksandr Bandera

Ołeksandr Bandera (; ur. 25 marca 1911 w Starym Uhrynowie koło Kałusza, zm. 10 sierpnia 1942 w KL Auschwitz) – ukraiński ekonomista i działacz polityczny, działacz Organizacji Ukraińskich Nacjonalistów od 1933 r., więzień i ofiara niemieckiego obozu koncentracyjnego KL Auschwitz w Oświęcimiu.
Życiorys.
Syn Andrija Bandery i Myrosławy z Głodzińskich, brat Stepana, Wasyla, Bohdana, Wołodymyry, Marty i Oksany Banderów.
W 1933 r. wyjechał do Rzymu. Studiował tam, uzyskując tytuł doktora nauk polityczno-ekonomicznych. Działał również w rzymskiej placówce OUN. We Włoszech był współzałożycielem organizacji zrzeszającej ukraińskich studentów Zarawo. Należał też do faszystowskiej organizacji studenckiej Gruppi universitari fascisti, grupującej obligatoryjnie wszystkich studentów uczelni Włoch. Według Petro Mirczuka we Włoszech poślubił krewną Galeazzo Ciano o imieniu Maria.
Po ogłoszeniu Aktu Odnowienia Państwa Ukraińskiego w 1941 r. przyjechał do Lwowa, gdzie został aresztowany przez Gestapo. Od 22 lipca 1942 był więźniem niemieckiego obozu koncentracyjnego Auschwitz (nr obozowy 51020), gdzie po kilku dniach zmarł. Według Petra Mirczuka i Adama Cyry Ołeksandr i jego brat Wasyl zostali skatowani przez więźniów funkcyjnych – Polaków – Franciszka Podkulskiego i Oberkapo Józefa Krala za to, że byli braćmi Stepana Bandery, Ołeksandr po przeniesieniu do lazaretu został po selekcji przeprowadzonej przez SS zabity zastrzykiem z fenolu. Według zeznań lekarza Jerzego Tabeau, pracującego w obozie jako pielęgniarz, jeden z braci zmarł w lazarecie na biegunkę.
Ukraińscy współwięźniowie poinformowali o śmierci Ołeksandra Ukraiński Komitet Centralny, ten zaś jego żonę, która zaangażowała w sprawę Ciano. Ciano miał interweniować u Himmlera, czego efektem było wszczęcie śledztwa w sprawie zabicia Ołeksandra, które zakończyło się egzekucją na Podkulskim. Żonie przekazano jednak informację, że Ołeksandr zmarł na biegunkę.

</doc>
<doc id="1486812" url="https://pl.wikipedia.org/wiki?curid=1486812" title="Leucyp">
Leucyp



</doc>
<doc id="1486819" url="https://pl.wikipedia.org/wiki?curid=1486819" title="Parafia Narodzenia Najświętszej Maryi Panny w Krypnie">
Parafia Narodzenia Najświętszej Maryi Panny w Krypnie

Parafia pw. Narodzenia Najświętszej Maryi Panny w Krypnie – rzymskokatolicka parafia należąca do dekanatu Knyszyn, archidiecezji białostockiej, metropolii białostockiej. W parafii znajduje się siedziba dziekana dekanatu Knyszyn.
Historia parafii.
Według wizytacji parafii Knyszyn z 1633 r. istniał już w Krypnie kościół (może kaplica?), zbudowany przez Katarzynę, żonę wielkiego kanclerza koronnego Tomasza Zamoyskiego. Na podstawie wzmianki o Mszy św. odprawianej w święto Narodzenia Matki Boskiej (Siewnej) przez kapłana z Knyszyna, można przypuszczać, że był już tam obraz Matki Boskiej, określany później mianem „cudowny”, którego kult religijny sięga XVI wieku. Jest to jedna z najwcześniejszych kopii obrazu Matki Bożej Śnieżnej z Bazyliki Santa Maria Maggiore w Rzymie. Sprowadzona prawdopodobnie przez hetmana Jana Zamoyskiego do swojej kaplicy w pobliskim Knyszynie.
Pod koniec XIX wieku w Krypnie został wybudowany nowy murowany kościół filialny należący do parafii św. Jana Apostoła i Ewangelisty w Knyszynie. W 1905 roku nastąpił podział parafii knyszyńskiej w wyniku czego erygowano nową parafię w Krypnie Narodzenia NMP. Parafię w Krypnie erygował dekretem z 1 stycznia 1906 r. biskup wileński Edward Ropp. Pierwszym proboszczem został ks. Bolesław Leszczyński.
W skład parafii weszli wierni wyznania rzymskokatolickiego z 17 wsi: Krypno Kościelne, Krypno Wielkie, Boguszewo (dwór), Chobotki, Dębina, Dziarnowizna, Długołęka, Góra, Kruszyn, Kulesze Chobotki, Morusy, Peńskie, Rekle, Ruda, Tatary, Zastocze, Zygmunty. W 1946 roku do parafii Krypno przyłączone zostały jeszcze dwie małe miejscowości: Kobuzie i Nowosiółki.
Miejsca święte.
Kościół zbudowany w latach 1881–1885, dzięki uzyskaniu zezwolenia przez proboszcza knyszyńskiego ks. Adama Słonimskiego od cara Rosji Aleksandra III, według projektu architekta Feliksa Nowickiego. W ołtarzu głównym znajduje się słynący łaskami obraz Matki Bożej Pocieszenia. Kolatorką świątyni była Róża Krasińska z Potockich (synowa poety Zygmunta Krasińskiego). Świątynia w Krypnie jest sanktuarium diecezjalnym, do którego przybywają liczne rzesze pielgrzymów. Koronacji obrazu Matki Bożej Krypniańskiej diademami papieskimi dokonał 8 września 1985 r. kardynał Józef Glemp w obecności biskupów i wiernych.
Na terenie parafii znajduje się cmentarz grzebalny założony w roku 1905 o powierzchni 2,5 ha w odległości 0,1 km od kościoła.
Obszar parafii.
W granicach parafii znajdują się miejscowości: 

</doc>
<doc id="1486822" url="https://pl.wikipedia.org/wiki?curid=1486822" title="Trick">
Trick



</doc>
<doc id="1486824" url="https://pl.wikipedia.org/wiki?curid=1486824" title="Okręg gnilański">
Okręg gnilański



</doc>
<doc id="1486825" url="https://pl.wikipedia.org/wiki?curid=1486825" title="Carlos Eire">
Carlos Eire

Carlos M.N. Eire (ur. 23 listopada 1950 w Hawanie) – amerykański wykładowca uniwersytecki i pisarz pochodzenia kubańskiego.
Życiorys.
Opuścił Kubę w wieku jedenastu lat. Wyjechał z trzy lata starszym bratem; jego rodzice pozostali na wyspie. Przez kilka lat mieszkał w rodzinie zastępczej oraz w domu dziecka, zanim w połowie dekady dołączyła do niego matka. Ukończył studia na Uniwersytecie Loyoli w Chicago, doktorat obronił na Uniwersytecie Yale w 1979. Był wykładowcą na różnych uczelniach (m.in. Uniwersytecie Wirginii). W 1996 stanowisko zaoferował mu Uniwersytet Yale. Jest profesorem historii i religioznawstwa. Specjalizuje się w późnym średniowieczu oraz wczesnej nowożytności, ze szczególnym uwzględnieniem zagadnień religijnych.
Jest autorem lub współautorem szeregu prac badawczych oraz tomu wspomnień "Czekając na śnieg w Hawanie". Książka została w 2003 uhonorowana National Book Award w dziedzinie literatury faktu. Jest poświęcona dorastaniu – w zamożnej rodzinie – na Kubie w latach 50. oraz w pierwszych latach po dojściu do władzy Fidela Castro.

</doc>
<doc id="1486827" url="https://pl.wikipedia.org/wiki?curid=1486827" title="Eugeniusz Skrobocki">
Eugeniusz Skrobocki

Eugeniusz Skrobocki (ur. 1950 w Ejszyszkach, zm. 4 lutego 2010 w Grodnie) – polski działacz społeczny na Białorusi, były redaktor naczelny Głosu znad Niemna i Magazynu Polskiego, wiceprzewodniczący Związku Polaków na Białorusi uznawanego przez władze w Mińsku (2005).
Życiorys.
Po ukończeniu szkoły zawodowej pracował jako ślusarz. Kształcił się na Wydziale Dziennikarstwa Białoruskiego Uniwersytetu Państwowego. Po odsłużeniu wojska na Dalekim Wschodzie podjął pracę dziennikarza w "Astrawieckiej Praudzie". Był redaktorem naczelnym gazety Mińskiego Instytutu Medycznego oraz korespondentem "Czyrwonej Zmieny". Zastępował redaktora naczelnego rosyjskojęzycznej "Grodnieńskiej Prawdy".
W czasie pobytu na wschodzie ZSRR pisał korespondencje dla "Socjalistycznej Jakucji". Pod koniec lat osiemdziesiątych był jednym z założycieli Związku Polaków na Białorusi i jego aktywnym działaczem. Przez pierwsze siedem lat istnienia pisma stał na czele redakcji "Głosu znad Niemna" (1989–1996). W 1992 założył i przez kilkanaście lat redagował wydawany w Grodnie "Magazyn Polski".
W latach 1990–1995 był deputowanym do Grodzieńskiej Obwodowej Rady Deputowanych. Pełnił w niej funkcję sekretarza Komisji ds. Narodowości i Stosunków Narodowościowych. W maju 1995 kandydował w wyborach do Rady Najwyższej Białorusi XIII kadencji w okręgu Nr 119 w Wołkowysku z poparciem Związku Polaków i białoruskich organizacji demokratycznych.
W łonie Związku Polaków związany z prezesem Tadeuszem Kruczkowskim. Na zjeździe w Wołkowysku, który odbył się 27 sierpnia 2005, został wybrany wiceprzewodniczącym ZPB.
Od 1975 działał w Związku Dziennikarzy Białoruskich. Zajmował się m.in. dokumentowaniem historii miast i miasteczek dawnego Wielkiego Księstwa Litewskiego, w tym rodzinnych Ejszyszek.

</doc>
<doc id="1486830" url="https://pl.wikipedia.org/wiki?curid=1486830" title="Turn Your Back">
Turn Your Back

Turn your Back – singiel zespołu Billy Talent, który został wydany 21 września 2008. Poprzedza on album, który wyjdzie 13 lipca 2009 roku. Gościnie gra zespół "Anti-Flag" piosenka powstała dla akcji Czerwonego Krzyża. Piosenka ma charakter polityczny.
Piosenka ta została umieszczona w grze wideo NHL 09.

</doc>
<doc id="1486832" url="https://pl.wikipedia.org/wiki?curid=1486832" title="Chimery Animy">
Chimery Animy



</doc>
<doc id="1486833" url="https://pl.wikipedia.org/wiki?curid=1486833" title="Tokyo Mew Mew">
Tokyo Mew Mew

 – manga z gatunku mahō-shōjo, napisana przez Reiko Yoshidę i narysowana przez Mię Ikumi. Manga była publikowana na łamach magazynu "Nakayoshi" w latach 2000-2003. Powstała także dwutomowa kontynuacja pt. "Tokyo Mew Mew à la Mode", do której Mia Ikumi zarówno wykonała rysunki jak i napisała scenariusz. Z serią związane są także rozdziały "Przygody mini Mew Mew" oraz "Czarna kotka z Tokio".
Fabuła skupia się na przygodach pięciu dziewcząt, których geny w zostały połączone z genami pięciu zagrożonych wyginięciem gatunków zwierząt: dzikiego kota z Iriomote (Ichigo Momomiya), loreczki białogardłej (Minto Aizawa), morświna bezpiórego (Retasu Midorikawa), marmozety lwiej (Purin Fon) i wilka szarego (Zakuro Fujiwara). 
Manga doczekała się dwóch adaptacji anime, jednej wyemitowanej w latach 2002-2003 i drugiej planowanej na 2022 rok.
W Polsce manga została wydana nakładem Japonica Polonica Fantastica.
Fabuła.
Trzynastoletniej Ichigo udaje umówić się na randkę z podziwianym przez wszystkie dziewczęta w szkole mistrzem kendo Aoyamą. Randkę przerywa jednak trzęsienie ziemi, w czasie którego Ichigo widzi dziwne światło. Chwile później do jej wnętrza wnika dziki kot z Iriomote. Następnego dnia okazuje się, że dziewczyna jest ciągle śpiąca i posiadła kocie zdolności, zdarza jej się miauczeć i zachowywać jak kot. Okazuje się, że może się transformować w Mew Ichigo, a od nowo poznanych mężczyzn: Ryō Shirogane i Kei'ichirō Akasaki dowiaduje się, że ma jeszcze cztery towarzyszki, każdą z genami innego zwierzęcia, a ich wspólnym zadaniem jest walka ze chcącymi zawładnąć Ziemią kosmitami oraz tworzonymi przez nich "chimera anima" – zmutowanymi zwierzętami, roślinami i ludźmi. Monadto ich zadaniem jest odnalezienie mistycznej, krystalicznie czystej wody zwanej "Mew Aqua". Kosmici chcą zbudzić swego wielkiego mistrza – Deep Blue i odzyskać planetę, na której kiedyś żyli. W walce od pewnego momentu pomaga Mew Mew tajemniczy Błękitny Rycerz.
W kontynuacji "Tokyo Mew Mew" – "Tokyo Mew Mew à la Mode", Ichigo i Aoyama wyjeżdżają na jakiś czas do Anglii. Wtedy miejsce liderki grupy zajmuje czasowo Berry Shirayuki, posiadająca geny górskiego kota Andean i królika Amami. W tej serii przeciwnikami Mew Mew są Rycerze Świętej Róży.
Manga.
Manga została napisana przez Reiko Yoshidę i zilustrowana przez Mię Ikumi. Była wydawana na łamach magazynu "Nakayoshi" od września 2000 do lutego 2003 roku. Wydawnictwo Kōdansha skompilowało dwadzieścia-dziewięć rozdziałów w siedem "tankōbonów". Pierwszy z nich został wydany 2 lutego 2001 roku, a ostatni 2 kwietnia 2003 roku.
Wydano także sequel pt. "Tokyo Mew Mew à la Mode", który był publikowany na łamach magazynu "Nakayoshi" od kwietnia 2003 roku do lutego 2004 roku, a następnie wydany w dwóch tomach. Sequel został napisany i zilustrowany przez Mię Ikumi.
W Polsce manga "Tokyo Mew Mew" została wydana nakładem wydawnictwa Japonica Polonica Fantastica. Sequela "Tokyo Mew Mew à la Mode" nie wydano w Polsce.
Anime.
Na podstawie mangi powstało anime, które składa się z 52 odcinków. Produkcją serii zajęło się studio Pierrot. Stanowisko reżysera objął Noriyuki Abe, za kompozycję serii odpowiadał Masashi Sogo, a za projekty postaci Mari Kitayama i Kōichi Usami. Muzykę skomponował Takayuki Negishi.
Seria została wyemitowana na kanale TV Tokyo od 6 kwietnia 2002 do 29 marca 2003.
Wersja amerykańska.
W lutym 2004 roku, 4Kids wykupiła licencję na emisję anime. Jednakże przed wyemitowaniem dokonała w niej wielu zmian, poczynając od samej nazwy – w Stanach Zjednoczonych anime znane jest pod nazwą "Mew Mew Power". Inne zmiany dokonane w anime to również zmiana czołówki, imion bohaterów, ich wieku, oraz niektórych scen i elementów fabuły. Wyemitowano 23 odcinki na kanale 4Kids w stanach zjednoczonych oraz 26-odcinkową wersję w Kanadzie na kanale YTV. 4Kids nie udało się uzyskać licencji na pozostałe 26 odcinków, zatem seria pozostaje nieukończona. Wersja ta nie została też wydana na zewnętrznych nośnikach i udostępniona do sprzedaży. Wersja ta została natomiast wykupiona przez niektóre kraje, zamiast oryginalnej wersji japońskiej. Wersja ta istnieje również m.in. w językach francuskim i hiszpańskim. Czołówką tej wersji jest utwór "Team Up!" śpiewany przez Bree Sharp.
Nowa adaptacja.
2 kwietnia 2020 roku ogłoszono powstawanie nowej adaptacji mangi, która zostanie zatytułowana .
Reżyserem nowej adaptacji jest Takahiro Natori, a za produkcję serii odpowiadają studia Yumeta Company oraz Graphinica. Za kompozycję serii odpowiada Yuka Yamada, za projekty postaci Satoshi Ishino, a za reżyserię dźwięku odpowiada Toshiki Kameyama. Muzykę skomponował Yasuharu Takanashi.
22 lutego 2021 roku, podczas wirtualnego wydarzenia ogłoszono obsadę nowej serii, oraz że nowa seria zostanie wyemitowana w 2022 roku.
Seria miała swoją premierę 6 lipca 2022 i składa się z 12 odcinków.
Oficjalna strona serii ogłosiła we wrześniu 2022 roku, że zostanie wyprodukowana druga seria, która będzie mieć swoją premierę w kwietniu 2023 roku na TV Tokyo i jej stacjach pokrewnych.

</doc>
<doc id="1486840" url="https://pl.wikipedia.org/wiki?curid=1486840" title="Eugeniusz Skrobecki">
Eugeniusz Skrobecki



</doc>
<doc id="1486841" url="https://pl.wikipedia.org/wiki?curid=1486841" title="Trajektoria">
Trajektoria



</doc>
<doc id="1486842" url="https://pl.wikipedia.org/wiki?curid=1486842" title="Tor ruchu">
Tor ruchu

Tor ruchu, trajektoria – krzywa zakreślana w przestrzeni przez wybrany punkt poruszającego się ciała.
W inercjalnym układzie odniesienia, jeżeli na poruszający punkt materialny działa niezrównoważona siła, której kierunek nie jest styczny do toru ruchu, wówczas tor ruchu jest krzywoliniowy.
Klasyfikacja ruchów ze względu na kształt toru.
Na podstawie kształtu toru ruchu, ruchy klasyfikuje się na:

</doc>
<doc id="1486843" url="https://pl.wikipedia.org/wiki?curid=1486843" title="666 (album Billy Talent)">
666 (album Billy Talent)

666 Live – drugi album koncertowy kanadyjskiej grupy rockowej Billy Talent, składa się z DVD i CD. Wydany 27 listopada 2007. Na DVD znalazły się nagrania pochodzące z występów w Londynie, Düsseldorfie i na festiwalu Rock am Ring (Niemcy), zawartość płyty CD jest zapisem całego koncertu w Düsseldorfie.
Lista utworów.
Wersja podstawowa.
Live DVD
CD
Wersja Deluxe.
Brixton DVD
Dusseldorf DVD
Live CD

</doc>
<doc id="1486844" url="https://pl.wikipedia.org/wiki?curid=1486844" title="Yvan Quentin">
Yvan Quentin

Yvan Quentin (ur. 2 maja 1970 w Collombey-Muraz) – szwajcarski piłkarz grający na pozycji lewego obrońcy.
Kariera klubowa.
Quentin był wychowankiem klubu FC Sion. W sezonie 1990/1991 zadebiutował w jego barwach w szwajcarskiej pierwszej lidze i w swoim pierwszym sezonie wywalczył ze Sionem wicemistrzostwo Szwajcarii. Zdobył także Puchar Szwajcarii, dzięki zwycięstwu 3:2 w finale nad BSC Young Boys. W sezonie 1991/1992 był już podstawowym zawodnikiem Sionu i wywalczył z tym klubem pierwsze w historii mistrzostwo Szwajcarii. Swój kolejny sukces Yvan osiągnął w 1995 zdobywając po raz kolejny krajowy puchar, a w kolejnych dwóch latach wraz z partnerami ze Sionu obronił to trofeum. W 1997 roku sięgnął po swój drugi w karierze tytuł mistrza kraju.
Latem 1998 roku Quentin przeszedł do Neuchâtel Xamax. W klubie tym występował tylko przez jeden sezon i nie osiągnął znaczących sukcesów. W 1999 roku ponownie zmienił barwy klubowe i został zawodnikiem FC Zürich. W 2000 roku zdobył z tą drużyną szwajcarski puchar, ale do 2003 roku ani razu zespół z Zurychu nie stanął na podium w rozgrywkach szwajcarskiej ekstraklasy. W sezonie 2003/2004 Quentin znowu występował w FC Sion, ale tym razem w rozgrywkach drugiej ligi. Po sezonie zdecydował się zakończyć piłkarską karierę. Liczył sobie wówczas 34 lata.
Kariera reprezentacyjna.
W reprezentacji Szwajcarii Quentin zadebiutował 9 września 1992 roku w wygranym 3:1 domowym meczu z reprezentacją Szkocji. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam Yvan wystąpił we wszystkich czterech meczach Helwetów: z USA (1:1), z Rumunią (4:1), z Kolumbią (0:2) oraz w 1/8 finału z Hiszpanią (0:3). Z kolei w 1996 roku był podstawowym zawodnikiem Szwajcarii na Euro 96 i jego dorobek na tym turnieju to trzy mecze: z Anglią (1:1), z Holandią (0:2) i ze Szkocją (0:1). Swój ostatni mecz w reprezentacji Quentin rozegrał w 2002 roku, a łącznie wystąpił w niej 41 razy.

</doc>
<doc id="1486845" url="https://pl.wikipedia.org/wiki?curid=1486845" title="Wybory prezydenckie na Malediwach w 2008 roku">
Wybory prezydenckie na Malediwach w 2008 roku

Wybory prezydenckie na Malediwach w 2008 roku odbyły się 8 października. Były to pierwsze demokratyczne wybory w historii tego państwa. Uprawnieni do głosowania (ok. 209 tysięcy obywateli) wybierali pomiędzy sześcioma kandydatami:
W związku z nierozstrzygnięciem wyborów w I turze urzędujący od 1978 prezydent Maumoon Abdul Gayoom zmierzył się w drugiej turze wyborów, zaplanowanej na 28 października 2008, z założycielem opozycyjnej Malediwskiej Partii Demokratycznej, Mohamedem Nasheedem. W wyniku głosowania zwycięstwo odniósł Mohamed Nasheed.

</doc>
<doc id="1486849" url="https://pl.wikipedia.org/wiki?curid=1486849" title="Dušan Pavlovic">
Dušan Pavlovic



</doc>
<doc id="1486850" url="https://pl.wikipedia.org/wiki?curid=1486850" title="Eugeniusz Mazur">
Eugeniusz Mazur

Eugeniusz Mazur (ur. 20 lutego 1949 w Worpławkach, zm. 17 grudnia 2010 w Sztumie) – czterokrotny morderca, jedna z ostatnich osób skazanych w Polsce na karę śmierci.
Życiorys.
Wychował się we wsi Worpławki (obecnie województwo warmińsko-mazurskie), miał pochodzenie społeczne robotnicze. Wykształcenie podstawowe niepełne, powtarzał klasę 2 i 5, a edukację zakończył na klasie 6. Posiadał zawód wyuczony pilarz. Miał czworo dzieci (3 synów, 1 córka) z różnych związków. Na wolności pracował jako murarz lub drwal. Od dziecka sprawiał kłopoty wychowawcze. Nie miał udanego dzieciństwa, w młodości znany był z sadystycznych zachowań wobec zwierząt. Rozrywał drobne zwierzęta, ukręcał łby kotom, kastrował psy. Rodzice Józef i Barbara Mazurowie swojego nastoletniego syna oddali do rodziny Miazków na parobka. W zamian za utrzymanie miał im pomagać w gospodarstwie rolnym. We wspomnieniach Eugeniusza Mazura traktowany był przez gospodarza jak niewolnik, wszyscy go wyśmiewali, dlatego powstał u niego duży uraz psychiczny w stosunku do rodziny Miazków.
Po raz pierwszy trafił do więzienia w 1968 roku – 10 października 1968 roku pobił na przystanku PKS Romana Miazka, ojca Jana, swej późniejszej ofiary. Następne wyroki otrzymywał przeważnie za pobicia, był bardzo agresywny, często ofiary bił kołkiem lub orczykiem, kopał po głowie, znęcał się nad nimi (m.in. ręce jednej z ofiar związał drutem). Często był prowokowany, m.in. pewnego razu pobił sam czterech mężczyzn, którzy chcieli mu dać nauczkę. W sumie przed wyrokiem za zabójstwo spędził w więzieniach 12 lat z siedmiu wyroków sądowych, jakie otrzymał za pobicia i znęcanie się nad rodziną (m.in. kazał swoim małoletnim dzieciom trzymać nocnik, do którego się załatwiał za to, że nie pamiętały ojca, jak wrócił z więzienia). Między kolejnymi wyrokami najdłużej na wolności spędził półtora roku.
W okolicach Babieńca pojawił się latem 1990 roku, po 20 latach nieobecności na tym terenie. Zatrzymał się u mieszkającej nieopodal siostry, której nie widział od dwudziestu lat. Zatrudnił się wówczas jako pomocnik przy żniwach u Jana Miazka (ur. 24 maja 1960, zm. 8 stycznia 1991), który do Babieńca przybył z rodziną dwa lata wcześniej. Pomagał za drobne wynagrodzenia, jedzenie, papierosy. Bywało, że nocował w gospodarstwie. Popracował jednak niedługo, bo Miazkowie nie byli z niego zadowoleni – za mało pracował, a za dużo pił. Mazur był zdania, że należy mu się jeszcze 212 tysięcy zł (przeddenominacyjnych). Ponadto twierdził, że Jan Miazek jest mu winien pieniądze za kurs taksówką z Reszla do Babieńca, kiedy to po wspólnej libacji alkoholowej Mazur odwiózł swojego pijanego pracodawcę do domu. Kilkakrotnie odwiedzał Miazków w celu odebrania „długu” – bezskutecznie.
Zbrodnia.
8 stycznia 1991 roku wieczorem ponownie pojawił się w obejściu Miazków pod adresem Babieniec 29. Pod poszewką kurtki miał jak zawsze dwa wykonane przez siebie kłusownicze noże, którymi lubił zapolować na zwierzynę (zrobił je z piły ramowej i bardzo często ostrzył). Wiedział, że sprzedali dzień wcześniej świnię i z tym wiązał nadzieje na odzyskanie pieniędzy. Gospodarz spał pijany (ponad 3 promile alkoholu we krwi) na wersalce, rozbudzony przez Mazura odmówił oddania pieniędzy, pokazując pusty portfel. Zachowywał się prowokacyjnie, rozkładając ręce powiedział też, wskazując na leżący obok nóż kuchenny, że może go nawet zabić, on jednak nie ma żadnych pieniędzy. Mazur sądził, jak później zeznał sądził, że zostanie przez Miazka zaatakowany. Wyciągnął wówczas szybko swój nóż i zadał gospodarzowi śmiertelne ciosy w szyję, płuca i serce, po czym rzucił Jana Miazka na wersalkę. Zwłoki Jana Miazka zostały odnalezione z prawie odciętą głową od tułowia.
Następnie poszedł do kuchni, w której zastał półtoraroczną Monikę, córkę Miazków. Posadził dziecko na krześle, po czym wyszedł na podwórko. Wszedł następnie do obory, w której zauważył światło. W oborze zastał żonę Jana, Annę (ur. 21 października 1968, zm. 8 stycznia 1991) trzymającą na ręku 3-letnią córeczkę Agnieszkę (ur. 29 czerwca 1987, zm. 8 stycznia 1991) i upośledzonego brata Anny, 16-letniego Grzegorza Stachowskiego. W sposób wulgarny oświadczył Annie, że ich pieniądze są mu już niepotrzebne, ale lepiej niech wezwie pogotowie do swojego męża. Wówczas przerażona Anna zaczęła krzyczeć, co zdenerwowało Mazura. Według niego zamachnął się i uderzył kobietę w twarz, zapomniał jednak, że w dłoni trzyma nóż i trafił w szyję trzymanej na rękach dziewczynki. Krzyczącą z przerażenia dziewczynkę ugodził nożem w serce, następnie zadał jeszcze kilkanaście ciosów zarówno Annie Miazek, jak i trzymanej ciągle przez nią na rękach Agnieszce. Obrażenia zadane czterocentymetrowej szerokości nożem okazały się śmiertelne dla żony Jana Miazka. Brat Anny, Grzegorz ruszył z widłami w rękach w kierunku Mazura na pomoc siostrze. Mazur rzucił w niego nożem trafiając prosto w serce (umiejętność rzucania nożem ćwiczył od młodych lat) po czym zaczął głową nieprzytomnego chłopaka uderzać o ścianę. Według Mazura próbował tylko wyrwać tkwiący głęboko w ciele nóż. Osuwającemu się na ziemię Grzegorzowi zadał jeszcze kilkanaście ciosów nożem. Ponieważ mała Agnieszka ciągle płakała, uderzył więc główką dziecka o ścianę powodując rozległe obrażenia tyłu głowy, następnie zadał kilka ciosów nożem w klatkę piersiową i szyję, by na koniec rzucić dziecko o ziemię powodując m.in. pękniecie czaszki ofiary. Opuszczając miejsce zbrodni zapalił papierosa i rzucił zapalona zapałkę. Niedługo później zabudowania gospodarskie stanęły w płomieniach.
Na pomoc przy pożarze ruszyli nieświadomi jeszcze niczego sąsiedzi, wyprowadzili część trzody i zabrali ocalałą Monikę Miazek. Jako pierwszego odnaleziono Jana Miazka. Po kilku godzinach odnaleziono w zgliszczach obory zwęglone zwłoki Anny i Agnieszki Miazek, nieco później ciało Grzegorza. Jak wykazała ekspertyza Agnieszka i Grzegorz żyli jeszcze w chwili pożaru (potwierdziła to analiza krwi, w której wykryto duże stężenie czadu), natomiast Anna była już martwa. W pożarze spłonęły także cztery krowy i dwie świnie. Do Babieńca wysłano kilkudziesięciu policjantów z okolicznych gmin i z Olsztyna.
Tymczasem zachowanie Eugeniusza Mazura wzbudziło podejrzenia jego siostry Mieczysławy W. – kiedy przyszedł do niej 8 stycznia ok. godziny 19, ostrzygł włosy i spalił zakrwawione ubranie, poza tym stał się bardziej nerwowy niż zwykle. Niepokój wzbudziła też obrączka niewiadomego pochodzenia, którą chciał sprzedać swoim siostrzenicom za 200 tysięcy zł. Obrączka ta została następnego dnia sprzedana przez szwagra Mazura Zbigniewa W. w barze „Piwosz” w Korszach za 150 tysięcy zł. Siostra znając jego kryminalną przeszłość powiązała jego osobę z czterokrotnym morderstwem i powiadomiła policję. Mazur został zatrzymany dwie doby po dokonaniu zbrodni. W chwili aresztowania nigdzie nie pracował. Początkowo nie przyznawał się do niczego, jednak po jedenastu dniach przyznał się do zabójstw i opisał wszystko ze szczegółami. Nie przyznawał się jedynie do kradzieży obrączki należącej do Anny Miazek. Po kilku latach przyznał, że zabrał obrączkę na poczet długu, po jakimś czasie odwołał to w następnych zeznaniach.
Proces i wyrok.
W czasie procesu w Sądzie Wojewódzkim w Olsztynie zachowywał się arogancko używając wulgarnych słów, wielokrotnie obraził członków składu orzekającego, groził świadkom (otwarcie przyznawał, że zemści się po wyjściu na wolność). Nie wyrażał skruchy, oświadczył, że żałuje, iż nie zabił też ojca Jana Miazka – Romana. Nie współpracował również ze swoim obrońcą. 4 marca 1992 roku sąd wojewódzki w Olsztynie skazał Eugeniusza Mazura na czterokrotną i łączną karę śmierci. Słysząc wyrok zareagował pokazaniem gestu Kozakiewicza. Wyroku jednak nie wykonywano z powodu trwającego już wówczas moratorium na wykonywanie kary śmierci. Najwyższy wymiar kary wzbudził też burzliwe dyskusje na forum publicznym, w związku z licznymi dyskusjami o słuszności kary śmierci.
15 czerwca 1992 roku sąd apelacyjny w Warszawie utrzymał wyrok kary śmierci w mocy. Tej samej nocy ówczesny minister sprawiedliwości Włodzimierz Cimoszewicz uznał, iż w opiniach biegłych psychiatrów są znaczne rozbieżności. Skazanego skierowano na dodatkowe badania do Collegium Medicum w Krakowie, gdzie stwierdzono znaczne ograniczenie poczytalności w chwili zbrodni. Podczas rewizji nadzwyczajnej 13 października 1993 roku Sąd Najwyższy uchylił wyrok kary śmierci i skierował sprawę do ponownego rozpatrzenia.
24 lutego 1995 roku Sąd apelacyjny w Warszawie po zapoznaniu się z opinią biegłych wydał kolejny wyrok w sprawie. Eugeniusz Mazur został skazany na karę 25 lat pozbawienia wolności.
Eugeniusz Mazur udzielił później licznych wywiadów i wystąpił w kilku reportażach telewizyjnych. W jednej z wypowiedzi stwierdził, że nie żałuje Jana Miazka, żałuje natomiast jego rodziny, szczególnie 3-letniej Agnieszki. Ocenił też karę dożywocia jako znacznie gorszą od kary śmierci. Utrzymywał korespondencję z siostrą zakonną z Rzymu.
Karę pozbawienia wolności odbywał w Zakładzie Karnym w Sztumie, gdzie zmarł kilka lat przed końcem kary.

</doc>
<doc id="1486852" url="https://pl.wikipedia.org/wiki?curid=1486852" title="Linezolid">
Linezolid

Linezolid – wielofunkcyjny organiczny związek chemiczny, syntetyczny antybiotyk z grupy oksazolidynonów stosowany w infekcjach wywołanych przez wielolekooporne szczepy bakterii wliczając paciorkowce i gronkowca złocistego: MRSA (opornego na metycylinę), a w szczególności VRSA (opornego na wankomycynę).
Linezolid był pierwszym komercyjnie dostępnym oksazolidynonem, a terapia tym lekiem jest dość droga; tym niemniej terapia linezolidem wydaje się w wielu przypadkach tańsza niż leczenie wankomycyną lub teikoplaniną.
Historia.
Oksazolidynony zostały zsyntetyzowane przez grupę badawczą z E.I. duPont de Nemours w 1978, a w 1987 odkryto ich właściwości przeciwbakteryjne. W 1993 Upjohn zakupił od firmy Dupont linezolid (Upjohn jest obecnie częścią firmy Pfizer) i rozpoczął badania kliniczne, na podstawie których FDA zaakceptowała lek w kwietniu 2000 roku. Antybiotyk ten jest sprzedawany w USA pod nazwą "Zyvox", a w Europie jako "Zyvoxid", zarówno w formie powlekanych tabletek, jak i zawiesiny do iniekcji.
Początkowo istniała nadzieja, że bakterie nie będą w stanie rozwinąć oporności na linezolid, jednak już w 2001 zidentyfikowano pierwsze szczepy "Staphylococcus aureus" oporne na ten lek (mutacja G2576T w genie podjednostki 23S).
Mechanizm działania.
Linezolid działa w początkowym etapie syntezy bakteryjnych białek. Uniemożliwia on łączenie jednostek 30S i 50S rybosomów. Linezolid wiąże podjednostkę 23S jednostki 50S w okolicach peptydylotransferazy (i miejsca z którym wiąże się chloramfenikol). W ten sposób hamuje jej współdziałanie z 30S. Działanie to jest bakteriostatyczne, jednakże obserwowano również efekt bakteriobójczy wobec paciorkowców. 
Zastosowanie kliniczne.
Antybiotyk ten jest zarezerwowany do użycia jedynie w szczególnie ciężkich infekcjach bakteryjnych, w których leczenie starszymi grupami antybiotyków jest nieskuteczne (ze względu na nabytą oporność), często w zakażeniach szpitalnych.
Linezolid jest skuteczny przeciw bakteriom Gram-dodatnim (warto tu wymienić "Enterococcus faecium", "Staphylococcus aureus", "Streptococcus agalactiae", "Streptococcus pneumoniae" i "Streptococcus pyogenes". Nie działa zbyt skutecznie na bakterie Gram-ujemne. Działa na niektóre bakterie beztlenowe.
W połączeniu z innymi lekami linezolid stosowany jest czasem w leczeniu (wielolekoopornej) gruźlicy. Optymalna dawka linezoidu w jej leczeniu nie jest jednak znana. U dorosłych stosuje się 600 mg dziennie lub dawkę 600 mg dwa razy dziennie. Leczenie trzeba jednak kontynuować czasem nawet przez wiele miesięcy, a częstość efektów ubocznych jest dość duża. W niższych dawkach efekty uboczne są rzadsze.
Efekty uboczne.
Efekty uboczne obejmują wysypkę, utratę apetytu, biegunkę, nudności, zaparcia i gorączkę. U niewielkiej liczby pacjentów mogą się rozwinąć: ciężka reakcja alergiczna, szumy uszne, lub rzekomobłoniaste zapalenie jelit. Małopłytkowość jest objawem rzadkim wśród pacjentów którzy otrzymywali linezolid przez 14 lub mniej dni (zalecenie producenta), ale u pacjentów którzy otrzymywali lek dłużej lub mają niewydolność nerek jej częstość jest znacznie wyższa. Niedokrwistości i małopłytkowości powodowanej przez linezolid nie zmniejsza równoczesne podawanie witaminy B6 125 mg dziennie.
Linezolid jest słabym inhibitorem monoaminooksydazy (MAOI) i nie powinien być podawany z innymi lekami o takim działaniu, żywnością zawierającą tyraminę lub pseudoefedrynę. Były również obserwowane przypadki zespołu serotoninowego, gdy linezolid podawany był wraz z lekami serotonergicznymi.
Linezoid jest toksyczny dla mitochondriów (prawdopodobnie ze względu na podobieństwa między bakteryjnymi i mitochondrialnymi rybosomami). Objawami tej toksyczności są: kwasica mleczanowa i neuropatia obwodowa. Zaobserwowano też nieliczne przypadki neuropatii bólowej.

</doc>
<doc id="1486854" url="https://pl.wikipedia.org/wiki?curid=1486854" title="Okruszki chleba (nawigacja)">
Okruszki chleba (nawigacja)

Okruszki chleba, nawigacja okruszkowa lub ślad z okruszków () – technika nawigacji używana w interfejsach użytkownika. Jej celem jest umożliwienie użytkownikom śledzenia ich aktualnej lokalizacji w programach lub dokumentach. Termin ten wywodzi się od oznaczania przebytej drogi przy pomocy okruszków, pozostawianych przez Jasia i Małgosię, bohaterów popularnej baśni dla dzieci.
Strony internetowe.
Okruszki chleba zazwyczaj pojawiają się poziomo u góry strony, poniżej pasków tytułowych i nagłówków. Stanowią hiperłącza powrotne do stron, które użytkownik poprzednio przemierzył, aby dotrzeć do bieżącej strony. Dla struktur hierarchicznych zwykle odnośniki wskazują na dokumenty nadrzędne. Okruszki chleba są dla użytkownika śladem, po którym może wrócić aż do początkowo odwiedzonej strony. Jako separator hierarchii przyjęło się stosować strzałkę, chociaż inne symbole także mogą być używane.
Okruszki chleba mogą wyglądać tak:
Jesteś tutaj: Strona domowa → Strona sekcji → Strona sekcji podrzędnej
Typy okruszków chleba.
Są trzy typy okruszków chleba:
Użyteczność.
Niektórzy komentatorzy krytykują okruszki nawigacyjne w stylu ścieżki, ponieważ duplikują one funkcję przeglądarek internetowych – przycisk „wstecz” i historię przeglądania.
Okruszki w stylu lokalizacyjnym niekoniecznie są właściwe dla stron, których zawartość jest zbyt bogata, by pojedyncze kategorie w pełni opisywały poszczególne obszary zawartości. Jest to powszechna sytuacja na stronach posiadających nawigację opartą na bazie wyszukiwania (na przykład Amazon). Ogólnie rzecz biorąc, okruszki lokalizacyjne nie nadają się do stron bez ścisłej hierarchii.
Okruchy ciastka.
Niektórzy komentatorzy i programiści używają zamiennie terminu „okruchy ciastek” ("cookie crumb") lub innych wariantów jako synonimu wyżej wymienionej nawigacji okruszkowej, ale takie określenie jest uważane za niewłaściwe i najprawdopodobniej stanowi nadużycie oryginalnej metafory okruszka.
Określenie to jest dodatkowo mylące, ponieważ angielskie określenie „cookie crumb” jest często używane do opisywania danych lub parametru wewnątrz pliku cookie – innej technologii sieciowej niezwiązanej z metodami nawigacyjnymi.
Globalny System Pozycjonowania (GPS).
Zaawansowane urządzenia GPS mogą zachowywać ślad ruchu nadajnika GPS przez zapisywanie pozycji w określonych odstępach czasu i pokazywać go na wyświetlaczu jako „trop z okruszków” pozycji markera.

</doc>
<doc id="1486855" url="https://pl.wikipedia.org/wiki?curid=1486855" title="Stanisław Sołłohub">
Stanisław Sołłohub



</doc>
<doc id="1486856" url="https://pl.wikipedia.org/wiki?curid=1486856" title="Maksym z Saragossy">
Maksym z Saragossy

Maksym z Saragossy (VI/VII wiek) – łaciński pisarz chrześcijański, brał udział w synodach w Barcelonie w 599 roku, w Toledo w 610 roku i w Egarze w 614. Pisma wierszem i prozą Maksyma zaginęły, a przetrwały jedynie w uwagach do "Historii" Izydora z Sewilli wypisy z "Kroniki" Maksyma. Natomiast kronika zachowana pod imieniem Maksyma z Saragossy jest fałszerstwem z XVI wieku.

</doc>
<doc id="1486858" url="https://pl.wikipedia.org/wiki?curid=1486858" title="Aleksander Newski (1861)">
Aleksander Newski (1861)

Aleksander Newski (Александр Невский) – rosyjska fregata śrubowa typu "Dmitrij Donskoj", w służbie od 1861. Nadano jej imię XIII-wiecznego władcy Rusi Kijowskiej Aleksandra Newskiego. Brała udział w wizycie rosyjskiej eskadry w Nowym Jorku w 1863. Była to jedna z pierwszych rosyjskich jednostek wyposażonych w napęd parowy i śrubę napędową.
Historia.
"Aleksander Newski" został zwodowany w 1861, był drugim i ostatnim okrętem typu "Dmitrij Donskoj". Jego budowa była częścią planu rozwoju Imperialnej Marynarki Wojennej Rosji, który zakładał budowę floty zdolnej do przeciwstawienia się brytyjskiej Royal Navy. Program był realizowany przy pomocy specjalistów amerykańskich, którzy oprócz projektu dostarczyli także uzbrojenie. Od początku służby okręt wszedł w skład Eskadry Atlantyckiej, dowodzonej przez kontradmirała Lesowskiego. W 1863 eskadra, której okrętem flagowym był "Aleksander Newski", udała się przez Atlantyk w podróż do Nowego Jorku i pozostała na wodach amerykańskich przez siedem miesięcy (w skład eskadry wchodziły również fregaty "Oslabja" i "Pierieswiet", korwety "Wariag" i "Witjaz" oraz kliper "Ałmaz"). Celem wizyty było zniechęcenie Wielkiej Brytanii do popierania stanów południowych toczących wojnę secesyjną (a także Polski, w której trwało powstanie przeciw Rosji), poprzez zademonstrowanie poparcia dla Unii i stworzenie groźby dla brytyjskiego handlu morskiego, narażonego na działania rajderskie. "Aleksander Newski" uczestniczył także w innych szkoleniowych rejsach zagranicznych, połączonych z reprezentacją bandery.
25 września (13 września starego stylu) 1868, wracając z rejsu do Grecji, okręt zatonął po wejściu na mieliznę w Skagerraku w pobliżu Jutlandii. Wśród ocalonych pasażerów był wielki książę Aleksy Aleksandrowicz Romanow.

</doc>
<doc id="1486864" url="https://pl.wikipedia.org/wiki?curid=1486864" title="Batalion Ochrony Skarbów Narodu Polskiego">
Batalion Ochrony Skarbów Narodu Polskiego



</doc>
<doc id="1486868" url="https://pl.wikipedia.org/wiki?curid=1486868" title="Dick Armey">
Dick Armey

Richard Keith „Dick” Armey (ur. 7 lipca 1940 w Towner) – amerykański ekonomista i polityk, wieloletni członek Izby Reprezentantów, w latach 1995-2003 lider większości, współautor "Kontraktu z Ameryką", jeden z głównych autorów sukcesu Republikanów, którzy w latach 90. dominowali w obu izbach Kongresu. Obecnie przewodniczący organizacji "FreedomWorks" oraz członek władz firmy prawniczej "DLA Piper".

</doc>
<doc id="1486871" url="https://pl.wikipedia.org/wiki?curid=1486871" title="Eokambr">
Eokambr



</doc>
<doc id="1486877" url="https://pl.wikipedia.org/wiki?curid=1486877" title="Południowoamerykańska Konfederacja Lekkoatletyczna">
Południowoamerykańska Konfederacja Lekkoatletyczna

Południowoamerykańska Konfederacja Lekkoatletyczna (es. "Confederación Sudamericana de Atletismo CONSUDATLE") - międzynarodowa organizacja zrzeszająca związki lekkoatletyczne Ameryki Południowej. CONSUDATLE zajmuje się organizacją mistrzostw Ameryki Południowej. Konfederacja powstała w 24 maja 1918, a jej główna siedziba znajduje się w brazylijskim mieście Manaus. Prezesem - od 1993 - jest Roberto Gesta de Melo. 

</doc>
<doc id="1486879" url="https://pl.wikipedia.org/wiki?curid=1486879" title="North America, Central America and Caribbean Athletic Association">
North America, Central America and Caribbean Athletic Association

North America, Central America and Caribbean Athletic Association NACAC (pl. "Stowarzyszenie lekkoatletyczne Ameryki Północnej, Ameryki Środkowej i Karaibów") - organizacja międzynarodowa skupiająca narodowe związki lekkoatletyczne z krajów Ameryki Północnej, Ameryki Środkowej oraz Karaibów. NACAC jest jednym z sześciu członków IAAFu. Stowarzyszenie powstało 10 grudnia 1988 w San Juan. Główna siedziba znajduje się w Portoryko.

</doc>
<doc id="1486884" url="https://pl.wikipedia.org/wiki?curid=1486884" title="Iza Zając">
Iza Zając



</doc>
<doc id="1486888" url="https://pl.wikipedia.org/wiki?curid=1486888" title="Krzysiek Palczewski">
Krzysiek Palczewski



</doc>
<doc id="1486890" url="https://pl.wikipedia.org/wiki?curid=1486890" title="Eleocharitetum multicaulis">
Eleocharitetum multicaulis

Zespół ponikła wielołodygowego ("Eleocharitetum multicaulis") – syntakson słodkowodnych helofitów w randze zespołu budowany głównie przez ponikło wielołodygowe. Należy do klasy zespołów roślinności zmiennowodnej "Littorelletea uniflorae".
Charakterystyka.
Zbiorowisko szuwarowo-murawowe występujące w strefie ziemno-wodnej – litoralu płytkich zbiorników oligotroficznych, podmokłych misach deflacyjnych i wilgotnych wrzosowiskach. Podłoże mineralno-organiczne o odczynie obojętnym lub kwaśnym.
Zagrożenia i ochrona.
Zespół, wraz z zespołami podobnymi, na potrzeby inwentaryzacji obszarów Natura 2000 oznaczony jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami z "Littorelletea, Isoëto–Nanojuncetea") — 3130–1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis"). Może podlegać też ochronie na siedliskach przyrodniczych 2190 — wilgotne zagłębienia międzywydmowe i 4010 — wilgotne wrzosowiska. W Polsce tylko na kilku stanowiskach.

</doc>
<doc id="1486891" url="https://pl.wikipedia.org/wiki?curid=1486891" title="Dolina Juraniowa">
Dolina Juraniowa

Dolina Juraniowa (słow. "Juráňova dolina") – dolina w słowackich Tatrach Zachodnich. Jest największym odgałęzieniem Doliny Cichej Orawskiej. Dawniej nazywana była też Doliną Lieskowską.
Topografia.
Dolina Juraniowa zajmuje powierzchnię ok. 4,3 km², a jej długość to 4 km. Wylot znajduje się na wysokości ok. 860 m n.p.m. na południowym krańcu Szatanowej Polany ("Šatanová"). Dolna część doliny jest wąska i tworzy na długości ok. 1000 metrów wąwóz skalny zwany Juraniową Cieśniawą ("Tiesňavy"). Utworzył się on między dolomitowymi urwiskami Jeżowego Wierchu ("Ježov vrch") na zachodzie i Czaplowego Wierchu ("Čaplovka") na wschodzie. Powyżej wąwozu dolina rozszerza się, a jej dno zajmują dwie długie polany – leżąca na wysokości ok. 935–960 m n.p.m. Sywarna Polana i położona tuż na południe od niej Juraniowa Polana (ok. 965–1070 m n.p.m.). W południowo-wschodniej części tej ostatniej Dolina Juraniowa dzieli się na dwie odnogi: główną, południowo-wschodnią, podchodzącą pod szczyt Bobrowca ("Bobrovec"), oraz boczną, północno-wschodnią, podchodzącą pod Furkaskę ("Veľká Furkaska"). Boczna gałąź zwie się Jaworzynką Juraniową i oddzielona jest od głównej grzbietem Wałowca ("Válovec") odchodzącym na północny zachód tuż powyżej Juraniowej Przełęczy ("sedlo Príslop"). Najwyższym punktem w otoczeniu doliny jest Bobrowiec – 1658 m n.p.m.
Dolina Juraniowa graniczy:
Głównym ciekiem wodnym doliny jest Juraniowy Potok ("Juráňov potok").
W czasie plejstocenu (epoki lodowej) Dolina Juraniowa nie uległa zlodowaceniu.
Historia.
Nazwa doliny pochodzi prawdopodobnie od nazwiska Juran występującego w XVII wieku w miejscowości Liesek na Orawie, do której należały pastwiska w Dolinie Juraniowej. W drugiej połowie XVIII wieku wydobywano w niej rudę żelaza, transportowaną na dół przez Umarłą Przełęcz. W latach 1885–1886, w celu ułatwienia wywozu drewna z górnych partii doliny, zbudowano w Juraniowej Cieśniawie drewniany pomost, ułożony na belkach rozpiętych w poprzek koryta potoku. Pomost zakrywał koryto potoku na długości 903 metrów. Służył do czasów I wojny światowej. Później, nieremontowany, niszczał coraz bardziej podczas wiosennych wezbrań i powodzi. Uległ całkowitemu zniszczeniu w czasie powodzi w 1934 r. Rok później oddział KČST z Twardoszyna zbudował obecną ścieżkę, miejscami wyciosaną w skale.
Ochrona doliny.
Całość doliny objęta została w 1974 r. ścisłym rezerwatem przyrody „Juráňova dolina”. Utworzono go w celu ochrony skalnego wąwozu z wodospadami i marmitami, bogatej roślinności górskiej i fragmentów lasu o charakterze pierwotnym. W Juraniowej Cieśniawie znajduje się jedno z najniżej usytuowanych (880 m n.p.m.) naturalnych stanowisk kosodrzewiny w Karpatach. W 1987 r. dolina weszła razem z większą częścią słowackich Tatr Zachodnich w skład TANAP-u.
Szlaki turystyczne.
Szlak zielony biegnący z Umarłej Przełęczy przez środkową część doliny na Juraniową Przełęcz i Bobrowiec został w roku 2008 zamknięty, aby utworzyć strefę bez obecności człowieka dla występujących tu zwierząt, zwłaszcza dużych drapieżników. Powodem była też obawa przed zwiększeniem się ruchu turystycznego w dolinie po wejściu Polski i Słowacji do układu z Schengen.

</doc>
<doc id="1486892" url="https://pl.wikipedia.org/wiki?curid=1486892" title="Zespół ponikła wielołodygowego">
Zespół ponikła wielołodygowego



</doc>
<doc id="1486893" url="https://pl.wikipedia.org/wiki?curid=1486893" title="Tem Hansen">
Tem Hansen

Tem Hansen (ur. 18 stycznia 1984 w gminie Vallø, Dania) – farersko-duński piłkarz, występujący w roli pomocnika, w klubie Lyngby BK, który po nieudanym sezonie 2007/08 spadł do drugiej ligi duńskiej.
Kariera klubowa.
Tem Hansen rozpoczynał swą piłkarską karierę w sekcji juniorów klubiu Køge BK, blisko swego miejsca zamieszkania. Następnie przeszedł do kopenhaskiej drużyny Boldklubben af 1893, gdzie na jeden sezon został wcielony do kadry seniorów. Zaliczył wtedy sześć występów, nie strzeliwszy bramki. Następnie przeszedł do drugiego składu Brøndby IF na rok 2004, by następnie przenieść się na dwa lata do Fremad Amager, 24 marca 2005, po dwóch miesiącach negocjacji. Zagrał tam w 71 meczach, zdobywając cztery bramki. Mimo tego, że w sezonie 2005/06 zespół ten zdobył piąte miejsce w tabeli w kolejnym spadł na ostatnie miejsce i musiał przenieść się do trzeciej ligi duńskiej.
2007 rok, to kolejne przenosiny Tema Hansena. Tym razem trafił do pierwszoligowego ówcześnie Lyngby BK. Dwanaście razy Hansen wchodził na boisko w swym pierwszym sezonie dla nowego klubu, zdobywając dwie bramki, jednak jego drużyna zajęła ostatnie miejsce w tabeli sezonu 2007/08 i w następnym rozpoczęła rozgrywki w drugiej lidze.
Kariera reprezentacyjna.
Swą reprezentacyjną karierę Hansen rozpoczął w Danii, drużynie U19, gdzie rozegrał jedynie dwa mecze, 21 września 2001 ze Szkocją i 25 lutego 2003 z Belgią. Oba Dania przegrała 1-0.
W lutym 2007 roku do Hansena zwróciła się Farerska Federacja Piłkarska, proponując mu grę w składzie reprezentacji Wysp Owczych. Zawodnik przystał na to i 24 marca 2007 zadebiutował w przegranym 2-0 meczu z Ukrainą, zmieniając w 73 minucie Súniego Olsena.

</doc>
<doc id="1486895" url="https://pl.wikipedia.org/wiki?curid=1486895" title="Pilularietum globuliferae">
Pilularietum globuliferae

Zespół gałuszki kulecznicy ("Pilularietum globuliferae") – syntakson słodkowodnych helofitów w randze w randze zespołu budowany głównie przez gałuszkę kulecznicę. Należy do klasy zespołów roślinności zmiennowodnej "Littorelletea uniflorae".
Charakterystyka.
Murawa występująca w strefie ziemno-wodnej – litoralu płytkich, okresowo wysychających zbiorników oligotroficznych (np. spuszczanych stawów hodowlanych) i wilgotnych, okresowo podtapianych wrzosowiskach. Podłoże piaszczyste.
Zagrożenia i ochrona.
Zespół, wraz z zespołami podobnymi, jest w systemie obszarów Natura 2000 chroniony jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami z " Littorelletea, Isoëto–Nanojuncetea") — 3130–1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis").

</doc>
<doc id="1486896" url="https://pl.wikipedia.org/wiki?curid=1486896" title="Zespół gałuszki kulecznicy">
Zespół gałuszki kulecznicy



</doc>
<doc id="1486898" url="https://pl.wikipedia.org/wiki?curid=1486898" title="Hydrocotylo-Baldelion">
Hydrocotylo-Baldelion

Hydrocotylo-Baldelion — syntakson słodkowodnych makrofitów w randze związku. Skupia zbiorowiska drobnych bylin roślin wodno-błotnych. Dość niskie i zwarte murawy w płytkich zbiornikach oligotroficznych i na podtapianych wrzosowiskach. Należy do klasy zespołów roślinności zmiennowodnej "Littorelletea uniflorae".
W obrębie syntaksonu wyróżniane są następujące zbiorowiska występujące w Polsce:
Zagrożenia i ochrona.
Zespoły tego związku, wraz z zespołami podobnymi, są w systemie obszarów Natura 2000 chronione jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami z " Littorelletea, Isoëto–Nanojuncetea") — 3130–1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis").

</doc>
<doc id="1486899" url="https://pl.wikipedia.org/wiki?curid=1486899" title="Szuwar kłociowy">
Szuwar kłociowy

Szuwar kłociowy, zespół kłoci wiechowatej ("Cladietum marisci") – zespół roślinności szuwarowej budowany głównie przez kłoć wiechowatą. Należy do związku "Magnocaricion", choć ze względu na podobieństwo do szuwarów wysokich umieszczany bywa w związku "Phragmition".
Charakterystyka.
Bardzo wysoki (do ponad 2 m wysokości) szuwar zajmujący strefę przejściową między otwartą, płytką wodą (do 0,5 m głębokości) a podmokłym lądem. Siedlisko średnio żyzne – mezotroficzne, rzadziej eutroficzne lub humotroficzne. Podłoże organiczne (torfowisko niskie, czasem gytia wapienna). Odczyn wody od kwaśnego do lekko zasadowego (pH 5-8). Od strony wody tworzy nachodzące na nią pło. W pierwszym pasie zbiorowisk szuwarowych występuje domieszka roślin wodnych i brak torfowiskowych. Bliżej lądu więcej mchów.
W sukcesji ekologicznej wypiera roślinność wodną, a zastępowany przez roślinność torfowiskową turzycowiska lub mszaru. Produkuje dużo biomasy i odgrywa dużą rolę w lądowaceniu zbiorników wodnych.

</doc>
<doc id="1486900" url="https://pl.wikipedia.org/wiki?curid=1486900" title="Zespół kłoci wiechowatej">
Zespół kłoci wiechowatej



</doc>
<doc id="1486902" url="https://pl.wikipedia.org/wiki?curid=1486902" title="Cladietum marisci">
Cladietum marisci



</doc>
<doc id="1486903" url="https://pl.wikipedia.org/wiki?curid=1486903" title="Siarhiej Antusiewicz">
Siarhiej Antusiewicz

Siarhiej Antusiewicz (, ; ur. 16 sierpnia 1973 w Brześciu) – białoruski działacz związkowy i polityk opozycyjny, członek Białoruskiego Frontu Ludowego, w latach 2003–2007 deputowany do Grodzieńskiej Miejskiej Rady Deputowanych, od 2011 roku zastępca przewodniczącego Białoruskiego Niezależnego Związku Zawodowego, od 2012 roku zastępca przewodniczącego Białoruskiego Kongresu Demokratycznych Związków Zawodowych.
Życiorys.
Urodził się 16 sierpnia 1973 roku w Brześciu, w obwodzie brzeskim Białoruskiej SRR, ZSRR. Należy do Białoruskiego Frontu Ludowego. W marcu 2003 roku, w drugiej turze wyborów lokalnych, został wybrany na deputowanego do Grodzieńskiej Miejskiej Rady Deputowanych. W marcu 2005 roku, w czasie powtórnych wyborów do Izby Reprezentantów Zgromadzenia Narodowego Republiki Białorusi III kadencji, przegrał według oficjalnych wyników z rektorem Grodzieńskiego Uniwersytetu Państwowego Siarhiejem Maskiewiczem.
W mediach Siarhiej Antusiewicz nazywany był "ostatnim demokratą w Grodzieńskiej Radzie Miejskiej".
Działalność związkowa.
Siarhiej Antusiewicz pełnił funkcję przewodniczącego podstawowej organizacji robotników Białoruskiego Niezależnego Związku Zawodowego (BNZZ) w grodzieńskim przedsiębiorstwie „Hrodna Azot”. W czasie VII zjazdu Białoruskiego Kongresu Demokratycznych Związków Zawodowych (BKDZZ) 11 grudnia 2008 roku kandydował na stanowisko zastępcy przewodniczącego tej organizacji, jednak przegrał z Mikałajem Kanachem stosunkiem głosów 50 do 24. W czasie VIII zjazdu BNZZ 18 kwietnia 2011 roku Antusiewicz kandydował na przewodniczącego tego związku, przegrał jednak z Mikałajem Ziminem (Zimin otrzymał 49 głosów delegatów, Antusiewicz – 17). Objął wówczas stanowisko zastępcy przewodniczącego BNZZ. W pierwszej połowie 2012 roku Antusiewicz został zastępcą przewodniczącego BKDZZ. 23 stycznia 2015 roku Rada BKDZZ jednogłośnie wybrała go na kolejną trzyletnią kadencję na to stanowisko.
W ramach swojej działalności związkowej Siarhiej Antusiewicz brał udział w licznych przedsięwzięciach międzynarodowych. W czasie zjazdu 3–4 kwietnia 2009 roku w Białowieży został wybrany na zastępcę przewodniczącego Międzyregionalnej Rady Związków Zawodowych Euroregionu Niemen, zrzeszających związki z Białorusi, Litwy, Polski i obwodu kaliningradzkiego Federacji Rosyjskiej. W 2014 roku brał udział w zjeździe Ogólnopolskiego Porozumienia Związków Zawodowych. 25 listopada 2014 roku został wybrany na koordynatora 5. Grupy Forum Społeczeństwa Obywatelskiego Partnerstwa Wschodniego.
Poglądy.
Zdaniem Siarhiej Antusiewicza obecnie na Białorusi stosowane są inne metody fałszowania wyborów, niż 10 lat temu, i kandydaci opozycyjni w przypadku masowego poparcia ze strony wyborców mają szansę na zwycięstwo.

</doc>
<doc id="1486905" url="https://pl.wikipedia.org/wiki?curid=1486905" title="Metoda Kjeldahla">
Metoda Kjeldahla

Metoda Kjeldahla – metoda oznaczania azotu amonowego i aminowego, np. występującego w wodzie, glebie lub produktach spożywczych. Przy jej zastosowaniu azot związany w związkach organicznych jest przekształcany w postać amonową (mineralizowany) i analizowany łącznie ze związkami amonowymi obecnymi w próbce. Suma azotu amonowego i organicznego (nieazotanowego) jest określana w hydrochemii jako "azot Kjeldahla" lub "azot ogólny" (nazwą "azot ogólny" bywa też określany azot występujący w próbce we wszystkich formach).
Proces prowadzi się w 3 etapach:
I) Mineralizacja:
Badaną próbkę mineralizuje się ogrzewając ją w temperaturze ok. 350 °C ze stężonym kwasem siarkowym i odpowiednimi katalizatorami (np. siarczanem miedzi(II)). Podczas tego procesu węgiel i wodór związane w substancjach organicznych utleniają się do dwutlenku węgla i wody, a z azotem kwas siarkowy tworzy nielotny siarczan amonu. 
II) Alkalizacja i destylacja
Zmineralizowaną próbkę alkalizuje się poprzez dodanie wodorotlenku sodu, co powoduje przekształcenie jonu amonowego w amoniak. Następnie próbka jest podgrzewana i poddawana destylacji, podczas której amoniak przechodzi do fazy gazowej. 
III) Wiązanie amoniaku i oznaczanie ilości azotu
Wydzielony amoniak oznacza się np. przez przereagowanie z kwasem solnym i zmiareczkowanie wodorotlenkiem sodu niezobojętnionego kwasu w obecności wskaźnika Tashiro. Jest to miara zawartego w analizowanej próbce azotu amonowego i organicznego.
W naturalnych warunkach azot Kjeldahla pozwala w przybliżeniu określić ilość rozkładającej się materii organicznej w środowisku. Metoda ta jest także stosowana do oznaczania białka w produktach żywnościowych, takich jak mleko lub karma dla zwierząt. Jednak przez swoją niewielką swoistość jest podatna na zafałszowania, gdyż wykazany azot może pochodzić z rozkładu nie tylko białek, ale też niektórych innych substancji, takich jak melamina.
Metodę Kjeldahla opisano po raz pierwszy w 1883 roku, a od tego czasu wprowadzano do niej różne modyfikacje, np. zastępując rtęć mniej toksycznymi katalizatorami.

</doc>
<doc id="1486906" url="https://pl.wikipedia.org/wiki?curid=1486906" title="Azot ogólny">
Azot ogólny

Azot ogólny – zawartość azotu w badanej próbce. Pojęcie to nie jest jednoznaczne:

</doc>
<doc id="1486908" url="https://pl.wikipedia.org/wiki?curid=1486908" title="Azot Kjeldahla">
Azot Kjeldahla



</doc>
<doc id="1486910" url="https://pl.wikipedia.org/wiki?curid=1486910" title="Cisi Pracownicy Krzyża">
Cisi Pracownicy Krzyża

Cisi Pracownicy Krzyża () – stowarzyszenie założone w 1950 roku przez włoskiego kapłana bł. ks. prałata Luigi Novarese, które ma charakter wspólnoty osób konsekrowanych: kapłanów i wiernych świeckich zaangażowanych w uświadamianie ludziom chorym i niepełnosprawnym chrześcijańskiego sensu ich cierpienia. Skrót nazwy wspólnoty zakonnej: SOdC.

</doc>
<doc id="1486915" url="https://pl.wikipedia.org/wiki?curid=1486915" title="Stefan Ewertowski">
Stefan Ewertowski

Stefan Adam Ewertowski (ur. 16 grudnia 1951 w Malborku) – ksiądz rzymskokatolicki należący do diecezji warmińskiej, a po reformie administracyjnej Kościoła katolickiego w Polsce dokonanej przez papieża Jana Pawła II na podstawie bulli apostolskiej Totus Tuus Poloniae Populus z 25 marca 1992 – do diecezji elbląskiej, profesor nadzwyczajny Uniwersytetu Warmińsko-Mazurskiego w Olsztynie, doktor habilitowany teologii o specjalności teologia pastoralna, doktor nauk humanistycznych w zakresie historii (historia najnowsza), magister filozofii teoretycznej (KUL 1984), Kapelan Honorowy Jego Świątobliwości (od 15 października 1997), kanonik gremialny Kapituły Katedralnej Elbląskiej (od 25 marca 2003).
Życiorys.
Studia filozoficzno-teologiczne ukończył w Wyższym Seminarium Duchownym „Hosianum” w Olsztynie. Święcenia kapłańskie otrzymał 23 marca 1978 z rąk biskupa warmińskiego Józefa Drzazgi.
W latach 1978–1981 pracował jako wikariusz w parafii Niepokalanego Poczęcia NMP w Iławie. W 1981 został skierowany na studia w KUL, które ukończył w 1984 uzyskaniem tytułu magistra filozofii teoretycznej. Po powrocie ze studiów objął stanowiska: prefekta w Wyższym Seminarium Duchownym „Hosianum” w Olsztynie, diecezjalnego referenta ds. trzeźwości i dyrektora Ruchu Trzeźwości im. Maksymiliana Marii Kolbego, wykładowcy przedmiotów filozoficznych w Wyższym Seminarium Duchownym „Hosianum” w Olsztynie, w Warmińskim Instytucie Teologicznym w Gietrzwałdzie i w Instytucie Kultury Chrześcijańskiej im. Jana Pawła II w Olsztynie (1984-1993).
Ponadto sprawował funkcję członka Zarządu Oddziału Wojewódzkiego Społecznego Komitetu Przeciwalkoholowego (1987–1991), duszpasterza harcerek i harcerzy miasta Olsztyna (1989–1992), diecezjalnego kapelana Policji diecezji warmińskiej (1991–1993) i sędziego Sądu Biskupiego w Olsztynie (1992).
Po reformie administracyjnej Kościoła katolickiego w Polsce, jakiej dokonał papież Jan Paweł II w bulli apostolskiej Totus Tuus Poloniae Populus z 25 marca 1992, został włączony do duchowieństwa diecezji elbląskiej. Pierwszy biskup elbląski ks. dr Andrzej Śliwiński (1992–2003) powierzył mu obowiązki delegata biskupa elbląskiego ds. kleryków diecezji elbląskiej studiujących w Wyższym Seminarium Duchownym „Hosianum” w Olsztynie (1992–1993), a następnie rektora Wyższego Seminarium Duchownego w Elblągu (1993–2004). Ponadto w Wyższym Seminarium Duchownym w Elblągu sprawował funkcję wykładowcy teorii poznania, filozofii Boga, filozofii religii i wstępu do filozofii.
Jest członkiem Kolegium Konsultorów Diecezji Elbląskiej (od 1992), członkiem Rady ds. Ekonomicznych Kurii Diecezjalnej w Elblągu, członkiem i sekretarzem Rady Kapłańskiej I i II kadencji (od 1997), przewodniczącym Komisji Wzajemnej Pomocy Kapłańskiej (od 1996), sędzią Sądu Diecezjalnego i członkiem redakcji „Studiów Elbląskich” (od 1999).
24 września 2002 obronił rozprawę doktorską na temat: „Recepcja nauczania Jana Pawła II o integracji europejskiej w piśmiennictwie polskim w latach 1978–2000 i jej uwarunkowania historyczne” napisaną na Wydziale Humanistycznym Uniwersytet Warmińsko-Mazurski w Olsztynie pod kierunkiem ks. dra hab. Władysława Nowaka i uzyskał stopień naukowy doktora nauk humanistycznych w zakresie historii (historia najnowsza). Natomiast 30 czerwca 2011 na Wydziale Teologii Uniwersytetu Warmińsko-Mazurskiego w Olsztynie obronił pracę habilitacyjną nt. „Idea Antychrysta w kulturze współczesnej. Studium teologiczne w wymiarze interdyscyplinarnym” i uzyskał stopień doktora habilitowanego o specjalności teologia pastoralna.
Od 2002 był adiunktem w Zakładzie Filozofii i Kultury Chrześcijańskiej (później Katedrze Filozofii i Kultury Chrześcijańskiej), a od 2011 pełni funkcję profesora nadzwyczajnego Katedry Filozofii i Antropologii Wydziału Teologii Uniwersytetu Warmińsko-Mazurskiego w Olsztynie. W latach 2012–2016 sprawował funkcję prodziekana ds. nauki Wydziału Teologii Uniwersytetu Warmińsko-Mazurskiego w Olsztynie.

</doc>
<doc id="1486920" url="https://pl.wikipedia.org/wiki?curid=1486920" title="Usiewaład Janczeuski">
Usiewaład Janczeuski

Usiewaład Wiaczasławawicz Janczeuski (, , "Wsiewołod Wiaczesławowicz Janczewski"; ur. 22 kwietnia 1976 w Borysowie) – białoruski polityk, w latach 2000–2004 deputowany do Izby Reprezentantów Zgromadzenia Narodowego Republiki Białorusi II kadencji, od 2008 roku kierownik Głównego Zarządu Ideologicznego Administracji Prezydenta Białorusi.
Życiorys.
Urodził się 22 kwietnia 1976 roku w Borysowie, w obwodzie mińskim Białoruskiej SRR, ZSRR. W 1998 roku ukończył studia na Wydziale Prawa Białoruskiego Uniwersytetu Państwowego, uzyskując wykształcenie politologa prawnika. W czasie wyborów prezydenckich w 1994 roku był aktywistą kampanii wyborczej Alaksandra Łukaszenki. Rok później, w czasie wyborów parlamentarnych, wchodził w skład sztabu wyborczego Stanisłaua Szuszkiewicza. Do 27 marca 2001 roku pełnił funkcję I sekretarza Komitetu Centralnego Białoruskiego Patriotycznego Związku Młodzieży. Wchodził w skład zarządu Fundacji Osłon Społecznych dla Młodzieży i kolegium Narodowej Państwowej Kompanii Radiowo-Telewizyjnej Republiki Białorusi. Był członkiem partii Słowiański Sobór „Biełaja Ruś”.
21 listopada 2000 roku został deputowanym do Izby Reprezentantów Zgromadzenia Narodowego Republiki Białorusi II kadencji ze Słuckiego Okręgu Wyborczego Nr 90. Wchodził w niej w skład Stałej Komisji ds. Edukacji, Kultury, Nauki i Postępu Naukowo-Technicznego. Był także członkiem grupy deputackiej „Przyjaciele Bułgarii”. 3 maja 2001 roku wszedł w skład delegacji Zgromadzenia Narodowego Republiki Białorusi w Strukturze Parlamentarnej Inicjatywy Środkowoeuropejskiej. Jego kadencja deputowanego zakończyła się w 2004 roku. W lipcu 2005 roku został redaktorem naczelnym nowego, założonego przez Administrację Prezydenta, czasopisma „Płanieta”. 18 kwietnia 2008 roku objął stanowisko doradcy Prezydenta Republiki Białorusi – kierownika Głównego Zarządu Ideologicznego Administracji Prezydenta Białorusi.
2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.
Życie prywatne.
Usiewaład Janczeuski jest żonaty.

</doc>
<doc id="1486928" url="https://pl.wikipedia.org/wiki?curid=1486928" title="Netflix">
Netflix

Netflix, Inc. – serwis VOD oferujący za zryczałtowaną opłatą dostęp do filmów i seriali poprzez media strumieniowe. W Polsce wystartował jesienią 2016 roku. Obecnie usługa dostępna jest na całym świecie z kilkoma wyjątkami (z serwisu nie można korzystać w Chinach, gdzie serwis współpracuje z lokalnymi dostawcami, a także na Krymie, w Korei Północnej i Syrii ze względu na ograniczenia nałożone na amerykańskie firmy przez rząd USA).
Historia.
Przedsiębiorstwo zostało założone 29 sierpnia 1997 w Los Gatos, w stanie Kalifornia. Od 1998 zaczęło oferować wypożyczenie płyt DVD za pośrednictwem poczty. 25 lutego 2007 przedsiębiorstwo ogłosiło, że dostarczyło już miliard płyt DVD do swoich klientów. W 2007 Netflix rozszerzył swoją działalność o media strumieniowe, zachowując wypożyczalnię DVD i Blu-ray.
Początkowo prowadziło działalność streamingową jedynie w wybranych regionach świata, stosując blokadę regionalną uniemożliwiającą dostęp z krajów, w których usługa nie była dostępna. W styczniu 2016 podczas targów CES przedsiębiorstwo zapowiedziało zmiany w prowadzonej dotychczas polityce rezygnując z blokady dla 150 państw (m.in. Polski). Poszczególne wersje regionalne różnią się od siebie ofertą, co wynika z ograniczeń licencyjnych, a także umów, które Netflix w przeszłości zawierał ze stacjami telewizyjnymi – przykładowo przez pewien czas, z uwagi na wcześniejszą sprzedaż licencji nc+, w polskim Netflixie brakowało House of Cards. Aktualnie serial ten jest dostępny, a Netflix nie sprzedaje licencji na swoje produkcje polskim stacjom telewizyjnym (wydawane są jednakże płyty DVD z niektórymi pozycjami).
Od 20 września 2016 jest dostępny w języku polskim – jednakże nie wszystkie materiały udostępniane w Polsce mają polską wersję językową, ewentualnie dostępne są wyłącznie napisy. Napisy w języku polskim nie zawsze są również dostępne poza granicami Polski. Języki, w których dostępne są materiały, różnią się w zależności od wybranego języka interfejsu serwisu.
Od 30 listopada 2016 znaczną część programów z biblioteki oryginalnych produkcji serwisu i niektóre z pozostałych dostępnych tytułów można oglądać bez dostępu do internetu, jednakże tylko w urządzeniach przenośnych z systemem iOS, Windows 10 (także wersji mobilnej) i Android. Jednym z rozwiązań jest także „inteligentne pobieranie”, które usuwa obejrzane odcinki danego serialu i w zamian ściąga kolejne.
W październiku 2016, Netflix odnotował ponad 86 milionów abonentów na całym świecie, w tym ponad 47 milionów w Stanach Zjednoczonych. Rok później abonament opłacało 109 milionów ludzi, z czego 56,5 miliona pochodzi spoza Stanów Zjednoczonych. W styczniu 2018 abonament w serwisie opłacało 117 milionów użytkowników. W 2018 roku włodarze serwisu VOD przeznaczyli 12 miliardów dolarów na wzbogacenie oferty, zaś w 2019 planują wydać 15 miliardów dolarów.
W połowie 2018 Netflix poinformował, że w Madrycie powstanie jego pierwsze w Europie, centrum produkcji telewizyjno-fimowej. To właśnie w Madrycie będą powstawać oryginalne, hiszpańskojęzyczne produkcje.
Netflix nie jest dostępny na terenie Chin, gdzie spółka zdecydowała się na sprzedaż swoich programów w formie licencji dla tamtejszych usługodawców, oraz – ze względu na obostrzenia rządu amerykańskiego – Korei Północnej, Syrii i Krymu. Netflix jest dostępny nawet na Antarktydzie.
W maju 2020 roku Sejm RP przegłosował ustawę przewidującą odprowadzanie składek przez serwisy VOD (w tym Netflix) na rzecz Polskiego Instytutu Sztuki Filmowej (PISF). Składka nie jest nazywana podatkiem, natomiast ma ona wynieść 1,5% rocznego przychodu z działalności. Może to skutkować podwyższeniem ceny abonamentu na platformie.
Kontrowersje i krytyka.
W 2019 roku Ministerstwo Spraw Zagranicznych Polski skrytykowało Netflix za grafikę przedstawioną w serialu dokumentalnym „Iwan Groźny z Treblinki”, pokazującą rozmieszczenie niemieckich obozów koncentracyjnych w obecnych granicach Polski.
W 2019 serwis zagroził, że jeśli w stanie Georgia wejdzie w życie nowe antyaborcyjne prawo, wycofa stamtąd swoje inwestycje.
Pod koniec 2019 roku serwis wydał komedię „Pierwsze Kuszenie Chrystusa”, w którym przedstawiono Jezusa jako homoseksualistę. Brazylijski sąd nakazał usunięcie filmu z tamtejszej biblioteki.
W sierpniu 2020 w serwisie pojawił się francuski dramat „Gwiazdeczki”, który przedstawiał grupę jedenastolatek wykonujących taniec o zabarwieniu erotycznym. Film wywołał oburzenie na całym świecie, a serwis oskarżono o promowanie pedofilii. Po fali krytyki przeproszono za plakat, na którym były przedstawione główne bohaterki w seksualnych pozach. Stwierdzono również, że „film jest społecznym komentarzem przeciwko seksualizacji dzieci”.
Inne produkcje.
Poza produkcjami zrealizowanymi dla Netflixa serwis w Polsce oferuje wiele seriali i filmów wyprodukowanych dla telewizji, w tym m.in. "Sherlock", "Wikingowie", "American Crime Story", "W garniturach", "Jak poznałem waszą matkę", "Bates Motel", "Mad Men", "Archer" czy "Breaking Bad".

</doc>
<doc id="1486929" url="https://pl.wikipedia.org/wiki?curid=1486929" title="Instytut Studiów Społecznych Uniwersytetu Warszawskiego">
Instytut Studiów Społecznych Uniwersytetu Warszawskiego

Instytut Studiów Społecznych imienia Profesora Roberta B. Zajonca (ISS UW) – interdyscyplinarna jednostka naukowo-dydaktyczna Uniwersytetu Warszawskiego o statusie „jednostki podstawowej”. Instytut powstał w 1991 w wyniku porozumienia podpisanego w 1990 roku przez władze University of Michigan, Ministra Edukacji Narodowej RP i Rektora UW. Jej głównym promotorem ze strony amerykańskiej był znany psycholog Robert Zajonc (1923–2008), który w 2010 został patronem instytutu. ISS jest w myśl tej umowy partnerem Insitute for Social Research (ISR) działającego w strukturach University of Michigan. ISS jest także krajowym reprezentantem Inter-university Consortium for Political and Social Research (ICPSR) z ramienia Uniwersytetu Warszawskiego. Głównymi celami ISS są obserwacja procesów społecznych, politycznych oraz ekonomicznych zachodzących w społeczeństwach Europy Środkowej i Wschodniej, wymiana doświadczeń naukowych pomiędzy badaczami z Polski, krajów Europy Wschodniej, Stanów Zjednoczonych oraz innych krajów zachodnich, analiza porównawcza różnych perspektyw teoretycznych oraz wypracowanie metod zbierania i przetwarzania danych.
Stałym programem badawczym prowadzonym ISS UW od 1992 jest Polski Generalny Sondaż Społeczny (PGSS) wraz z międzynarodowymi modułami tematycznymi International Social Survey Programme (ISSP). Instytut jest także siedzibą Archiwum Danych Społecznych – przesięwzięcia wspólnego ISS oraz Instytutu Filozofii i Socjologii Polskiej Akademii Nauk. ISS prowadzi również „Międzywydziałowe Interdyscyplinarne Studia Doktoranckie”.
Dyrektorem ISS UW jest Tomasz Zarycki, a jego zastępczyniami Anna Domaradzka-Widła i Agnieszka Rychwalska. W przeszłości stanowiska dyrektora instytutu pełnili: Mirosława Marody, Mirosław Kofta, Grażyna Wieczorkowska, Janusz Grzelak i Renata Siemieńska-Żochowska.
Struktura.
W skład ISS wchodzą:

</doc>
<doc id="1486930" url="https://pl.wikipedia.org/wiki?curid=1486930" title="Luis Doreste Blanco">
Luis Doreste Blanco

Luis Doreste Blanco (ur. 7 marca 1961 w Las Palmas) - hiszpański żeglarz sportowy. Dwukrotny złoty medalista olimpijski.
Cztery razy brał udział w igrzyskach olimpijskich (1984-1996). Pierwsze złoto wywalczył w debiucie w Los Angeles, w klasie 470, wspólnie z Roberto Moliną. Po drugie sięgnął osiem lat później, tym razem na Latającym Holendrze, a jego partnerem był Domingo Manrique. Na igrzyskach w Barcelonie (1992) składał ślubowanie olimpijskie. W różnych klasach był mistrzem świata i Europy.

</doc>
<doc id="1486931" url="https://pl.wikipedia.org/wiki?curid=1486931" title="Luis Doreste">
Luis Doreste



</doc>
<doc id="1486935" url="https://pl.wikipedia.org/wiki?curid=1486935" title="Jan Wiśniewski (ur. 1951)">
Jan Wiśniewski (ur. 1951)

Jan Wiśniewski (ur. 27 maja 1951 w Straszewie) – polski duchowny katolicki i teolog, należący do diecezji elbląskiej, profesor zwyczajny nauk teologicznych, doktor habilitowany nauk humanistycznych w zakresie historii średniowiecza i historii nowożytnej, doktor nauk humanistycznych w zakresie nauk pomocniczych historii (archiwistyka i dyplomatyka), magister teologii w zakresie historii Kościoła, kapelan honorowy papieski (od 5 kwietnia 2000).
Życiorys.
Studia filozoficzno-teologiczne ukończył w Wyższym Seminarium Duchownym w Olsztynie, gdzie 15 czerwca 1975 przyjął święcenia kapłańskie z rąk biskupa warmińskiego Józefa Drzazgi. Magisterium teologiczne uzyskał na Katolickim Uniwersytecie Lubelskim, przedstawiając pracę "Szkolnictwo elementarne w parafii Tychnowy-Straszewo na Powiślu w XIX wieku" napisaną u ks. prof. dra hab. Zygmunta Zielińskiego.
Po święceniach kapłańskich został skierowany do pracy jako wikariusz w parafii św. Jana Chrzciciela i Jana Ewangelisty w Ornecie (1975–1979). W latach 1977–1978 studiował „systemy kancelaryjne” u prof. dra hab. Władysława Rostockiego z Uniwersytetu Warszawskiego. Kolejne placówki duszpasterskie, na których pełnił obowiązki wikariusza, to: parafia św. Jerzego w Elblągu (1979–1980), parafia św. Anny w Sztumie (1980–1981) i parafia św. Trójcy w Kwidzynie (1981–1982). Dnia 8 czerwca 1982 obronił pracę doktorską na temat "Kancelaria biskupia Marcina Kromera (1569–1589)" u prof. dra hab. Andrzeja Tomczaka w Instytucie Historii i Archiwistyki na Wydziale Nauk Historycznych Uniwersytetu Mikołaja Kopernika w Toruniu. W latach 1982–1987 sprawował obowiązki administratora parafii św. Mikołaja w Królewie oraz wykładowcy historii Kościoła w Warmińskim Instytucie Teologicznym w Olsztynie (1982–1993) i w WWSK w Gietrzwałdzie (1982–1985). W latach 1987–1992 wypełniał obowiązki proboszcza parafii św. Rodziny w Ryjewie i administratora parafii św. Jana Chrzciciela w Janowie (1990–1991). Jednocześnie pełnił funkcję wicedziekana dekanatu Sztum (1987–1992).
W latach 1992–1994 sprawował urząd proboszcza parafii bł. Michała Kozala w Ryjewie. Ponadto wypełniał obowiązki: dyrektora Wydziału (Katechetycznego) Nauki Katolickiej, notariusza i członka Rady kurii diecezjalnej (1992–1994), cenzora ksiąg religijnych, wiceprzewodniczącego II synodu plenarnego w diecezji elbląskiej (1992–1993), korespondenta diecezjalnego (1993–1999), redaktora „Elbląskich Wiadomości Diecezjalnych” (1994–2000), członka rady kapłańskiej I i II kadencji i rady duszpasterskiej (od 4 marca 1992), członka Kolegium konsultorów diecezji elbląskiej (od 3 września 1992), przewodniczącego Diecezjalnej Komisji Archiwalnej (1999) oraz członka redakcji „Studiów Warmińskich” i „Studiów Elbląskich” (od 1999). W latach 1992–2000 był dyrektorem Pomezańskiego Instytutu Teologii dla świeckich w Elblągu i Kwidzynie (filia) związanego umową o współpracy z ATK w Warszawie. W 1993 otrzymał tytuł kanonika gremialnego kapituły katedralnej elbląskiej, z którego zrezygnował w 2001. 5 kwietnia 2000 papież Jan Paweł II przyznał mu tytuł kapelana honorowego papieskiego.
Od 1993 prowadzi wykłady z historii Kościoła w Wyższym Seminarium Duchownym diecezji elbląskiej, a od 2001 na Wydziale Teologii Uniwersytetu Warmińsko-Mazurskiego w Olsztynie. 2 czerwca 2000 habilitował się w Instytucie Historii na Wydziale Filologiczno-Historycznym Uniwersytetu Gdańskiego na podstawie pracy habilitacyjnej "Kościoły i kaplice na terenie byłej diecezji pomezańskiej (1243–1821)", uzyskując stopień doktora habilitowanego nauk humanistycznych w zakresie historii (specjalność: historia średniowiecza, historia nowożytna).
Obecnie jest pracownikiem etatowym Wydziału Teologii Uniwersytetu Warmińsko-Mazurskiego w Olsztynie, gdzie sprawuje funkcję kierownika Katedry Historii Kościoła i Dziedzictwa Kulturowego (dawniej: Zakład Patrologii i Historii Kościoła Starożytnego). Od 14 sierpnia 1999 posiada tytuł profesora nadzwyczajnego. Od 17 czerwca 2009 profesor zwyczajny nauk teologicznych.
Publikacje.
Dotychczas opublikował prace (około 61 pozycji – naukowe, popularnonaukowe, referaty) zasadniczo dotyczące Pomezanii (Powiśla) od XIII do XX wieku. Wśród pozycji książkowych wydanych drukiem znajdują się:
Jest promotorem licznych prac magisterskich pisanych przez kleryków Wyższego Seminarium Duchownego w Elblągu i studentów Wydziału Teologii Uniwersytetu Warmińsko-Mazurskiego w Olsztynie. Ponadto promotor rozprawy doktorskiej obronionej 9 lipca 2007 na temat: "Święty Wojciech w piśmiennictwie Pomorza Wschodniego do końca XVIII wieku" (autor rozprawy: Zofia Wiewióra).

</doc>
<doc id="1486937" url="https://pl.wikipedia.org/wiki?curid=1486937" title="Claudia Kolb">
Claudia Kolb

Claudia Ann Kolb (ur. 19 grudnia 1949 w Hayward) – amerykańska pływaczka, wielokrotna medalistka olimpijska.
Pierwszy – srebrny – medal igrzysk zdobyła w Tokio w 1964. Nie miała wówczas ukończonych 15 lat. Krążek ten wywalczyła w wyścigu w stylu klasycznym. Cztery lata później nie miała sobie równych w stylu zmiennym, triumfując na obu rozgrywanych dystansach. Była wówczas zdecydowaną faworytką – do niej należały rekordy świata. Wielokrotnie zdobywała tytuły mistrzyni Stanów Zjednoczonych.

</doc>
<doc id="1486938" url="https://pl.wikipedia.org/wiki?curid=1486938" title="Jarosław Romańczuk">
Jarosław Romańczuk

Jarosław Romańczuk (biał. Яраслаў Чэслававіч Раманчук; "Jarasłau Czesławawicz Ramanczuk"; ur. 10 stycznia 1966 w Sopoćkiniach) – białoruski polityk i ekonomista narodowości polskiej, założyciel i przewodniczący Centrum Naukowo–Badawczego im. Misesa, wiceprzewodniczący Zjednoczonej Partii Obywatelskiej, kandydat na prezydenta Białorusi w wyborach 2010. Jest członkiem liberalnego Stowarzyszenia Mont Pelerin.
Życiorys.
Ukończył Miński Państwowy Uniwersytet Lingwistyczny. Później kształcił się przy Wydziale Ekonomii Białoruskiego Uniwersytetu Państwowego. Napisał pracę magisterską na temat transformacji gospodarczej w krajach Europy Wschodniej. 
Po 1990 pracował jako wykładowca, dziennikarz, dyrektor przedsiębiorstwa oraz analityk. Był głównym specjalistą Komisji Polityki Gospodarczej i Reform Rady Najwyższej Białorusi XIII kadencji (1995–1996). 
Pracował jako analityk ekonomiczny w „Biełorusskiej Gaziecie” oraz zastępca jej redaktora naczelnego. Obecnie jest prezesem Centrum Naukowo-Badawczego im. Misesa oraz Centrum Analiz „Stratehija” (od lutego 2002). 
Jest zwolennikiem szkoły austriackiej. W działalności naukowej zajmuje się głównie teorią transformacji społeczno-ekonomicznej, poświęca też sporo uwagi integracji europejskiej i współpracy krajów postkomunistycznych. Opowiada się za wstąpieniem Białorusi do Unii Europejskiej. 
Należy do Mont Pelerin Society. Jest członkiem International Society For Individual Liberty oraz laureatem jej Nagrody Wolności z 2003. Był wyróżniany także nagrodami Atlas Economic Research Foundation (2006–2007) oraz im. sir Anthony’ego Fishera. Ma w swym dorobku ponad 900 publikacji na tematy ekonomiczne. 
Od marca 2000 pełni funkcję wiceprzewodniczącego Zjednoczonej Partii Obywatelskiej, gdzie odpowiada za stosunki międzynarodowe, program społeczno–gospodarczy oraz strategię rozwoju kraju. Przygotował alternatywne projekty ustaw z dziedziny systemu podatkowego i emerytalnego, reformy administracyjnej, prywatyzacji oraz ochrony zdrowia. 
Startował w wyborach parlamentarnych z 2008 roku w okręgu Grodno–Północ, gdzie uzyskał według oficjalnych danych 33% głosów. Był to najlepszy wynik kandydata opozycji spośród 110 okręgów wyborczych. Nie dostał się do parlamentu, mimo to wszedł w skład rządowej grupy roboczej ds. rozwoju wizerunku kraju.
Jest członkiem Związku Polaków na Białorusi.
Udział w wyborach prezydenckich w 2010 roku i w wydarzeniach po nich.
W maju 2010 został kandydatem Zjednoczonej Partii Obywatelskiej na urząd prezydenta.
Jarosław Romańczuk wraz ze swoim sztabem uczestniczył w demonstracji w Mińsku przeciwko sfałszowaniu wyników wyborów prezydenckich 19 grudnia 2010 roku. Na placu Październikowym wystąpił przed tłumem. Następnie, gdy ze strony innych kandydatów padła propozycja, by przejść na plac Niepodległości, na początku był jej przeciwny, w końcu jednak zdecydował dołączyć do marszu. Na placu Niepodległości był w centrum wydarzeń, jednak nie odgrywał wiodącej roli, pozostając w cieniu innych kandydatów: Andreja Sannikaua, Mikałaja Statkiewicza i Witala Rymaszeuskiego. Gdy przed północą milicja i wojsko dokonały brutalnej pacyfikacji demonstracji, Jarosław Romańczuk pozostał do końca na placu, jednak jako jedyny z obecnych tam wówczas kandydatów nie został aresztowany ani pobity. Następnie poszedł do domu i według sprzecznych doniesień, dotarł do swojego mieszkania. Około godziny 1. w nocy dzwonił do niego wiceprzewodniczący Zjednoczonej Partii Obywatelskiej Leu Marholin, wówczas Romańczuk był w swoim mieszkaniu i zapewnił, że wszystko jest w porządku.
Następnego dnia o godzinie 9:00 rano wziął udział w nadzwyczajnej konferencji prasowej. Była to decyzja nieoczekiwana dla jego współpracowników, ponieważ wcześniej ustalono termin konferencji na godzinę 12:00. Romańczuk wydał oświadczenie:
Oświadczenie było filmowane wyłącznie przez trzy państwowe białoruskie kanały telewizyjne: BT, ONT i STW. W czasie wystąpienia Romańczuk był blady. Oświadczenie czytał z kartki, czego zazwyczaj nie robił, nie podnosił wzroku, często mylił się czytając. Nagranie zostało w krótkim czasie wyemitowane przez państwowe, a później niezależne białoruskie media. W późniejszych godzinach Romańczuk podał wyjaśnienie, że wystąpił z nim, ponieważ pozostali kandydaci postąpili wbrew wcześniejszym ustaleniom z jego sztabem, a także po to, by uchronić Zjednoczoną Partię Obywatelską przed likwidacją przez władze. Według Lwa Marholina, zaraz po konferencji Romańczuk powiedział mu, że "gdyby nie wydał tego oświadczenia, wszystko mogłoby potoczyć się znacznie gorzej", a także, że "Łukaszenka wszystkich wgniecie w asfalt" i że "trzeba ratować Anatola (Labiedźkę – przyp. tłum.)". W niezależnych mediach pojawiły się sugestie, że Romańczuk nie jest autorem treści oświadczenia i że władze wywarły na niego nacisk, by je odczytał. Przesłankami tu temu miało być zachowanie Romańczuka w trakcie wystąpienia, a także styl oświadczenia, całkowicie różny od stylu Romańczuka, za to bardzo podobny do stylu "KGB-owskich publicystów". Sam Romańczuk, zapytany o to, odmówił odpowiedzi. Początkowo autentyczność oświadczenia potwierdziła Zjednoczona Partia Obywatelska, jednak kilka godzin później Narodowy Komitet partii wystosował rezolucję, w której uznał oświadczenie Romańczuka za nieuzasadnione i sprzeczne ze stanowiskiem partii.
O godzinie 15:00 tego samego dnia Jarosław Romańczuk został zaproszony na spotkanie z prezydentem Alaksandrem Łukaszenką, w czasie której przywódca Białorusi rozmawiał z nim na temat współpracy ekonomicznej. Romańczuk odrzucił propozycję i zwrócił się z prośbą o uwolnienie aresztowanego Anatola Labiedźki.
22 grudnia Romańczuk, w swoim artykule opublikowanym w internecie, w zawoalowany sposób opisał wydarzenia, które miały miejsce w nocy z 19 na 20 grudnia:
Tego samego dnia z tymczasowego aresztu w Żodzinie przedterminowo zwolniono Artura Romańczuka, krewnego Jarosława. Został on zatrzymany w czasie demonstracji na placu Niepodległości i skazany na 10 dni aresztu. Jako oficjalną przyczynę zwolnienia podano fakt, że Artur jest studentem zagranicznej uczelni wyższej.
Po wyborach Jarosław Romańczuk nie wykonywał obowiązków zastępcy przewodniczącego Zjednoczonej Partii Obywatelskiej. 21 września 2011 roku złożył podanie o wystąpienie z partii. Decyzję uzasadnił "koniecznością poświęcania większej ilości czasu pracy eksperckiej".
Poglądy i plan reform.
Według Romańczuka polityka i ekonomia wzajemnie się przenikają. Ekonomia jest częścią polityki, a polityka jest sposobem na organizowanie społeczeństwa w kraju. Deklaruje przynależność do apologetów liberalnego austriackiego modelu ekonomii (przedstawiciele Ludwig von Mises, Murray Rothbard), za co jest krytykowany przez oponentów.
Przed wyborami opracował plan przekształceń ekonomicznych Białorusi. Zaproponował likwidację państwowych programów inwestycyjnych i ich prywatyzację, ograniczenie liczby ministerstw i wydatków publicznych na administrację, likwidację szeregu podatków i pozostawienie jedynie podatku od obrotu detalicznego, akcyzę na wyroby tytoniowe i alkohol oraz podatku od towarów energetycznych, a także zachowanie podatku socjalnego od funduszu płac.
Polityk optuje za integracją z Unią Europejską, jednak, zanim do tego dojdzie, należy wprowadzić wolności także z Rosją i Ukrainą. Pod wolnością Romańczuk rozumie wolny handel, przepływ kapitału, ludzi i usług. Na końcu możliwa jest integracja instytucjonalna.

</doc>
<doc id="1486940" url="https://pl.wikipedia.org/wiki?curid=1486940" title="Flandreau">
Flandreau

Flandreau – amerykańskie miasto w stanie Dakota Południowa, siedziba administracyjna hrabstwa Moody.
Nazwa miasta pochodzi od nazwiska sędziego i agenta ds. Indian Charlesa E. Flandrau z Minnesoty, któremu przypisuje się ocalenie mieszkańców osady New Ulm od zniszczenia podczas powstania Dakotów Santee pod wodzą Taoyateduty w Minnesocie w 1862 r. Pierwsi biali osadnicy przybyli na miejsce przyszłego miasteczka w 1857 r., ale wkrótce opuścili je, zagrożeni przez okolicznych Dakotów Yankton.
Dopiero w 1869 r. powróciło tam 25 rodzin ochrzczonych Dakotów Santee (w tym ojciec dr Charlesa A. Eastmana - przyszłego lekarza, pisarza i obrońcy praw Indian). Biali osadnicy powrócili w 1873 r., gdy Dakoci zbudowali tam kościół (istniejący do dziś), a rok później miasteczko stało się stolicą nowego hrabstwa Moody. W 1889 r. otwarto w nim szkołę z internatem dla Indian (tzw. Riggs Institute, obecnie Flandreau Indian School), w której uczyły się dzieci z plemion Wielkich Równin. W 1934 r., na mocy ustawy o reorganizacji Indian, miasto stało się też stolicą Flandreau Santee Sioux Indian Reservation (rezerwatu Indian obejmującego obecnie 5 tys. akrów okolicznych ziem).
Miasto leży we wschodniej części Dakoty Południowej, przy granicy z Minnesotą, nad rzeką Big Sioux i zajmuje powierzchnię 4,6 km².
Około 70% mieszkańców miasta deklaruje się jako biali, 25% - jako Indianie, a 5% - jako osoby innego pochodzenia (2000).

</doc>
<doc id="1486941" url="https://pl.wikipedia.org/wiki?curid=1486941" title="Susan Pedersen">
Susan Pedersen

Susan „Sue“ Jane Pedersen (ur. 16 października 1953 w Sacramento), amerykańska pływaczka. Wielokrotna medalistka olimpijska z Meksyku.
Największe sukcesy odnosiła w stylu dowolnym i zmiennym. Podczas IO 68 zdobyła cztery medale: dwa złote w sztafecie i dwa srebrne w konkurencjach inbdywidualnych. Podczas imprezy ukończyła 15 lat. Była rekordzistką świata (200 m kraulem).

</doc>
<doc id="1486942" url="https://pl.wikipedia.org/wiki?curid=1486942" title="Kaye Hall">
Kaye Hall

Kaye Hall Greff (ur. 15 maja 1951), amerykańska pływaczka. Trzykrotna medalistka olimpijska z Meksyku.
Największe sukcesy odnosiła w stylu grzbietowym. Podczas IO 68 zdobyła dwa złote medale, jeden w sztafecie i jeden w konkurencji indywidualnej - na 100 m grzbietem. Na dwukrotnie dłuższym dystansie była trzecia. Była rekordzistką świata. Karierę zakończyła w 1970.

</doc>
<doc id="1486943" url="https://pl.wikipedia.org/wiki?curid=1486943" title="Catherine Carr">
Catherine Carr

Catherine Carr (ur. 27 maja 1954 w Albuquerque), amerykańska pływaczka. Dwukrotna złota medalistka olimpijska z Monachium.
Największe sukcesy odnosiła w stylu klasycznym. Podczas IO 72 zdobyła po jednym medalu w konkurencji indywidualnej i sztafetowej. Triumfowała na 100 m żabką (pobiła rekord świata) oraz w sztafecie 4x100 zmiennym. Jej zwycięstwo było wielką niespodzianką.

</doc>
<doc id="1486944" url="https://pl.wikipedia.org/wiki?curid=1486944" title="Donna de Varona">
Donna de Varona

Donna Elizabeth de Varona (ur. 26 kwietnia 1947 w San Diego) – amerykańska pływaczka. Dwukrotna złota medalistka olimpijska z Tokio.
Na igrzyskach debiutowała już w 1960 – była najmłodszym uczestnikiem igrzysk w Rzymie, jednak medale zdobyła dopiero cztery lata później. Specjalizowała się w stylu zmiennym i w Tokio triumfowała na dystansie 400 metrów. Drugie złoto zdobyła w sztafecie 4x100 kraulem. Biła rekordy świata.
Karierę zakończyła wkrótce po japońskiej olimpiadzie i w 1965 zaczęła pracę w telewizji ABC. Była pierwszą dziennikarką zajmującą się sportem w sieci telewizyjnej.

</doc>
<doc id="1486945" url="https://pl.wikipedia.org/wiki?curid=1486945" title="Wiktar Kuczynski">
Wiktar Kuczynski

Wiktar Francawicz Kuczynski (, , "Wiktor Francewicz Kuczinski"; ur. 2 lipca 1958 w Zabrodziu w rejonie żytkowickim) – białoruski polityk, wieloletni parlamentarzysta (1990–2008), bliski współpracownik Alaksandra Łukaszenki. 
Życiorys.
Ukończył naukę w Wyższej Szkole Wojskowo-Politycznej w Kurgańsku oraz prawo i historię na Białoruskim Uniwersytecie Państwowym. Uzyskał dyplom w Akademii Zarządzania przy Prezydencie Republiki Białorusi. W młodości pracował jako elektromonter w Kobryniu. W 1990 został wybrany deputowanym do Rady Najwyższej Białoruskiej SRR.
W 1995 roku pełnił funkcję asystenta Prezydenta Republiki Białorusi do zadań specjalnych.
W pierwszej turze wyborów parlamentarnych 14 maja 1995 roku został wybrany na deputowanego do Rady Najwyższej Republiki Białorusi XIII kadencji z Kobryńskiego Okręgu Wyborczego Nr 23. 9 stycznia 1996 roku został zaprzysiężony na deputowanego. Był bezpartyjny, nie należał do żadnej z frakcji deputackich. Od 3 czerwca był członkiem grupy roboczej Rady Najwyższej ds. współpracy z parlamentem Republiki Francuskiej. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Mandat sprawował również w II i III kadencji (1996–2008). Blisko związany z prezydentem Łukaszenką, był jego osobistym doradcą. Do historii przeszło stwierdzenie Kuczyńskiego, że „jest gotów bronić prezydenta nawet przy pomocy miotacza granatów”. Od 1997 do 2001 roku stał na czele Departamentu Pomocy Humanitarnej Republiki Białorusi. 
Słynie z wypowiedzi o charakterze ksenofobicznym i homofobicznym. W grudniu 2005 r. przedstawił pomysł powołania specjalnych oddziałów złożonych z byłych oficerów armii, które miałyby za zadanie wyłapywać cudzoziemców podejrzanych o handel ludźmi. Jak się wyraził, w rejonie kobryńskim jest "za dużo Czeczenów, Azerów i ludzi innych kaukaskich narodowości. U nas ich więcej nie będzie, pojadą do domu w swoje Himalaje. A teraz oni, jak prusaki, włażą we wszystkie szczeliny". Za tę wypowiedź ostro skrytykowała go deputowana Wolha Abramawa. Opowiada się za karalnością kontaktów homoseksualnych. W 2006 roku zaproponował, by rozstrzeliwać cudzoziemców przemycających narkotyki na Białoruś, a jej obywateli skazywać na karę dożywocia za ich posiadanie.
W wyborach parlamentarnych 2008 roku kandydował ponownie w okręgu Kobryń, jednak przegrał z oficjalnym kandydatem władzy Alaksandrem Zazulą, zdobywając 28,2% głosów.
Odznaczony orderem „Za odwagę osobistą”, osobistą bronią, rosyjskim Orderem Sergiusza Radoneżskiego III klasy, Gramotą Pochwalną Zgromadzenia Narodowego Republiki Białorusi.
Jest żonaty i ma syna. Posiada stopień podpułkownika. W 1995 roku mieszkał w Mińsku.

</doc>
<doc id="1486950" url="https://pl.wikipedia.org/wiki?curid=1486950" title="Michaił Rusy">
Michaił Rusy

Michaił Iwanawicz Rusy (, , "Michaił Iwanowicz Rusyj"; ur. 23 listopada 1954 w Woroninie w rejonie żytkowickim) – białoruski polityk, działacz państwowy i kołchoźnik, od 2004 roku deputowany do Izby Reprezentantów Zgromadzenia Narodowego Republiki Białorusi III i IV kadencji, od 2008 roku przewodniczący Białoruskiej Partii Agrarnej, w latach 1994–2001 minister zasobów naturalnych i ochrony środowiska, w latach 2001–2003 i 2010-2012 minister gospodarstwa wiejskiego i żywności, od 2012 roku wicepremier.
Życiorys.
Urodził się 23 listopada 1954 roku we wsi Woronino, w rejonie żytkowickim obwodu homelskiego Białoruskiej SRR, ZSRR. W 1977 roku ukończył Białoruską Państwową Akademię Gospodarstwa Wiejskiego ze specjalnością agronoma, w 1989 roku – Mińską Wyższą Szkołę Partyjną. Odbył służbę wojskową w szeregach Armii Radzieckiej. Następnie pracował jako główny agronom, zastępca przewodniczącego, przewodniczący kołchozu im. Lenina w rejonie żytkowickim. W latach 1983–1985 był pierwszym zastępcą przewodniczącego Kormiańskiego Rejonowego Komitetu Wykonawczego, kierownikiem Zarządu Gospodarstwa Wiejskiego. W latach 1985–1987 pracował jako sekretarz Kormiańskiego Komitetu Rejonowego Komunistycznej Partii Białorusi (KPB). W latach 1987–1991 był instruktorem Komitetu Centralnego KPB, pierwszym sekretarzem Stołpeckiego Komitetu Rejonowego KPB.
22 marca 1991 roku został przewodniczącym Komitetu ds. Reformy Ziemskiej i Gospodarowania Ziemią przy Radzie Ministrów Białoruskiej SRR. 27 października 1994 roku został ministrem zasobów naturalnych i ochrony środowiska Republiki Białorusi. 6 lutego 2001 roku został ministrem gospodarstwa wiejskiego i żywności Republiki Białorusi, zastępując na tym stanowisku Wadzima Papoua. 27 lutego 2001 roku Rada Ministrów wyznaczyła go na przedstawiciela państwa w „Biełagroprombanku”, na miejsce Wadzima Papoua. 10 lipca 2003 roku został dyscyplinarnie zdymisjonowany ze stanowiska ministerialnego. Był doradcą, a następnie kierownikiem oddziału Ambasady Republiki Białorusi w Federacji Rosyjskiej w Sankt Petersburgu.
W 2004 roku został deputowanym do Izby Reprezentantów Zgromadzenia Narodowego Republiki Białorusi III kadencji z Żytkowickiego Okręgu Wyborczego Nr 41. Pełnił w niej funkcję przewodniczącego Stałej Komisji ds. Rolnych. 27 października 2008 roku został deputowanym do Izby Reprezentantów IV kadencji z Żytkowickiego Wiejskiego Okręgu Wyborczego Nr 39. Pełnił w niej funkcję członka Stałej Komisji ds. Katastrofy Czarnobylskiej, Ekologii i Eksploatacji Przyrody. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
15 marca 2008 roku, na V Zjeździe Białoruskiej Partii Agrarnej, Michaił Rusy został wybrany na jej przewodniczącego, zastępując na tym stanowisku Michaiła Szymanskiego. Był jedynym kandydatem, wyboru dokonano jednogłośnie.
20 maja 2010 roku został ministrem gospodarstwa wiejskiego i żywności. 10 kwietnia 2012 roku został odwołany z tego stanowiska i mianowany zastępcą premiera.
Życie prywatne.
Michaił Rusy jest żonaty, ma dwie córki.

</doc>
<doc id="1486954" url="https://pl.wikipedia.org/wiki?curid=1486954" title="Sławek Słociński">
Sławek Słociński

Sławek Słociński, Slawek Slocinski (ur. 13 stycznia 1962 w Warszawie) – polski perkusista, od roku 1987 mieszkający w Aarhus na Jutlandii. Był członkiem takich zespołów jak: Brygada Kryzys (w pierwszym składzie grupy (1981)), Label (z Maciejem Sinkowskim, Tomaszem „Kciukiem” Jaworskim i Rafałem Włoczewskim), Madame, SLURP (z Grzegorzem Wróblewskim), Bunny Übermensch (z córką Kamilą Słocińską jako wokalistką). Na przełomie lat 70/80 współpracował również z Pawłem Rozwadowskim.

</doc>
<doc id="1486955" url="https://pl.wikipedia.org/wiki?curid=1486955" title="Izabela Lach">
Izabela Lach



</doc>
<doc id="1486957" url="https://pl.wikipedia.org/wiki?curid=1486957" title="Ulica Świętojerska w Warszawie">
Ulica Świętojerska w Warszawie

Ulica Świętojerska – jedna z ulic Nowego Miasta w Warszawie, biegnąca od ul. Freta do ulicy gen. Władysława Andersa.
Historia.
Znana już w średniowieczu ulica Świętojerska pierwotnie była drogą narolną biegnącą przy gruntach należących do kanoników regularnych działających przy kościele św. Jerzego. Świątynia, wzniesiona na początkowym odcinku ulicy tuż przy Freta, powstała z fundacji książęcej już po roku 1313. Później kościół został przejęty przez opactwo czerwińskie i utworzono przy nim prepozyturę zakonną.
Około roku 1454 z fundacji księcia Bolesława IV zwanego warszawskim wzniesiono na miejscu pierwotnej, drewnianej świątyni murowany, gotycki kościół i klasztor kanoników.
O samym kościele w pierwszym okresie jego istnienia wiadomo niewiele; w latach 1547-48 został przebudowany przez muratora Jana Baptystę Wenecjanina, chętnie sięgającego do motywów włoskiego renesansu. 
Nazwa ulicy "Przy św. Jerzym" występuje po raz pierwszy w roku 1485, choć w XVI wieku bywała też od siedziby kanoników zwana "Klasztorną".
Od roku 1388 na należącej do kanoników roli Świętojerskiej powstały ogrody chętnie dzierżawione przez mieszczan, co było początkiem istnienia jurydyki Świętojerskiej, zwanej także "Klasztorną" lub "Świętojurską".
Wiek XV przyniósł pierwsze drewniane domostwa, luźno rozrzucone domy i dworki. Ich mieszkańcy byli ubodzy rolnicy i rzemieślnicy, zdziesiątkowani potem przez epidemię szalejącą tu w latach 1614-25.
Jeszcze w roku 1660 przy ulicy znajdowały się 24 domy i dwory oraz 4 browary; w roku 1676 wojewoda płocki Jan Dobrogost Krasiński na terenie wykupionych ogrodów przystąpił do budowy Pałacu Krasińskich według projektu Tylmana z Gameren.
Południową stronę ulicy na długości 400 metrów zajęły wtedy pałacowe ogrody, zaś dziedziniec (obecny plac Krasińskich oddzielono od Świętojerskiej pałacową oficyną.
W wieku XVIII przy ulicy pojawiły się kamienice murowane, zaś w drugiej połowie tego stulecia murowane pałace, wzniesione dla generała Jana Sibilskiego i wojewody mścisławskiego Konstantego Ludwika Platera. 
W 1783 Świętojerska była ulicą całkowicie wybrukowaną
W roku 1779 wzniesiono w pobliżu placu Krasińskich kamienicę dla Teatru Narodowego, który sprowadził się tu do nowej siedziby.
Kilka lat później, 18 kwietnia 1794 podczas ucieczki oddziałów gen. Osipa Igelströma Świętojerska była miejscem zaciętej walki: wielu mieszkańców poniosło śmierć, kilka domów zostało spalonych.
Po kasacie zakonu kanoników regularnych w roku 1818, jego zabudowania przeszły na własność skarbu państwa i zostały wydzierżawione firmie Józefa Morissa oraz Tomasza Evansa. Pan Moriss prowadził przy Świętojerskiej własny zakład już wcześniej; po wydzierżawieniu zabudowań pokościelnych spółka umieściła w nich fabrykę maszyn i odlewów funkcjonującą dotąd w kościele św. Benona przy ul. Pieszej. Józef Moriss odszedł ze spółki w roku 1824, trzydzieści lat później, w roku 1854 do rodzinnego interesu Evansów dołączyli zarządcy Rządowej Fabryki Machin przy ul. Solec: Stanisław Lilpop i Wilhelm Rau, którzy odkupili od Evansów spółkę w roku 1866. W roku 1868 dołączył do nich trzeci udziałowiec, belgijski baron Seweryn Loewenstein, i od roku 1872 firma działała pod nazwą "Towarzystwo Przemysłowe Zakładów Mechanicznych Lilpop, Rau i Loewenstein Spółka Akcyjna", zwyczajowo – Lilpop, Rau i Loewenstein.
Około roku 1860 zburzono wieżę dawnego kościoła św. Jerzego, w 1862 ulicę poszerzono i uregulowano – po tym okresie rozebrano fragment prezbiterium kościoła.
W roku 1881 zakłady Lilpop, Rau i Loewenstein wyprowadziły się na Solec, zaś w kościele świętojerskim od roku 1893 działała manufaktura firanek i wyrobów koronkowych Towarzystwo Akcyjne M.S. Feinkind. Podczas modernizacji i rozbudowy nowej siedziby w latach 1893-1896, Feinkindowie rozebrali większą część murów kościoła; w roku 1913 uzyskali zezwolenie Magistratu na budowę hali targowej, zwanej "Halą Świętojerską". Piętrowa "Hala Świętojerska" zwana też "Bazarem Feinkinda" wzniesiona według projektu Kazimierza Gadomskiego oraz Artura Friedmana i Henryka Juliana Gaya mieściła 44 kramy, 100 sklepów i 100 piwnic, w których znajdowały się chłodnie i fabryka sztucznego lodu.
Świętojerska międzywojenna, podobnie jak okoliczne ulice, miała handlowy charakter, i była zamieszkana głównie przez ludność żydowską. W listopadzie 1940 na odcinku od Nalewek do ulicy Ciasnej znalazła się w obrębie getta. W grudniu 1941 wyłączono z niego odcinek na wschód od ulicy Bonifraterskiej. Przy ulicy działało jedno z największych niemieckich przedsiębiorstw produkcyjnych w dzielnicy zamkniętej – tzw. szop szczotkarzy w którym pracował, a następnie na terenie którego w powstaniu w getcie warszawskim grupą powstańców dowodził Marek Edelman. W bunkrze Szymona Kaca przy Świętojerskiej 36 ukrywał się i zginął poeta warszawskiego getta Władysław Szlengel.
Zabudowa zachodniej części ulicy została zburzona przez Niemców po powstaniu w getcie, natomiast budynki przy wschodniej części Świętojerskiej zostały zniszczone w czasie powstania warszawskiego.
W okresie powojennym zrezygnowano z odbudowy zniszczonej zabudowy i wzniesiono zupełnie nowe osiedle, a sama Świętojerska zmieniła nieco przebieg; podczas rozbiórki ruin "Hali Świętojerskiej" w latach 1945–1947 odsłonięto fragment gotyckich murów północno-zachodniego narożnika kościoła św. Jerzego, zniszczono go jednak w roku 1962.
W latach 1956-1959 wzdłuż Świętojerskiej wybudowano zabudowania ambasady Chin zaprojektowane przez Romualda Gutta. Zostały one przypisane numeracji ulicy Bonifraterskiej.
Na początku 1966 roku do budynku przy Świętojerskiej 5/7 przeniesiono Instytut Wzornictwa Przemysłowego.
W latach 2013–2014 na terenie Ogrodu Krasińskich przeprowadzono prace archeologiczne w poszukiwaniu archiwum Bundu. W tym celu odsłonięto piwnice kamienic pod przedwojennymi adresami Świętojerska 38 i 40. Archiwum nie odnaleziono, jednak natrafiono m.in. na kości ludzkie, przedmioty codziennego użytku (naczynia, sztućce i ubrania) i relikty zakładów rzemieślniczych, co dostarczyło cennych informacji na temat warunków życia w okupowanej Warszawie.

</doc>
<doc id="1486960" url="https://pl.wikipedia.org/wiki?curid=1486960" title="Walter Guion">
Walter Guion

Walter Guion (ur. 3 kwietnia 1849, zm. 7 lutego 1927) – amerykański prawnik i polityk związany z Partią Demokratyczną.
W 1918 roku był senatorem Stanów Zjednoczonych z Luizjany.

</doc>
<doc id="1486962" url="https://pl.wikipedia.org/wiki?curid=1486962" title="Ulica Barokowa w Warszawie">
Ulica Barokowa w Warszawie

Ulica Barokowa – jedna z ulic warszawskiego Nowego Miasta, biegnąca od ul. Długiej do Ogrodu Krasińskich.
Historia.
Ulica została wytyczona około roku 1937 jako uliczka wiodąca do Ogrodu Krasińskich i będąca w dużej mierze jego aleją. Początek Barokowej, tuż przy ulicy Długiej, wyznaczyła kamienica Antoniego Lasockiego, wybudowana w roku 1780, znana też pod nazwą "Na Lasockiem" (ul. Długa 28). Poza ową kamienicą, do wybuchu wojny przy ulicy Barokowej 7 powstały jedynie gmach Miejskich Szkół Powszechnych wzniesiony w roku 1938 według projektu Karola Jankowskiego i Romualda Gutta, oraz wybudowane rok później przedszkole pod nr. 4 w budynku autorstwa Jana Łukasika, który wybudował też podobny obiekt przy ul. Wybrzeże Gdańskie.
W czasie okupacji Niemcy zaadaptowali gmach szkół na szpital Wehrmachtu ("Reserve Lazarett IV"). W czasie powstania warszawskiego, już pierwszego dnia walk, szpital stał się celem ataku oddziałów polskich. Natarcie zostało odparte przez Niemców, którzy w nocy z 1 na 2 sierpnia wycofali się do pałacu Krasińskich. 
W dniu 6 sierpnia z fabryki mebli Kamlera przy ul. Dzielnej 72 na Woli do gmachu szkoły przy ulicy Barokowej 7 przeniosła się Komenda Główna AK. Z powodu silnego ostrzału i bombardowań oraz rosnącej aktywności oddziałów nieprzyjaciela w rejonie Ogrodu Krasińskich, 13 sierpnia Komenda przeniosła się z Barokowej do pałacu Raczyńskich. 1 września ulica została opanowana przez Niemców.
Cała zabudowa ulicy została zniszczona w roku 1944, zaś kamienicę "Na Lasockiem" odbudowano z wprowadzeniem licznych zmian.

</doc>
<doc id="1486963" url="https://pl.wikipedia.org/wiki?curid=1486963" title="Henry Head">
Henry Head

Henry Head (ur. 4 sierpnia 1861 w Londynie, zm. 8 października 1940 w Reading) – angielski neurolog, pionier prac nad somatyczną reprezentacją nerwów i nerwami czuciowymi. 
Studia ukończył w Trinity College na Uniwersytecie Cambridge.
Większość badań prowadził sam, część z psychiatrą Williamem Halsem Riversem (1864-1922). Na jego cześć nazwano pola Heada, zespół Heada-Holmesa i zespół Heada-Riddocha.

</doc>
<doc id="1486975" url="https://pl.wikipedia.org/wiki?curid=1486975" title="Ulica Nowiniarska w Warszawie">
Ulica Nowiniarska w Warszawie

Ulica Nowiniarska w Warszawie – jedna z ulic Nowego Miasta biegnąca od ul. Franciszkańskiej do ul. Świętojerskiej.
Nazwa ulicy pochodzi od "nowiniarzy" tj. osób zbierających i rozgłaszających nowiny oraz mieszczących się tutaj redakcji gazet.
Historia.
Pierwotnie ulica Nowiniarska była ślepym zaułkiem ul. Świętojerskiej powstałym przed rokiem 1795; dalszy odcinek, dzisiaj początkowy, biegnący od Franciszkańskiej przeprowadzono dopiero przed rokiem 1819.
Pierwszym budynkiem przy ulicy, zwanej początkowo "Nowo-Winiarską", była kamienica kupca Nuchima Brünera wzniesiona pod nr. 15 u zbiegu z ul. Franciszkańską, według projektu Karola Henryka Galle.
Około roku 1825 poszerzono wylot ulicy Nowiniarskiej na Franciszkańską, tworząc niewielki, trójkątny plac. Po tym czasie przy ulicy powstawały w szybkim tempie nowe obiekty, co było spowodowane bliskością dzielnicy żydowskiej, zlokalizowanej w okolicy ulicy Nalewki.
Dwa lata później, w roku 1827, pod nr. 13 powstała druga kamienica Nuchima Brünera, będąca jedną z największych kamienic warszawskich tamtych czasów. Jej fasada liczyła aż 21 osi, zaś jej wystrój był ciekawy i stosunkowo starannie opracowany.
Przed rokiem 1829 właścicielka posesji 10/16, Adelajda Lesznowska wystawiła szereg piętrowych, niezwykle długich budynków, ciągnący się od Świętojerskiej prawie po Franciszkańską; owe utylitarne obiekty mieściły na parterach sklepy, na piętrach - mieszkania. Około roku 1835 część tych budynków zastąpiono nową kamienicą, wzniesioną dla Anatola i Franciszka Nakwaskich.
Zabudowa ulicy tamtego okresu charakteryzowała się silnym wydłużeniem elewacji oraz późnoklasycystycznym opracowaniem fasad.
W roku 1849 powstały następne pawilony handlowe, zastąpione potem kamienica Arona Walfisza, jednak ożywienie budowlane przy ulicy zapanowało dopiero w latach 80/90 XIX wieku; na miejscu starych kamienic powstawały nowe.
W roku 1884 Nowiniarską przedłużono aż do ulicy Długiej, rozbierając przy tym kilka obiektów przy placu Krasińskich; w roku 1896 wystawiono pod nr. 1/5 olbrzymią kamienicę Doby Nowińskiej, której autorem był architekt Edward Goldberg. Budynek miał niespotykany w tamtych czasach kształt wolno stojącego, wydłużonego bloku, stojącego frontem do pl. Krasińskich, zaś tyłem - do Nowiniarskiej. Fasada liczyła aż 34 osie i była pokryta bardzo bogatą ornamentyką neobarokową.
Od lat 20. XIX aż do roku 1939 Nowiniarska była ulicą handlową; działało przy niej bardzo wiele firm i sklepów.
Na przełomie XIX i XX wieku na obydwu końcach ulicy urządzono otoczone żeliwnymi barierkami skwery, zaś po roku 1908 ulicą kursowała pierwsza w Warszawie linia tramwaju elektrycznego, jeżdżąca z placu Krasińskich na nieistniejący dziś plac Muranowski. Wzdłuż ulicy zamontowano wtedy oświetlenie elektryczne oraz wybrukowano ją granitową kostką. 
W roku 1939 całkowicie spłonęła kamienica Doby Nowińskiej; jej ruiny rozebrano do roku 1941.
Od listopada 1940 do grudnia 1941 odcinek Nowiniarskiej pomiędzy Świętojerską a Franciszkańską znajdował się w obrębie warszawskiego getta.
Na pozyskanym po rozbiórce kamienicy Nowińskiej placu ustawiono w 1943 karuzelę i huśtawki. Motyw karuzeli i zabawy towarzyszącej śmierci Żydów tuż za murem często bywał poruszany w literaturze powojennej:
Pozostała zabudowa ulicy została zniszczona w roku 1944; po wojnie wyburzono wszystkie domy, nawet te nadające się do odbudowy. Po rozebraniu zabudowy w okolicy pl. Krasińskich odcinek Nowiniarskiej zupełnie zanikł, zaś wybudowane obiekty w niczym nie nawiązują do zabudowy przedwojennej. Po wybudowaniu w latach 90. gmachu sądów na placu Krasińskich na jego zapleczu wytyczono uliczkę odtwarzającą dawny przebieg ulicy, lecz nie przyłączono jej do Nowiniarskiej.

</doc>
<doc id="1486976" url="https://pl.wikipedia.org/wiki?curid=1486976" title="Izabela Bieżuńska-Małowist">
Izabela Bieżuńska-Małowist



</doc>
<doc id="1486980" url="https://pl.wikipedia.org/wiki?curid=1486980" title="Octave Dayen">
Octave Dayen

Octave Dayen (ur. 6 czerwca 1906 w Parsac, zm. 14 września 1987 tamże) – francuski kolarz szosowy i torowy, złoty medalista szosowych mistrzostw świata.
Kariera.
Największy sukces w karierze Octave Dayen osiągnął w 1926 roku, kiedy zdobył złoty medal w wyścigu ze startu wspólnego amatorów podczas szosowych mistrzostw świata w Turynie. W zawodach tych wyprzedził bezpośrednio swego rodaka Jules'a Merviela oraz Włocha Piero Polano. Był to jedyny medal wywalczony przez Dayena na międzynarodowej imprezie tej rangi. W 1928 roku wystąpił na igrzyskach olimpijskich w Amsterdamie, gdzie był siódmy w drużynie, a indywidualnie zajął 23. miejsce. Na tych samych igrzyskach startował także na torze – był czwarty w drużynowym wyścigu na dochodzenie oraz w wyścigu na 1 km, w którym przegrał walkę o medal z Edgarem Grayem z Australii. Ponadto był trzeci w wyścigu Paryż-Troyes w 1926 roku i Paryż-Evreux rok później, a w 1928 roku wygrał Paryż-Chauny. Dwukrotnie wygrywał też zawody torowe cyklu Six Days. Jako zawodowiec startował w latach 1929-1936.

</doc>
<doc id="1486982" url="https://pl.wikipedia.org/wiki?curid=1486982" title="Wirusolog">
Wirusolog



</doc>
<doc id="1486983" url="https://pl.wikipedia.org/wiki?curid=1486983" title="Senji Yamamoto">
Senji Yamamoto

 – japoński biolog, polityk lewicowy, propagator edukacji seksualnej i kontroli urodzin. Dorastał w Kioto. W latach 1907-1912 uczył się ogrodnictwa w Kanadzie, w Vancouver. W latach 1917-1920 studiował na Tokijskim Uniwersytecie Cesarskim. 
Był członkiem Partii Robotniczo-Chłopskiej. W okresie burzliwej debaty został zamordowany przez fanatycznego członka organizacji skrajnie prawicowej .

</doc>
<doc id="1486985" url="https://pl.wikipedia.org/wiki?curid=1486985" title="Henri Hoevenaers">
Henri Hoevenaers

Henri "Rik" Hoevenaers (ur. 1 maja 1902 w Antwerpii, zm. 12 listopada 1958 tamże) – belgijski kolarz szosowy i torowy, trzykrotny medalista olimpijski oraz szosowy mistrz świata.
Kariera.
Jego największym sukcesem jest złoty medal mistrzostwo w wyścigu ze startu wspólnego amatorów zdobyty na mistrzostwach świata w Apeldoorn w 1925 roku. Na rozgrywanych rok wcześniej igrzyskach olimpijskich w Paryżu zdobył trzy medale. Wspólnie z Alphonse'em Parfondrym i Jeanem van den Boschem zdobył srebro w drużynowej jeździe na czas; indywidualnie również był drugi, przegrywając tylko z Armandem Blanchonnetem z Francji. Ponadto razem z Léonardem Daghelinckxem, Fernandem Saivé i Jeanem Van Den Boschem wywalczył brązowy medal w drużynowym wyścigu na dochodzenie. Był czterokrotnym mistrzem Belgii amatorów w indywidualnym wyścigu szosowym. Zawodowiec w latach 1926-1930.
Jego syn, Jos również był kolarzem.

</doc>
<doc id="1486986" url="https://pl.wikipedia.org/wiki?curid=1486986" title="Henri Hoevenaars">
Henri Hoevenaars



</doc>
<doc id="1486988" url="https://pl.wikipedia.org/wiki?curid=1486988" title="Dave Marsh">
Dave Marsh

David Broadhead Robertson "Dave" Marsh (ur. 25 grudnia 1894 w Poplar – zm. w 1960 w Epping) – brytyjski kolarz szosowy, złoty medalista mistrzostw świata.
Kariera.
Największy sukces w karierze Dave Marsh osiągnął w 1922 roku, kiedy zdobył srebrny medal w wyścigu ze startu wspólnego amatorów podczas mistrzostw świata w Liverpoolu. W zawodach tych wyprzedził dwóch swoich rodaków Williama Burkilla oraz Charlesa Daveya. Był to jednak jedyny medal wywalczony przez Marsha na międzynarodowej imprezie tej rangi. W tej samej konkurencji był też między innymi dwunasty na rozgrywanych rok wcześniej mistrzostwach świata w Kopenhadze. W 1920 roku wystartował na igrzyskach olimpijskich w Antwerpii, gdzie zajął 26. miejsce, a drużynowo Brytyjczycy nie byli klasyfikowani. Cztery lata później, podczas igrzysk w Amsterdamie zajął 24. pozycję ze startu wspólnego i siódmą w wyścigu drużynowym.

</doc>
<doc id="1486989" url="https://pl.wikipedia.org/wiki?curid=1486989" title="David Marsh">
David Marsh



</doc>
<doc id="1486990" url="https://pl.wikipedia.org/wiki?curid=1486990" title="Cécile Vogt">
Cécile Vogt

Cécile Vogt (ur. 27 marca 1875 w Annecy, zm. 4 maja 1962 w Cambridge) – francuska lekarz neurolog, żona i współpracownica Oskara Vogta.
Życiorys.
Urodziła się jako Augustine Marie Cécile Mugnier. Studiowała medycynę w Paryżu od 1893 roku, uczyła się pod kierunkiem Pierre’a Marie. Poznała wówczas przyszłego męża, niemieckiego neurologa Oskara Vogta. Wzięli ślub w 1899 roku w Berlinie. W 1900 roku obroniła pracę doktorską. Od 1902 pracowali wspólnie w Pracowni Neurobiologicznej przy Uniwersytecie Fryderyka Wilhelma w Berlinie. Od 1919 do 1937 kontynuowali pracę w ramach Instytutu Badań Mózgu Towarzystwa Cesarza Wilhelma (). Po dojściu nazistów do władzy Oskar Vogt został zmuszony do przejścia na emeryturę, wówczas wraz z żoną przeniósł się do Neustadt i założył prywatny Instytut Badań Mózgu i Biologii Ogólnej ().
Po śmierci męża w 1959 Cécile Vogt razem z córką zamieszkała w Cambridge.
Miała córę Claire, którą Oskar Vogt adoptował. Małżeństwo Vogtów miało dwie córki: Marthe Louise Vogt (1903–2003) i Marguerite Vogt (1913–2007).
Dorobek naukowy.
Vogtowie prowadzili wspólne badania nad neuroanatomią i w szczególności cytoarchitektoniką kory mózgu. Większość prac opublikowała wspólnie z Oskarem Vogtem. Wśród nich była m.in. monografia o chorobach prążkowia. Opisali tzw. stan marmurkowaty (choroba Vogtów).

</doc>
<doc id="1486991" url="https://pl.wikipedia.org/wiki?curid=1486991" title="Ulica Przyrynek w Warszawie">
Ulica Przyrynek w Warszawie

Ulica Przyrynek w Warszawie – ulica Nowego Miasta, biegnąca od Rynku Nowego Miasta i ul. Kościelnej do ul. Wójtowskiej.
Historia.
Ulica Przyrynek jest dawną drogą wiodącą wzdłuż ogrodów mieszczańskich zwanych "Morgami", i od nich zwana w wieku XVI "Morgowską". 
Już wcześniej, od początków XV wieku przy ul. Przyrynek rozciągała się działka należąca do kościoła Nawiedzenia Najświętszej Marii Panny wybudowanego w roku 1411, na której znajdowała się także szkoła i szpital.
W połowie XVI wieku przy ulicy pojawiły się niewielkie drewniane domki należące do ubogich mieszczan, jednak po usypaniu w latach 1621–24 Wału Zygmuntowskiego Przyrynek został odcięty od Nowej Warszawy.
W połowie XVII pojawia się epizodycznie nazwa "ul. Panny Marii" (od pobliskiego kościoła), zaś obecna - Przyrynek - w początkach następnego stulecia.
Pierwsze obiekty murowane pojawiły się tu w wieku XVII; wtedy to wybudowano pałac Radziwiłłów, w którym na przełomie XVIII/XIX wieku mieściła się loża masońska, i od niej zwano go "pałacem Lucyfera".
Około 1765 powstał pałac ks. Doroty Miączyńskiej, żony podskarbiego nadwornego koronnego i kasztelana podlaskiego, Atanazego Miączyńskiego.
W roku 1791 ulicę wybrukowano; w roku 1821 do szpitala działającego przy kościele Nawiedzenia NMP przeniesiono przytułek dla starców zwany "Szpitalem św. Ducha i Panny Marii" działający wcześniej przy Nowomiejskiej 23.
Kilka lat później do pałacu Miączyńskiej przeniesiono inny szpital, działający wcześniej przy kościele św. Marcina przy ul. Piwnej, sam pałac zaś został przebudowany w okresie 1817-30 przez architekta Aleksandra Groffe, twórcę m. in ratusza w Łomży.
W latach 1832 i 1851 ulica została dwukrotnie skrócona w związku z poszerzeniem esplanady Cytadeli Warszawskiej, rozebrano wtedy pałac Miączyńskiej i inne budowle znajdujące się przy końcowym odcinku ulicy.
W roku 1884 wzniesiono nowe zabudowania "Domu Schronienia dla Starców", z pawilonami przy ul. Samborskiej; autorem projektu przebudowy był architekt Adolf Adam Loeve, ojciec znanego architekta Kazimierza Loewego. Około 1905 pod nr. 4 wzniesiono budynek domu starców, zaprojektowany przez A. Szreniawę-Oraczewskiego.
Po wytyczeniu w 1919 ul. Romana Sanguszki ulica Przyrynek została skrócona po raz kolejny, zaś na jej osi wzniesiono w latach 1925−1926 według projektu Antoniego Dygata gmach Polskiej Wytwórni Papierów Wartościowych.
Zabudowa ulicy została całkowicie zniszczona w roku 1944; po wojnie wzniesiono nie nawiązujące do historii ulicy domy jednorodzinne oraz kilka socrealistycznych trzypiętrowych kamieniczek w historyzującym stylu oraz gmach zespołu Szkół Architektoniczno-Budowlanych im. Stanisława Noakowskiego (nr 9).
W 1958 na terenie posesji Przyrynek 4 przebito nową ulicę − Burmistrzowską.
W latach 50. u zbiegu z ulicą Kościelną, przy murze otaczającym kościół, ustawiono tablicę Tchorka upamiętniającą mord na ludności cywilnej w sierpniu 1944.

</doc>
<doc id="1486992" url="https://pl.wikipedia.org/wiki?curid=1486992" title="Okręg kosowskomitrowicki">
Okręg kosowskomitrowicki



</doc>
<doc id="1486997" url="https://pl.wikipedia.org/wiki?curid=1486997" title="Gunnar Sköld">
Gunnar Sköld

Alf Gunnar Sköld (ur. 24 września 1894 w Västerås – zm. 24 czerwca 1971 tamże) – szwedzki kolarz szosowy, brązowy medalista olimpijski oraz mistrz świata.
Kariera.
Jego największym sukcesem jest złoty medal w wyścigu ze startu wspólnego amatorów zdobyty na mistrzostwach świata Kopenhadze w 1921 roku. Był to pierwsze mistrzostwa w tej dyscyplinie, tym samym Szwed został pierwszym w historii oficjalnym mistrzem świata w kolarstwie szosowym. Na rozgrywanych trzy lata później igrzyskach olimpijskich w Paryżu wspólnie z Erikiem Bohlinem i Ragnarem Malmem zdobył brązowy medal w drużynowej jeździe na czas. W latach 1924 i 1925 wygrywał szwedzki Mälaren Runt, a w latach 1921 i 1923 zdobywał złote medale mistrzostw krajów nordyckich.

</doc>
<doc id="1486998" url="https://pl.wikipedia.org/wiki?curid=1486998" title="Charles Féré">
Charles Féré

Charles Samson Féré (ur. 13 czerwca 1852 w Auffay, zm. 22 kwietnia 1907 w Paryżu) – francuski lekarz neurolog i psychiatra. 
Życiorys.
Uczył się w École de Médecine w Rouen, potem w Paryżu u Paula Broki i Charcota, pod którego wpływem zmienił zainteresowania z chirurgii na neurologię. W 1882 roku został doktorem medycyny, w 1884 roku lekarzem psychiatrą. Od 1887 roku kierował szpitalem Bicêtre. Współpracował z Binetem. Zmarł 22 kwietnia 1907 roku w wieku 54 lat.
Dorobek naukowy.
Wprowadził do medycyny termin „fou rire prodromique” (patologiczny śmiech towarzyszący niektórym zespołom neurologicznym). W 1890 roku wydał podręcznik epileptologii, jako pierwszy mówił o epilepsjach w liczbie mnogiej.

</doc>
<doc id="1487004" url="https://pl.wikipedia.org/wiki?curid=1487004" title="Stowarzyszenie Lechitów „Sława”">
Stowarzyszenie Lechitów „Sława”



</doc>
<doc id="1487006" url="https://pl.wikipedia.org/wiki?curid=1487006" title="Polskie Towarzystwo Hydrobiologiczne">
Polskie Towarzystwo Hydrobiologiczne

Polskie Towarzystwo Hydrobiologiczne — stowarzyszenie naukowe grupujące hydrobiologów. Powołane w 1959 r. przez Komitet Hydrobiologiczny PAN. Jego celem jest rozwój hydrobiologii i nauk pokrewnych oraz upowszechnianie jej osiągnięć. Pierwszym prezesem był Marian Gieysztor, obecnym Iwona Jasser. Towarzystwo ma 12 oddziałów regionalnych oraz sekcje problemowe (sekcja bentosowa, zajmująca się badaniami zoobentosu, sekcja wrotkowa — badaniami wrotków, sekcja zooplanktonowa i sekcja makrofitowa). Jest członkiem zbiorowym Societas Internationalis Limnologiae. Historia towarzystwa nawiązuje do Zjazdów Limnologów Polskich. Ich kontynuacją są odbywające się co trzy lata Zjazdy Hydrobiologów Polskich.
Początkowo stowarzyszenie miało nazywać się Polskim Towarzystwem Limnologicznym. Wniosek o jego utworzenie wysunięto na Zjeździe Limnologów Polskich w 1948 roku. Miało ono m.in. wznowić po wojennej przerwie wydawanie "Archiwum Hydrobiologii i Rybactwa". Po dwuletnim rozpatrywaniu podania przez władze Warszawy zostało ono odrzucone, gdyż uznały one, że stowarzyszenie nie spełnia celów pożytku publicznego. Mimo to środowisko polskich hydrobiologów (limnologów i oceanologów) nadal organizowało zjazdy, na których oficjalnie postulowano o powołanie stowarzyszenia. Uchwałę o powołaniu stowarzyszenia pod nazwą "Polskie Towarzystwo Hydrobiologiczne" przyjęto w Krakowie na czwartym zjeździe w 1958 roku, co ostatecznie zostało uznane oficjalnie rok później przez Komitet Hydrobiologiczny PAN, który zorganizował posiedzenie organizacyjne towarzystwa 26 maja 1959 roku. Formalne zarejestrowanie stowarzyszenia nastąpiło zaś w roku 1960. Wtedy też (30 kwietnia, mniej więcej miesiąc po rejestracji) miało miejsce pierwsze walne zgromadzenie. Towarzystwo liczyło wówczas 60 członków z różnych ośrodków naukowych i badawczych. W 2002 roku powołano Polskie Towarzystwo Limnologiczne o nieco odmiennym profilu, zajmujące się abiotycznymi aspektami limnologii.
PTH funduje nagrody dla wyróżniających się hydrobiologów — Medal im. prof. Alfreda Lityńskiego dla naukowców oraz Nagrodę im. Profesora Mariana Gieysztora dla autorów prac magisterskich. Prowadzi także działalność wydawniczą, jako współwydawca serii "Fauna Słodkowodna Polski" oraz pism: "Wiadomości Hydrobiologiczne" (do końca 2011 r. jako dodatek do "Wiadomości Ekologicznych", od 2012 samodzielne pismo elektroniczne) i "Biuletyn "Dno"". Członkostwo w PTH ma cztery kategorie: honorowe, zwyczajne, współpracujące, wspierające. Zarząd główny składa się z prezesa i 6–8 dodatkowych członków.

</doc>
<doc id="1487007" url="https://pl.wikipedia.org/wiki?curid=1487007" title="Oscar Kohnstamm">
Oscar Kohnstamm

Oscar Kohnstamm (ur. 13 kwietnia 1871 w Pfungstadt, zm. 6 listopada 1917 we Frankfurcie nad Menem) – niemiecki lekarz neurolog i psychiatra, autor prac z dziedziny teorii sztuki.
Studiował medycynę na Uniwersytecie w Giessen i Uniwersytecie w Strasburgu. Tytuł doktora medycyny otrzymał w Berlinie w 1894 roku. Następnie praktykował w Königstein im Taunus, gdzie założył sanatorium dla nerwowo chorych.
Jego pacjentami byli Ernst Ludwig Kirchner, Otto Klemperer i Alexander Moissi.

</doc>
<doc id="1487008" url="https://pl.wikipedia.org/wiki?curid=1487008" title="Tour de Romandie 2008">
Tour de Romandie 2008

62. edycja Tour de Romandie odbyła się w dniach 29 kwietnia – 4 maja 2008 roku. Trasa tego szwajcarskiego, pięcioetapowego wyścigu liczyła 659 km ze startem w Genewie i metą w Lozannie.
Zwyciężył reprezentant Niemiec Andreas Klöden z grupy Team Astana. Jedyny Polak startujący w wyścigu Sylwester Szmyd z Lampre ukończył wyścig na 11. miejscu.

</doc>
<doc id="1487010" url="https://pl.wikipedia.org/wiki?curid=1487010" title="Okręg pecki">
Okręg pecki



</doc>
<doc id="1487012" url="https://pl.wikipedia.org/wiki?curid=1487012" title="Diazotrofia">
Diazotrofia

Diazotrofia – zdolność organizmów do wiązania azotu cząsteczkowego występującego w powietrzu i przekształcania go do postaci użytecznych biologicznie.
Mimo że atmosfera ziemska jest bardzo bogatym rezerwuarem azotu, jest on nieprzyswajalny dla większości organizmów, zarówno eukariotycznych, jak i prokariotycznych. Zdolność diazotrofii wykazują tylko niektóre bakterie i archeany. Obydwa te taksony niegdyś były łączone, więc grupę tę określa się jako bakterie azotowe (np. "Azotobacter", "Rhizobium", "Anabaena"), przy czym ze względu na pewną ekologiczną odrębność sinic, czasami nie są one zaliczane do tej grupy.
Chemicznie reakcję wiązania azotu można przedstawić równaniem:
N2 + 6H + energia → 2NH3
Bardziej szczegółowo:
8H+ + N2 + 8e- + 16 MgATP → 2NH3 + H2 + 16MgADP + 16Pi
gdzie ATP to adenozynotrifosforan (tu związany z magnezem), ADP – adenozynodifosforan, Pi – nieorganiczny fosforan, a reakcja jest katalizowana przez nitrogenazę.
Diazotrofia wydaje się być bardzo starym ewolucyjnie przystosowaniem i pozwala być organizmem pionierskim, gdyż uniezależnia organizmy od takich źródeł azotu, jak związki amonowe, azotany czy aminokwasy.

</doc>
<doc id="1487013" url="https://pl.wikipedia.org/wiki?curid=1487013" title="Jean Étienne Marie Gaspard Itard">
Jean Étienne Marie Gaspard Itard



</doc>
<doc id="1487014" url="https://pl.wikipedia.org/wiki?curid=1487014" title="Scapa">
Scapa

Scapa – destylarnia szkockiej single malt whisky, mieszcząca się na wyspie Mainland, w archipelagu Orkadów, u wybrzeży cieśniny Scapa Flow, niedaleko miejscowości Kirkwall w Szkocji. Tylko o pół mili przegrywa o miano najbardziej na północ położonej szkockiej gorzelni, tytuł ten posiada położona niedaleko destylarnia Highland Park. Jednakże przejmie go wkrótce destylarnia Blackwood z Szetlandów, co uczyni Scapa trzecią w kolei licząc od północy.
Historia.
Destylarnia założona została w 1885 przez Macfarlane i Townsenda, w latach '50 została nabyta przez Hiram Walker &amp; Sons Ltd (obecnie część Allied Distillers) i przebudowana. W 1994 działalność została zawieszona a w 2004 groziło jej nawet definitywne zamknięcie. Podczas tego okresu najbardziej dostępną wersją była wersja Scapa 12 yo. Ostatecznie jednak zapadła decyzja o odbudowie i odnowieniu zakładu i w końcu, pierwszy po dziesięcioletniej przerwie, spirytusowy destylat popłynął w listopadzie 2004. Ze względu na przerwę w produkcji zrezygnowano z wersji dwunastoletniej i przedstawiono nową, czternastoletnią Scapa.
Charakter.
Scapa to whisky o mocno miodowym aromacie, za to mniej torfowa od innych whisky ze szkockich wysp. Pomimo że strumień, z którego czerpana jest woda, płynie przez torfowiska, do destylarni transportowany jest systemem rurociągów by uniknąć dalszego kontaktu z torfem. Dodatkowo słód nie jest osuszany torfowym dymem.
Destylat Scapa jest jednym z podstawowych składników whisky mieszanej Ballantine's.
Linki zewnętrzne.
strona destylerni Scapa 

</doc>
<doc id="1487016" url="https://pl.wikipedia.org/wiki?curid=1487016" title="Zabytki Sandomierza">
Zabytki Sandomierza

Zabytki rejestrowane.
Poniżej przedstawione są sandomierskie zabytki chronione prawnie czyli znajdujące się w rejestrze zabytków wojewódzkiego konserwatora zabytków.

</doc>
<doc id="1487017" url="https://pl.wikipedia.org/wiki?curid=1487017" title="Wiązanie azotu cząsteczkowego">
Wiązanie azotu cząsteczkowego

Wiązanie azotu cząsteczkowego – zjawisko włączania azotu cząsteczkowego (N2) w związki chemiczne. Azot cząsteczkowy jest słabo reaktywny i jako gaz stanowi większość ziemskiej atmosfery. Nawet w wodzie większość azotu to rozpuszczony azot cząsteczkowy. Z drugiej strony, ma istotne znaczenie biologiczne, gdyż jako makroelement wchodzi w skład aminokwasów i nukleozydów oraz ich pochodnych, takich jak polipeptydy, białka, kwasy nukleinowe, ATP, NAD+ i in., a także chityny i innych związków (oraz metabolitów tych związków). Wiązanie azotu jest niezbędnym etapem biogeochemicznego cyklu azotu, dzięki któremu może on przejść z atmosfery do hydrosfery i litosfery, a przede wszystkim biosfery.
Wiązanie azotu może następować w wyniku rozbijania wiązań cząsteczkowych przez wyładowanie elektryczne (w naturze – przez pioruny i burze magnetyczne). Szacuje się, że w ten sposób utlenia się 10-100 x 106 ton azotu rocznie (częściej podawane są wartości z dolnej części zakresu). Większe ilości azotanów są wskaźnikiem burz magnetycznych zachodzących w przeszłości. Następuje to też podczas spalania. Znaczne ilości azotu wiązane są metodami przemysłowymi, np. metodą Habera i Boscha. Zdecydowana większość azotu wiązana jest jednak przez bakterie azotowe. Zdolność włączania azotu pochodzenia cząsteczkowego do własnego metabolizmu to diazotrofia. Diazotroficzne organizmy (wydatkując energię) wiążą azot do amoniaku w reakcji:
Reakcja jest katalizowana przez nitrogenazę. 
Amonowa postać azotu jest łatwo przyswajalna przez autotrofy. Bakterie azotowe (w tym sinice) często żyją w symbiozie z roślinami lub grzybami (jako porosty), dzięki czemu związany przez nie azot szybko trafia do biosfery. Żyjące w symbiozie z bakteriami brodawkowymi rośliny motylkowe produkują duże ilości białka i są stosowane jako nawozy zielone. Podobnie do użyźniania pól ryżowych wykorzystywane są wodne paprocie "Azolla" współżyjące z sinicą z rodzaju anabena ("Anabaena azollae"). Rośliny takie jak lucerna czy groch, a także olsza wiążą do ok. 200 kg x ha/rok, koniczyna, fasola, ciecierzyca i azolla do ok. 100 kg x ha/rok. Dębik wiąże tylko ok. 12 kg x ha/rok, ale żyje w warunkach tundry.

</doc>
<doc id="1487018" url="https://pl.wikipedia.org/wiki?curid=1487018" title="Wiązanie azotu atmosferycznego">
Wiązanie azotu atmosferycznego



</doc>
<doc id="1487023" url="https://pl.wikipedia.org/wiki?curid=1487023" title="Bakterie azotowe">
Bakterie azotowe

Bakterie azotowe, bakterie diazotroficzne – bakterie (a także archeany obecnie niezaliczane do właściwych bakterii) zdolne do diazotrofii, czyli przyswajania — przy użyciu enzymu nitrogenazy — azotu cząsteczkowego (N2) występującego w atmosferze.
Bakterie azotowe mogą żyć wolno lub w symbiozie z roślinami i grzybami, która może przyjmować różne formy i stopień współzależności. Niektóre żyją w ryzosferze, na powierzchni korzeni, w przestworach międzykomórkowych. Jedne bezobjawowo kolonizują tkanki gospodarza, podczas gdy inne wywołują powstanie specjalnych narośli na korzeniach (bakterie brodawkowe). W zasadzie do bakterii azotowych należy zaliczać niektóre sinice, mimo że ze względu na to, że tradycyjnie były one w zakresie zainteresowania botaniki, a nie bakteriologii, czasem są ujmowane jako grupa odrębna. Diazotrofię stwierdzono u następujących sinic: "Anabaena", "Anabaenopsis", "Chloroglea", "Calothrix", "Cylindrospermum", "Gloeocapsa", "Mastigocladus laminosus", "Tolypothrix", "Trichodesmium", "Westiellopsis". Niewykluczone jest też, że zdolne do niej są niektórzy przedstawiciele "Oscillatoriales". Część diazotroficznych sinic współtworzy porosty.
Ponieważ wiele odmian nitrogenazy jest unieczynniane przez tlen, często są anaerobami obligatoryjnymi ("Clostridium") lub fakultatywnymi (pałeczka zapalenia płuc). Niektóre są zdolne do wiązania azotu tylko przy niskim stężeniu tlenu ("Azospirillum"). W przypadku kolonijnych sinic, np. anabeny, niektóre komórki mogą się specjalizować w fotosyntetyzowaniu (z wytwarzaniem dużej ilości tlenu), podczas gdy inne (heterocysty) tworzą nieprzepuszczalne dla tlenu otoczki, zachowując beztlenowe warunki dogodne dla nitrogenazy. Również inne aerobiczne bakterie, np. "Azotobacter" wytwarzają mechanizmy chroniące nitrogenazę przed ekspozycją na tlen. Oprócz różnic w wykorzystywaniu tlenu i zdolności do fotosyntezy, mikroorganizmy diazotroficzne mogą przyjmować także różne inne strategie metaboliczne. Przykładowo, bakterie z rodzaju "Azospirillum" mogą wykorzystywać azotany nie tylko jako źródło azotu do biosyntezy (oprócz azotu atmosferycznego), ale też jako utleniacza w oddychaniu beztlenowym, są więc jednocześnie bakteriami denitryfikacyjnymi. Te strategie metaboliczne są od siebie niezależne i nie występują u wszystkich gatunków.
Wiązanie azotu przez bakterie odgrywa rolę w biogeochemicznym cyklu azotu. Szacuje się, że bakterie brodawkowe z rodzajów "Rhizobium" i "Bradyrhizobium" wiążą 200-500 kg N/ha rocznie, a wolno żyjące bakterie glebowe, np. "Arthrobacter", "Azotobacter", "Azospirillum", "Beijerinckia" i "Pseudomonas" — 5-50 kg. Azot ten w postaci przyswajalnej przez inne organizmy (związki amonowe, białka) może dalej krążyć w biosferze. Pierwszymi beneficjentami działalności bakterii diazotroficznych są organizmy, z którymi one współżyją symbiotycznie. "Rhizobium" współżyje z roślinami z rodziny motylkowych, inne bakterie brodawkowe z rodzaju "Frankia" — z licznymi rodzajami i gatunkami roślin (m.in. olsza, kazuaryna, woskownica europejska, dębik). Niebrodawkowe bakterie z klasy sinic (trzęsidło, anabena) współżyją z niektórymi sagowcami i paprociami z rodzaju "Azolla". Organizmy współżyjące z bakteriami azotowymi mogą występować w miejscach ubogich w przyswajalny biologicznie azot, a nawet bywać organizmami pionierskimi. W miejscach bez niedoboru azotu też mogą odnosić przewagę konkurencyjną, a ich szczątki są stosowane jako zielony nawóz. W ekosystemach lądowych większość azotu jest przyswajana przez bakterie symbiotyczne, w wodach przez symbiotyczne i wolno żyjące sinice (zwłaszcza "Trichodesmium").

</doc>
<doc id="1487025" url="https://pl.wikipedia.org/wiki?curid=1487025" title="Bakterie diazotroficzne">
Bakterie diazotroficzne



</doc>
<doc id="1487026" url="https://pl.wikipedia.org/wiki?curid=1487026" title="Azolla">
Azolla

Azolla ("Azolla") – rodzaj wodnej paproci różnozarodnikowej klasyfikowany do rodziny salwiniowatych. Obejmuje 7 gatunków. Z powodu introdukcji gatunki należące do tego rodzaju rozprzestrzenione są już niemal na całym świecie. W Polsce jeden gatunek występuje jako inwazyjny – azolla karolińska "A. caroliniana" (podawana była także azolla meksykańska "A. mexicana", ale najwyraźniej omyłkowo).
Rozróżnianie poszczególnych gatunków jest trudne (wymagane jest zastosowanie mikroskopu skaningowego i oznaczanie nieczęstych okazów z organami generatywnymi). Rośliny o dużym znaczeniu ekonomicznym jako zielony nawóz, paszowe, poza tym uprawiane jako ozdobne w stawach i akwariach. Ze względu na znaczenie ekonomiczne rodzaj należy do paproci będących przedmiotem najbardziej intensywnych badań naukowych. Nazwa rodzajowa pochodzi od greckich słów "azo" – wysychać i "olluo" – zabijać, co wynika stąd, że rośliny są wrażliwe na wysychanie. Masowy rozwój azolli 49 milionów lat temu spowodował zmiany w klimacie znane jako epizod "Azolla".
Rozwój.
Sporokarpia zawierające liczne mikrosporangia są duże i kuliste. Sporokarpia z pojedynczym makrosporangium są elipsoidalne i mniejsze. W początkowej fazie rozwoju w każdym sporokarpie na krótkim, ale grubym osadniku powstaje makrospora dzieląca się na 8 komórek macierzystych makrospor. Na tym etapie u nasady osadnika rozwijają się mikrosporangia, które albo zamierają umożliwiając dalszy rozwój makrosporangium, albo przerastają makrosporangium powodując jego obumarcie i zaniknięcie. Jeśli dalszy rozwój makrosporangium przebiega w sposób niezakłócony, to powstają w nim 32 zarodniki, z których dojrzewa jeden jako makrospora. W mikrosporangiach powstają najpierw 32 zarodniki, a po dalszym podziale 64 i wszystkie one dojrzewają. Mikrospory łączą się po 8–12 tworząc tzw. massulę, wypełnioną kilkoma dużymi wakuolami, na szczycie zawierającą haczykowate wyrostki.
Dojrzałe sporokarpia opadają na dno zbiornika i tu rozpuszczeniu ulegają ich ściany. Uwolnione massule unoszone są przez wodę i te z mikrosporami przyczepiają się za pomocą haczyków do massuli zawierającej makrosporę. Wówczas rozwijają się bardzo zredukowane gametofity. Gametofit męski kiełkuje z mikrospor wewnątrz massuli, powstaje pojedyncza plemnia z której centralnej komórki powstaje 8 komórek macierzystych plemników. Wydostają się one przez ścianę massuli i dokonują zapłodnienia komórki jajowej w rodni rozwijającej się na gametoficie żeńskim wewnątrz makrospory. Powstający zarodek wydostaje się ze ścian zarodnika.
Rośliny łatwo rozmnażają się wegetatywnie, rozwijając się z łatwo odłamujących się fragmentów pędów. W ciągu trzech dni w optymalnych warunkach mogą podwoić swoją masę. Generatywnie rozmnażają się rzadko.
Systematyka.
Rodzaj siostrzany wobec salwinii ("Salvinia") w obrębie rodziny salwiniowatych ("Salviniaceae") w rzędzie salwiniowców ("Salviniales").
W obrębie rodzaju wyróżniane są dwie sekcje: "Azolla" i "Rhizosperma" (Meyen) Mettenius, traktowane czasem jako podrodzaje. Gatunki z sekcji "Azolla" występują na kontynentach amerykańskich i wyróżniają się rozgałęzieniami dychotomicznymi pędów, obecnością trzech gąbczastych organów pływających w górnej części makrospory oraz obecnością prostych haczyków na powierzchni massuli z mikrosporami. U roślin z sekcji "Rhizosperma" rozgałęzienia są pierzaste, makrosporokap wyposażony jest w 9 pływaków, a massule z mikrosporangiami mają włoski igiełkowate lub pozbawione są wyrostków. Rodzaj był w dawnych epokach znacznie bardziej zróżnicowany, z kredy znanych jest ok. 30 gatunków azolli.
Zastosowanie.
Azolla bywa uprawiana na polach ryżowych i stosowana jako zielony nawóz. Wiąże się to z tym, że współżyje ona symbiotycznie z sinicą z rodzaju "Anabaena" ("Anabaena azollae"), która ma zdolność diazotrofii, tj. przyswajania azotu atmosferycznego. Wiązanie azotu cząsteczkowego przez taki układ ocenia się na 83–125 kg × ha−1 × rok−1 (symbioza na polach ryżowych). Uprawa tych roślin na polach ryżowych, następnie ich odwadnianie i pozwolenie na rozłożenie się maty z pędów azolli użyźnia podłoże do tego stopnia, że przyczyniać się może do 150% wzrostu plonu ryżu. Kilka gatunków jest hodowanych poza tym jako rośliny pastewne służące do karmienia ryb, kaczkowatych i zwierząt gospodarskich. Ze względu na swą oryginalność rośliny uprawiane są także jako ozdobne w stawach, terrariach i jako rośliny akwariowe.
Uprawa i hodowla.
Azolla jest wrażliwa na działanie chemicznych środków ochrony roślin. Najlepiej rośnie w klimacie ciepłym. Chłód powoduje przebarwianie się pędów na kolor czerwony, podobnie działa też silne nasłonecznienie i inne czynniki stresowe (zasolenie, niedostatek substancji odżywczych). Rośliny są wrażliwe na niskie temperatury i mróz. Pędy obumierające podczas chłodnych zim, mogą odradzać się wiosną z pąków przeżywających okres niekorzystny na dnie zbiorników.
Ze względu na znaczenie ekonomiczne w pierwszych latach XXI wieku trwały zabiegi hodowlane nad ok. 600 odmianami azolli zmierzające do uzyskania form odpornych na choroby grzybowe, owady, cechujące się większą tolerancją na wyższe i niższe temperatury.

</doc>
<doc id="1487027" url="https://pl.wikipedia.org/wiki?curid=1487027" title="Gervaisost">
Gervaisost

Gervaisost – rodzaj szwedzkiego sera, który produkowany jest z krowiego mleka. Ser ten zalicza się do serów podpuszczkowych, dojrzewających oraz miękkich.

</doc>
<doc id="1487028" url="https://pl.wikipedia.org/wiki?curid=1487028" title="Flaga powiatu grajewskiego">
Flaga powiatu grajewskiego



</doc>
<doc id="1487029" url="https://pl.wikipedia.org/wiki?curid=1487029" title="Szuwar mozgowy">
Szuwar mozgowy

Szuwar mozgowy, zespół mozgi trzcinowatej, szuwar mozgi trzcinowatej ("Phalaridetum arundinaceae") – zespół roślinności łąkowo-szuwarowej budowany głównie przez mozgę trzcinowatą z domieszką wiechliny błotnej.
Charakterystyka.
Niski szuwar trawiasty zajmujący płytkie wody i podmokłe siedliska lądowe – porastające brzegi cieków i zbiorników wodnych. Siedlisko żyzne (eutroficzne lub mezotroficzne), o odczynie lekko zasadowym. Podłoże mineralne lub organiczno-mineralne. W ciekach zwykle sąsiaduje z roślinnością wodną, a w jeziorach z szuwarami wysokimi. Od lądu zwykle sąsiaduje z turzycowiskami. W sukcesji zastępuje zbiorowiska szuwaru wysokiego i roślin wodnych, a przechodzi w turzycowiska "Caricetum gracilis" lub "Caricetum acutiformis", a na siedliskach mineralnych także w trzcinowiska.
Zbiorowisko zasadniczo zaliczane do związku "Magnocaricion", choć w niektórych opracowaniach zaliczano je do związku "Phragmition" lub "Phalaridion".

</doc>
<doc id="1487030" url="https://pl.wikipedia.org/wiki?curid=1487030" title="Zespół mozgi trzcinowatej">
Zespół mozgi trzcinowatej



</doc>
<doc id="1487031" url="https://pl.wikipedia.org/wiki?curid=1487031" title="Szuwar mozgi trzcinowatej">
Szuwar mozgi trzcinowatej



</doc>
<doc id="1487032" url="https://pl.wikipedia.org/wiki?curid=1487032" title="Phalaridetum arundinaceae">
Phalaridetum arundinaceae



</doc>
<doc id="1487041" url="https://pl.wikipedia.org/wiki?curid=1487041" title="Szuwar kropidła wodnego i rzepichy ziemnowodnej">
Szuwar kropidła wodnego i rzepichy ziemnowodnej

Szuwar kropidła wodnego i rzepichy ziemnowodnej, zespół kropidła wodnego i rzepichy ziemnowodnej ("Oenantho-Rorippetum") – syntakson w randze zespołu budowany przez słodkowodne makrofity: kropidło wodne i rzepichę ziemnowodną. Należy do klasy zespołów szuwarowych "Phragmitetea". W większości zbiorowisk występują obydwa gatunki nominalne, czasem występują płaty samej rzepichy, rzadziej samego kropidła (zwłaszcza w zacienionych, śródleśnych zbiornikach).
Charakterystyka.
Wysoki (do 1 m) szuwar zajmujący stosunkowo płytkie (kilkadziesiąt cm głębokości) wody stojące i wolno płynące różnych typów zbiorników i cieków. Zajmuje różne zbiorniki (zbiorniki astatyczne, starorzecza, zbiorniki zaporowe, torfianki). Występuje na podłożach organicznych. Odczyn wody zbliżony do obojętnego (pH 6-8,5).
W małych zbiornikach może być jedynym zbiorowiskiem szuwarowym, w większych sąsiaduje z innymi zbiorowiskami roślin szuwarowo-wodnych. Bywa efemeryczne i może pojawiać się i zanikać z roku na rok. W sukcesji ekologicznej wypierane przez szuwary ze związku "Phragmition" lub "Magnocaricion".
Zespół może odgrywać istotną rolę w lądowaceniu tylko małych zbiorników wodnych.

</doc>
<doc id="1487042" url="https://pl.wikipedia.org/wiki?curid=1487042" title="Zespół kropidła wodnego i rzepichy ziemnowodnej">
Zespół kropidła wodnego i rzepichy ziemnowodnej



</doc>
<doc id="1487044" url="https://pl.wikipedia.org/wiki?curid=1487044" title="Oenantho-Rorippetum">
Oenantho-Rorippetum



</doc>
<doc id="1487045" url="https://pl.wikipedia.org/wiki?curid=1487045" title="Mariusz Handzlik">
Mariusz Handzlik

Mariusz Handzlik (ur. 11 czerwca 1965 w Bielsku-Białej, zm. 10 kwietnia 2010 w Smoleńsku) – polski dyplomata, urzędnik państwowy, w latach 2008–2010 podsekretarz stanu w Kancelarii Prezydenta RP Lecha Kaczyńskiego.
Życiorys.
Ukończył studia na Wydziale Nauk Społecznych Katolickiego Uniwersytetu Lubelskiego na kierunku socjologia ze specjalizacją stosunki międzynarodowe. Uzyskał także wykształcenie uzupełniające w ramach Szkoły Nauk Społecznych Uniwersytetu Wiedeńskiego, Uniwersytetu Genewskiego, Uniwersytetu w Cranfield oraz Centrum Handlu i Bezpieczeństwa Międzynarodowego (CITS) na Uniwersytecie Georgii. Odbył staże zawodowe w amerykańskiej Komisji Spraw Zagranicznych Izby Reprezentantów i Komisji Stosunków Międzynarodowych Senatu, w UNRISD (Instytucie Badawczym Narodów Zjednoczonych dla Rozwoju Społecznego przy ONZ) oraz w Stałym Przedstawicielstwie RP przy Kwaterze Głównej NATO w Brukseli.
Od 1992 pracował jako doradca Prezesa Rady Ministrów ds. polityki zagranicznej. W latach 1994–2000 był pierwszym sekretarzem i radcą ds. polityczno-wojskowych w Ambasadzie RP w Waszyngtonie. Od 2000 pełnił funkcję dyrektora Departamentu Polityki Eksportowej, a od 2001 wicedyrektora w Departamencie Polityki Bezpieczeństwa Ministerstwa Spraw Zagranicznych. Od 2002 do 2003 był ambasadorem tytularnym i przewodniczącym Reżimu Kontrolnego Technologii Rakietowych (MTCR) w Paryżu. W latach 2004–2005 pełnił funkcję radcy ministra w Stałym Przedstawicielstwie RP przy ONZ w Nowym Jorku.
Od 2006 pracował w Kancelarii Prezydenta na stanowisku dyrektora Biura Spraw Zagranicznych. 9 października 2008 został powołany na stanowisko podsekretarza stanu ds. międzynarodowych. W 2009 Instytut Pamięci Narodowej poinformował, że został on zarejestrowany przez funkcjonariuszy Służby Bezpieczeństwa w 1987 jako tajny współpracownik. Mariusz Handzlik zaprzeczył współpracy z SB, a potwierdził jedynie fakt podpisania dokumentu, w którym zobowiązał się do spotkania z oficerem SB. W tym samym roku w wyniku tzw. autolustracji Sąd Okręgowy w Warszawie uznał go za pokrzywdzonego przez SB, a nie za tajnego współpracownika tej służby.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. 26 kwietnia tego samego roku został pochowany w Kwaterze Smoleńskiej na Cmentarzu Wojskowym na Powązkach w Warszawie.
Życie prywatne.
Syn Tadeusza i Marianny. Miał troje dzieci: Julię, Iwonę i Jana.

</doc>
<doc id="1487046" url="https://pl.wikipedia.org/wiki?curid=1487046" title="Zamłyniec">
Zamłyniec

Zamłyniec – wieś w Polsce położona w województwie lubelskim w powiecie parczewskim, w gminie Sosnowica. W latach 1975–1998 miejscowość należała do województwa chełmskiego.
Zamłyniec położony jest nad Jeziorem Zagłęboczym, wieś w sołectwie Lejno. Graniczy z Lejnem i Nowym Orzechowem.
Wieś prezentuje typowy wygląd miejscowości letniskowej. Dominujący typ budynków stanowią charakterystyczne domki jednorodzinne na wydzielonych działkach.
Historia.
W wieku XIX wieś czynszowa w dobrach Lejno Józefa Seweryna Liniewskiego, w roku 1866 dobra te posiadały 3693 morgi gruntów (ok. 2068 ha) w tym Zamłyniec 6 osad i 22 morgi. gruntu.

</doc>
<doc id="1487047" url="https://pl.wikipedia.org/wiki?curid=1487047" title="Okręg prisztiński">
Okręg prisztiński



</doc>
<doc id="1487049" url="https://pl.wikipedia.org/wiki?curid=1487049" title="Cylinder Nesslera">
Cylinder Nesslera

Cylinder Nesslera – szklane naczynie laboratoryjne o ustalonej objętości. Na ściankach nie ma szczegółowej podziałki objętości (w odróżnieniu od cylindrów miarowych), zaznaczona jest jedynie kreska objętości nominalnej (najczęściej 100 cm³) i ewentualnie jej połowy (wówczas najczęściej 50 cm³). 
Cylinder Nesslera stosowany jest do analiz wykorzystujących metody kolorymetryczne. Barwę substancji zawartej w cylindrze Nesslera wzrokowo porównuje się ze wzorcem. Wzorcem może być przygotowany według przepisu roztwór analizowanej substancji o ściśle określonym stężeniu. Często wykonuje się serię roztworów wzorcowych o wzrastających stężeniach, która funkcjonuje jako skala porównawcza. Aby zminimalizować różnice w subiektywnym wrażeniu barwy roztworu analizowanej substancji, cylindry z jednej serii powinny mieć identyczne parametry – wysokość, średnicę i grubość szkła. Zasadniczo stosowane są trzy typy cylindrów:
Parametry te (poza objętością) mogą się jednak znacznie różnić pomiędzy seriami.
Do cylindrów Nesslera podobne są cylindry Hehnera. Różnią się one tym, że są wyskalowane na całej wysokości, a w dolnej części mają kran, przez który upuszczany jest roztwór.
Obecnie ze względu na upowszechnienie automatycznych spektrofotometrów kolorymetryczne metody oznaczania przy użyciu cylindrów Nesslera i oceny wzrokowej są stosowane bardzo rzadko. Cylindry Nesslera nadal używane są jednak w sposób taki, jak probówki lub naczynia reakcyjne.

</doc>
<doc id="1487051" url="https://pl.wikipedia.org/wiki?curid=1487051" title="Kopystańka">
Kopystańka

Kopystańka – góra Pogórza Przemyskiego o wysokości 541 m n.p.m., najwyższy szczyt Masywu Kopystańki, doskonały punkt widokowy.
Leży w pobliżu wsi Kopysno. Przez szczyt przechodzi Czerwony Szlak Przemysko-Sanocki oraz kończy się Żółty Szlak Rybotycki z Suchego Obycza.
Wokoło szczytu ustanowiono Rezerwat przyrody Kopystanka.

</doc>
<doc id="1487052" url="https://pl.wikipedia.org/wiki?curid=1487052" title="Kopyśno">
Kopyśno



</doc>
<doc id="1487053" url="https://pl.wikipedia.org/wiki?curid=1487053" title="Szuwar tatarakowy">
Szuwar tatarakowy

Szuwar tatarakowy, zespół tataraku zwyczajnego ("Acoretum calami") – syntakson w randze zespołu budowany przez słodkowodny makrofit: tatarak zwyczajny. Należy do klasy zespołów szuwarowych "Phragmitetea". Niegdyś bywał włączany do zespołu "Scirpo-Phragmitetum".
Charakterystyka.
Wysoki (do 1 m) szuwar zajmujący stosunkowo płytkie (kilkadziesiąt cm głębokości) wody stojące i wolno płynące różnych typów zbiorników i cieków. Zajmuje brzegi różnych zbiorników (zbiorniki astatyczne, starorzecza, jeziora i in.) Częsty na siedliskach synantropijnych. Występuje niemal wyłącznie na podłożach mineralnych, a jednocześnie wymaga wód żyznych (eutroficzne). Znosi wody politroficzne, z dużą ilością związków azotu i fosforu. Odczyn wody od obojętnego do zasadowego (pH 7–8,5), nie znosi wód humotroficznych.
W małych, synantropijnych zbiornikach może być jedynym zbiorowiskiem szuwarowym, w większych sąsiaduje z innymi zbiorowiskami roślin szuwarowo-wodnych. Od lądu sąsiaduje z roślinnością łąkową. Źle znosi zabagnienie zbiornika. W sukcesji ekologicznej wypierany przez szuwary ze związku "Phragmition" lub "Magnocaricion".
Zespół może odgrywać istotną rolę w lądowaceniu tylko małych zbiorników wodnych.

</doc>
<doc id="1487054" url="https://pl.wikipedia.org/wiki?curid=1487054" title="Zespół tataraku zwyczajnego">
Zespół tataraku zwyczajnego



</doc>
<doc id="1487056" url="https://pl.wikipedia.org/wiki?curid=1487056" title="Acoretum calami">
Acoretum calami



</doc>
<doc id="1487058" url="https://pl.wikipedia.org/wiki?curid=1487058" title="Enrico Beruschi">
Enrico Beruschi

Enrico Beruschi (ur. 5 września 1941 w Mediolanie) – włoski aktor i piosenkarz kabaretowy.

</doc>
<doc id="1487059" url="https://pl.wikipedia.org/wiki?curid=1487059" title="Czerpak Patalasa">
Czerpak Patalasa

Czerpak Patalasa, czerpacz Patalasa – przyrząd do pobierania wody z określonej głębokości w celu analizy jej właściwości fizyczno-chemicznych. Rodzaj batometru. Ma kształt prostopadłościanu, standardowo o wymiarach 10 × 10 × 50 cm. Jest spuszczanym na uwięzi naczyniem z ruchomym dnem i ruchomą pokrywą. Podczas opuszczania w głąb wody, jej napór otwiera pokrywę i dno. W ten sposób woda przepływa przez otwarte naczynie w miarę jego opadania. Pokrywę zamyka się przez szarpnięcie linki. Jej zamknięcie uniemożliwia dalszy przepływ wody, a w konsekwencji opadnięcie i zamknięcie się dna. Zatrzymana w czerpaku woda zachowuje większość parametrów wody z danej głębokości, nadając się do różnych analiz hydrochemicznych, łącznie ze stężeniem rozpuszczonych gazów. Ponadto wraz z wodą pobraną przez czerpacz można pozyskać żyjące w niej organizmy planktonowe.

</doc>
<doc id="1487060" url="https://pl.wikipedia.org/wiki?curid=1487060" title="Czerpacz Patalasa">
Czerpacz Patalasa



</doc>
<doc id="1487061" url="https://pl.wikipedia.org/wiki?curid=1487061" title="Okręg prizreński">
Okręg prizreński



</doc>
<doc id="1487062" url="https://pl.wikipedia.org/wiki?curid=1487062" title="Ulica Międzyparkowa w Warszawie">
Ulica Międzyparkowa w Warszawie

Ulica Międzyparkowa – jedna z ulic warszawskiego Nowego Miasta, biegnąca od ul. Słomińskiego do ul. Bonifraterskiej.
Historia.
Ulica została wytyczona krótko przed rokiem 1926 na dawnych terenach pofortecznych; jej łukowy przebieg jest efektem omijania przez nią wałów lunety Aleksiej, zwanej już wówczas fortem Traugutta.
Po przeciwnej stronie ulicy oddano w roku 1928 dwa obiekty: część parku Romualda Traugutta oraz przyporządkowany numeracji ulicy Konwiktorskiej Stadion Polonii Warszawa, ogrodzony wtedy od ulicy płotem z drewna, zastąpionym potem litym murem.
Przed wojną ulica Międzyparkowa była wybrukowana kamieniem polnym i oświetlona rzadko rozmieszczonymi latarniami gazowymi.
W roku 1939 spłonęły drewniane zabudowania Polonii Warszawa położone u zbiegu z ulicą Bonifraterską; tereny sportowe i forteczne zryły eksplozje zrzucanych bomb.
W okresie powojennym, po przeprowadzeniu linii tramwajowej ul. Międzyparkową ulicę poszerzono po północnej jej stronie, kosztem obwałowań fortu, dookoła którego utworzono tereny rekreacyjne zwane parkiem im. Janusza Kusocińskiego.

</doc>
<doc id="1487063" url="https://pl.wikipedia.org/wiki?curid=1487063" title="Luronietum natantis">
Luronietum natantis

Zespół elismy wodnej ("Luronietum natantis") – syntakson słodkowodnych makrofitów w randze zespołu budowany głównie przez elismę wodną. Należy do klasy zespołów roślinności zmiennowodnej "Littorelletea uniflorae", ale dokładna pozycja nie jest jeszcze ustalona.
Charakterystyka.
Ubogie florystycznie zbiorowisko z przewagą izoetydów. Zajmuje stojące wody o różnej głębokości (najczęściej od kilkudziesięciu cm do 1,8 m). Wymaga organicznych podłoży o odczynie kwaśnym (pH ok. 5) i przezroczystych wód. Kluczowym czynnikiem jest znikoma ilość wapnia (1 mg Ca2+/l). W polskich warunkach jest zbiorowiskiem wymagającym najbardziej miękkiej wody. Jest jednym z wyróżników jezior lobeliowych.

</doc>
<doc id="1487064" url="https://pl.wikipedia.org/wiki?curid=1487064" title="Zespół elismy wodnej">
Zespół elismy wodnej



</doc>
<doc id="1487066" url="https://pl.wikipedia.org/wiki?curid=1487066" title="Szuwar skrzypowy">
Szuwar skrzypowy

Szuwar skrzypowy, zespół skrzypu bagiennego ("Equisetetum fluviatilis") – syntakson w randze zespołu budowany przez słodkowodny makrofit: skrzyp bagienny. Należy do klasy zespołów szuwarowych "Phragmitetea". Niegdyś bywał włączany do zespołu "Scirpo-Phragmitetum".
Charakterystyka.
Wysoki szuwar zajmujący stosunkowo płytkie (choć może przekraczać 1,5 m głębokości) wody stojące i wolno płynące różnych typów zbiorników i cieków. Zajmuje brzegi różnych zbiorników (zbiorniki astatyczne, starorzecza, jeziora i in.) Najczęstszy w zacisznych zatokach o słabym falowaniu. Występuje niemal wyłącznie na żyznych (eutroficznych) podłożach organicznych, torfiejących. Odczyn wody od lekko kwaśnego do lekko zasadowego (pH 6–8,5).
W zbiornikach wodnych sąsiaduje ze zbiorowiskami roślin wodnych, a od lądu z różną roślinnością szuwarową. W starorzeczach może zajmować całą powierzchnię. Wczesne stadia charakteryzuje większa głębokość, obecność gatunków wodnych i szuwaru wysokiego, następne – wypłycanie przez mchy i turzyce. W sukcesji ekologicznej wypiera zbiorowiska nymfeidów, a sam jest wypierany przez zbiorowiska niskotorfowiskowe, głównie ze związku "Magnocaricion".
Zespół produkuje dużo biomasy, odgrywając istotną rolę w lądowaceniu tylko małych zbiorników wodnych.

</doc>
<doc id="1487067" url="https://pl.wikipedia.org/wiki?curid=1487067" title="Equisetetum limosi">
Equisetetum limosi



</doc>
<doc id="1487068" url="https://pl.wikipedia.org/wiki?curid=1487068" title="Zespół skrzypu bagiennego">
Zespół skrzypu bagiennego



</doc>
<doc id="1487069" url="https://pl.wikipedia.org/wiki?curid=1487069" title="Kąt Cabibbo">
Kąt Cabibbo



</doc>
<doc id="1487070" url="https://pl.wikipedia.org/wiki?curid=1487070" title="Flamri">
Flamri

Flamri – rodzaj francuskiego deseru.
Ten deser przyrządzany jest z jajek, kaszy manny, cukru oraz białego wina.

</doc>
<doc id="1487071" url="https://pl.wikipedia.org/wiki?curid=1487071" title="Beruschi">
Beruschi



</doc>
<doc id="1487073" url="https://pl.wikipedia.org/wiki?curid=1487073" title="Obieg siarki w przyrodzie">
Obieg siarki w przyrodzie

Cykl siarki, obieg siarki w przyrodzie – cykl biogeochemiczny, który opisuje cyrkulację siarki i jej związków chemicznych w biosferze.
Siarka w przyrodzie występuje w mineralnej postaci czystej oraz związanej. Jej postacie to siarczki metali (np. piryt), siarczany (np. gips), tiosiarczany, rodanki – także w postaci rozpuszczonej w wodzie, w tym glebowej), tlenki siarki ( i ), siarkowodór, a także w związkach organicznych (np. cysteina). W biomasie związane jest 6–10 t siarki, w siarczanach rozpuszczonych w wodzie morskiej 1,4 t.
Desulfuryzacja związków organicznych.
Rozkład materii organicznej prowadzi do powstawania związków siarki na −II stopniu utlenienia, tj. siarkowodoru i jego związków (siarczków), takich jak tlenosiarczek węgla (COS), dwusiarczek węgla () i wydzielany głównie przez morski fitoplankton siarczek dimetylu (DMS, (). W większości są to gazy (mogą wchodzić w skład biogazu), czasem szybko wiązane w siarczki metali. Redukcję organicznych związków siarki i siarczanów (desulfuryzacja, desulfurykacja) przeprowadzają niektóre bakterie beztlenowe.
Utlenianie siarczków.
Zredukowane związki siarki utleniane są do siarki na stopniu utlenienia 0 (siarka rodzima) i VI (siarczany). Utlenianie może zachodzić samoistnie pod wpływem tlenu, jednak często jest przeprowadzane przez bakterie purpurowe i zielone ("Chromatium", "Chlorobium", "Etothiorhodospora") bez udziału tlenu (powstają wówczas złoża siarki rodzimej) lub z udziałem tlenu przez tiobakterie ("Beggiatoa", "Thiothrix", "Thiovolum", "Thiobacillus") albo archeony ("Sulfolobus"), kiedy powstają siarczany. W przypadku "Thiobacillus denitrificans" utleniaczem są azotany (zachodzi denitryfikacja), a w przypadku "Thiobacillus thiooxidans" produktem jest kwas siarkowy (jest to skrajny acydofil). Bakterie utleniające w ten sposób siarkę są określane zbiorczo jako bakterie siarkowe.
Redukcja siarczanów i siarki rodzimej (asymilacja).
Siarczany rozpuszczalne w wodzie są główną postacią siarki występującą w przyrodzie i są jej głównym źródłem dostępnym dla roślin. W komórkach roślinnych siarczany są redukowane do tioli, a te wbudowywane w aminokwasy i białka. Siarczany są też redukowane do siarczków lub siarkowodoru w warunkach beztlenowych (w głębokich wodach, glebie – zwłaszcza bagiennej) przez anaerobowe bakterie desulfuryzacyjne ("Desulfovibrio", "Desulfomaculatum", "Desulfomonas"), utleniając materię organiczną lub wodór. W ten sposób powstają złoża pirytu nadające czarną barwę osadom dennym. Podobnie redukowana jest siarka rodzima. Może dochodzić wtedy do powstawania mniejszych cykli tworzonych przez współżyjące symbiotycznie mikroorganizmy, np. gdy "Desulfomonas acetoxidans" redukuje siarkę rodzimą do siarkowodoru, a ten jest kosztem energii słonecznej utleniany do siarki przez bakterie zielone. Siarka związana w aminokwasach i białkach może ulec desulfuryzacji wraz z rozkładem martwej materii organicznej lub zostać wchłonięta przez zwierzęta, dla których jest to jej jedyna przyswajalna postać. Po śmierci siarka związana w ciałach zwierząt wraca do obiegu.
Aerozole siarczanowe.
Siarka na stopniu utlenienia IV i VI może występować nie tylko w postaci siarczanów, ale też tlenków siarki (które przechodzą w siarczany pod wpływem wody). W naturalnym obiegu siarki ich udział jest nieznaczny – większe emisje mają miejsce podczas wybuchu wulkanów. Znacznie się zwiększył w wyniku działalności przemysłowej. Tlenki siarki unoszone są przez wiatry, zamieniają w aerozole siarczanowe i opadają w postaci kwaśnych deszczów. Aerozole siarczanowe powstają też na skutek działalności wiatru rozpylającego wodę morską.
Skład izotopowy.
Organizmy żywe preferują lżejszy izotop siarki , przez co w zasobach siarki krążącej w biosferze proporcje w składzie izotopowym są inne niż w naturze nieożywionej. Znajduje to odzwierciedlenie w składzie izotopowym złóż minerałów biogenicznych i abiogenicznych.

</doc>
<doc id="1487075" url="https://pl.wikipedia.org/wiki?curid=1487075" title="Beruschi Enrico">
Beruschi Enrico



</doc>
<doc id="1487077" url="https://pl.wikipedia.org/wiki?curid=1487077" title="Bakterie siarkowe">
Bakterie siarkowe

Bakterie siarkowe – nazwa zbiorcza bakterii wykorzystujących w swoim metabolizmie utlenianie siarki. Należą one do różnych grup taksonomicznych (mogą to być nawet archeony niezaliczane obecnie do bakterii w ścisłym tego słowa znaczeniu) i mogą stosować rozmaite strategie metaboliczne. Bakterie siarkowe ułatwiają zachodzenie niektórych etapów biogeochemicznego obiegu siarki.
Czasem bakteriami siarkowymi nazywane są wszystkie bakterie (i archeony) wykorzystujące siarkę w swoim metabolizmie, także ją redukujące.
Wydziela się następujące grupy:
Przebieg procesu fotosyntezy u bakterii zielonych i purpurowych zależy od rodzaju i dostępności źródła elektronów, np.:
W środowisku beztlenowym występują także siarkowe bakterie beztlenowe, które jako utleniacz wykorzystują azotany, przeprowadzając jednocześnie denitryfikację. Przykładem jest "Thiobacillus denitrificans".

</doc>
<doc id="1487081" url="https://pl.wikipedia.org/wiki?curid=1487081" title="Fototrofia">
Fototrofia

Fototrofia – strategia metaboliczna polegająca na wykorzystywaniu promieniowania słonecznego jako źródła energii potrzebnej do produkcji nośników energii użytecznej biologicznie (najczęściej ATP). Odmienną strategią jest chemotrofia, tj. wykorzystywanie energii chemicznej utleniania. Organizmy zdolne do fototrofii nazywane są fototrofami.
Fototrofia często wiąże się z autotrofią, jako fotoautotrofia. Wówczas energia słoneczna jest wykorzystywana w procesie fotosyntezy do wiązania ditlenku węgla. Fotoautotrofami są bakterie purpurowe siarkowe i bezsiarkowe, siarkowe bakterie zielone, sinice i organizmy, które posiadają chloroplasty sinicowego pochodzenia – glony i rośliny. Fotoautotrofia nie musi mieć związku z innymi strategiami metabolicznymi, więc może występować zarówno u organotrofów (fotoorganoautotrofy – fotosyntetyzujące bakterie bezsiarkowe), jak i litotrofów (fotolitoautotrofy – bakterie siarkowe, sinice, glony, rośliny).
Fototrofia bywa wykorzystywana również przez organizmy heterotroficzne, niezdolne do asymilacji CO2. Fotoheterotrofami są np. heliobakterie. Także bezsiarkowe bakterie purpurowe i zielone mogą w zależności od warunków przyjmować różne strategie metaboliczne – foto- lub chemotrofię, auto- lub heterotrofię, organo- lub litotrofię.

</doc>
<doc id="1487082" url="https://pl.wikipedia.org/wiki?curid=1487082" title="Liga lekkoatletyczna">
Liga lekkoatletyczna

Liga lekkoatletyczna – zawody sportowe organizowane przez Polski Związek Lekkiej Atletyki od roku 1957 do roku 2016. Odbywały się rokrocznie w dwóch rzutach (pierwszy wiosną w formie kilku mityngów klasyfikowanych jako liga lekkoatletyczna, drugi jesienią jako finał ekstraklasy). Zwyciężał klub, który łącznie uzyskał największą liczbę punktów. Kluby rywalizowały w I i II lidze oraz lidze juniorów. Zwycięzca I ligi lekkoatletycznej otrzymywał tytuł Drużynowego Mistrza Polski seniorów. Nagrodą dla klubu jest statuetka Łucznika. Najwięcej miejsc na podium w historii zawodów zdobyła drużyna warszawskiej Legii. Lekkoatleci tego klubu zajęli 13 razy miejsce pierwsze, 4 razy drugie i 5 razy trzecie.
Historia.
Pierwsza edycja ligi lekkoatletycznej została rozegrana w sezonie 1957. Wiosenny rzut odbył się wówczas na czterech obiektach – w Zabrzu, Krakowie, Warszawie i Sopocie. Finał I ligi odbył się 26 i 27 października w Bydgoszczy. Każdy z mityngów organizował jeden ze startujących klubów i to on był gospodarzem danego rzutu. Rezultaty zawodników przeliczane są według specjalnego systemu opracowanego przez Janusza Rozuma. Początkowo stosowano kryteria takie jak w przypadku wielobojów. W 1980 i 1981 oddzielnie odbyła się liga kobieca i męska. W latach 1989–1993 drużynowe mistrzostwa Polski nie odbywały się. Jedynymi drużynami, które nieprzerwanie od 1957 roku występowały w I lidzebyły Zawisza Bydgoszcz i AZS-AWF Warszawa.
Podczas zawodów ligi lekkoatletycznej – 29 maja 1976 w Bydgoszczy – dwaj polscy tyczkarze Tadeusz Ślusarski i Władysław Kozakiewicz skoczyli 5,62 m, ustanawiając rekord Europy i świata. 
Tabela medalowa Ligi Lekkoatletycznej.
Poniższa tabele prezentuje miejsca medalowe zajmowane przez kluby startujące w lidze lekkoatletycznej
Zwycięskie kluby.
Poniższa tabele prezentuje kluby, które w poszczególnych latach uplasowały się na pierwszych trzech miejscach w zmaganiach I ligi lekkoatletycznej.

</doc>
<doc id="1487084" url="https://pl.wikipedia.org/wiki?curid=1487084" title="1 Odcinek Straży Granicznej (III Rzesza)">
1 Odcinek Straży Granicznej (III Rzesza)

1 Odcinek Straży Granicznej ("Grenzschutz-Abschnitts-Kommando 1", G-AK 1; inaczej Korpus Kaupischa) – niemiecki oddział graniczny okresu III Rzeszy.
Brał udział w niemieckiej agresji na Polskę we wrześniu 1939 w składzie 4 Armii Günthera von Kluge. 
11 września 1939 maszerując od trzech stron w kierunku Gdyni napotkał na gwałtowny opór Wojska Polskiego.
Dowódcą korpusu był "General der Flieger" Leonhard von Kaupisch (1878-1945).

</doc>
<doc id="1487085" url="https://pl.wikipedia.org/wiki?curid=1487085" title="Korpus Kaupischa">
Korpus Kaupischa



</doc>
<doc id="1487087" url="https://pl.wikipedia.org/wiki?curid=1487087" title="Isle of Wight Festival">
Isle of Wight Festival

Isle of Wight Festival (ang. Festiwal na Wyspie Wight) odbywał się w latach 1968–1970 pod koniec sierpnia na wyspie Wight w Anglii. Ewoluował z początkowo imprezy jednodniowej (31.08.1968) z ok. 10 tys. widzów, przez dwudniową (30–31.08.1969) z ok. 150 tys. widzów, do pięciodniowej (26–30.08.1970). Każdy ze wspomnianych koncertów był organizowany w innym miejscu. Najbardziej znaną edycją festiwalu jest ta z 1970 roku, która zgromadziła 600 tys. widzów, podziwiających takie gwiazdy jak: Jimi Hendrix (to jeden z jego ostatnich koncertów, umarł 18 września), Miles Davis, The Who, The Doors, Procol Harum, The Moody Blues, Joan Baez. 
Po raz kolejny odbył się po 32-letniej przerwie w 2002 roku i od tego czasu odbywa się corocznie na terenach w pobliżu Newport, największego miasta na wyspie – jest to kolejna nowa lokalizacja. Inną zmianą było przesunięcie terminu imprezy na połowę czerwca. Nowej odsłonie imprezy wiele brakuje do poprzedniej (1968–1970), zwłaszcza artystów z najwyższej światowej półki, których dotąd było niewielu: The Who w 2004, The Rolling Stones w 2006. Z roku na rok impreza gromadzi jednak coraz większą widownię (70 tys. w 2008).

</doc>
<doc id="1487089" url="https://pl.wikipedia.org/wiki?curid=1487089" title="2 Odcinek Straży Granicznej (III Rzesza)">
2 Odcinek Straży Granicznej (III Rzesza)

2 Odcinek Straży Granicznej ("Grenzschutz-Abschnitts-Kommando 2", G-AK 2) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie 4 Armii Günthera von Kluge.
Dowódcą tego oddziału był "Generalleutnant" Fritz Büchs.

</doc>
