<doc id="1487091" url="https://pl.wikipedia.org/wiki?curid=1487091" title="Kozły Poznań">
Kozły Poznań

Kozły Poznań – poznańska topligowa drużyna futbolu amerykańskiego, założona w 2005 roku. Jest jedną z najstarszych polskich drużyn w tej dyscyplinie sportu, zaraz po Warsaw Eagles i 1KFA Fireballs Wielkopolska. Członek Stowarzyszenia Polski Związek Futbolu Amerykańskiego (PZFA), występujący w Polskiej I Lidze Futbolu Amerykańskiego (PLFA). Kozły Poznań od początku istnienia związane są z północną częścią miasta. W listopadzie drużyna fuzjonowała z drużyną Patrioci Poznań, w wyniku czego powstał nowy klub o nazwie Armia Poznań.
Sukcesy.
III miejsce w Mistrzostwach Polski 2009.
III miejsce w Mistrzostwach Polski 2014
Rozgrywki.
PLFA I 2007: trzecie miejsce w dywizji północnej, siódme miejsce w Polsce
PLFA I 2008: siódme miejsce w Polsce
PLFA I 2009: czwarte miejsce w Polsce
PLFA I 2010: piąte miejsce w Polsce
Sztab szkoleniowy.
Trener główny: Damian Łuc 

</doc>
<doc id="1487092" url="https://pl.wikipedia.org/wiki?curid=1487092" title="Fototrofy">
Fototrofy



</doc>
<doc id="1487093" url="https://pl.wikipedia.org/wiki?curid=1487093" title="Józef Dąbrowski (duchowny polonijny)">
Józef Dąbrowski (duchowny polonijny)

Józef Dąbrowski (ur. 10 stycznia 1842 w Żółtańcach, zm. 15 lutego 1903 w Detroit) – polski duchowny rzymskokatolicki, powstaniec styczniowy, założyciel seminarium duchownego, pedagog, pionier szkolnictwa polskiego w USA.
Życiorys.
Urodził się 10 stycznia 1842 w Żółtańcach koło Chełma. W 1861 ukończył Gimnazjum Lubelskie im. Stanisława Staszica. Rozpoczął studia, matematyczne w Szkole Głównej w Warszawie. W 1863, gdy wybuchło powstanie styczniowe, wstąpił do oddziału Ludwika Mierosławskiego i walczył pod Krzywosądzą. Uciekł za granicę ze względu na nasilające się prześladowania Polaków. Przebywając w Dreźnie, studiował matematykę i chemię. Dalszą naukę podjął w Lucernie i Bernie w Szwajcarii.
Pod kierunkiem słynnego o. Semenenki wstąpił do Kolegium Polskiego w Rzymie. Święcenia kapłańskie otrzymał 1 sierpnia 1869 roku.
Duszpasterstwo w Ameryce.
Przybywszy do USA w roku 1870 udał się do stanu Wisconsin, z zamiarem poświęcenia się pracy duszpasterskiej wśród polskich emigrantów i w tym roku został mianowany duszpasterzem Polonii w Wisconsin, gdzie przez pięć lat walczył z ciężkimi warunkami, w jakich przyszło żyć jednej z najstarszych polskich społeczności w Stanach Zjednoczonych. Przez 13 lat był proboszczem w Poland Center Wisconsin. Jednocześnie pełnił funkcje misyjne wśród Indian.
Założyciel seminarium.
Józef Dąbrowski podjął myśl utworzenia polskiego seminarium duchownego w USA. W 1883 roku przeniósł się w tym celu do Detroit.
Za namową kardynała Mieczysława Ledóchowskiego, który nie był w stanie podołać zapotrzebowaniu biskupów polskich w USA domagających się sprowadzania z kraju kapłanów i kleryków katolickich, o. Leopold Moczygemba - franciszkanin od lat pracujący w Ameryce jako wysłannik papieski – wystąpił z apelem o zebranie wśród Polonii funduszy (8000 USD) dla polskiego seminarium.
Będąc w podeszłym wieku o. Moczygemba zadanie przekazał dynamicznie działającemu ks. Józefowi Dąbrowskiemu. Ten rozpoczął budowę seminarium w 1884. W dniu 24 lipca 1885, biskup Ryan z Buffalo, w asyście bpa Borgessa z Detroit pobłogosławił kamień węgielny. W roku następnym Dąbrowski rozpoczął budowę pierwszego gmachu szkolnego polskich Zakładów Naukowych – Seminarium św. Cyryla i Metodego – w Detroit. Seminarium zostało otwarte w 1887, a ks. Józef Dąbrowski przez dziewiętnaście lat był jego rektorem. W 1885 roku założył również St. Mary’s Preparatory – katolicką szkołę średnią dla chłopców.
Zachęcał oo. zmartwychwstańców, by przyjeżdżali do Chicago i Milwaukee i by zakładali seminaria duchowne wśród Polonii, skąd mogliby wysłać misjonarzy do rozproszonych po Stanach Zjednoczonych skupisk Polaków.
W 1879 jego plebania i kościół zostały zniszczone przez pożar. Ks. Dąbrowski odbudował je w ciągu trzech lat.
W 1882 słabe zdrowie zmusiło go do dymisji, ale nie pozostawił wiernych w Detroit. Gdy w 1874 sprowadzono do Stanów Zjednoczonych ss. felicjanki z Krakowa, pomagał im otwierać oddziały na terenie całego kraju. Z zadowoleniem przyjął zakonnice nauczające polskie dzieci i opiekujące się polskimi sierotami, a zwłaszcza pracującymi dziewczętami.
W 1891 rozpoczął wydawanie w Detroit tygodnika „Niedziela” i budowę nowych budynków parafialnych. Dążył do likwidacji lokali z wyszynkiem.
Pod koniec życia otrzymał w darze od Irlandczyków 20 akrów (81 000 m²) pod budowę nowych budynków. W 1902 zabudowania zostały powiększone.
Śmierć.
Kilka dni przed swoją śmiercią ks. Józef Dąbrowski wdał się w konflikt i w konsekwencji wydalił kilku zbuntowanych seminarzystów. W dniu 9 lutego 1903 roku doznał udaru mózgu i paraliżu; zmarł 15 lutego 1903 w Detroit. Pamiętając o nim, organizatorzy obchodów dorocznego święta seminarium, organizują jubileuszowe uroczystości.
Jego następcy przenieśli seminarium i polskie Zakłady Naukowe do pobliskiego Orchard Lake.

</doc>
<doc id="1487094" url="https://pl.wikipedia.org/wiki?curid=1487094" title="Prager Presse">
Prager Presse

Prager Presse – niemieckojęzyczna gazeta wydawana w czeskiej Pradze.
Warszawskim korespondentem gazety był sowiecki agent Rudolf Herrnstadt. Do pracy w sowieckich wojskowych służbach specjalnych pozyskał on m.in. radcę I klasy szlachcica von Schelihę z ambasady niemieckiej w Warszawie.

</doc>
<doc id="1487095" url="https://pl.wikipedia.org/wiki?curid=1487095" title="Edam">
Edam



</doc>
<doc id="1487096" url="https://pl.wikipedia.org/wiki?curid=1487096" title="12 Odcinek Straży Granicznej (III Rzesza)">
12 Odcinek Straży Granicznej (III Rzesza)

12 Odcinek Straży Granicznej ("Grenzschutz-Abschnitts-Kommando 12", G-AK 12) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie 4 Armii Günthera von Kluge.
Dowódcą tego oddziału był "Generalleutnant" Hermann Metz.

</doc>
<doc id="1487097" url="https://pl.wikipedia.org/wiki?curid=1487097" title="Oksymioglobina">
Oksymioglobina

Oksymioglobina – utlenowana postać mioglobiny.
Mioglobina jest białkiem służącym do magazynowania tlenu w tkance mięśniowej. Ma ciemnoczerwoną (purpurową) barwę. Po przyłączeniu cząsteczki tlenu, zmienia się jej konformacja i barwa. Mioglobina z przyłączoną cząsteczką tlenu określana jest jako oksymioglobina i zmienia barwę na jasnoczerwoną (wiśniową). Jest to zjawisko odwracalne. Gdy ciśnienie cząstkowe tlenu w otoczeniu spada, jego cząsteczka odłącza się od cząsteczki oksymioglobiny. W żywych mięśniach mechanizm ten pozwala na przechowywanie tlenu i uwalnianie jego rezerw podczas anoksemii. W przetwórstwie mięsa ma to znaczenie estetyczne. Mięso tuż po uboju zawiera głównie nienatlenioną mioglobinę i ma ciemnoczerwoną barwę. Podczas rozbioru i cięcia mięsa, wnika do niego tlen atmosferyczny i łącząc się mioglobiną, przekształca ją w oksymioglobinę. Dlatego mięso w pierwszych etapach obróbki ma jasnoczerwony kolor kojarzony ze świeżością.
Łączenie tlenu z mioglobiną jest jej utlenowaniem, a nie utlenieniem, gdyż zarówno mioglobina, jak i oksymioglobina zawierają atom żelaza na stopniu utlenienia +2. Utlenienie Fe2+ do Fe3+ powoduje trudne do odwrócenia przekształcenie mioglobiny w metmioglobinę.

</doc>
<doc id="1487098" url="https://pl.wikipedia.org/wiki?curid=1487098" title="Dokładność i precyzja metody pomiaru">
Dokładność i precyzja metody pomiaru

Dokładność, precyzja, powtarzalność i odtwarzalność to atrybuty metody pomiaru.
Dokładność metody pomiaru – stopień zgodności wartości rzeczywistej ze średnią arytmetyczną wyników uzyskanych dla oznaczanej wielkości. Im dokładniejsza metoda pomiaru, tym uzyskiwane wyniki są bliższe wartości prawdziwej, ewentualnie wzorcowej lub przewidzianej teoretycznie. W serii pomiarów o dużej dokładności tej samej wielkości fizycznej lub chemicznej większość wyników będzie zbliżona do wartości prawdziwej, ewentualnie wzorcowej lub przewidzianej teoretycznie, a wyniki obarczone błędem przypadkowym będą od niej większe lub mniejsze.
Precyzja metody pomiaru – stopień zgodności między wynikami uzyskanymi w określonych warunkach z wielokrotnych pomiarów tej samej wielkości.
Precyzja wyników otrzymanych przez tego samego analityka przy użyciu tego samego sprzętu pomiarowego to powtarzalność wyników, podczas gdy precyzja wyników otrzymanych przez różnych analityków w odmiennych warunkach otoczenia to odtwarzalność wyników.
Precyzja i dokładność metody pomiaru są od siebie niezależne. Metoda może być mało precyzyjna, gdy uzyskane wyniki mają duży rozrzut, ale mimo to dokładna, jeżeli średnia tych wyników odpowiada wartości prawdziwej, ewentualnie wzorcowej lub przewidywanej teoretycznie. Z kolei, gdy rozrzut wyników jest nieduży, ale ich średnia jest odległa od wartości prawdziwej, ewentualnie wzorcowej lub przewidywanej teoretycznie, wówczas metoda jest precyzyjna, ale niedokładna.

</doc>
<doc id="1487099" url="https://pl.wikipedia.org/wiki?curid=1487099" title="Rząd Ludowy Republiki Finlandii">
Rząd Ludowy Republiki Finlandii

Rząd Ludowy Republiki Finlandii – fiński rząd komunistyczny utworzony pod dyktatem ZSRR 1 grudnia 1939. Na jego czele stanął Otto Kuusinen. Nawiązał stosunki dyplomatyczne z ZSRR i podpisał z tym krajem układ o pomocy.
Rząd Ludowy nie posiadał władzy nad żadnym terytorium, nie został też uznany przez żadne państwo oprócz ZSRR.

</doc>
<doc id="1487101" url="https://pl.wikipedia.org/wiki?curid=1487101" title="Autostrada A30 (Włochy)">
Autostrada A30 (Włochy)

Autostrada A30 (Autostrada Caserta - Salerno) – autostrada w południowych Włoszech w rejonie aglomeracji Neapolu. Arteria łączy rejon miasta Caserta – na północ od Neapolu - z Salerno. Trasa omija Neapol od wschodu i stanowi naturalny ciąg obwodowy i łącznik między Autostradą Słońca, a prowadzącą do Reggio di Calabria trasą A3. Operatorem A30 jest Autostrade per l’Italia.

</doc>
<doc id="1487102" url="https://pl.wikipedia.org/wiki?curid=1487102" title="15 Odcinek Straży Granicznej (III Rzesza)">
15 Odcinek Straży Granicznej (III Rzesza)

15 Odcinek Straży Granicznej ("Grenzschutz-Abschnitts-Kommando 15", G-AK 15) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie I Korpusu Armijnego Waltera Petzela 3 Armii gen. artylerii Georga von Küchlera.
Dowódcą tego oddziału był "Generalmajor" Werner Schede.

</doc>
<doc id="1487103" url="https://pl.wikipedia.org/wiki?curid=1487103" title="Precyzja metody pomiaru">
Precyzja metody pomiaru



</doc>
<doc id="1487105" url="https://pl.wikipedia.org/wiki?curid=1487105" title="Glengoyne">
Glengoyne

Glengoyne Distillery – destylarnia single malt whisky, znajdująca się na wzgórzu Dumgoyne, na południowo-zachodnim krańcu rejonu Highland, niedaleko miejscowości Strathblane w Szkocji. Mieści się niedaleko małego potoku wpływającego do pobliskiego jeziora Loch Lomond, na północ od Glasgow. Nazwa Glengoyne pochodzi od ‘Glenguin’ lub 'Glen of the Wild Geese’.
Historia.
Whisky wytwarzana jest w destylarni Glengoyne od 1833.
W kwietniu 2003, Ian Macleod Distillers Ltd. zakupiła Glengoyne Distillery tym samym marki Glengoyne Single Malt oraz Langs Blended Whisky.
Destylarnia.
Zakład ma opinię najpiękniejszej destylarni w Szkocji. Przez ponad 150 lat gorzelnia produkuje Highland single malt whisky, obecna roczna produkcja wynosi zaś do miliona litrów alkoholu.
W przeciwieństwie do wielu innych whisky, destylarnia nie używa dymu torfowego podczas suszenia słodu. Tej praktyce przypisuje się czystszy smak.
Charakter.
Glengoyne kwalifikowana jest jako whisky z Highlands. Jest to bardzo umowna kwalifikacja, ponieważ jej łagodny i lekko owocowy charakter smaku i bukietu bliższy jest maltom z rejonu Lowlands. Także geograficznie bliżej z Glengoyne do Lowlands niż do jakiejkolwiek innej destylarni z Highlands. Tak naprawdę umowna linia oddzielająca te dwa regiony przebiega dokładnie przez tereny destylarni.
Glengoyne 17 YO została wybrana jako "World’s Best Single Highland Malt" w konkursie „Best of the Best” organizowanym przez „Whisky Magazine”. Wyboru dokonało 62 niezależnych ekspertów podczas tzw. "blind tasting".
Butelkowanie.
Firma ma również w swojej ofercie szeroką gamę edycji specjalnych, specjalnie selekcjonowanych przez ekspertów, min:

</doc>
<doc id="1487107" url="https://pl.wikipedia.org/wiki?curid=1487107" title="Ranunculo-Juncetum bulbosi">
Ranunculo-Juncetum bulbosi

Zespół jaskra leżącego i situ drobnego ("Ranunculo-Juncetum bulbosi") – syntakson słodkowodnych helofitów w randze w randze zespołu budowany głównie przez jaskier leżący i podwodną formę situ drobnego. Należy do klasy zespołów roślinności zmiennowodnej "Littorelletea uniflorae".
Charakterystyka.
Zbiorowisko występujące w strefie ziemno-wodnej – litoralu płytkich, okresowo wysychających zbiorników oligotroficznych (np. spuszczanych stawów hodowlanych) i podmokłych misach deflacyjnych, czasem również na zboczach litoralu jezior eutroficznych. Podłoże piaszczyste o łagodnie nachylonych zboczach. Często w strefie przybrzeżnej jezior lobeliowych.
Zagrożenia i ochrona.
Zespół, wraz z zespołami podobnymi, na potrzeby ochrony obszarów Natura 2000 oznaczony jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami z " Littorelletea, Isoëto–Nanojuncetea") – 3130-1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis"). Może podlegać też ochronie na siedliskach przyrodniczych 2190 – wilgotne zagłębienia międzywydmowe oraz 3110 – jeziora lobeliowe.

</doc>
<doc id="1487108" url="https://pl.wikipedia.org/wiki?curid=1487108" title="Zespół jaskra leżącego i situ drobnego">
Zespół jaskra leżącego i situ drobnego



</doc>
<doc id="1487109" url="https://pl.wikipedia.org/wiki?curid=1487109" title="Rozdymka walentynka">
Rozdymka walentynka

Rozdymka walentynka, ostronos walentynek ("Canthigaster valentini") – gatunek morskiej ryby rozdymkokształtnej z rodziny rozdymkowatych (Tetraodontidae).
Występowanie.
Zasiedla rafy Oceanu Spokojnego i Indyjskiego. Spotykana na głębokości do 55 m. 
Charakterystyka.
Ma szaroniebieską głowę i biały tułów pokryty szaroniebieskimi plamkami, na grzbiecie cztery czarne pasy. Osiąga do 11 cm długości. 
Ryba terytorialna. Żywi się głównie glonami i osłonicami. Zjada także koralowce, mszywioły, wieloszczety, szkarłupnie i mięczaki.
Mięso rozdymki walentynki jest trujące.

</doc>
<doc id="1487111" url="https://pl.wikipedia.org/wiki?curid=1487111" title="Grenzschutz-Abschnitts-Kommando 1">
Grenzschutz-Abschnitts-Kommando 1



</doc>
<doc id="1487112" url="https://pl.wikipedia.org/wiki?curid=1487112" title="Canthigaster valentini">
Canthigaster valentini



</doc>
<doc id="1487113" url="https://pl.wikipedia.org/wiki?curid=1487113" title="Louis Anquetin">
Louis Anquetin

Louis Anquetin (ur. 26 stycznia 1861 w Etrepagny, zm. 19 sierpnia 1932) – francuski malarz. Oprócz obrazów Anquetin tworzył także grafiki, projektował tkaniny, pisał artykuły o sztuce.
Przybył do Paryża w 1882, studiował w atelier Léona Bonnata i Fernanda Cormona. Jego przyjaciółmi byli Henri de Toulouse-Lautrec, Émile Bernard i Vincent van Gogh. Wczesne pracy artysty powstawały pod wpływem impresjonizmu i Edgara Degasa. W 1887 Anquetin i Bernard opracowali nowatorską metodę malowania przy użyciu silnego czarnego konturu linii i płaskich obszarów koloru. Nowy styl, nazwany przez krytyka Edouarda Dujardina "cloisonnismem", inspirowany był średniowiecznymi witrażami i japońską ukiyo-e. Jego twórczość miała duży wpływ na malarstwo van Gogha.
Po 1890 Anquetin przestał zajmować się sztuką nowoczesną i zaczął studiować dzieła starych mistrzów, szczególnie Rubensa. Malował alegorie inspirowane mitologią, sceny rodzajowe i historyczne, portrety, pejzaże i martwe natury. Projektował kartony do tapiserii dla manufaktury w Beauvais i wielkie dekoracje o tematyce mitologicznej. Pod koniec życia napisał książkę o Rubensie, która została opublikowana 1924 w roku. Zmarł w Paryżu.

</doc>
<doc id="1487114" url="https://pl.wikipedia.org/wiki?curid=1487114" title="Grenzschutz-Abschnitts-Kommando 2">
Grenzschutz-Abschnitts-Kommando 2



</doc>
<doc id="1487116" url="https://pl.wikipedia.org/wiki?curid=1487116" title="Grenzschutz-Abschnitts-Kommando 12">
Grenzschutz-Abschnitts-Kommando 12



</doc>
<doc id="1487118" url="https://pl.wikipedia.org/wiki?curid=1487118" title="Pło szalejowe">
Pło szalejowe

Pło szalejowe, szuwar szaleju jadowitego i turzycy nibyciborowatej, zespół szaleju jadowitego i turzycy nibyciborowatej, pło turzycowo-szalejowe ("Cicuto-Caricetum pseudocyperi") – zespół roślinności szuwarowej budowany głównie przez szalej jadowity i turzycę nibyciborowatą. Należy do związku "Magnocaricion".
Charakterystyka.
Jest drobnopłatowym, bogatym florystycznie zbiorowiskiem zajmującym różne miejsca w pasie szuwarów. W małych, zabagnionych zbiornikach (np. torfiankach) może sąsiadować z otwartą wodą, najczęściej w zewnętrznym pasie szuwarów turzycowych, czasem między roślinnością wysokoszuwarową. Głębokość wody jest różna i zmienna, rzadko powyżej 20–30 cm. Odczyn wody od kwaśnego do zasadowego (pH 5,5–8,5). Siedlisko jest żyzne – eutroficzne, rzadziej mezotroficzne lub humotroficzne. Ma podłoże organiczne (torfowisko niskie) lub mineralno-organiczne – nierzadko przesycone wodą trzęsawisko, na którym system kłączowo-korzeniowy wraz z ryzosferą tworzą pło. W pierwszym pasie zbiorowisk szuwarowych występuje domieszka roślin wysokoszuwarowych i brak torfowiskowych. Bliżej lądu więcej jest mchów.
W sukcesji ekologicznej zespół wypierany jest przez turzycowiska lub mszary. Produkuje stosunkowo niedużo biomasy i odgrywa nieznaczną rolę w lądowaceniu zbiorników wodnych.

</doc>
<doc id="1487119" url="https://pl.wikipedia.org/wiki?curid=1487119" title="Szuwar szaleju jadowitego i turzycy nibyciborowatej">
Szuwar szaleju jadowitego i turzycy nibyciborowatej



</doc>
<doc id="1487120" url="https://pl.wikipedia.org/wiki?curid=1487120" title="Grenzschutz-Abschnitts-Kommando 15">
Grenzschutz-Abschnitts-Kommando 15



</doc>
<doc id="1487121" url="https://pl.wikipedia.org/wiki?curid=1487121" title="Zespół szaleju jadowitego i turzycy nibyciborowatej">
Zespół szaleju jadowitego i turzycy nibyciborowatej



</doc>
<doc id="1487122" url="https://pl.wikipedia.org/wiki?curid=1487122" title="Czatyrdah">
Czatyrdah



</doc>
<doc id="1487123" url="https://pl.wikipedia.org/wiki?curid=1487123" title="Pło turzycowo-szalejowe">
Pło turzycowo-szalejowe



</doc>
<doc id="1487124" url="https://pl.wikipedia.org/wiki?curid=1487124" title="Cicuto-Caricetum pseudocyperi">
Cicuto-Caricetum pseudocyperi



</doc>
<doc id="1487125" url="https://pl.wikipedia.org/wiki?curid=1487125" title="Elektron 1">
Elektron 1

Elektron 1 (ros. "Электрон 1") – radziecki satelita naukowy, wystrzelony razem z Elektronem 2, do badania zewnętrznych i wewnętrznych pasów radiacyjnych na inklinacjach większych niż w ówczesnych podobnych badaniach amerykańskich. Oddzielenie się satelity od ostatniego członu rakiety nośnej nastąpiło jeszcze w czasie działania jego silnika. Człon ten kontynuował lot, wynosząc drugiego satelitę na orbitę o znacznie bardziej oddalonym od powierzchni Ziemi apogeum niż w przypadku Elektrona 1. 
Statek pozostaje na orbicie, której trwałość szacuje się na 200 lat.
Prace nad satelitami rozpoczęły się w czerwcu 1960, po wydaniu odpowiednich dekretów („"O zatwierdzeniu prac nad satelitą naukowym Elektron"”) 9 maja 1960 i 13 maja 1961.
Przyrządy naukowe.
Statek posiadał rejestrator danych, którego używano, gdy statek nie mógł przekazywać danych w czasie rzeczywistym do stacji naziemnych na terytorium ZSRR.

</doc>
<doc id="1487126" url="https://pl.wikipedia.org/wiki?curid=1487126" title="Pancernik Cesarzewicz">
Pancernik Cesarzewicz



</doc>
<doc id="1487127" url="https://pl.wikipedia.org/wiki?curid=1487127" title="Edam (miasto w Holandii)">
Edam (miasto w Holandii)

Edam − miasto w Holandii, w gminie Edam-Volendam w prowincji Holandia Północna. W 2020 r. miasto zamieszkiwało 7149 osób.
W tym mieście rozwinął się przemysł spożywczy, włókienniczy oraz maszynowy.
Region wokół miasta słynie z produkcji sera edamskiego, który wziął nazwę od nazwy miasta.
W mieście, w każdą środę rano w lipcu i sierpniu odbywa się tradycyjny targ serów będący atrakcją turystyczną. 

</doc>
<doc id="1487128" url="https://pl.wikipedia.org/wiki?curid=1487128" title="Autostrada RA2 (Włochy)">
Autostrada RA2 (Włochy)

Autostrada RA02 - łącznik autostradowy w południowych Włoszech. Trasa łączy leżące nad Morzem Tyrreńskim miastem Salerno z prowadzącą nad Morze Adriatyckie autostradą A16. Trasa jest też łącznikiem między A30, która stanowi wschodnie obejście Neapolu, z prowadzącą na południe autostradą A3. Kulminacyjnym odcinkiem arterii jest blisko 3 km tunel w rejonie miasteczka Solofra.

</doc>
<doc id="1487130" url="https://pl.wikipedia.org/wiki?curid=1487130" title="Aparat Ruttnera">
Aparat Ruttnera

Aparat Ruttnera – przyrząd do pobierania wody z określonej głębokości w celu analizy jej właściwości fizyczno-chemicznych. Rodzaj batometru. Ma kształt cylindra z umieszczonym wewnątrz prętem zakończonym dwiema pokrywami (górną i denną). Podczas opuszczania w głąb wody, pokrywy są rozwarte – w ten sposób woda przepływa przez otwarte naczynie w miarę jego opadania. Po spuszczeniu wzdłuż linki wiążącej ciężarka (określanego jako posłaniec), uderza on w mechanizm powodujący zamknięcie obu pokryw. Zatrzymana w naczyniu woda zachowuje większość parametrów wody z danej głębokości, nadając się do różnych analiz hydrochemicznych, łącznie ze stężeniem rozpuszczonych gazów, a zainstalowany termometr rejestruje jej temperaturę. Aparat Ruttnera wyposażony jest również w pręty boczne służące do trzymania oraz kranik do wypuszczania wody. Aparat stosowany jest również do pobierania prób ilościowych planktonu, jednak podczas zamykania wlotów powstają zawirowania, które zaburzają naturalny układ warstw wody

</doc>
<doc id="1487131" url="https://pl.wikipedia.org/wiki?curid=1487131" title="Lang’s">
Lang’s

Lang’s – szkocka whisky mieszana, rozlewana przez Ian Macleod Distillers Ltd. Po raz pierwszy wyprodukowana w roku 1861 przez Alexandra i Gavina Lang.
Dwa główne produkty tej marki to "Langs Supreme" i "Langs Select 12 YO". Lang’s Supreme Blended Scotch Whisky zawiera prawie 40 procent słodu (głównie Glengoyne).

</doc>
<doc id="1487134" url="https://pl.wikipedia.org/wiki?curid=1487134" title="13 Odcinek Straży Granicznej (III Rzesza)">
13 Odcinek Straży Granicznej (III Rzesza)

13 Odcinek Straży Granicznej ("Grenzschutz-Abschnitts-Kommando 13", G-AK 13) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie 8 Armii gen. piechoty Johannesa Blaskowitza.
Dowódcą tego oddziału był Generalleutnant Max von Scheckendorff.

</doc>
<doc id="1487135" url="https://pl.wikipedia.org/wiki?curid=1487135" title="Grenzschutz-Abschnitts-Kommando 13">
Grenzschutz-Abschnitts-Kommando 13



</doc>
<doc id="1487136" url="https://pl.wikipedia.org/wiki?curid=1487136" title="Anton Bludnik">
Anton Bludnik

Anton Dzianisawicz Bludnik (, , "Anton Dienisowicz Bludnik"; ur. 3 września 1956 w Osowie w rejonie lidzkim) – białoruski polityk i biznesmen, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Republiki Białorusi I kadencji; wielokrotnie oskarżany o oszustwa finansowe i niegospodarność, skazany przez sąd za przyjęcie korzyści majątkowej i wyłudzenie kredytu.
Życiorys.
Młodość i praca.
Urodził się 3 września 1956 roku we wsi Osowo, w rejonie lidzkim obwodu grodzieńskiego Białoruskiej SRR, Związek Socjalistycznych Republik Radzieckich. W latach 1973–1975 pracował jako robotnik, brygadzista brygady budowlanej, w latach 1975–1983 jako kierownik działu produkcyjnego, agronom, dyrektor fermy, główny specjalista ds. produkcji paszy w kołchozie im. Jurija Gagarina. W 1986 roku ukończył Grodzieński Instytut Gospodarstwa Wiejskiego, uzyskując wykształcenie agronoma. W latach 1983–1987 pełnił funkcję zastępcy przewodniczącego kołchozu „Białoruś”. W latach 1987–1995 pracował jako przewodniczący kołchozu im. Czapajewa w rejonie lidzkim. W latach 1995–1998 był przewodniczącym Lidzkiego Rejonowego Komitetu Wykonawczego. Został zwolniony z powodu oskarżenia o marnotrawstwo środków, czego jednak nigdy nie udowodniono. W 1995 roku był członkiem Partii Agrarnej.
Działalność parlamentarna.
W pierwszej turze uzupełniających wyborów parlamentarnych 29 listopada 1995 roku został wybrany na deputowanego do Rady Najwyższej Republiki Białorusi XIII kadencji z lidzkiego wiejskiego okręgu wyborczego nr 135. W głosowaniu tym uzyskał 79,03% głosów. 5 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Budownictwa Państwowego i Samorządu Lokalnego. Należał do frakcji agrariuszy. Od 3 czerwca był członkiem grupy roboczej Rady Najwyższej ds. współpracy z parlamentem Republiki Litewskiej. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Od 18 grudnia tego samego roku pełnił w niej funkcję członka Stałej Komisji ds. Budżetu i Finansów. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły. Jego kadencja w Izbie Reprezentantów zakończyła się 21 listopada 2000 roku.
Po zakończeniu pracy parlamentarnej zajmował kierownicze posady w przedsiębiorstwach. Kierował Domem Handlowym Otwartej Spółki Akcyjnej „Lida-Łakokraska”. Na przełomie 2006 i 2007 roku został dyrektorem Drohiczyńskiego Zakładu Paszowego, ale już wkrótce oskarżono go o oszustwa finansowe i utracił to stanowisko. Sąd rejonu wołożyńskiego obwodu mińskiego uznał go winnym przyjęcia korzyści majątkowej znacznej wartości i skazał na 6,5 roku w kolonii poprawczej o podwyższonym rygorze. Pod koniec 2008 roku ponownie stanął przed sądem (tym razem rejonu drohiczyńskiego), oskarżony o popełnienie przestępstwa z art. 2 pkt. 237 Kodeksu Karnego: „Wyłudzenie kredytu lub dotacji”. W styczniu 2009 roku sąd uznał go winnym i skazał na dwa lata ograniczenia wolności.
Życie prywatne.
Anton Bludnik jest żonaty. W 1995 roku mieszkał we wsi Wawiórka w rejonie lidzkim.

</doc>
<doc id="1487137" url="https://pl.wikipedia.org/wiki?curid=1487137" title="Eleocharitetum acicularis">
Eleocharitetum acicularis

Zespół ponikła igłowatego ("Eleocharitetum acicularis") — syntakson słodkowodnych helofitów w randze w randze zespołu budowany głównie przez ponikło igłowate. Należy do klasy zespołów roślinności zmiennowodnej "Littorelletea uniflorae", choć znajduje się na jej pograniczu z klasą "Isoëto–Nanojuncetea".
Charakterystyka.
Zbiorowisko występujące w strefie ziemno-wodnej – litoralu płytkich, okresowo wysychających zbiorników oligotroficznych i mezotroficznych (np. spuszczanych stawów hodowlanych) i płaskich brzegach rzek. Podłoże piaszczyste. Okres całkowitego wynurzenia trwa co najmniej 3 miesiące w roku.
Zagrożenia i ochrona.
Zespół, wraz z zespołami podobnymi, na potrzeby inwentaryzacji obszarów Natura 2000 oznaczony jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami
z "Littorelletea, Isoëto–Nanojuncetea") — 3130–1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis"). Rzadkie.

</doc>
<doc id="1487138" url="https://pl.wikipedia.org/wiki?curid=1487138" title="Zespół ponikła igłowatego">
Zespół ponikła igłowatego



</doc>
<doc id="1487139" url="https://pl.wikipedia.org/wiki?curid=1487139" title="14 Odcinek Straży Granicznej (III Rzesza)">
14 Odcinek Straży Granicznej (III Rzesza)

14 Odcinek Straży Granicznej ("Grenzschutz-Abschnitts-Kommando 14", G-AK 14) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie 8 Armii gen. piechoty Johannesa Blaskowitza.
Dowódcą tego oddziału był "General der Kavallerie" Carl-Ludwig Freiherr von Gienanth.

</doc>
<doc id="1487141" url="https://pl.wikipedia.org/wiki?curid=1487141" title="Eleocharition acicularis">
Eleocharition acicularis

Eleocharition acicularis — syntakson słodkowodnych helofitów w randze związku w Polsce budowany głównie przez ponikło igłowate. Należy do klasy zespołów roślinności zmiennowodnej "Littorelletea uniflorae", choć znajduje się na jej pograniczu z klasą "Isoëto–Nanojuncetea".
Charakterystyka.
Oligotroficzne i mezotroficzne zbiorowiska występujące nas płaskich, piaszczystych brzegach płytkich zbiorników (np. spuszczanych stawów hodowlanych), również rzek. Zarówno w strefie zanurzonej, jak i wynurzonej, przy czym zwykle w strefie zmiennego poziomu wód, gdzie okres całkowitego wynurzenia trwa co najmniej 3 miesiące w roku.
Zagrożenia i ochrona.
Zespoły tego związku, wraz z zespołami podobnymi, są w systemie obszarów Natura 2000 chronione jako podtyp siedliska przyrodniczego nr 3130 (brzegi lub osuszane dna zbiorników wodnych ze zbiorowiskami z "Littorelletea, Isoëto–Nanojuncetea") — 3130–1 (roślinność mezotroficznych zbiorników wodnych należąca do związków "Lobelion", "Hydrocotylo-Baldenion" i "Eleocharition acicularis").

</doc>
<doc id="1487142" url="https://pl.wikipedia.org/wiki?curid=1487142" title="Edelpilzkäse">
Edelpilzkäse

Edelpilzkäse, pol. "szlachetny ser pleśniowy" - rodzaj austriackiego sera, który jest produkowany z krowiego mleka. Ser ten jest zaliczany do serów podpuszczkowych, dojrzewających oraz półtwardych. Produkowany także w Bawarii ("Paladin").

</doc>
<doc id="1487143" url="https://pl.wikipedia.org/wiki?curid=1487143" title="3 Odcinek Straży Granicznej (III Rzesza)">
3 Odcinek Straży Granicznej (III Rzesza)

3 Odcinek Straży Granicznej ("Grenzschutz-Abschnitts-Kommando 3", G-AK 3) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie VIII Korpusu Armijnego gen. piechoty Ernsta Buscha 14 Armii gen. piechota Wilhelma Lista.
Dowódcą tego oddziału był "Generalleutnant" Georg Brandt.

</doc>
<doc id="1487145" url="https://pl.wikipedia.org/wiki?curid=1487145" title="9 Odcinek Straży Granicznej (III Rzesza)">
9 Odcinek Straży Granicznej (III Rzesza)

9 Odcinek Straży Granicznej ("Grenzschutz-Abschnitts-Kommando 9", G-AK 9) – niemiecki oddział graniczny okresu III Rzeszy. Brał udział w niemieckiej agresji na Polskę we wrześniu 1939 w składzie XXX Korpusu Armijnego gen. artylerii Otto Hartmanna 5 Armii gen. piechoty Curta Liebmanna.
Dowódcą tego oddziału był "Generalleutnant" Georg Brandt.
W dniach 2 - 4 września 1939 oddział był odpowiedzialny za zajęcie polskiej części górnośląskiego okręgu przemysłowego. Po bitwie pod Wyrami i wycofaniu się ze Śląska wojsk polskich zajmował m.in. Katowice, Chorzów, Siemianowice Śląskie oraz miasta Zagłębia Dąbrowskiego.
Zobacz też.
Obrona wieży spadochronowej w Katowicach

</doc>
<doc id="1487146" url="https://pl.wikipedia.org/wiki?curid=1487146" title="Droga krajowa B70 (Austria)">
Droga krajowa B70 (Austria)

Droga krajowa B70 (Packer Straße) – droga krajowa w południowej części Austrii przebiegająca przez terytorium Styrii i Karyntii. Jednojezdniowa arteria zaczyna się na obrzeżach Grazu i kieruje się na zachód do Voitsbergu (krótki odcinek dwujezdniowy) i dalej przez Köflach dociera do Autostrady Południowej. Później Packer Straße prowadzi przez Wolfsberg i Völkermarkt, by ostatecznie zakończyć swój bieg na przedmieściach Klagenfurtu.
Odgałęzienia.
Droga krajowa B70a – droga krajowa będąca łącznikiem B70 z Autostradą A2 w rejonie miasta Wolfsberg. Ma 1,5 km długości.
Droga krajowa B70b – droga krajowa będąca łącznikiem B70 z Autostradą A2 w rejonie miasta Wolfsberg. Ma 1 km długości. 

</doc>
<doc id="1487147" url="https://pl.wikipedia.org/wiki?curid=1487147" title="Grenzschutz-Abschnitts-Kommando 14">
Grenzschutz-Abschnitts-Kommando 14



</doc>
<doc id="1487148" url="https://pl.wikipedia.org/wiki?curid=1487148" title="Grenzschutz-Abschnitts-Kommando 3">
Grenzschutz-Abschnitts-Kommando 3



</doc>
<doc id="1487149" url="https://pl.wikipedia.org/wiki?curid=1487149" title="Cathy Ferguson">
Cathy Ferguson

Cathy Ferguson (ur. 17 lipca 1948), amerykańska pływaczka. Dwukrotna złota medalistka olimpijska z Tokio.
Specjalizowała się w stylu grzbietowym i w Tokio triumfowała na dystansie 100 metrów. Drugie złoto zdobyła w sztafecie 4x100 zmiennym. Miała wówczas szesnaście lat. Biła rekordy świata.

</doc>
<doc id="1487151" url="https://pl.wikipedia.org/wiki?curid=1487151" title="Grenzschutz-Abschnitts-Kommando 9">
Grenzschutz-Abschnitts-Kommando 9



</doc>
<doc id="1487152" url="https://pl.wikipedia.org/wiki?curid=1487152" title="Saint Malo">
Saint Malo



</doc>
<doc id="1487153" url="https://pl.wikipedia.org/wiki?curid=1487153" title="Packer Straße">
Packer Straße



</doc>
<doc id="1487156" url="https://pl.wikipedia.org/wiki?curid=1487156" title="Kathleen Ellis">
Kathleen Ellis

Kathleen (Kathy) Ellis (ur. 28 listopada 1946 w Indianapolis), amerykańska pływaczka. Wielokrotna medalistka olimpijska z Tokio.
Największe sukcesy odnosiła w stylu dowolnym i motylkowym. Podczas IO 64 zdobyła cztery medale: dwa złote w sztafecie i dwa brązowe w konkurencjach indywidualnych.

</doc>
<doc id="1487157" url="https://pl.wikipedia.org/wiki?curid=1487157" title="Droga krajowa B76 (Austria)">
Droga krajowa B76 (Austria)

Droga krajowa B76 (Radlpass Straße) - droga krajowa w południowej części Austrii przebiegająca przez terytorium Styrii. Jednojezdniowa arteria zaczyna się na południowy zachód od Grazu. B76 prowadzi w kierunku południowym do Deutschlandsberga. Za tym miastem kieruje się w kierunku Słowenii. Radlpass Straße kieruje się dalej do dawnego przejścia granicznego z ze Słowenią na przełęczy Radl - 670 m n.p.m. 

</doc>
<doc id="1487158" url="https://pl.wikipedia.org/wiki?curid=1487158" title="Zapustny Dół">
Zapustny Dół

Zapustny Dół – wąwóz na obszarze Garbu Tenczyńskiego w Lesie Zabierzowskim, na południe od południowo-zachodniego krańca wsi Zabierzów (ul. Poziomkowa). Prowadzi nim wąska droga leśna łącząca tę miejscowość z radarem "Zapałka" - stacja radiolokacyjna obsługująca pobliski port lotniczy Kraków-Balice wybudowana w 1996, położona na wzniesieniu,wysoka na 30 m i zwieńczona kulą osłaniającą radar. Cały teren jest zalesiony (Las Zabierzowski) i wchodzi w skład Tenczyńskiego Parku Krajobrazowego. Wąwóz opada do Rowu Krzeszowickiego. 

</doc>
<doc id="1487160" url="https://pl.wikipedia.org/wiki?curid=1487160" title="Równanie ruchu">
Równanie ruchu



</doc>
<doc id="1487163" url="https://pl.wikipedia.org/wiki?curid=1487163" title="Balickie Doły">
Balickie Doły

Balickie Doły – wąwóz na obszarze Garbu Tenczyńskiego w Lesie Zabierzowskim, na północny zachód od wsi Balice (ul. Leśna). Wąwozem płynie potok. Cały teren jest zalesiony (Las Zabierzowski) i wchodzi w skład Tenczyńskiego Parku Krajobrazowego. 

</doc>
<doc id="1487164" url="https://pl.wikipedia.org/wiki?curid=1487164" title="Zachodnia Armia Ochotnicza">
Zachodnia Armia Ochotnicza

Zachodnia Armia Ochotnicza (ros. Западная Добровольческая Армия) – związek operacyjny białych działający na obszarze państw bałtyckich podczas wojny domowej w Rosji.
Historia.
8 lutego 1919 r. w Salzwedel w Saksonii został sformowany przez płk. Pawła Bermondta-Awałowa 3,5-tysięczny Partyzancki Oddział Konny Karabinów Maszynowych. W jego skład weszli internowani w Niemczech oficerowie i żołnierze rosyjskiej armii. 4 marca 1919 r. został on przemianowany na Samodzielny Ochotniczy Oddział Partyzancki imienia Grafa Kellera. Niemcy przetransportowali go na Łotwę, gdzie pod koniec maja wraz z niemieckimi wojskami VI Korpusu Armijnego gen. Rüdigera von der Goltza i rosyjskim oddziałem księcia płk. Anatolija P. Lievena brał udział w zdobyciu Rygi podczas łotewskiej wojny o niepodległość. Pułkownik Bermondt-Awałow zamierzał wraz z Niemcami utworzyć na obszarze Łotwy Księstwo Bałtyckie, na terytorium którego rosyjscy ochotnicy mieli otrzymać nadziały ziemi.
6 czerwca 1919 r. jego oddział wszedł w skład Ochotniczego Korpusu Księcia Lievena. 18 lipca głównodowodzący wojskami białych w północno-zachodniej części Rosji gen. Nikołaj Judenicz rozkazał płk. Lievenowi przesunąć jego korpus w rejon Narwy w Estonii. Pułkownik Bermondt-Awałow odmówił wykonania tego rozkazu, po czym odłączył swój oddział ze składu korpusu i przeszedł z nim w okolice Mitawy. Jeszcze tego samego dnia na bazie swojego oddziału, a także oddziału płk. J. Wyrgolicza (do 1,5 tys. ludzi) utworzył Zachodni Ochotniczy Korpus Generała Kawalerii Grafa Kellera, liczący ok. 12 tys. żołnierzy. Składał się on ze sztabu, 1 Pułku Płastuńskiego (Pieszego), dwóch batalionów z 2 i 3 Pułków Płastuńskich, Zapasowego Batalionu Strzeleckiego, kadry 1 Pułku Konnego, dwóch dywizjonów 1 Pułku Artylerii, 1 Dywizjonu Artylerii Ciężkiej, pododdziałów samochodów pancernych i inżynieryjnego oraz oddziału lotniczego. W jego skład wchodziła też niemiecka Żelazna Dywizja mjr. Josefa Bischoffa.
5 września 1919 r. rozkazem gen. Judenicza gen. mjr Bermondt-Awałow objął swoim dowództwem wszystkie formacje wojskowe białych działające na obszarze państw bałtyckich. Jego korpus, przemianowany na Zachodnią Armię Ochotniczą (ponad 50 tys. żołnierzy, w tym większość Niemców z byłej Bałtyckiej Landeswehry), formalnie podlegał gen. Judeniczowi, dowódcy Frontu Północno-Zachodniego, który zamierzał użyć go w przygotowywanej ofensywie na Piotrogród. Faktycznie gen. mjr Bermondt-Awałow traktował swój korpus jako samodzielną siłę zbrojną, sprzymierzoną bardziej z Niemcami. 8 października uderzył samowolnie na Rygę, twierdząc, że chce iść na pomoc wojskom gen. Judenicza. 9 października powołał tam proniemieckie Zachodnie Przedstawicielstwo Centralne, co doprowadziło do usunięcia rozkazem gen. Judenicza jego armii ze składu Frontu Północno-Zachodniego. Przeciwko wojskom gen. mjr. Bermondta-Awałowa wystąpiły oddziały łotewskie i estońskie wsparte przez okręty alianckie, w wyniku czego zmuszone zostały do wycofania się przez Litwę do Prus Wschodnich, gdzie Niemcy internowali je.
2 grudnia 1919 r. z części żołnierzy została sformowana Grupa Wojskowa Generała Majora Księcia Awałowa, przemianowana następnie na Oddział Rosyjski na Terytorium Niemiec. W czerwcu 1920 r. jego liczebność osiągnęła do 5 tys. ludzi. W 1921 r. gen. mjr P. R. Bermondt-Awałow wyjechał do Berlina.

</doc>
<doc id="1487165" url="https://pl.wikipedia.org/wiki?curid=1487165" title="Poznańskie Towarzystwo Wioślarzy Tryton">
Poznańskie Towarzystwo Wioślarzy Tryton

Poznańskie Towarzystwo Wioślarzy „Tryton” (nazywany też: PTW Tryton Poznań) – towarzystwo wioślarskie powstałe w 1912 r. na terenie Poznania. Członek założyciel Polskiego Związku Towarzystw Wioślarskich.
Historia Klubu.
Okres pod zaborem pruskim.
Założycielem PTW Tryton był Franciszek Budzyński, jeden z późniejszych przywódców powstania wielkopolskiego. Był on wioślarzem KW 04 w Poznaniu, a zarazem instruktorem trenującym młodych zawodników tego klubu. Budzyński wdał się w gwałtowną kłótnię z działaczem KW 04, który ingerował w szkolenie, co skończyło się grożeniem działaczowi toporkiem. Zarząd KW 04, usunął krewkiego instruktora, który wraz z kilkunastoma innymi polskimi wioślarzami utworzył w dniu 1 kwietnia 1912 roku Poznański Klub Wioślarzy „Tryton”, który już po roku zmienił nazwę na Poznańskie Towarzystwo Wioślarzy „Tryton”. Pierwszym Prezesem Zarządu został sam Budzyński, który wkrótce pozyskał finansowanie Towarzystwa i wzniósł szałas na łodzie na gruncie dzierżawionym w sąsiedztwie łazienek rzecznych. Wkrótce za sprawą Budzyńskiego Tryton nabył w sąsiedztwie klubu KW 04 grunt, na którym można było postawić własną przystań. 
Tryton, będąc klubem bardziej egalitarnym, niż sąsiedni KW 04, szybko zyskiwał wśród poznańskich Polaków licznych członków. Pozyskiwane w ten sposób fundusze, pozwoliły Zarządowi Towarzystwa na regularne dokupowanie kolejnych łodzi wioślarskich, m.in. nabyte zostały dwie ósemki wyścigowe, których nie posiadały wtedy nawet znacznie bogatsze i liczniejsze kluby niemieckie (Posener Ruderverein „Germania” oraz Ruderclub Neptun). W roku 1914 Tryton wziął udział w regatach międzynarodowych w Warszawie, w których uczestniczyły kluby z Warszawy, Pragi i Krakowa. 
Rozwój Towarzystwa wstrzymała I wojna światowa. Większość wioślarzy powołanych została do armii Niemieckiej, a Warta została zamknięta dla ruchu wodnego. Działalność sportowa ruszyła jednak w Trytonie już w 1916 roku, pomimo trwania wojny. Towarzystwo urządzało patriotyczne uroczystości i dbało o morale polskiej społeczności Poznania. W chwili wybuchu Powstania Wielkopolskiego, w szeregi powstańców wstąpiła większość członków Trytona. Prezes Budzyński osobiście kierował atakiem na Arsenał na Wielkich Garbarach w Poznaniu.
Dwudziestolecie międzywojenne.
Po odzyskaniu przez Polskę niepodległości, PTW Tryton był jednym z trzynastu polskich klubów – założycieli Polskiego Związku Towarzystw Wioślarskich. Lata 20. to okres największego rozwoju klubu. Ówczesny Prezes, Maksymilian Stürmer, zatrudniał zagranicznych trenerów, w tym znakomitego skifistę z Wiednia, Reisengera. W roku 1924 klub wybudował nową, dużą przystań z salą do zebrań towarzyskich, a następnie – jako pierwszy klub w Poznaniu – kryty basen wioślarski do ćwiczenia zimą. Klub organizował w tamtym czasie poznańskie obchody wianków, co pozwalało uzyskiwać znaczne, dodatkowe dochody. Organizowane były też słynne w Poznaniu karnawałowe „Trytońskie Bale Wioślarskie”, na których każdorazowo bawiło się do 1000 poznaniaków. 
Okres świetności klubu przerwał kryzys gospodarczy początku lat 30. i rosnące bezrobocie. Pomimo spadku dochodów oraz uszczuplenia składu osobowego klubu o ponad połowę, Trytonowi udało się w 1932 roku wyremontować hangar na łodzie i otrzymać w bezpłatne użytkowanie motorówkę. Kryzys miał jednak wpływ na znaczące pogorszenie wyników sportowych w drugiej połowie lat 30. Działania wojenne wstrzymały działalność klubu. 
Okres po II wojnie.
Niemcy całkowicie zniszczyli przystań, a sprzęt został rozgrabiony. Zawodnicy, którzy przeżyli wojnę, działalność sportową wznowili na przystani Polonii Poznań, która nie została zburzona. Od razu też rozpoczęli odbudowę przystani Trytona. Szałas na łodzie udało się ukończyć w czerwcu 1948 roku. Równocześnie w klubie rozpoczęło działać koło sportowe pań, którego przed wojną w Trytonie nie było. 
W roku 1950 komunistyczne władze nakazały klubowi wstąpić do Związkowego Klubu Sportowego Budowlani – jako sekcja wioślarska „Tryton”. W związku z brakiem łodzi wyczynowych, Tryton nie mógł osiągnąć dobrych wyników sportowych i koncentrował się głównie na turystyce wioślarskiej. Pozytywem tego okresu było przebudowanie basenu wioślarskiego, który z jednostronnego zmieniony został na dwustronny. Pomimo trudności, w klubie trwało sportowe szkolenie młodzieży.
Przełom nastąpił w drugiej połowie lat 50. W grudniu 1956 udało się odzyskać niezależność klubu (reaktywując Towarzystwo). Tryton nabył wyczynowe łodzie, a szkolenie młodzieży w końcu zaczęło przynosić efekty. Objawił się talent przyszłego olimpijczyka, Eugeniusza Kubiaka. W roku 1958 klub wstąpił do Związkowej Federacji Sportowej Budowlani, co pozwalało zdobywać fundusze na działalność. Lata 60. to pierwsze powojenne medale na Mistrzostwach Polski i rozpoczęcie rozbudowy przystani. Towarzyszyła temu wzmożona praca z juniorami, którzy pod koniec tej dekady zaczęli odgrywać jedną z wiodących ról na polskiej scenie rywalizacji sportowej i niewiele gorsze wyniki w rywalizacji seniorów. 
Działalność Trytona w latach 70. i 80. to postępujący regres. Zawodnicy wciąż odnosili pewne sukcesy, ich liczba jednak stale malała, co wynikało m.in. z pogarszających się warunków technicznych przystani, która podtapiana była przez Wartę. Doprowadziło to w 1982 roku do odejścia części zawodników i trenera Aleksandra Wojciechowskiego do AZS AWF Poznań. Klub zmuszony do wydatków na remonty budynków przystani, nie miał środków nawet na wyjazdy na zawody. Przemiany ustrojowe roku 1989, zastały PTW Tryton w bardzo złej sytuacji. Brak było nie tylko funduszy, ale też przyzwoitego sprzętu. Sytuację pogorszył pożar w 1991 roku. 
Sytuację zmieniła się radykalnie na początku XXI wieku. Polepszająca się sytuacja finansowa klubu, sprawni nowi działacze, ale przede wszystkim zatrudnienie w roku 2000 trenera Marcina Witkowskiego, skutkowały szeregiem największych w historii Trytona sukcesów – najpierw medalami na mistrzostwach świata juniorów, a następnie młodzieżowców i seniorów oraz w czempionacie europejskim. Wreszcie, w roku 2012, gdy klub obchodził stulecie swojego istnienia, jego zawodniczka, Julia Michalska zdobyła medal na Igrzyskach Olimpijskich w Londynie.
Wyniki sportowe.
W toku ponad stuletniej historii, PTW Tryton miał kilka okresów sukcesów, które przeplatały się z latami posuchy. 
Osiągnięcia przedwojenne.
Przed II wojną światową zawodnicy PTW Tryton zdobyli tylko dwa tytuły Mistrza Polski. Było to jednak znaczącym osiągnięciem - w czasie mistrzostw PZTW tylko w niektórych rozgrywanych konkurencjach przyznawano tytuły Mistrzów Polski, a konkurencji było dużo mniej niż obecnie. Oficjalne tytuły Mistrza Polski przyznawano ponadto tylko w rywalizacji seniorów. Przykładowo w roku 1920 tytuł ten przyznano tylko zwycięzcom biegu ósemek i czwórek ze sternikiem, a w 1928 - jedynie w pięciu konkurencjach. Pierwsze Mistrzostwo Polski dla Trytona zdobyła czwórka bez sternika w składzie: M. Keller, R. Kostka, J. Młodyszewski, L. Olszewski. Drugi tytuł zdobyli zawodnicy na dwójce podwójnej w 1930 roku: A. Włodarczyk i M. Radzimski. Dodatkowo w 1929 roku osada Trytona A. Włodarczyk, R. Kostka wygrała w wyścigu o Mistrzostwo Polski w kategorii dwójek podwójnych - jednak formalnie tytuł mistrzowski przyznany został drugiej na mecie osadzie (zwycięstwo premiowane było "jedynie" zakwalifikowaniem się do Mistrzostw Europy). 
W rywalizacji międzynarodowej w roku 1929 dwie osady Trytona (dwójka podwójna i czwórka ze sternikiem) reprezentowały Polskę na Mistrzostwach Europy w Bydgoszczy. Dwójka zajęła piąte miejsce, a czwórka nie przebrnęła przedbiegu. Na Mistrzostwach Europy w Liège w kolejnym roku dwójka podwójna odpadła w półfinale. 
W rywalizacji sportowej PZTW, Tryton uczestniczył od roku 1920. W dwudziestoleciu międzywojennym, w poszczególnych latach uzyskał następujące wyniki w klasyfikacji klubowej (dane według tabel punktacyjnych PZTW za poszczególne lata - podane zostało miejsce i ilość klubów, które zdobyły w regatach punkty i oficjalnie je sklasyfikowano):
Warto jednak zauważyć, iż wiele klubów w rywalizacji tej nie uczestniczyło lub nie zdołało w danym roku zdobyć punktów.
Osiągnięcia powojenne.
Według punktacji Polskiego Związku Towarzystw Wioślarskich, klub w ostatnich latach zajął następujące miejsca w klasyfikacji drużynowej: 
Najwybitniejsi zawodnicy.
W okresie powojennym, najwybitniejszymi zawodnikami PTW Tryton byli:
Julia Michalska – wychowanka klubu, najbardziej utytułowana zawodniczka w jego historii. Odniosła następujące sukcesy:
Magdalena Fularczyk – (wychowanka Wisły Grudziądz) w czasie przynależności do Trytona odniosła następujące sukcesy:
Eugeniusz Kubiak był pierwszym olimpijczykiem w historii Towarzystwa. Jego sukcesy to: 
Dawid Kubiak - wieloletni reprezentant Polski. Jego sukcesy to:
Ariana Borkowska - wychowanka klubu, wielokrotna reprezentantka Polski. Jej osiągnięcia:
Wiktor Chabel przez czas reprezentowania barw Trytona odniósł następujący sukces:

</doc>
<doc id="1487168" url="https://pl.wikipedia.org/wiki?curid=1487168" title="Lisi Dół">
Lisi Dół

Lisi Dół – wąwóz na obszarze Garbu Tenczyńskiego w Lesie Zabierzowskim, na północny wschód od Doliny Grzybowskiej, pomiędzy miejscowościami Burów, Balice i Zabierzów (na ich granicach administracyjnych). Prowadzi nim droga leśna łącząca Burów z radarem "Zapałka" oraz szlak rowerowy. Cały teren jest zalesiony (Las Zabierzowski) i wchodzi w skład Tenczyńskiego Parku Krajobrazowego. W wąwozie znajdują się skałki wapienne, najbardziej znane to "Siedem Dróg" i "Studzienki". 

</doc>
<doc id="1487170" url="https://pl.wikipedia.org/wiki?curid=1487170" title="Alfalfa">
Alfalfa



</doc>
<doc id="1487171" url="https://pl.wikipedia.org/wiki?curid=1487171" title="Alexander Twilight">
Alexander Twilight

Alexander Lucius Twilight (ur. 23 września 1795 w Corinth, zm. 19 czerwca 1857 w Brownington) – amerykański polityk, nauczyciel i duchowny. Pierwszy w historii Stanów Zjednoczonych Afroamerykanin, który ukończył uczelnię, a także pierwszy afroamerykański prawodawca (członek Izby Reprezentantów stanu Vermont).
Życiorys.
Młodość, edukacja i pochodzenie.
Twilight urodził się 23 września 1795 roku w Corinth w wolnej rodzinie afroamerykańskiej. Jego matka, Mary Twilight, była jasnoskóra bądź rasy mieszanej, natomiast ojciec, Ichabod Twilight, który służył podczas rewolucji amerykańskiej w Armii Kontynentalnej, był, podobnie jak Alexander Twilight, rasy mieszanej. 
W wieku 8 lat Alexander rozpoczął pracę na farmie sąsiada. W tym wieku rozpoczął również naukę czytania, pisania i matematyki. W 1815 roku zaczął uczęszczać do Orange County Grammar School. W 1821 roku został przyjęty do Middlebury College. W 1823 roku ukończył tę szkołę i zdobył stopień bakalaureata, tym samym stając się pierwszym Afroamerykaninem w historii, który otrzymał dyplom amerykańskiej uczelni.
Późniejsze lata.
Twilight pracował jako nauczyciel w mieście Peru w stanie Nowy Jork, a następnie był duchownym Kościoła Prezbiteriańskiego i służył w kilku kongregacjach. W 1829 roku został dyrektorem szkoły średniej w Brownington. W latach 1834–1836 za zebrane przez siebie pieniądze i według własnego projektu wybudował czteropiętrowy budynek mieszczący nową szkołę i internat, który nazwał „Athenian Hall”. W 1836 roku Alexander Twilight został wybrany do stanowej Izby Reprezentantów, stając się pierwszym w historii afroamerykańskim prawodawcą.
W 1847 roku przestał kierować szkołą w Brownington. Od tej pory pracował jako nauczyciel w Shipton i Hatley w Prowincji Kanady. Po kilku latach Twilight powrócił do Brownington i wznowił pracę na stanowisku dyrektora szkoły i pastora. W 1853 roku zrezygnował z funkcji pastora, a dwa lata później z funkcji dyrektora.
W październiku 1855 roku doznał udaru mózgu. Zmarł 19 czerwca 1857 roku, jego ciało zostało pochowane na cmentarzu, znajdującym się nieopodal kongrecjonalistycznego kościoła w Brownington.

</doc>
<doc id="1487172" url="https://pl.wikipedia.org/wiki?curid=1487172" title="Nił Fiłatow">
Nił Fiłatow

Nił Fiodorowicz Fiłatow (ros. Нил Фёдорович Филатов, ur. w Tiepłyj Stan, ob. Sieczenowo, zm. w Moskwie) – lekarz, naukowiec i nauczyciel akademicki, jeden z pionierów rosyjskiej pediatrii; autor książki "Краткий учебник детских болезней" („Krótki podręcznik chorób dzieci”), wydawanej 12 razy w okresie 1889–1922. Jego bratankiem był okulista, Władimir Fiłatow.
Rodzina.
Nił Fiłatow był potomkiem starej szlacheckiej rodziny. Rodowym gniazdem Fiłatowów i Sieczenowów był Tiepłyj Stan (obecnie Sieczenowo) w obwodzie Symbirskim (obecnie Uljanowskim), gdzie urodził się Nił Fiłatow (trzeci z siedmiu synów Fiodora Fiłatowa). Spośród sześciu braci Niła czterech zostało później lekarzami: Abram (położnik-ginekolog), Pietr (chirurg i okulista), Fiedor i Mikołaj. Brat Michaił został znanym inżynierem, a Borys prawnikiem. Do najbliższej rodziny N. Fiłatowa należy też Dmitrij Pietrowicz Fiłatow (ur. 31 stycznia 1876 – radziecki embriolog i zoolog, twórca moskiewskiej szkoły embriologicznej) oraz okulista Władimir Fiłatow (syn brata Pietra, ur. 27 lutego 1875, pionier transplantologii skóry i rogówki oka).
Nauka.
Pierwszy rok nauki języka rosyjskiego i matematyki Nił Fiłatow odbył w domu, a od 1859 roku uczył się wraz z braćmi w Penzie. Po skończeniu szkoły w 1864 roku wstąpił na Wydział Medyczny Uniwersytetu Moskiewskiego, gdzie studiował też brat Abram. Zamieszkali u rodziny Zapolskich, do której należał młody lekarz, wielki miłośnik teatru. Zamiłowanie do teatru i muzyki przejął też Nił Fiłatow, który został im wierny przez całe życie.
Od 1866 roku w Moskwie uczyło się równocześnie pięciu braci i dwóch kuzynów, którzy mieszkali wspólnie w kilkupokojowym apartamencie, pod opieką ciotki, Natalii Fiłatowej. 
Medyczne zainteresowania N. Fiłatowa kształtowały się pod wpływem G.А. Zacharina, kierownika kliniki terapeutycznej, N.А. Tolskiego (który wpłynął na wybór pediatrii jako specjalności) i neuropatologa А.J. Коżewnikowa, zwolennika poglądów Iwana Sieczenowa i Siergieja Pietrowicza Botkina na temat roli mózgu w fizjologii i patologii organizmu.
Młody lekarz.
Po ukończeniu Uniwersytetu w 1869 roku N.F. Fiłatow pracował początkowo w Sarańsku, jako lekarz ziemski, gdzie był jedynym lekarzem w okręgu zamieszkałym przez 
ok. 100 tys. ludzi. W tym czasie ożenił się Julią Nikołajewną Smirnową. Mieli pięcioro dzieci, z których dwoje zmarło w wyniku błonicy. Troje pozostałych dzieci (dwóch synów i córka) nie odziedziczyło po ojcu zainteresowań medycyną. 
W latach 1872 –1874 N. Fiłatow, za radą N.A. Tolskiego, przebywał za granicą, odbywając praktykę w klinikach i szpitalach w Wiedniu, Pradze, Heidelbergu. Studiował pediatrię, internistykę, dermatologię, otolaryngologię, anatomię patologiczną i techniki badań histologicznych.
Praca w Moskwie.
Od powrotu do Moskwy w 1875 roku aż do śmierci N. Fiłatowa był związany z dwiema instytucjami – wydziałem medycznym Uniwersytetu Moskiewskiego i Szpitalem dla dzieci, który nosi obecnie jego imię.
31 maja 1876 roku obronił pracę doktorską na temat związku ostrego zapalenia oskrzeli i ostrego nieżytowego zapalenia płuc. W 1877 roku został wykładowcą na wydziale położnictwa, ginekologii i chorób dzieci, gdzie wykładał pediatrię (która była wówczas kursem nieobowiązkowym). Duże zainteresowanie budziły jego publikacje, dotyczące ostrych dziecięcych chorób zakaźnych i żołądkowo-jelitowych (były tłumaczone na język niemiecki i polski). W wydanym w roku 1881 poradniku dla pediatrów Fiłatow zwracał uwagę na metody diagnostyki różnicowej i sposoby odżywiania (promował kobiece mleko jako środek na niestrawność u dzieci karmionych sztucznie).
Opublikował prace "Лекции об острых инфекционных болезнях у детей" (1885; „Wykłady o ostrych chorobach zakaźnych u dzieci”; istotny wkład w wiedzę o odrze, szkarlatynie i błonicy) i "Семиотика и диагностика детских болезней с приложением терапевтического указателя" („Semiotyka i rozpoznania chorób dziecięcych z indeksem terapeutycznym”; 1890; książka sześciokrotnie wznawiana). Opisał nowe choroby dzieci, nowe formy wcześniej znanych chorób lub ich objawy, np. "scarlatinella" („czwarta choroba”), mononukleoza zakaźna, zamaskowana malaria niemowląt, ospa wietrzna jako odrębna choroba, wczesne objawy odry, tzw. plamki Fiłatowa (jak się okazało już wcześniej opisane przez innych, np. rosyjskiego lekarza Bielskiego, a później przez amerykańskiego lekarza Koplika; zobacz: Plamki Koplika).
W 1889 roku N.F. Fiłatow opublikował „Krótki podręcznik chorób dzieci”, który wydano 12 razy (6 razy za życia autora; ostatnie wydanie – w 1922 roku). 
W latach 1891-1902 N. Fiłatow był kierownikiem kliniki chorób dziecięcych na Wydziale Lekarskim Uniwersytetu Moskiewskiego. Prowadził wykłady oraz profesorskie kliniczne obchody chorych, które cieszyły się dużym zainteresowaniem studentów i lekarzy.
Ostatnie lata.
W ostatnich pięciu latach życia N. Fiłatow cierpiał na ataki dusznicy bolesnej (jeden z ataków zdarzył się w czasie posiedzenia Towarzystwa Pediatrów, któremu miał przewodniczyć). Mimo choroby nadal intensywnie pracował. 17 stycznia 1902 nie pozwolił sobie na odpoczynek po powrocie z wyjazdu na konsultacje. Przyjmował pacjentów już tego samego dnia i w dniu następnym, w szpitalu i własnym gabinecie. 19 stycznia wieczorem, po powrocie z konsultacji, stracił przytomność. Wykryto paraliż lewej połowy ciała z powodu wylewu krwi do mózgu lub zatoru tętnic mózgowych. Po kilku dniach poprawy stanu zdrowia, gdy ponownie zaczął się interesować sprawami kliniki, doszło do drugiego wylewu. Nił Fiłatow zmarł 26 stycznia o 4:00 rano.
Upamiętnienie.
Dla uczczenia pamięci N. Fiłatowa:

</doc>
<doc id="1487173" url="https://pl.wikipedia.org/wiki?curid=1487173" title="Międzynarodowe Stowarzyszenie Trenerów Lekkiej Atletyki">
Międzynarodowe Stowarzyszenie Trenerów Lekkiej Atletyki

Międzynarodowe Stowarzyszenie Trenerów Lekkiej Atletyki (en. "International Track and Field Coaches Association ITFCA") - międzynarodowa organizacja, która została założona w roku 1956. Polska uczestniczy w działalności stowarzyszenia.
Siedziba ITFCA znajduje się w stolicy Grecji - Atenach. Stowarzyszenie skupia ponad 60 narodowych organizacji trenerów lekkiej atletyki. Członkami organizacji są także osoby indywidualne, które w szczególny sposób przysłużył się rozwojowi królowej sportu na świecie. Na mocy statutu stowarzyszenia jego przewodniczącym jest zawsze Grek. Na stanowisku wiceprzewodniczących znajdują się przedstawiciele USA i Japonii (dawniej także ZSRR). 
Celem działania stowarzyszenia jest rozwój międzynarodowych kontaktów między trenerami lekkoatletycznych z różnych części świata. ITFCA organizuje szereg kongresów i sympozjów dydaktycznych służących wymianie zagadnień szkoleniowych. 
ITFCA jest niezależne od Międzynarodowej Amatorskiej Federacji Lekkoatletycznej.

</doc>
<doc id="1487175" url="https://pl.wikipedia.org/wiki?curid=1487175" title="Różniczkowe równanie ruchu">
Różniczkowe równanie ruchu



</doc>
<doc id="1487176" url="https://pl.wikipedia.org/wiki?curid=1487176" title="Unisono (album)">
Unisono (album)

Unisono – pierwszy solowy album Kasi Wilk, który ukazał się 31 października 2008 roku nakładem My Music.

</doc>
<doc id="1487178" url="https://pl.wikipedia.org/wiki?curid=1487178" title="R-29R">
R-29R

R-29R (Kod NATO: "SS-N-18 Stingray") – radziecki dwustopniowy pocisk balistyczny dalekiego zasięgu SLBM, na paliwo ciekłe. R-29R mógł przenosić pojedynczą głowicę na odległość 4320 Mm (8000 km), albo 3 bądź 7 głowic MIRV na odległość 3500 Mm (6500 km). Pociski te przenoszone były przez okręty podwodne o napędzie nuklearnym projektu "667BDR" ("Delta III").

</doc>
<doc id="1487180" url="https://pl.wikipedia.org/wiki?curid=1487180" title="Pierunkowy Dół">
Pierunkowy Dół

Pierunkowy Dół – wąwóz na Garbie Tenczyńskim w mezoregionie Wyżyna Krakowsko-Częstochowska. Jest bocznym odgałęzieniem Doliny Nielepickiej. Znajduje się na południowy zachód od centrum wsi Nielepice w województwie małopolskim, w powiecie krakowskim, w gminie Zabierzów. Dolna część wąwozu jest zabudowana i jej dnem dna biegnie asfaltowa ulica Klonowa. Na dnie wąwozu znajduje się źródło i ujęcie wody pitnej. Orograficznie lewe zbocza wąwozu tworzy Bukowa Góra, prawe porośnięty lasem grzbiet z Kubińcowymi Skałami. 
Wąwóz wchodzi w skład Tenczyńskiego Parku Krajobrazowego. Większą jego część porasta las bukowy. Znajdują się w nim płaty żyznej buczyny karpackiej, której stanowiska na Wyżynie Krakowsko-Częstochowskiej są uważane za reliktowe.
W wąwozie znajduje się kilkanaście skał wapiennych. Są to Kubińcowe Skały. Trzy z nich są obiektem wspinaczki skalnej: Kubińcowa Skała, Kubińcowa Baszta i Kubińcowa Igła. W Kubińcowych Skałach znajduje się Jaskinia w Trzech Turniach.

</doc>
<doc id="1487182" url="https://pl.wikipedia.org/wiki?curid=1487182" title="Bunnahabhain">
Bunnahabhain

Bunnahabhain (wym. "bunahaven") – destylarnia szkockiej single malt whisky, mieszcząca się na wyspie Islay, na północnym zachodzie Hebrydów wewnętrznych, w małej wiosce Bunnahabhain w Szkocji.
Historia.
Destylarnia założona została w 1881 przez farmerów szukających wówczas dodatkowego źródła dochodu. Powstała w zupełnym pustkowiu a dopiero później doprowadzono drogę do najbliższej miejscowości, a wokół rozbudowała się wieś. Po dziś dzień większość mieszkańców wioski pracuje w destylarni.
Produkcja.
Whisky produkowana w destylarni jest jedną z łagodniejszych pośród wszystkich whisky produkowanych na wyspie, jej smak zaś znacząco odbiega od charakterystycznego smaku pozostałych Islay single malt whisky.

</doc>
<doc id="1487183" url="https://pl.wikipedia.org/wiki?curid=1487183" title="M57 ATMDS">
M57 ATMDS

M57 ATMDS – amerykański ustawiacz min. Był to jednoosiowa przyczepa holowana przez samochód ciężarowy lub transporter opancerzony. Na przyczepie umieszczonych było do 10 kaset z których każda mieściła 48 min przeciwpancernych M15 lub M19 albo chemicznych M23. Podczas ustawiania min M57 był holowany z prędkością 4.8 km/h i mógł postawić do 500 min/h (średnio 385 min/h) Miny były ustawiane co 4-6 m, na głębokości 5-18 cm (głębokość mogła być zmieniana co 2,54 cm).

</doc>
<doc id="1487185" url="https://pl.wikipedia.org/wiki?curid=1487185" title="Masakra armii Elphinstone’a">
Masakra armii Elphinstone’a

Masakra armii Elphinstone’a (ang. "Massacre of Elphinstone's Army") – jeden z epizodów I wojny brytyjsko-afgańskiej, zwycięstwo Afgańczyków pod dowództwem Akbara Chana (syna obalonego w 1839 r. przez Brytyjczyków Dosta Mohammada Chana) nad brytyjską Armią Indusu generała Williama Elphinstone’a. Armia Indusu składająca się z 4500 żołnierzy i 12 000 cywili opuściła Kabul 6 stycznia 1842 r. Przez kolejny tydzień była atakowana przez Afgańczyków. Ostatnie siły brytyjskie zostały rozbite 13 stycznia.
Prawie wszyscy uczestnicy odwrotu zginęli lub dostali się do niewoli. Tylko wojskowy lekarz, dr William Brydon, przetrwał i dotarł do zajętego przez Brytyjczyków Dżalalabadu.
Brytyjczycy w Kabulu.
W 1838 r. zaniepokojenie Brytyjczyków wywołała narastająca infiltracja Rosjan w Afganistanie. Władca Afganistanu, Dost Mohammad Chan, który objął tron w 1834 r. po obaleniu Szui Szaha Durrani, nie przyjął wprawdzie rosyjskiej protekcji, ale brytyjski gubernator generalny Indii lord Auckland zdecydował się na zbrojną interwencję, aby przywrócić tron probrytyjskiemu Szui Szahowi. W 1839 r. Brytyjczycy wkroczyli do Afganistanu i latem zdobyli Kabul. Na tronie został osadzony Szuja Szah, a Dost Mohammad poddał się Brytyjczykom 4 listopada 1840 r.
Wkrótce po zdobyciu Kabulu do miasta przybyły rodziny żołnierzy. Brytyjczycy prowadzili swój dotychczasowy tryb życia, z koncertami, wyścigami konnymi i grą w krykieta włącznie. Czuli się w mieście na tyle pewnie, że kiedy do Kabulu przybył harem Szui Szaha, opuścili cytadelę, aby zrobić mu miejsce. Gubernator William Hay Macnaghten i dowódca Armii Indusu Willoughby Cotton umieścili żołnierzy w źle przygotowanym obozie poza miastem, w odległości 300 metrów od składu zapasów. Generał Cotton był pewny siebie i, kiedy przekazywał komendę swojemu następcy, powiedział: "Nie będzie pan miał tu nic do roboty. Tu jest zupełnie spokojnie".
Następcą Cottona został na początku 1841 r. generał-major William Elphinstone. Miał niespełna 60 lat i był schorowanym człowiekiem. Generał William Nott, dowódca brytyjski w Kandaharze, opisał Elphinstone’a jako "najmniej kompetentnego żołnierza spośród oficerów w odpowiednim stopniu". Sam Elphinstone nie chciał objąć tego stanowiska, ale gubernator Auckland pozostał nieugięty. Po przybyciu do Kabulu stan zdrowia Elphinstone’a jeszcze się pogorszył. Na jesieni Auckland zezwolił wreszcie generałowi na powrót do Indii.
Powstanie.
Tymczasem w Afganistanie rozpoczęło się antybrytyjskie powstanie. W sierpniu 1841 r. nowym premierem został Robert Peel i jego gabinet uznał, że wojna w Afganistanie zrujnuje finanse zadłużonej Kompanii Wschodnioindyjskiej. Peel nakazał wprowadzenie oszczędności. W sierpniu Macnaghten obniżył o połowę trybut płacony górskim plemionom, aby te powstrzymały się od atakowania brytyjskich karawan z Indii. W odpowiedzi plemiona te odcięły drogi zaopatrzenia.
Ruch oporu tworzył się wokół Akbar Chana, syna obalonego Dosta Mohammada. Powstanie rozpoczęło się 2 listopada 1841 r. Na skutek nieudolnych działań Elphinstone’a oddziały brytyjskie zostały otoczone w cytadeli. Agent polityczny armii, Alexander Burnes, został zamordowany podczas próby ucieczki w afgańskim przebraniu. 6 listopada Elphinstone stwierdził, że jego oddziałom kończy się amunicja i zasugerował Macnaghtenowi podjęcie rokowań, jednak ten wolał próbować przekupić niektórych afgańskich dostojników, aby ci odstąpili od rebelii.
23 listopada Brytyjczycy podjęli nieudaną próbę wyparcia Afgańczyków z sąsiednich wzgórz. Afgańczycy zaproponowali wówczas rozejm. Za namową Elphinstone’a Macnaghten zgodził się wycofać wojska brytyjskie z Afganistanu i przekazać władzę Dostowi Mohammedowi. Podjął jednak próbę przekupienia tych afgańskich dostojników, którzy nie chcieli powrotu dawnego chana. Jego działania zostały odkryte przez Akbara Chana. Podczas spotkania z afgańskim wodzem 23 grudnia Macnaghten został oskarżony przez niego o spiskowanie. Afgańczycy rzucili się na towarzyszy Macnaghtena, a sam Macnaghten został zabity przez Akbara Chana. Jego poćwiartowane zwłoki wystawiono na widok publiczny.
Śmierć Macnaghtena sprawiła, że Elphinstone chciał już tylko zgody na odwrót do Indii. 1 stycznia 1842 r. podpisał kapitulację przed Akbarem Chanem. Za cenę pozostawienia ciężkiej artylerii (aby, jak twierdził Akbar Chan, nie drażnić górskich plemion) Elphinstone otrzymał przyrzeczenie eskorty i obietnicę bezpiecznego przemarszu. Afgański wódz nie miał jednak zamiaru wywiązać się ze zobowiązań.
Odwrót.
6 stycznia 1842 r. Armia Indusu rozpoczęła odwrót z Kabulu. Elphinstone miał do dyspozycji 4500 żołnierzy, z czego 690 Brytyjczyków, w większości z 44 pułku piechoty i Królewskiej Artylerii Konnej. Poza tym w armii Elphinstone’a znajdowali się sipajowie Kompanii Wschodnioindyjskiej oraz żołnierze Szui Szaha. Armii towarzyszyło ok. 12 000 osób cywilnych, głównie żon żołnierzy umieszczonych podczas odwrotu w straży przedniej. Armię czekała 130-kilometrowa droga przez górskiej przełęcze obsadzone przez nieprzyjazne Brytyjczykom plemiona.
Mimo obietnic Akbar Chan nie przysłał eskorty. Armia Indusu była więc od początku atakowana przez Afgańczyków. Afgańscy jeźdźcy uprowadzali zwierzęta i zabijali maruderów. Brytyjczycy pokonali tego dnia tylko 10 kilometrów. Po drodze porzucono większość bagaży. Lady Sale, żona jednego z oficerów, Roberta Sale'a, odesłanego z Kabulu pod koniec października zapisała: "Nie ma namiotów, pozostały dwie lub trzy niewielkie płachty. Wszyscy starają się jak najdokładniej odgrzebać śnieg i zrobić miejsce, by się w nim położyć. Wieczór i noc były bardzo zimne. Nie ma jedzenia dla ludzi i zwierząt".
Wielu żołnierzy zmarło pierwszej nocy w wyniku mrozu, powszechne były odmrożenia. Największe straty ponieśli żołnierze indyjscy, gdyż Elphinstone zignorował sugestie majora Eldreda Pottingera, aby pociąć końskie derki na onuce. Nad ranem zaczęły się pierwsze dezercje. Uciekła większość żołnierzy afgańskich i sipajów. O 7:30 straż przednia bez rozkazu oddzieliła się od reszty sił.
Osamotniona straż tylna stała się obiektem ataków. W zamieszaniu porzucono trzy armatki górskie, jedyną artylerię, którą armia wyprowadziła z Kabulu. Wówczas nadjechał Akbar Chan na czele 600 jeźdźców i powiedział Brytyjczykom: "Stójcie! Wasze nieszczęścia biorą się stąd, że nie czekaliście na moją eskortę!" Następnie zwrócił się w języku perskim (znanym wielu brytyjskim oficerom) do walczących w górach jeźdźców prowadzących ostrzał brytyjskiej kolumny, aby przerwali ogień. Następnie dodał w języku pasztuńskim "Zabijcie te wszystkie psy!"
Za sugestią Akbara Chana armia brytyjska zatrzymała się na nocleg. Tego dnia Brytyjczycy przeszli zaledwie sześć kilometrów. Noc była tak zimna, że sipajowie wrzucali do ogniska wyposażenie i ubrania, aby się ogrzać. Mimo tego wielu żołnierzy zamarzło. 8 stycznia Armia Indusu dotarła do przełęczy Kurd-Kabul. 44 pułk piechoty atakiem na bagnety oczyścił drogę, zaś kawaleria rozpędziła grupkę afgańskich jeźdźców. Kiedy jednak armia weszła na przełęcz, zaatakowali ją Afgańczycy. Po stronie Armii Indusu było 3000 zabitych, głównie posługiwaczy obozowych.
9 stycznia Elphinstone, ulegając namowom Akbara Chana, wydał mu zakładników w postaci oficerów sztabowych i ich rodzin. Zakładnicy spędzili w afgańskich fortach dziewięć miesięcy. Nikt się nad nimi nie znęcał. Przeżyli ci, których nie zmogło dostarczane jedzenie. 10 stycznia reszta armii wznowiła marsz. Trzy kilometry za obozem, w wąwozie Tunghi Tariki, Afgańczycy zaatakowali ponownie. Straż przednia złożona z resztek 44 pułku, Królewskiej Artylerii Konnej i kawalerii Kompanii zdołała się przebić. Reszta została zmasakrowana. Przy życiu pozostało 450 żołnierzy i 3000 posługiwaczy.
11 stycznia resztki Armii Indusu dotarły do wioski Jugdulluk. 12 stycznia Elphinstone i jego dwaj adiutanci przybyli do Akbara Chana. Rozpoczęły się negocjacje. Akbar podjął próbę przekupienia afgańskich wodzów, aby pozwolili resztkom armii przejść do Indii, ale bez powodzenia. Elphinstone'owi przekazał jednak, że sprawa została załatwiona. Odmówił mu jednak zgody na powrót do swoich oddziałów, mimo próśb generała. Elphinstone zmarł w afgańskiej niewoli w kwietniu 1842 r.
Tymczasem brytyjska kolumna, dowodzona teraz przez generała Anquetila, podjęła nocny marsz. Droga przez przełęcz została jednak zatarasowana przez Afgańczyków. Próby rozbicia prowizorycznej barykady z drzew i krzewów zaalarmowały Afgańczyków, którzy zaatakowali brytyjskie wojska. Ostatecznie tylko 80 ludzi zdołało przedrzeć się przez przełęcz. Wśród nich był dr William Brydon, chirurg Kompanii Wschodnioindyjskiej.
O świcie 13 stycznia piechota (głównie resztki 44 pułku, 20 oficerów i 45 żołnierzy) dotarła do wioski Gandamak. Mieli oni do dyspozycji tylko 20 muszkietów i po dwie sztuki amunicji. Zostali oni otoczeni przez Afgańczyków. Wobec przewagi wroga podjęto rozmowy, ale kiedy Afgańczycy chcieli odebrać Brytyczykom broń, doszło do walki. Bitwa trwała krótko. Zginęli prawie wszyscy Brytyjczycy. Ocalało tylko sześciu ludzi, którzy zostali wzięci do niewoli.
Grupa 15 jeźdźców, wśród nich dr Brydon, dotarła tego dnia na odległość 25 kilometrów od Dżalalabadu, gdzie znajdowały się już brytyjskie posterunki. Nierozsądnie przyjęli jednak gościnę u Afgańczyków. Mieszkańcy zdradzili miejsce ich pobytu wojownikom. Brytyjczycy zostali zaatakowani i tylko pięciu z nich zdołało uciec. Czterech z nich odnaleziono i zabito.
Jedynym ocalałym został dr Brydon. Już wcześniej ranny, teraz musiał odeprzeć trzy afgańskie ataki. Został wówczas raniony w rękę, a jego konia postrzelono. Po południu 13 stycznia Brydon dotarł do Dżalalabadu, przynosząc wieści o masakrze Armii Indusu. Na pytanie brytyjskich oficerów, gdzie jest armia, odpowiedział: "Ja jestem armią!"
Dalszy bieg wojny.
Walki pod Dżalalabadem trwały już od 12 listopada 1841 r., ale właściwe oblężenie tej wysuniętej brytyjskiej placówki rozpoczęło się po masakrze armii Elphinstone’a. Garnizon Dżalalabadu liczył 1500 żołnierzy brytyjskich i hinduskich. Dowódca garnizonu, brygadier Robert Sale (którego żona znalazła się w afgańskiej niewoli) dowodził 13 pułkiem piechoty, 35 pułkiem bengalskiej piechoty oraz innymi oddziałami indyjskimi. Mimo przewagi wroga garnizon wytrzymał oblężenie. 7 kwietnia Sale wyprowadził swoje oddziały z twierdzy i uderzył na obóz afgański. Nad ranem 8 kwietnia oddziały afgańskie uciekły do Kabulu.
Zwycięska obrona Dżalalabadu poprawiła nastroje w brytyjskich Indiach, przerażonych wieściami o masakrze Armii Indusu. Lord Auckland szybko przybył do Peszawaru i powierzył generałowi George’owi Pollockowi dowództwo nad tzw. „Armią Odwetu”. Na początku kwietnia Pollock dotarł do Dżalalabadu i połączył się z garnizonem Sale'a. Latem 1842 r. Armia ruszyła na Kabul. 15 września pokonała wojska Akbara Chana pod Huft Kotal i wkroczyła do Kabulu. 17 września dołączyła do nich maszerująca z Kandaharu armia generała Williama Notta.
Na drodze do afgańskiej stolicy wciąż znajdowały się niepochowane zwłoki żołnierzy armii Elphinstone’a. Po wkroczeniu do Kabulu zabijano każdego Afgańczyka znalezionego z bronią w ręku. Zniszczono fortyfikacje miasta i wielki bazar, wycięto również drzewa owocowe. Uwolniono również brytyjskich jeńców (w tym żonę i córkę brygadiera Sale'a). 12 października wojska Pollocka i Notta opuściły zrujnowany Kabul. W drodze powrotnej zauważyli samotnego jeźdźca, który jechał do Afganistanu. Był to Dost Mohammad, który uwolniony przez Brytyjczyków wracał do swego królestwa. Stało się tak na rozkaz nowego gubernatora generalnego lorda Ellenborough, który powiedział: "Niech Afganistan ma swego emira, niech powróci tam anarchia!"

</doc>
<doc id="1487188" url="https://pl.wikipedia.org/wiki?curid=1487188" title="William Elphinstone">
William Elphinstone

William George Keith Elphinstone (ur. 1782, zm. 23 kwietnia 1842) – brytyjski wojskowy szkockiego pochodzenia, dowódca brytyjskiej armii w Afganistanie, zginął podczas odwrotu tej armii z Kabulu.
Życiorys.
Był synem dyrektora Brytyjskiej Kompanii Wschodnioindyjskiej Williama Fullertona Elphinstone’a. Urodził się w Szkocji. W 1804 wstąpił do British Army w stopniu porucznika i brał udział w walkach na Półwyspie Iberyjskim. W 1813 r. został dowódcą 33 pułku piechoty w stopniu podpułkownika. Dowodził tym pułkiem w bitwie pod Waterloo. Za postawę na polu bitwy otrzymał Order Łaźni, holenderski Order Wojskowy Wilhelma oraz rosyjski Order Świętej Anny. W 1825 otrzymał stopień pułkownika. Był również adiutantem króla Jerzego IV.
W 1837 otrzymał awans na stopień generała-majora. W 1839 r. przybył do Indii, gdzie został dowódcą Dywizji Benaryjskiej. W 1841 otrzymał komendę nad brytyjskim garnizonem w okupowanym Kabulu. W stolicy Afganistanu przebywało wówczas 4500 żołnierzy, z czego 690 Brytyjczyków, oraz 12 000 cywili, głównie rodziny żołnierzy. Generał miał wówczas prawie 60 lat, cierpiał na wzdęcia, nietrzymanie moczu i podagrę (z tego powodu ledwie mógł się poruszać). Generał William Nott, dowodzący Brytyjczykami w Kandaharze opisał Elphinstone’a jako "najmniej kompetentnego żołnierza spośród oficerów w odpowiednim stopniu".
Elphinstone nie chciał początkowo przyjąć nominacji na głównodowodzącego, ale gubernator generalny Indii lord Auckland pozostał nieugięty. Jednak pod koniec roku stan zdrowia Elphinstone’a tak bardzo się pogorszył, że Auckland zezwolił mu na powrót do Indii. W tym czasie jednak, wskutek błędnej polityki Brytyjczyków, w Afganistanie wybuchło powstanie, a nieudolnie dowodzący Elphinstone został oblężony w cytadeli w Kabulu. Z biegiem czasu generał coraz bardziej tracił ducha, a po zabójstwie oficera politycznego Williama Macnaghtena kompletnie stracił wolę walki. 1 stycznia 1842 r. skapitulował przed afgańskim wodzem Akbar Chanem. 6 stycznia 16 000 Brytyjczyków rozpoczęło odwrót z Kabulu.
Brytyjska kolumna była od początku atakowana przez Afgańczyków. Szybko porzucono bagaże. Wiele osób zmarło z zimna lub głodu. 11 stycznia Elphinstone udał się na rozmowy z Akbar Chanem, ale afgański przywódca odmówił mu zgody na powrót do jego oddziałów. Resztki wojsk brytyjskich zostały wkrótce zmasakrowane przez Afganów. Ranny i cierpiący na dyzenterię Elphinstone zmarł kilka miesięcy później. Został pochowany w Dżalalabadzie.

</doc>
<doc id="1487190" url="https://pl.wikipedia.org/wiki?curid=1487190" title="Lustracja dymów i podanie ludności">
Lustracja dymów i podanie ludności

Lustracja dymów i podanie ludności – konstytucja Sejmu Czteroletniego uchwalona 22 czerwca 1789, proklamująca pierwszy w Polsce spis statystyczny, obejmujący całą ludność kraju z wyjątkiem szlachty i duchowieństwa. Uchwalona z inicjatywy sekretarza wielkiego litewskiego Fryderyka Józefa Moszyńskiego, który na sesji sejmowej 9 marca 1789 uzasadniał przeprowadzenie spisu. Był on również autorem tabel statystycznych spisu i statystycznej metody wymiaru podatków na wojsko.
Uzupełnieniem spisu ludności nieszlacheckiej była księga ziemiańska.
Każda z czterech tablic spisowych zawierała podział ludności według płci, zawodu i stanowiska społecznego, z wyróżnieniem synów (w wieku do 15 i powyżej 15 lat) oraz córek. Spis nie był spisem imiennym, druki wypełniano odrębnie dla każdej posesji.

</doc>
<doc id="1487192" url="https://pl.wikipedia.org/wiki?curid=1487192" title="Klucz sławkowski">
Klucz sławkowski

Sławkowski klucz dóbr biskupich (, , po polsku zwany również biskupim „starostwem sławkowskim”) stanowił od XIII do XVIII wieku wydzielony administracyjnie w województwie krakowskim jako kasztelania majątkowa biskupów krakowskich obszar miasta Sławkowa oraz kilkunastu wsi usytuowanych częściowo na obszarze obecnych miast Sosnowiec, Dąbrowa Górnicza, Jaworzno i Mysłowice oraz powiatów olkuskiego, chrzanowskiego i bieruńsko-lędzińskiego. Należał do najstarszych (obok klucza kieleckiego) posiadłości biskupstwa krakowskiego. Klucz sławkowski powstał prawdopodobnie przez wydzielenie z kasztelanii bytomskiej w XII wieku. Był częścią włości biskupich ciągnących się wzdłuż granicy małopolsko-śląskiej od Lipowca do Koziegłów. Graniczył od południa z kluczem lipowieckim, a od zachodu ze starostwem będzińskim i księstwem siewierskim. Wbrew niektórym opiniom nie wchodził jednak nigdy w skład tego księstwa, znajdując się do końca epoki przedrozbiorowej w województwie krakowskim. Na mocy przywilejów potwierdzonych po raz pierwszy w 1286 biskupi sprawowali w kluczu półudzielną władzę świecką, łącznie z prawem stanowienia i pobierania podatków oraz władzą sądowniczą. Biskupstwo krakowskie posiadało też pełne prawa do eksploatycji minerałów, udzielało przywilejów na ich poszukiwanie, wydawało ordynacje górnicze, mianowało własne władze i pobierało olborę. Tworząca klucz biskupi jednostka administracyjna nosiła w różnych czasach różne nazwy i zmieniała z czasem swój zasięg terytorialny.
Pierwszy znany zarządca kasztelanii sławkowskiej – wojski Augustyn ("Augustinus tribunus de Zlaucow") – wymieniony został w dokumencie z 1238 roku. Wiadomo, że w XIV wieku wchodziły w skład kasztelanii obok Sławkowa osady Jaworzno, Ciężkowice, Jeleń i Strzemieszyce Wielkie i Małe. W 1279 Bolesław Wstydliwy nadał biskupom krakowskim wieś Bolesław, która włączona została w skład klucza. W 1390 biskup Jan Radlica nabył i włączył w obszar klucza wieś Porąbka. W 1391, po otrzymaniu przez biskupa Radlicę w charakterze odszkodowania od księcia raciborskiego Janusza wsi Imielin, Kosztowy i Chełm, weszły one w skład klucza sławkowskiego, stanowiąc odtąd polską enklawę na Śląsku (w połowie XV wieku zaliczane do klucza sławkowskiego, weszły następnie na stałe w skład klucza lipowieckiego). W XIV wieku mówi się o okręgu ("districtus"), a od pierwszej połowy XV wieku o biskupim „starostwie” sławkowskim. Starostwo sławkowskie utrzymało się do 1790, kiedy dobra całego klucza zostały zsekularyzowane i przeszły na własność skarbu państwa. Natomiast struktura organizacyjna samego klucza sławkowskiego istniała jeszcze przez kilka następnych lat, a jego dobra dzierżawione były przez skarb państwa osobom prywatnym do czasu ich rozcięcia granicą prusko-austriacką po trzecim rozbiorze Polski. W 1796 część wsi klucza sławkowskiego razem ze Sławkowem weszła w skład pruskiego Nowego Śląska, natomiast wsie położone na wschodnim brzegu Białej Przemszy w skład Austrii, co przypieczętowało rozpad klucza. Z pozostałości klucza utworzona została rządowa ekonomia Sławków (prawdopodobnie 1816), wcielona w Królestwie Polskim w skład dóbr górniczych i zlikwidowana w 1866.
W różnych okresach w skład klucza sławkowskiego wchodziły, w całości lub częściowo, następujące miejscowości: Błędów, Bolesław, Bukowno, Byczyna, Chełm, Ciężkowice, Dąbrowa, Długoszyn, Gołonóg, Góry Luszowskie, Imielin, Jaworzno, Jęzor, Jeleń, Kosztowy, Krzykawa, Kuźnica, Luszowice, Łosień, Okradzionów., Piekło, Porąbka (obejmująca obecne dzielnice Sosnowca: Porąbka, Maczki, Ostrowy Górnicze i Kazimierz), Sikorka, Strzemieszyce Małe, Strzemieszyce Wielkie, Trzebyczka, Tuczna Baba, Ząbkowice.
Klucz sławkowski zarządzany był przez starostę, który działał w imieniu biskupów krakowskich. Stanowił on najwyższą władzę w kluczu i instancję apelacyjną od wyroków sądu miejskiego.
W administracji starostę wspomagali liczni oficjaliści: podstarości, ekonomowie, pisarze prowentowi, administratorzy, rewizorzy karczm i leśni. Pod koniec XVIII wieku w kluczu działało 7 folwarków. Gospodarka rolna i hodowlana nie była jednak zbyt wydolna z uwagi na słabą jakość gleb.
W XVI wieku klucz sławkowski przeżył okres rozwoju górnictwa ołowiu. W latach 1550–1575 wydobyto na terenie klucza 7000 niecek rudy ołowianej. W okresie późniejszym rozwijało się również górnictwo galmanu, którego w latach 1635–1651 spławiono z klucza sławkowskiego do Gdańska 1814 beczek (1 beczka = 271,36 dm³).
Około 80% gwarków stanowili mieszkańcy Sławkowa i innych miejscowości klucza. Sprawami górniczymi administrował żupnik, a kwestie sporne rozstrzygał sąd żupniczy, w którego skład wchodziło oprócz żupnika również 5 ławników. Instancją nadzorczą nad urzędem żupniczym był starosta sławkowski, który uprawniony był również do wydawania frysztów, czyli licencji uprawniających do prowadzenia robót górniczych. Starosta rozpatrywał również apelacje od wyroków sądu żupniczego.
Ważnym elementem gospodarki klucza były przynoszące duże dochody przywileje propinacyjne mieszczan sławkowskich. Na podstawie szeregu przywilejów biskupich mieszkańcy wsi klucza i osiedli tam karczmarze tylko w Sławkowie mogli zaopatrywać się w piwo i wódkę. Jeden z XVIII-wiecznych dokumentów ostrzega: Karczmarze klucza do końca epoki przedrozbiorowej mieli obowiązek zaopatrywać się w towar wyłącznie w Sławkowie, co obwarowane było groźbą kary cielesnej, przepadku gorzałki i utraty przywileju na karczmę.

</doc>
<doc id="1487193" url="https://pl.wikipedia.org/wiki?curid=1487193" title="Lasiodora parahybana">
Lasiodora parahybana



</doc>
<doc id="1487196" url="https://pl.wikipedia.org/wiki?curid=1487196" title="Bitwa pod Cerro Corá">
Bitwa pod Cerro Corá

Bitwa pod Cerro Corá – starcie zbrojne, które miało miejsce 1 marca 1870 roku pomiędzy siłami brazylijskimi a paragwajskimi na wzgórzu Cerro Corá. Bitwa była zarazem ostatnią batalią wojny paragwajskiej.
Dowodzący paragwajskim wojskiem marszałek Francisco Solano López, mający około 250-osobowy oddział, natrafił na przygotowaną wcześniej pułapkę Brazylijczyków, którzy znajdowali się w regionie Cerro Corá w sile 4 000 żołnierzy. Całkowicie zaskoczeni Paragwajczycy zostali otoczeni, pokonani oraz zmuszeni do poddania się.
W bitwie zginęło łącznie 40 żołnierzy paragwajskich, a około 160 odniosło rany lub dostało się do niewoli. Straty Brazylijczyków były nieznaczne, zaledwie siedmiu żołnierzy zginęło, a kilku odniosło rany.
W walce został zabity Solano López przez brazylijskiego kaprala José Francisco Lacerda, lepiej znanego jako Chico Diabo.
Śmierć Lópeza, zupełne wyczerpanie materialne oraz praktyczny brak rezerw ludzkich w postaci mężczyzn zdolnych do walki zmusił Paragwaj do ostatecznej kapitulacji i wycofania się z wojny.

</doc>
<doc id="1487198" url="https://pl.wikipedia.org/wiki?curid=1487198" title="Paron">
Paron



</doc>
<doc id="1487199" url="https://pl.wikipedia.org/wiki?curid=1487199" title="Lustracja królewszczyzn">
Lustracja królewszczyzn



</doc>
<doc id="1487200" url="https://pl.wikipedia.org/wiki?curid=1487200" title="Egzekucja królewszczyzn">
Egzekucja królewszczyzn



</doc>
<doc id="1487201" url="https://pl.wikipedia.org/wiki?curid=1487201" title="Fokker C.XIV">
Fokker C.XIV

Fokker C.XIV-W – holenderski wodnosamolot zwiadowczy z okresu II wojny światowej. 
Historia.
W 1937 roku po rozpoczęciu produkcji seryjnej wodnosamlotu "Fokker C-XI-W" w wytwórni rozpoczęto pracę nad mniejszą wersją tego samolotu. Tak opracowany samolot został oznaczony jako "Fokker C.XIV-W" i został oblatany w 1939 roku.
Zaraz po jego oblataniu zamówiono serię 23 samolotów tego typu, samoloty te zostały ukończone w 1940 roku. Łącznie wyprodukowano 24 samoloty tego typu (łącznie z prototypem). Z uwagi na zajęcie przez Niemców Holandii nie był już produkowany. 
Użycie w lotnictwie.
Wodnosamolot "C.XIV-W" w 1940 roku wprowadzono do lotnictwa morskiego Holandii i wzięły one udział w walkach na terenie Holandii w 1940 roku. 
11 samolotów ewakuowano do Wielkiej Brytanii, gdzie zostały rozmontowane a następnie wysłane do Holenderskich Indii Wschodnich, gdzie działały z baz przybrzeżnych. 
Po zaatakowaniu Holenderskich Indii Wschodnich w 1942 roku przez Japonię, wszystkie samoloty tego typu zostały zniszczone.
Opis konstrukcji.
Wodnosamolot "Fokker C.XIV" był dwupłatem o konstrukcji mieszanej. Płat o konstrukcji drewnianej, natomiast kadłub miał konstrukcję kratownicową spawaną z rur stalowych. Całość pokryta była płótnem. W kadłubie mieściło się odkryte kabiny pilota i obserwatora. Podwozie samolotu składało się z dwóch stałych pływaków jednoredanowych wykonanych z duralu, wspartych wspornikami z rur stalowych.
Napęd samolotu stanowiły w 1 silnik tłokowy, w układzie gwiazdy, chłodzony powietrzem, posiadające osłonięty pierścień NACA.
Uzbrojenie samolotu stanowiły 2 karabiny maszynowe "FN Browning" kal. 7,9 mm, jeden stały obsługiwany przez pilota, drugi ruchomy obsługiwany przez strzelca-obserwatora.

</doc>
<doc id="1487202" url="https://pl.wikipedia.org/wiki?curid=1487202" title="R-29">
R-29

R-29 (Kod NATO: "SS-N-8 Mod. 1 Sawfly") – radziecki dwustopniowy pocisk balistyczny dalekiego zasięgu SLBM, na paliwo ciekłe. R-29 miał pojedynczą głowicę na odległość 4240 Mm (7800 km). Były to pierwsze radzieckie pociski SLBM, które oprócz głowicy przenosiły także "penetration aids". W R-29 wyposażone były okręty podwodne projektu "701" oraz "667B".

</doc>
<doc id="1487206" url="https://pl.wikipedia.org/wiki?curid=1487206" title="Mistrzostwa Świata Juniorów w Lekkoatletyce 1990">
Mistrzostwa Świata Juniorów w Lekkoatletyce 1990

3. Mistrzostwa Świata Juniorów w Lekkoatletyce – zawody lekkoatletyczne, które odbyły się między 8 i 12 sierpnia 1990 roku w bułgarskim Płowdiw.

</doc>
<doc id="1487210" url="https://pl.wikipedia.org/wiki?curid=1487210" title="Przymiarki (Wyżyna Olkuska)">
Przymiarki (Wyżyna Olkuska)

Przymiarki – wzgórze o wysokości 267,4 m n.p.m. znajdujące się na Wyżynie Olkuskiej, we wschodniej części miejscowości Rudawa na terenie gminy Zabierzów w województwie małopolskim. Południowe zbocze opada do Rowu Krzeszowickiego, wschodnie do Wąwozu Niegoszowickiego, północne opada, łącząc się ze wzgórzem, gdzie znajdują się bloki mieszkaniowe i Instytut Zootechniki oraz użytki rolne, tzw. Stawiany Radwańskie. Po stronie zachodniej płynie niewielki potok, który wpada do potoku Przymiarki. Wzgórze jest niezalesione i znajdują się na nim pola uprawne.

</doc>
<doc id="1487211" url="https://pl.wikipedia.org/wiki?curid=1487211" title="Zamek (Rudawa)">
Zamek (Rudawa)

Zamek – wzgórze o wysokości 261 m n.p.m. Znajduje się na Wyżynie Olkuskiej w miejscowości Rudawa. Południowe zbocze opada do Rowu Krzeszowickiego, zachodnie stromo opada do doliny, którym płynie Rudawka. Na wzgórzu istnieją zabudowania mieszkalne.

</doc>
<doc id="1487212" url="https://pl.wikipedia.org/wiki?curid=1487212" title="Mieczysław Piotrowski (pisarz)">
Mieczysław Piotrowski (pisarz)

Mieczysław Tadeusz Piotrowski (ur. 6 maja 1910 we Lwowie, zm. 8 grudnia 1977 w Warszawie) – polski pisarz, autor powieści, scenariuszy filmowych i książek dla dzieci; artysta plastyk, autor rysunków satyrycznych oraz ilustracji książkowych; wykładowca i rektor Wyższej Szkoły Filmowej w Łodzi, mąż Reginy Kańskiej i Ireny Laskowskiej.
Życiorys.
Absolwent Akademii Sztuk Pięknych (1934), wcześniej studiował w Wyższej Szkole Dziennikarstwa, ale naukę przerwał przed dyplomem.
Jako rysownik debiutował w tygodniku Pobudka w roku 1926. Z kolei rysował dla czasopism „Cyrulik Warszawski”, „Wróble na Dachu”, „Rózgi”, „Mucha” oraz „Szpilki”. Po wojnie kontynuował współpracę ze „Szpilkami” oraz współpracował z „Kulturą” i „Literaturą”. Podczas II wojny światowej nauczał techniki reklamy w Gimnazjum Handlowym w Siedlcach. Od 1945 był członkiem Polskiej Partii Robotniczej, od 1948 Polskiej Zjednoczonej Partii Robotniczej. Jako pisarz zadebiutował w roku 1956 powieścią "Ogrodnicy". Pochowany na Cmentarzu Wojskowym przy ul. Powązkowskiej 43/45 w Warszawie, kwatera B35, rząd 5, grób 7.
Odznaczony Krzyżem Kawalerskim Orderu Odrodzenia Polski.
Twórczość i publikacje.
Powieści
Opowiadania - nowele 
Scenariusze filmowe
Zbiory rysunków
Książki dla dzieci
Wystawy w Muzeum Karykatury.
2004
1998
1985

</doc>
<doc id="1487213" url="https://pl.wikipedia.org/wiki?curid=1487213" title="Siarhiej Pryłucki">
Siarhiej Pryłucki

Siarhiej Pryłucki (ur. w 1980 w Brześciu) - białoruski poeta i tłumacz z angielskiego, polskiego i ukraińskiego.
Od maja do lipca 2007 odbywał stypendium Homines Urbani w krakowskiej Willi Decjusza. W 2008 brał udział w IV Krakowskich Dniach Literatury.
Jest m.in. autorem tomu "Dziewięćdziesiąte forever".

</doc>
<doc id="1487214" url="https://pl.wikipedia.org/wiki?curid=1487214" title="R-29D">
R-29D

R-29D (Kod NATO: "SS-N-8 Mod. 2 Sawfly") – radziecki dwustopniowy pocisk balistyczny dalekiego zasięgu SLBM, na paliwo ciekłe. R-29D mógł przenosić pojedynczą głowicę na odległość 9100 km. Pociski te przenoszone były przez okręty podwodne projektu "667B" oraz "667BD".

</doc>
<doc id="1487216" url="https://pl.wikipedia.org/wiki?curid=1487216" title="Mario López">
Mario López



</doc>
<doc id="1487217" url="https://pl.wikipedia.org/wiki?curid=1487217" title="New Ulm (Minnesota)">
New Ulm (Minnesota)

New Ulm – amerykańskie miasto w hrabstwie Brown, w stanie Minnesota.
Położenie.
Miasto leży w trójkącie u zbiegu rzek Minnesota i Cottonwood w południowej części Minnesoty i zajmuje obszar 23,3 km². Znajdują się tu m.in. audytorium Minnesota Music Hall of Fame, pomnik Hermann Heights Monument, Martin Luther College, siedziba Flandrau State Park i browar August Schell Brewing Company.
Historia.
New Ulm założyli niemieccy imigranci w 1854 r., nadając mu nazwę pochodzącą od miasta Ulm w południowych Niemczech. 
Podczas powstania Santee w 1862 r. licząca wówczas ok. 900 mieszkańców osada została dwukrotnie zaatakowana przez mieszkających wcześniej w tej okolicy Dakotów Santee. Indiańscy wojownicy pod wodzą Taoyateduty (Małej Wrony) nie zdołali zdobyć osady. Dla ułatwienia obrony mieszkańcy spalili ok. 190 drewnianych budynków, a po odparciu drugiego ataku (przy wsparciu ze strony odsieczy pod wodzą płk. Charlesa E. Flandrau) czasowo ewakuowali się do pobliskiego Mankato. W obu starciach zginęło łącznie ok. 300-800 białych osadników.
Miasto uległo kolejnym zniszczeniom w 1881 r., kiedy w wyniku tornada zginęło tu 6 osób a 53 zostały ranne.
Podczas II wojny światowej w położonym na południe od miasta obozie (na terenie utworzonego później Parku Stanowego Flandrau) przetrzymywano niemieckich jeńców wojennych.
Począwszy od lat 40. XX wieku miasto reklamowało się jako amerykańska stolica polki, a w czerwcu odbywał się tam festiwal tego tańca. Stąd pochodził Whoopee John Wilfahrt, tu działała orkiestra Harolda Loeffelmachera Six Fat Dutchmen. Ostatnia parada odbyła się w 1970 .

</doc>
<doc id="1487220" url="https://pl.wikipedia.org/wiki?curid=1487220" title="Danmark Rundt">
Danmark Rundt

Danmark Rundt, ze względów sponsorskich znany jako PostNord Danmark Rundt – wieloetapowy wyścig kolarski rozgrywany w Danii corocznie od 1985.
Pierwsza oficjalna edycja wyścigu dookoła Danii rozegrana została w 1985, a jej zwycięzcą był Włoch Moreno Argentin.
Zwycięzcy.
Opracowano na podstawie:

</doc>
<doc id="1487221" url="https://pl.wikipedia.org/wiki?curid=1487221" title="Plebańska (wzgórze)">
Plebańska (wzgórze)

Plebańska – wzgórze o wysokości 274 m n.p.m. Znajduje się na Wyżynie Olkuskiej w miejscowości Rudawa. Zachodnie zbocze stromo opada do doliny, którym płynie Rudawka. Na południowym krańcu wzgórza znajduje się plebania miejscowego kościoła.

</doc>
<doc id="1487222" url="https://pl.wikipedia.org/wiki?curid=1487222" title="Dumgoyne">
Dumgoyne

Dumgoyne to wzgórze w paśmie Campsie Fells położonego w centralnej części Szkocji i znane głównie dzięki wspaniałemu widokowi na Glasgow. Wysokie na 427 m. Na szczyt jest łatwo wejść ścieżką obok destylarni Glengoyne lub od strony wioski Strathblane.

</doc>
<doc id="1487227" url="https://pl.wikipedia.org/wiki?curid=1487227" title="Campsie Fells">
Campsie Fells

Campsie Fells (gael. "Monadh Champsaidh") – pasmo wzgórz w centralnej Szkocji, rozciągające się ze wschodu na zachód od hrabstwa Stirling do Dumgoyne w East Dunbartonshire. 
Najwyższym wzniesieniem pasma jest Earl's Seat osiągający wysokość 578 m. Pasmo wznosi się nad wioskami Strathblane oraz Blanefield na południu, Killearn na zachodzie oraz Fintry na północy.

</doc>
<doc id="1487228" url="https://pl.wikipedia.org/wiki?curid=1487228" title="Oblężenie Dżalalabadu">
Oblężenie Dżalalabadu

Oblężenie Dżalalabadu – oblężenie, które miało miejsce podczas I wojny brytyjsko-afgańskiej. Udana obrona twierdzy Dżalalabad w północno-wschodnim Afganistanie przez brytyjski garnizon przed zbuntowanymi Afgańczykami.
Dowódcą brytyjskiego garnizonu był brygadier Robert Henry Sale, który znajdował się w szeregach Armii Indusu, kiedy ta w 1839 r. wkroczyła do Afganistanu, zdobyła Kabul i osadziła na tronie Szuję Szaha. W ciągu następnych lat nieudolna polityka Brytyjczyków wobec miejscowej ludności doprowadziła do powstania. W październiku brygada Sale'a, która skończyła służbę w Afganistanie, w składzie 13 pułku piechoty, 35 bengalskiego pułku piechoty, 1 szwadronu kawalerii Skinnera, saperów Szui Szaha i artylerii została wysłana do Peszawaru, gdzie miała oczekiwać zmienników. Po drodze została jednak zaatakowana przez Afgańczyków. 12 listopada oddziały Sale'a (który pozostawił w Kabulu swoją żonę i córkę) zajęły Dżalalabad.
Fortyfikacje miasta były w złym stanie, ale saperzy kapitana George’a Broadfoota natychmiast przystąpili do ich odbudowy. Afgańczycy niepokoili ich ostrzałem z okolicznych wzgórz, ale zostali z nich wyparci 15 listopada. Wówczas przystąpili oni do oblężenia fortecy, jednak 1 grudnia odrzucił ich niespodziewany wypad 35 pułku bengalskiego pułkownika Dennie'ego. W kolejnych tygodniach natężenie walk zmalało. 12 stycznia 1842 r. do Dżalalabadu dotarła wieść, że garnizon Kabulu pod dowództwem generała Elphinstone’a opuścił Kabul i wycofuje się w kierunku Dżalalabadu. Po południu 13 stycznia z murów fortecy zauważono samotnego jeźdźca. Okazało się, że jest to dr William Brydon, który przywiózł wieści o masakrze Armii Indusu.
Wkrótce potem nadeszły wieści od Szui Szaha, w których domagał się od Brytyjczyków opuszczenia Dżalalabadu i przekazania miasta afgańskiemu gubernatorowi. Sale zwołał radę wojenną, aby zadecydować o dalszych posunięciach. Sale i jego szef sztabu, major Macgregor, opowiadali się za opuszczeniem miasta i odwrotem do Indii. Jednak Broadfoot, dowódca artylerii kapitan Oldfield i kapitan Havelock opowiadali się za pozostaniem w twierdzy. 12 lutego nadeszły kolejne ponaglenia z Kabulu, ale tym razem wszyscy oficerowie jednomyślnie je odrzucili. Umocniła ich w tym postanowieniu wiadomość od generała George’a Pollocka, który stanął na czele tzw. „Armii Retrybucyjnej”, że przy pierwszej sposobności przybędzie z odsieczą.
W czasie wymiany korespondencji z Szują Szahem saperzy Broadfoota pracowali nad wzmocnieniem fortyfikacji Dżalalabadu. Część fortyfikacji zniszczyło trzęsienie ziemi z 19 lutego, ale pod kierownictwem Broadfoota szybko naprawiono szkody. Tymczasem do miasta zbliżały się główne siły afgańskie pod dowództwem Akbara Chana, które wkrótce szczelnie otoczyły miasto. 11 marca pułkownik Dennie zorganizował kolejny wypad poza mury i zagarnął pasące się w pobliżu stado 500 owiec.
Na początku kwietnia Afgańczycy rozpoczęli ostrzał twierdzy. Jednocześnie do garnizonu dotarły pogłoski, jakoby generał Pollock zrezygnował z odsieczy. Sale postanowił postawić wszystko na jedną kartę. 7 kwietnia 13 pułk piechoty i 35 pułk bengalski, uformowane w trzy kolumny dowodzone przez pułkownika Dennie'ego, kapitana Havelocka i kapitana Monteatha, wyszły z twierdzy przez bramę kabulską i skierowały się na obóz Afgańczyków. Dennie zginął podczas ataku na położony na trasie marszu stary fort. Ciężkie straty poniosła też jego kolumna. Wkrótce dołączyła ona do oddziału Havelocka i Monteatha i Brytyjczycy ponownie ruszyli na obóz. Wsparcia udzieliła im artyleria. Brytyjskie kolumny wkroczyły do obozu, zagarniając broń, konie i zaopatrzenie. O świcie 8 kwietnia Afgańczycy uszli w kierunku Kabulu. Brytyjczycy tryumfalnie weszli do Dżalalabadu.
13 kwietnia do Dżalalabadu przybyła Armia Retrybucyjna generała Pollocka. Przywitała ich orkiestra 13 pułku, która zagrała starą szkocką piosenkę "Oh but you’ve been a lang time acoming". Wkrótce wojska Pollocka wzmocnione garnizonem Dżalalabadu ruszyły na Kabul. 15 września pokonały wojska Akbara Chana, a następnie zajęły i zniszczyły miasto. Wtedy też brygadier Sale odzyskał z afgańskiej niewoli swoją żonę i córkę.
Za postawę pod Dżalalabadem brygadier Sale otrzymał Order Łaźni i podziękowania od parlamentu. Bohaterami zostali także żołnierze 13 pułku piechoty. Kiedy w drodze powrotnej do Wielkiej Brytanii regiment maszerował przez Indie, każdy garnizon oddawał na jego część 10 salw armatnich. Honorowy patronat nad jednostką objął książę-małżonek.

</doc>
<doc id="1487229" url="https://pl.wikipedia.org/wiki?curid=1487229" title="Legion Polski na Węgrzech">
Legion Polski na Węgrzech



</doc>
<doc id="1487232" url="https://pl.wikipedia.org/wiki?curid=1487232" title="Mistrzostwa Świata Juniorów w Lekkoatletyce 1992">
Mistrzostwa Świata Juniorów w Lekkoatletyce 1992

Mistrzostwa Świata Juniorów w Lekkoatletyce 1992 - czwarta edycja organizowanych przez IAAF mistrzostw świata juniorów odbyła się w stolicy Korei Południowej, Seulu (na stadionie Olimpijskim). Zawody rozegrano między 16 a 20 września. Dwa medale dla Polski zdobyli chodziarze Jacek Muller i jego brat bliźniak Grzegorz Muller.

</doc>
<doc id="1487235" url="https://pl.wikipedia.org/wiki?curid=1487235" title="CI Korpus Armijny (niemiecki)">
CI Korpus Armijny (niemiecki)



</doc>
<doc id="1487236" url="https://pl.wikipedia.org/wiki?curid=1487236" title="I Korpus Kawalerii (niemiecki)">
I Korpus Kawalerii (niemiecki)



</doc>
<doc id="1487237" url="https://pl.wikipedia.org/wiki?curid=1487237" title="II Korpus Armijny (niemiecki)">
II Korpus Armijny (niemiecki)



</doc>
<doc id="1487240" url="https://pl.wikipedia.org/wiki?curid=1487240" title="III Korpus Armijny (niemiecki)">
III Korpus Armijny (niemiecki)



</doc>
<doc id="1487241" url="https://pl.wikipedia.org/wiki?curid=1487241" title="Kryzys bankowy w Polsce w 1793">
Kryzys bankowy w Polsce w 1793

Kryzys bankowy w Polsce w 1793 roku – zapaść polskiego systemu bankowego w 1793 r., spowodowana zrujnowaniem jej gospodarki w wyniku wojny polsko-rosyjskiej 1792 i wprowadzeniem rządów konfederacji targowickiej.
W ich wyniku partnerzy z terenów Rzeczypospolitej utracili zaufanie zagranicznych instytucji bankowych, wspierających dotąd kredytem obcym polski system bankowy.
Krach bankierów warszawskich zapoczątkował 25 lutego 1793 upadek Piotra Fergussona Teppera. Bankructwo Teppera i upadających w ślad za nim innych bankierów dotknęło także dwór Stanisława Augusta Poniatowskiego, ambasadę rosyjską oraz poselstwa pruskie i austriackie.
W celu zaspokojenia wierzycieli i spłaty długów królewskich, zaciągniętych w banku Teppera powołano Komisję Likwidacyjną pod przewodnictwem biskupa chełmskiego Wojciecha Józefa Skarszewskiego. Poseł rosyjski Jakob Sievers doprowadził do natychmiastowego opieczętowania kantoru Teppera, gdzie znajdowały się kwity osób pobierających stałą pensję z ambasady rosyjskiej.
Historia.
Tło historyczne.
Banki i bankierzy pojawili się w Rzeczypospolitej stosunkowo późno, bo dopiero w XVIII wieku. W początkach stulecia swoje usługi zaczął oferować Adam Zimman, wkrótce po nim także Piotr Riacourt i, pochodzący ze Szkocji, Piotr Tepper starszy. Ten ostatni założył w 1723 Warszawski Dom Handlowy, który z biegiem lat stał się zalążkiem bankierskiej fortuny rodziny Tepperów. W ciągu kilkudziesięciu lat poprzedzających epokę stanisławowską rynek bankowy rozwijał się w Koronie żywiołowo. W 1790 indygenat uzyskał Andrzej Kapostas, z kolei w 1791 Sejm Czteroletni nobilitował sześciu innych spośród największych bankierów działających w Rzeczypospolitej: Augusta Wilhelma Arndta, Piotra Blanka, Fryderyka Cabrita, Jana Meysnera, Karola Szulca i Piotra Teppera młodszego, adoptowanego siostrzeńca Piotra Teppera starszego.
Ten ostatni stał się największym bankierem polskim swoich czasów, w 1790 jego fortunę szacowano na od 60 do 65 lub nawet 70 milionów ówczesnych złotych. Samemu tylko królowi Stanisławowi Augustowi Poniatowskiemu Tepper pożyczył przeszło 11 milionów. Podobną fortunę zbudował także Antoni Protazy Potocki, magnat i bankier. Majątek każdego z nich wynosił mniej więcej tyle, co trzykrotność wszystkich rocznych wydatków budżetowych Rzeczypospolitej. Poza nimi na rynku Korony działali także bankierzy żydowscy, m.in. Szmul Zbytkower, protoplasta rodów Pragierów i Bergsonów. Planowano także powołanie w Warszawie, pierwszego w polskiej historii, banku centralnego.
Potęga rodów bankierskich, w zestawieniu ze słabością ustrojową państwa i niedorozwojem jego aparatu skarbowego sprawiały, że to bankierzy stali się gwarantem należytego działania całej gospodarki Rzeczypospolitej.
Wybuch kryzysu.
W 1792 Rzeczpospolita poniosła klęskę w wojnie z Rosją, jej gospodarkę znacznie nadszarpnęły także rządy targowiczan. Niepewność polityczna i wojna spowodowały, że swoje inwestycje wycofali z Rzeczypospolitej inwestorzy amsterdamscy. Równolegle w całej Europie narastał kryzys bankowy pośrednio wywołany przez rewolucję francuską: uciekająca z kraju arystokracja francuska zadłużała się pod zastaw majątków pozostawionych w kraju, jednak po bitwie pod Valmy stało się jasne, że spłata długów na pewno nie nastąpi prędko. Wierzytelności arystokracji stały się tzw. złymi długami, przyczyniając się do kryzysu bankowego w wielu krajach. Kolejnym z czynników mogły być przygotowania Prus do kolejnego rozbioru Polski skutkujące niemożnością uzyskania kredytu przez polskich bankierów w Berlinie. Właśnie taka sytuacja dotknęła pod koniec 1792 Piotra Fergussona Teppera, któremu berliński bankier Mojżesz Levy odmówił udzielenia, przyobiecanej wcześniej, pożyczki w wysokości 100 tysięcy dukatów, czyli ok. 1,8 miliona złotych polskich. Doprowadziło to Teppera do utraty płynności finansowej, a w konsekwencji do utraty płynności przez pozostałe duże banki warszawskie, którym to Tepper pożyczał pieniądze. Tepper próbował ratować się wyprzedażą aktywów poniżej ich wartości, co dodatkowo nadszarpnęło zaufanie do jego banku – i wszystkich instytucji bankowych w Rzeczypospolitej.
Ostatecznie w lutym 1793 w Warszawie wybuchła panika finansowa. Wierzyciele masowo rzucili się do wycofywania swoich wkładów i lokat z banków, jednak wypłaty zawieszono. W efekcie 25 lutego 1793 upadłość ogłosił bank Teppera, a wkrótce po nim sześciu innych znaczących bankierów: Protazy Potocki, Szulc, Cabrit, Łyszkiewicz, Heyzler i Klug. Zadłużenie samego tylko Teppera sięgnęło 3,3 mln dukatów, czyli ok. 59,4 mln złotych polskich. Roszczenia wobec wszystkich bankierów szacowano na przeszło 250 milionów złotych.
Skutki.
Teppera oskarżono o celowe niszczenie kraju. Podczas insurekcji warszawskiej w kwietniu tego samego roku wzburzony tłum wdarł się do jego pałacu i dokonał na nim samosądu, zmarł on z ran w sześć dni później. W jego archiwach znaleziono potwierdzenie, że to on, wraz z Piotrem Blankiem, pośredniczył w korumpowaniu najwyższych urzędników państwowych Rzeczypospolitej przez dwór rosyjski i pruski.
Upadłość banków spowodowała olbrzymie straty finansowe, zwłaszcza wśród arystokracji, która w wyniku kryzysu w większości wycofała się z działalności inwestycyjnej i prób budowy na ziemiach polskich przemysłu. Na wiele lat odłożono także plany powołania banku narodowego.
W 1793 sejm grodzieński zdecydował o powołaniu Komisji Bankowej kierowanej przez biskupa Wojciecha Skarszewskiego, której zadaniem była likwidacja aktywów upadłych banków i zaspokojenie roszczeń wierzycieli. Mimo rozbiorów, komisja działała przez przeszło dekadę. Jej dokumenty stanowiły cenne źródło historyczne ukazujące złożone powiązania między polską finansjerą a domami bankowymi całej Europy. Większość z nich uległa jednak zniszczeniu w czasie II wojny światowej.

</doc>
<doc id="1487242" url="https://pl.wikipedia.org/wiki?curid=1487242" title="LI Korpus Armijny (niemiecki)">
LI Korpus Armijny (niemiecki)



</doc>
<doc id="1487243" url="https://pl.wikipedia.org/wiki?curid=1487243" title="LXIV Korpus Armijny (niemiecki)">
LXIV Korpus Armijny (niemiecki)



</doc>
<doc id="1487244" url="https://pl.wikipedia.org/wiki?curid=1487244" title="LXVII Korpus Armijny (niemiecki)">
LXVII Korpus Armijny (niemiecki)



</doc>
<doc id="1487245" url="https://pl.wikipedia.org/wiki?curid=1487245" title="LXVII Korpus Rezerwowy (niemiecki)">
LXVII Korpus Rezerwowy (niemiecki)



</doc>
<doc id="1487246" url="https://pl.wikipedia.org/wiki?curid=1487246" title="Jiul Petroszany">
Jiul Petroszany

Jiul Petroşani Sportiv Club – rumuński klub piłkarski z siedzibą w mieście Petroşani.
Historia.
"Jiul Petroşani" założony został w 1919 pod początkową nazwą "Clubul Atletic al Minerilor din Petroşani". W 1924 klub zmienił nazwę na "UCA ale Societăţii", a w 1929 na "Jiul Petroşani". W sezonie 1937/38 klub zadebiutował w pierwszej lidze rumuńskiej.
W 1949 klub przyjął nazwę "Partizanul Petroşani", a już w następnym roku występował jako "Flacăra Petroşani". W 1952 klub przyjął nazwę "Minerul Petroşani", w 1956 "Energia Petroşani" i w końcu w 1957 przyjął do dziś stosowaną nazwę "Sport Club Jiul Petroşani". Klub w swojej historii często awansował i spadał, wędrując między II a I ligą rumuńską.
"Jiul Petroşani" zdobył Puchar Rumunii w 1974 oraz dotarł do finału Pucharu Rumunii w 1972. Zdobycie krajowego pucharu pozwoliło klubowi na jedyny jak dotąd start w europejskich pucharach - w Pucharze Zdobywców Pucharów w sezonie 1974/75. "Jiul Petroşani" już w pierwszej rundzie trafił na trudnego rywala, jakim był wtedy szkocki klub Dundee United. Na wyjeździe drużyna rumuńska przegrała 0:3. W rewanżu już po pierwszej połowie "Jiul Petroşani" prowadził 2:0, jednak w drugiej połowie nie zdołał przechylić szali na swoją korzyść i do następnej rundy awansowali Szkoci. W 1978 klub dotarł do finału Pucharu Bałkańskiego.
W latach 90., gdy klub sponsorowany był przez górnicze związki zawodowe, prezesem klubu był przywódca górniczych związków Miron Cozma.

</doc>
<doc id="1487247" url="https://pl.wikipedia.org/wiki?curid=1487247" title="LXXIV Korpus Armijny (niemiecki)">
LXXIV Korpus Armijny (niemiecki)



</doc>
<doc id="1487248" url="https://pl.wikipedia.org/wiki?curid=1487248" title="LXXVI Korpus Armijny (niemiecki)">
LXXVI Korpus Armijny (niemiecki)



</doc>
<doc id="1487249" url="https://pl.wikipedia.org/wiki?curid=1487249" title="LXXXII Korpus Armijny (niemiecki)">
LXXXII Korpus Armijny (niemiecki)



</doc>
<doc id="1487250" url="https://pl.wikipedia.org/wiki?curid=1487250" title="V Korpus Armijny (niemiecki)">
V Korpus Armijny (niemiecki)



</doc>
<doc id="1487252" url="https://pl.wikipedia.org/wiki?curid=1487252" title="XIX Korpus Armijny (niemiecki)">
XIX Korpus Armijny (niemiecki)



</doc>
<doc id="1487253" url="https://pl.wikipedia.org/wiki?curid=1487253" title="XV Korpus Armijny (niemiecki)">
XV Korpus Armijny (niemiecki)



</doc>
<doc id="1487254" url="https://pl.wikipedia.org/wiki?curid=1487254" title="Rem (bóg)">
Rem (bóg)

Rem – w mitologii starożytnego Egiptu bóg-ryba użyźniający ziemię własnymi łzami. Uważany za uosobienie łez boga Ra.

</doc>
<doc id="1487256" url="https://pl.wikipedia.org/wiki?curid=1487256" title="XVI Korpus Armijny (niemiecki)">
XVI Korpus Armijny (niemiecki)



</doc>
<doc id="1487257" url="https://pl.wikipedia.org/wiki?curid=1487257" title="XXI Korpus Armijny (niemiecki)">
XXI Korpus Armijny (niemiecki)



</doc>
<doc id="1487259" url="https://pl.wikipedia.org/wiki?curid=1487259" title="XXIII Korpus Armijny (niemiecki)">
XXIII Korpus Armijny (niemiecki)



</doc>
<doc id="1487261" url="https://pl.wikipedia.org/wiki?curid=1487261" title="XXXIV Korpus Armijny (niemiecki)">
XXXIV Korpus Armijny (niemiecki)



</doc>
<doc id="1487263" url="https://pl.wikipedia.org/wiki?curid=1487263" title="Gettin’ It (Album Number Ten)">
Gettin’ It (Album Number Ten)

Gettin’ It (Album Number Ten) – dziesiąty album amerykańskiego rapera Too Shorta. Trafił do sprzedaży w 18 czerwca 1996 roku.

</doc>
<doc id="1487264" url="https://pl.wikipedia.org/wiki?curid=1487264" title="LI Górski Korpus Armijny (niemiecki)">
LI Górski Korpus Armijny (niemiecki)



</doc>
<doc id="1487265" url="https://pl.wikipedia.org/wiki?curid=1487265" title="XIX Górski Korpus Armijny (niemiecki)">
XIX Górski Korpus Armijny (niemiecki)



</doc>
<doc id="1487266" url="https://pl.wikipedia.org/wiki?curid=1487266" title="Archegozaur">
Archegozaur

Archegozaur ("Archegosaurus") – rodzaj dużego płaza żyjącego w permie, około 299-253 mln lat temu (assel-wucziaping). Jak dotąd odkryto ponad dziewięćdziesiąt szkieletów, z czego większość na terenach dzisiejszych Niemiec. Pierwszego formalnego opisu dokonał Georg August Goldfuss w 1847 roku, tworząc nową rodzinę, archegozaurydy (Archegosauridae).
Etymologia nazwy rodzajowej: "arkhēgos" „zaczynający, dający początek”; σαυρος "sauros" „jaszczurka”. 

</doc>
<doc id="1487267" url="https://pl.wikipedia.org/wiki?curid=1487267" title="XV Górski Korpus Armijny (niemiecki)">
XV Górski Korpus Armijny (niemiecki)



</doc>
<doc id="1487268" url="https://pl.wikipedia.org/wiki?curid=1487268" title="XXI Górski Korpus Armijny (niemiecki)">
XXI Górski Korpus Armijny (niemiecki)



</doc>
<doc id="1487269" url="https://pl.wikipedia.org/wiki?curid=1487269" title="XXII Górski Korpus Armijny (niemiecki)">
XXII Górski Korpus Armijny (niemiecki)



</doc>
<doc id="1487270" url="https://pl.wikipedia.org/wiki?curid=1487270" title="Nowy Ulm">
Nowy Ulm



</doc>
<doc id="1487271" url="https://pl.wikipedia.org/wiki?curid=1487271" title="Strathblane">
Strathblane

Strathblane (Gaelic: Strath Bhlàthain) - wieś gminna w najdalszym południowym końcu hrabstwa Stirling, w centralnej Szkocji. Leży u wzgórza Campsie Fells nad Blane Water, 19 km na północ od Glasgow, 23 km na południowy wschód od Dumbarton i 32 km na południowy zachód od Stirling. 
Gaelicką nazwę "Srath Bhlàthain" przetłumaczyć można jako "dolina (rzeki) Blane". Sama Blane nazywana jest "Uisge Bhlàthain" lub "Blane Water".
Demografia.
Wieś Strathblane liczy łącznie 1 811 mieszkańców
Sport.
Blanefield Thistle F.C. to lokalna drużyna piłki nożnej. Swoją siedzibę maja tu również kluby i drużyny karate, snookera i rzutków.

</doc>
<doc id="1487272" url="https://pl.wikipedia.org/wiki?curid=1487272" title="Prowincja Bà Rịa-Vũng Tàu">
Prowincja Bà Rịa-Vũng Tàu

Bà Rịa-Vũng Tàu – prowincja Wietnamu, znajdująca się w południowej części kraju, w Regionie Południowo-Wschodnim.
Podział administracyjny.
W skład prowincji Bà Rịa-Vũng Tàu wchodzi sześć dystryktów oraz dwa miasta.

</doc>
<doc id="1487273" url="https://pl.wikipedia.org/wiki?curid=1487273" title="New Ulm">
New Ulm

Stany Zjednoczone:
Zobacz też:

</doc>
<doc id="1487274" url="https://pl.wikipedia.org/wiki?curid=1487274" title="Ba Ria-Vung Tau">
Ba Ria-Vung Tau



</doc>
<doc id="1487275" url="https://pl.wikipedia.org/wiki?curid=1487275" title="Jiul Petrosani">
Jiul Petrosani



</doc>
<doc id="1487276" url="https://pl.wikipedia.org/wiki?curid=1487276" title="CS Jiul Petroşani">
CS Jiul Petroşani



</doc>
<doc id="1487277" url="https://pl.wikipedia.org/wiki?curid=1487277" title="Tomasz Kin">
Tomasz Kin

Tomasz Kin (ur. 16 października 1979 w Tarnobrzegu) – polski dziennikarz radiowy i telewizyjny.
Życiorys.
Posiada wykształcenie średnie. Zaczynał w lokalnej, tarnobrzeskiej rozgłośni radiowej Radio Leliwa, w której od 1997 był jednym z prowadzących wieczorne pasmo. Następnie pracował w Radiu Eska, Radiu Kolor i RMF FM, gdzie był jednym z DJ-ów. Następnie związał się Radiostacją, gdzie przez dwa lata prowadził program "Konfrontacja" – wywiady z celebrytami, podczas których pytania mogli zadawać też słuchacze. Z Radiostacji przeniósł się do Antyradia, gdzie był gospodarzem audycji "Konfrontacja", "W obowiązkowym KINie", "W Kinie Antyradia" czy "7 grzechów głównych". W 2007 rozstał się z Antyradiem. Następnie w Roxy FM prowadził muzyczny talk-show "Przesłuchanie" i poranny pogram "Teleranek". W latach 2013–2014 pracował w Radiem PiN, był tam gospodarzem programów "Tomasz Kin Exclusive" i "Rezerwat". Pełnił też funkcję dyrektora kreatywnego Radia PiN. Od września 2015 do lutego 2016 prowadził w Radiowej Jedynce program "W nocnym Kinie".
W TVP2 był jednym ze współprowadzących programu "Pytanie na śniadanie". W latach 2006–2014 razem z Karoliną Korwin Piotrowską prowadził program "Magiel towarzyski" w TVN Style, a w TVN Warszawa był gospodarzem talk-show "Kinetyka". W marcu 2015 został dyrektorem artystycznym Polsat News.
Był redaktorem naczelnym magazynu „Exklusiv”.
Wraz z Hanną Samson napisał książkę pt. „7 grzechów przeciwko miłości”.

</doc>
<doc id="1487280" url="https://pl.wikipedia.org/wiki?curid=1487280" title="Archegosaurus">
Archegosaurus



</doc>
<doc id="1487281" url="https://pl.wikipedia.org/wiki?curid=1487281" title="Wąwóz Niegoszowicki">
Wąwóz Niegoszowicki

Wąwóz Niegoszowicki – wąwóz na obszarze Wyżyny Olkuskiej. Zachodnie strona łączy się ze wzgórzem Przymiarki, stanowiąc granicę między miejscowościami Rudawa a Niegoszowicami. Jego południowo-wschodnia część zabudowana jest budynkami mieszkalnymi wsi Niegoszowice. Wąwóz opada do Rowu Krzeszowickiego. Dnem wąwozu płynie niewielki potok, wpadający do potoku Przymiarki.

</doc>
<doc id="1487283" url="https://pl.wikipedia.org/wiki?curid=1487283" title="XVIII Korpus Górski (niemiecki)">
XVIII Korpus Górski (niemiecki)



</doc>
<doc id="1487284" url="https://pl.wikipedia.org/wiki?curid=1487284" title="Platyopozaur">
Platyopozaur

Platyopozaur ("Platyoposaurus") – rodzaj dużego, ziemnowodnego płaza żyjącego w permie, około 255–250 mln lat temu (wucziaping–czangsing), na terenach obecnej Rosji. Jeden z odkrytych szkieletów zawiera 28–centymetrową czaszkę, na podstawie której długość właściciela (dorosłego osobnika) oszacowano na około 2,5 metra. Jego nazwa oznacza „jaszczura o płaskiej twarzy”.

</doc>
<doc id="1487285" url="https://pl.wikipedia.org/wiki?curid=1487285" title="LVIII Korpus Pancerny (niemiecki)">
LVIII Korpus Pancerny (niemiecki)



</doc>
<doc id="1487287" url="https://pl.wikipedia.org/wiki?curid=1487287" title="Stade Français">
Stade Français

Stade Français – francuski klub rugby z siedzibą w Paryżu założony w 1883. Jeden z najbardziej utytułowanych klubów rugby we Francji. Czternastokrotny mistrz Francji. Obecnie gra w Top 14.

</doc>
<doc id="1487290" url="https://pl.wikipedia.org/wiki?curid=1487290" title="Carron (dopływ Firth of Forth)">
Carron (dopływ Firth of Forth)

Carron (, ) – rzeka w środkowej Szkocji, na terenie hrabstw Stirling i Falkirk.
Rzeka swoje początki ma w Campsie Fells by następnie wpłynąć no zbiornika Carron Valley Reservoir. Po drodze mija Denny, płynie następnie pomiędzy Larbert oraz Falkirk by zakończyć swój bieg w estuarium Firth of Forth niedaleko Grangemouth.
Od rzeki tej pochodzi nazwa rodzaju działa – karonada.

</doc>
<doc id="1487292" url="https://pl.wikipedia.org/wiki?curid=1487292" title="Mistrzostwa Świata Juniorów w Lekkoatletyce 1994">
Mistrzostwa Świata Juniorów w Lekkoatletyce 1994

Mistrzostwa Świata Juniorów w Lekkoatletyce 1994 – piąta edycja mistrzostw świata juniorów została zorganizowana w portugalskiej Lizbonie. Zawody rozegrano między 20, a 24 lipca na Estádio Universitário de Lisboa. Polacy zdobyli jeden medal - złoto wywalczył Szymon Ziółkowski w rzucie młotem (po dyskwalifikacji za doping złotego medalisty Ukraińca Władysława Piskunowa).

</doc>
<doc id="1487297" url="https://pl.wikipedia.org/wiki?curid=1487297" title="IV Korpus Pancerny (niemiecki)">
IV Korpus Pancerny (niemiecki)



</doc>
<doc id="1487298" url="https://pl.wikipedia.org/wiki?curid=1487298" title="LVIII Rezerwowy Korpus Pancerny (niemiecki)">
LVIII Rezerwowy Korpus Pancerny (niemiecki)



</doc>
<doc id="1487299" url="https://pl.wikipedia.org/wiki?curid=1487299" title="LXXVI Korpus Pancerny (niemiecki)">
LXXVI Korpus Pancerny (niemiecki)



</doc>
<doc id="1487301" url="https://pl.wikipedia.org/wiki?curid=1487301" title="VII Korpus Pancerny (niemiecki)">
VII Korpus Pancerny (niemiecki)



</doc>
<doc id="1487302" url="https://pl.wikipedia.org/wiki?curid=1487302" title="Mymoorapelta">
Mymoorapelta



</doc>
<doc id="1487303" url="https://pl.wikipedia.org/wiki?curid=1487303" title="Jiul Petroşani Sportiv Club">
Jiul Petroşani Sportiv Club



</doc>
<doc id="1487304" url="https://pl.wikipedia.org/wiki?curid=1487304" title="XIV Korpus Pancerny (niemiecki)">
XIV Korpus Pancerny (niemiecki)



</doc>
<doc id="1487305" url="https://pl.wikipedia.org/wiki?curid=1487305" title="XXIV Korpus Pancerny (niemiecki)">
XXIV Korpus Pancerny (niemiecki)



</doc>
<doc id="1487306" url="https://pl.wikipedia.org/wiki?curid=1487306" title="Radlpass Straße">
Radlpass Straße



</doc>
<doc id="1487308" url="https://pl.wikipedia.org/wiki?curid=1487308" title="Jane Auer">
Jane Auer



</doc>
<doc id="1487310" url="https://pl.wikipedia.org/wiki?curid=1487310" title="Niemieckie grupy armii">
Niemieckie grupy armii



</doc>
<doc id="1487311" url="https://pl.wikipedia.org/wiki?curid=1487311" title="Pinakoteka">
Pinakoteka

Pinakoteka (łac. "pinacotheca", "pinacothece, z "gr. "pinakotheke") – galeria obrazów.
W starożytności za najstarszą i najsławniejszą pinakotekę uważano Pinakotekę ateńską. Mieściła się ona w północno-zachodnim skrzydle Propylejów na Akropolu w Atenach. W okresie hellenistycznym funkcję pinakoteki spełniały przede wszystkim świątynie, zwłaszcza Asklepiejon na Kos ozdobiony m.in. obrazami Apellesa (m.in. "Afrodyta Anadyomene") czy świątynia Ateny w Syrakuzach, w której znajdował się zbiór portretów tyranów sycylijskich. Dwie pinakoteki na Samos (z których jedna znajdowała się w Herajonie) wymienia Strabon. W III wieku p.n.e. pierwsze pinakoteki prywatne, zawierające bezcenne oryginały i kopie dzieł starych mistrzów, gromadzili władcy (Attalos II w Pergamonie, Ptolemeusz III w Aleksandrii) oraz wybitni mężowie stanu (Aratos z Sykionu), przeznaczając na ten cel ogromne sumy i korzystając z pomocy ekspertów. W Rzymie od II wieku p.n.e. wywiezione z Grecji dzieła sztuki stały się podstawą pinakotek publicznych, umieszczanych w portykach (np. w Portyku Oktawii) oraz prywatnych w domach wysokich urzędników (np. Werresa).
Współcześnie najbardziej znanymi pinakotekami są: Pinakoteka Watykańska, Stara i Nowa Pinakoteka w Monachium, Pinakoteka Brera i Ambrozjańska w Mediolanie.

</doc>
<doc id="1487314" url="https://pl.wikipedia.org/wiki?curid=1487314" title="Armie niemieckie">
Armie niemieckie



</doc>
<doc id="1487315" url="https://pl.wikipedia.org/wiki?curid=1487315" title="Różowa Księga">
Różowa Księga



</doc>
<doc id="1487317" url="https://pl.wikipedia.org/wiki?curid=1487317" title="Niszczyciele typu Yūgumo">
Niszczyciele typu Yūgumo

Niszczyciele typu – typ japońskich niszczycieli okresu II wojny światowej, składający się z 19 jednostek, nazwany tak od głównego okrętu "Yūgumo". Był to ostatni typ japońskich klasycznych niszczycieli okresu wojny. Wszystkie zostały zatopione podczas wojny.
Historia.
Duże niszczyciele typu "Yūgumo" zbudowano w ramach japońskich programów budowy okrętów z 1939 roku (11 jednostek - numery budowy 116-124 i 126-127) i 1941 roku (8 jednostek - nry 340-347). Stanowiły ulepszone rozwinięcie typu "Kagerō" – były nieznacznie większe i wykorzystywały nowe wieże dział uniwersalnych 127 mm, o większym kącie podniesienia luf 75°; zamiast 55°. Taka sama pozostała siłownia, a kadłub uległ jedynie niewielkiemu przedłużeniu w części rufowej. Z powodu braków surowców spowodowanych wojną, zrezygnowano z budowy dalszych zaplanowanych jednostek, kończąc serię na 19 zbudowanych okrętach (11 sierpnia 1943 anulowano zamówienia na 8 dalszych jednostek programu 1941, o numerach budowy 348-355 oraz na dalsze jednostki o numerach 5041-5048). 
Niszczyciele typu "Yūgumo" były ostatnim typem japońskich niszczycieli "artyleryjskich" budowanych w serii podczas II wojny światowej – opracowany później wielki niszczyciel "Shimakaze" (numer budowy 125) pozostał jednostką eksperymentalną, a ostatni typ wielkich niszczycieli "Akizuki" stanowił już odmienny rodzaj okrętów, wyspecjalizowanych do walki z celami powietrznymi. 
Budowę pierwszego okrętu "Yūgumo" rozpoczęto w czerwcu 1940, wodowano go w marcu 1941, a wszedł do służby w grudniu 1941. Sześć kolejnych okrętów weszło do służby w 1942, dziewięć w 1943 i trzy w 1944. W tradycyjnych publikacjach podaje się liczbę 20 zbudowanych okrętów typu, jednakże z nowszych badań wynika, że niszczyciel "Akigumo" (numer budowy 115) był w rzeczywistości ostatnim okrętem typu "Kagerō". Nazwy okrętów, tradycyjne dla marynarki japońskiej, pochodziły od zjawisk przyrody: rodzajów chmur ("~gumo"), fal ("~nami") i mrozu ("~shimo"). Nazwa głównego okrętu typu "Yūgumo" oznacza "wieczorne chmury".
Opis konstrukcji.
Niszczyciele typu "Yūgumo" miały typową architekturę dla japońskich niszczycieli; ich sylwetka była bardzo podobna do typu "Kagerō". Kadłub miał podwyższony pokład dziobowy na niecałej 1/3 długości. Na pokładzie dziobowym znajdowała się jedna dwudziałowa wieża artylerii, a za nią krótka, wieżowa nadbudówka. Nadbudówka była trzykondygnacyjna, na jej górnym poziomie znajdowała się zakryta przeszklona sterówka i za nią stanowisko kierowania ogniem. W odróżnieniu od typu "Kagerō", których sterówka na górnym piętrze nadbudówki nieco wystawała w przód, przednia ściana nadbudówki w typie "Yūgumo" była gładka, bardziej aerodynamiczna, lekko pochylona do tyłu. Charakterystycznym elementem dla japońskich niszczycieli były łodzie ratunkowe zawieszone po bokach nadbudówki dziobowej (usuwane w toku wojny). Dwie pozostałe wieże artylerii znajdowały się na pokładzie rufowym i niskiej nadbudówce rufowej, w dwóch poziomach. Kotły znajdowały się w dwóch kotłowniach, a turbiny parowe w jednym wspólnym przedziale (prosty układ liniowy siłowni, mniej odporny na uszkodzenia bojowe). Spaliny z kotłowni były odprowadzane przez dwa kominy, pomiędzy którymi była umieszczona na postumencie w osi podłużnej okrętu poczwórny aparat torpedowy; drugi aparat był umieszczony na pokładzie za drugim kominem, połączonym z niewielką nadbudówką. Za wyrzutniami znajdowały się pojemniki na torpedy zapasowe (dla pierwszej wyrzutni - po dwa po obu stronach drugiego komina, dla drugiej wyrzutni - cztery wkomponowane w lewą stronę nadbudówki rufowej).
Uzbrojenie.
Niszczyciele typu "Yūgumo", podobnie jak bezpośrednio je poprzedzające typy "Kagerō" i "Asashio", miały silne uzbrojenie artyleryjskie i torpedowe, składające się w momencie wejścia do służby z 6 dział kaliber 127 mm i 8 wyrzutni torped z zapasem 16 torped, przy tym stosowane na japońskich niszczycielach torpedy Typ 93 kalibru 610 mm były znacznie potężniejsze od torped kalibru 533 mm, używanych powszechnie przez większość państw. W odróżnieniu od poprzedników ich działa artylerii głównej, w nowych wieżach typu "D", były uniwersalne - o kącie podniesienia 75°. Mogły one zwalczać samoloty na większych pułapach, aczkolwiek było to umiarkowanie skuteczne z uwagi na małą prędkość naprowadzania i ładowania. Typowe dla japońskich niszczycieli począwszy od "typu specjalnego" ("Fubuki") rozmieszczenie dział w zamkniętych wieżach polepszało warunki obsługi. 
Słabą stroną okrętów było lekkie uzbrojenie przeciwlotnicze, które początkowo stanowiły dwa podwójne działka automatyczne 25 mm Typ 96 po obu stronach drugiego komina. Po wybuchu wojny stało się ono niewystarczające wobec dominującej roli lotnictwa w wojnie na Pacyfiku i podlegało następnie w latach 1943-1944 wzmocnieniu. Od 1943 roku na okrętach już istniejących i nowo budowanych dodano podwójne działko 25 mm na platformie przed mostkiem. Następnie, w 1944 roku zamieniano dwie podwójne podstawy działek po obu stronach drugiego komina na potrójne i dodawano dwie dalsze na platformach po bokach pierwszego komina. Zwiększyło to liczbę działek plot do 14. W odróżnieniu jednak od wcześniejszych typów, wbrew informacjom w części publikacji, z okrętów typu "Yūgumo" nie demontowano drugiej wieży artylerii głównej. W połowie 1944 na ocalałych okrętach dodano 12 pojedynczych działek 25 mm i 4 wkm-y plot na pokładzie. W porównaniu z okrętami amerykańskimi, minusem jednak było stosowanie działek stosunkowo małego kalibru, o mniejszej skuteczności i o niskiej celności przeciwko szybko poruszającym się celom. W stosunku do poprzedniego typu od razu zwiększano zapas bomb głębinowych i liczbę miotaczy, mimo to uzbrojenie przeciw okrętom podwodnym i sprzęt do ich poszukiwania był ogólnie słabszą stroną japońskich niszczycieli. W toku wojny na części okrętów montowano radary Typu 22 (dwie anteny rogowe na platformie na zmodyfikowanym maszcie dziobowym) lub Typu 13 (pionowa antena na maszcie rufowym).
Służba.
Wraz z okrętami typu "Kagerō", niszczyciele typu "Yūgumo" były podstawowymi japońskimi jednostkami tej klasy późniejszego okresu wojny. Brały udział w licznych operacjach floty japońskiej, zazwyczaj działając w zespołach z niszczycielami innych typów. Wszystkie zostały zatopione podczas wojny. 
Pięć jednostek zostało zatopionych przez amerykańskie okręty nawodne, cztery przez okręty podwodne, dziewięć przez lotnictwo amerykańskie, jeden zatonął na minach. Jeden utracono w 1942, sześć w 1943, jedenaście w 1944 i jeden w 1945 roku. Jako ostatni utracono "Asashimo" 7 kwietnia 1945 podczas operacji Ten-Go.
Dane techniczne.
Uzbrojenie i wyposażenie: 

</doc>
<doc id="1487321" url="https://pl.wikipedia.org/wiki?curid=1487321" title="10 Armia (niemiecka)">
10 Armia (niemiecka)



</doc>
<doc id="1487322" url="https://pl.wikipedia.org/wiki?curid=1487322" title="11 Armia (niemiecka)">
11 Armia (niemiecka)



</doc>
<doc id="1487323" url="https://pl.wikipedia.org/wiki?curid=1487323" title="Parafia Matki Bożej Nieustającej Pomocy w Grajewie">
Parafia Matki Bożej Nieustającej Pomocy w Grajewie

Parafia pw. Matki Bożej Nieustającej Pomocy w Grajewie – rzymskokatolicka parafia, należąca do dekanatu Grajewo, diecezji łomżyńskiej, metropolii białostockiej.
Historia.
1 września 1984 roku dekretem ks. biskupa Juliusza Paetza został skierowany do Grajewa z obowiązkiem budowy nowego kościoła ks. Stanisław Łatwajtys. Decyzja władz państwowych na budowę tymczasowej kaplicy została wydana 18 maja 1987 roku. Z terytorium parafii pw. Trójcy Przenajświętszej w Grajewie 30 sierpnia 1987 roku został utworzony samodzielny ośrodek duszpasterski przy zbudowanej drewnianej kaplicy. 27 czerwca 1989 roku została erygowana parafia pw. MB Nieustającej Pomocy przez ks. bp łomżyńskiego Juliusza Paetza. 
Miejsca święte.
W latach 1988–2000 staraniem ks. prob. Stanisława Łatwajtysa został zbudowany i wyposażony kościół (murowany) pw. MB Nieustającej Pomocy według projektu prof. Tadeusza Zipsera z Wrocławia .Świątynia została konsekrowana 1 października 2000 roku przez ordynariusza łomżyńskiego Stanisława Stefanka.
Parafia nie posiada własnego cmentarza grzebalnego. Korzysta z cmentarza komunalnego oraz z cmentarza parafii pw. Trójcy Przenajświętszej w Grajewie.
Plebania została wybudowana w roku 1990.
Przypisy.
 

</doc>
<doc id="1487324" url="https://pl.wikipedia.org/wiki?curid=1487324" title="Mia Mottley">
Mia Mottley

Mia Amor Mottley (ur. 1 października 1965) – barbadoska polityk, przewodnicząca Partii Pracy Barbadosu (BLP, "Barbados Labour Party") od stycznia 2008, lider opozycji od lutego 2008 do 2018. Premier Barbadosu od 25 maja 2018.
Życiorys.
Mia Mottley uczęszczała do "Merrivale Private School", "The United Nations International School" oraz "Queens College". Następnie ukończyła prawo w London School of Economics i weszła w skład adwokatury Anglii, Walii i Barbadosu. 
We wrześniu 1994 r. została po raz pierwszy wybrana do niższej izby parlamentu Barbadosu, Izby Zgromadzenia. Od 1994 do 2001 r. zajmowała stanowisko ministra edukacji, młodzieży i kultury. W tym czasie współtworzyła i ogłosiła program "Biała Księga Edukacji" ("White Paper on Education"), którego celem było dopasowanie programów nauczania do potrzeb rynku pracy. Wprowadziła również Plan Praktyk Młodzieżowych oraz Narodowy Program Rozwoju Młodzieży. 
W 1996 Mia Mottley została sekretarzem generalnym Partii Pracy Barbadosu (BLP). 28 sierpnia 2001 objęła urząd prokuratora generalnego oraz ministra spraw wewnętrznych, który zajmowała do 18 lutego 2006. 26 maja 2003 objęła dodatkowo funkcję wicepremiera w rządzie premiera Owena Arthura. 
18 lutego 2006 Mia Mottley objęła stanowisko wicepremiera oraz ministra spraw gospodarczych i rozwoju. Po porażce Partii Pracy Barbadosu w wyborach parlamentarnych w styczniu 2008 i rezygnacji Owena Arthura ze stanowiska szefa partii, Mottley 19 stycznia 2008 została nową przewodniczącą BLP. 7 lutego 2008 oficjalnie objęła funkcję lidera opozycji w parlamencie.
Mia Mottey doprowadziła do zniesienia monarchii na Barbadosie i proklamacji republiki 30 listopada 2021 roku.

</doc>
<doc id="1487325" url="https://pl.wikipedia.org/wiki?curid=1487325" title="14 Armia (niemiecka)">
14 Armia (niemiecka)



</doc>
<doc id="1487326" url="https://pl.wikipedia.org/wiki?curid=1487326" title="15 Armia (niemiecka)">
15 Armia (niemiecka)



</doc>
<doc id="1487327" url="https://pl.wikipedia.org/wiki?curid=1487327" title="16 Armia (niemiecka)">
16 Armia (niemiecka)



</doc>
<doc id="1487328" url="https://pl.wikipedia.org/wiki?curid=1487328" title="Lucy Hawking">
Lucy Hawking

Lucy Hawking (ur. 2 listopada 1970) – angielska dziennikarka i pisarka.
Lucy Hawking jest córką Stephena Hawkinga i Jane Wilde-Hawking. Wraz z ojcem napisała książki:
Autorka powieści "Jaded" (2004) i "Run for Your Life" (2005) (wydaną także jako "The Accidental Marathon").

</doc>
<doc id="1487330" url="https://pl.wikipedia.org/wiki?curid=1487330" title="17 Armia (niemiecka)">
17 Armia (niemiecka)



</doc>
<doc id="1487335" url="https://pl.wikipedia.org/wiki?curid=1487335" title="2 Armia (niemiecka)">
2 Armia (niemiecka)



</doc>
<doc id="1487336" url="https://pl.wikipedia.org/wiki?curid=1487336" title="2 Armia Pancerna (niemiecka)">
2 Armia Pancerna (niemiecka)



</doc>
<doc id="1487338" url="https://pl.wikipedia.org/wiki?curid=1487338" title="Immanuel Munk">
Immanuel Munk

Immanuel Munk (ur. 30 maja 1852 w Poznaniu, zm. 1 sierpnia 1903 w Berlinie) – niemiecki fizjolog, brat Hermanna Munka.
Studiował na Uniwersytecie Fryderyka Wilhelma w Berlinie, Uniwersytecie we Wrocławiu i w Strasburgu. W 1873 roku otrzymał tytuł doktora medycyny, w 1883 roku habilitował się i został Privatdozentem, w 1895 roku profesorem tytularnym. W tym samym roku został następcą Johannesa Gada na stanowisku kierownika wydziału fizjologii specjalnej w berlińskim Instytucie Fizjologicznym. W 1899 roku profesorem zwyczajnym.

</doc>
<doc id="1487339" url="https://pl.wikipedia.org/wiki?curid=1487339" title="21 Armia (niemiecka)">
21 Armia (niemiecka)



</doc>
<doc id="1487340" url="https://pl.wikipedia.org/wiki?curid=1487340" title="24 Armia (niemiecka)">
24 Armia (niemiecka)



</doc>
<doc id="1487342" url="https://pl.wikipedia.org/wiki?curid=1487342" title="25 Armia (niemiecka)">
25 Armia (niemiecka)



</doc>
<doc id="1487343" url="https://pl.wikipedia.org/wiki?curid=1487343" title="3 Armia (niemiecka)">
3 Armia (niemiecka)



</doc>
<doc id="1487344" url="https://pl.wikipedia.org/wiki?curid=1487344" title="Elektron 2">
Elektron 2

Elektron 2 (ros. "Электрон 2") – radziecki satelita naukowy, wystrzelony razem z Elektronem 1, do badania zewnętrznych i wewnętrznych pasów radiacyjnych na inklinacjach większych niż w ówczesnych podobnych badaniach amerykańskich.
Statek spłonął w trakcie ponownego wejścia w atmosferę ziemską w kwietniu 1997.
Prace nad satelitami rozpoczęły się w czerwcu 1960, po wydaniu odpowiednich dekretów („"O zatwierdzeniu prac nad satelitą naukowym Elektron"”) 9 maja 1960 i 13 maja 1961.
Przyrządy naukowe.
Statek posiadał rejestrator danych, którego używano, gdy statek nie mógł przekazywać danych w czasie rzeczywistym do stacji naziemnych na terytorium ZSRR.

</doc>
<doc id="1487346" url="https://pl.wikipedia.org/wiki?curid=1487346" title="4 Armia (niemiecka)">
4 Armia (niemiecka)



</doc>
<doc id="1487347" url="https://pl.wikipedia.org/wiki?curid=1487347" title="4 Armia Pancerna (niemiecka)">
4 Armia Pancerna (niemiecka)



</doc>
<doc id="1487349" url="https://pl.wikipedia.org/wiki?curid=1487349" title="3 Armia Pancerna (niemiecka)">
3 Armia Pancerna (niemiecka)



</doc>
<doc id="1487350" url="https://pl.wikipedia.org/wiki?curid=1487350" title="5 Armia (niemiecka)">
5 Armia (niemiecka)



</doc>
<doc id="1487352" url="https://pl.wikipedia.org/wiki?curid=1487352" title="Platyoposaurus">
Platyoposaurus



</doc>
<doc id="1487353" url="https://pl.wikipedia.org/wiki?curid=1487353" title="5 Armia Pancerna (niemiecka)">
5 Armia Pancerna (niemiecka)



</doc>
<doc id="1487355" url="https://pl.wikipedia.org/wiki?curid=1487355" title="6 Armia (niemiecka)">
6 Armia (niemiecka)



</doc>
<doc id="1487358" url="https://pl.wikipedia.org/wiki?curid=1487358" title="Killearn">
Killearn

Killearn (w szkockim Gaelic: "Cill Earnain") – wieś w hrabstwie Stirling w centralnej Szkocji, licząca około 1700 mieszkańców (2011). Wioska znajduje się ok. 29 km na północ od Glasgow i 14.5 km od Loch Lomond. Tuż za wioską mieści się destylarnia Glengoyne.
Killearn To również miejsce narodzin humanisty i nauczyciela, George’a Buchanana (1506-1582). Buchanan uczył się w tutejszej szkole, następnie w St Andrews i w Paryżu, dzięki czemu stał się lingwistą w Łacinie i Grece, (plus francuski, ojczysty szkocki i Gaelic). W Bordeaux został profesorem łaciny, poświęcił się także pracy literackiej, m.in. tłumaczył tragedie greckie na łacinę.

</doc>
<doc id="1487361" url="https://pl.wikipedia.org/wiki?curid=1487361" title="7 Armia (niemiecka)">
7 Armia (niemiecka)



</doc>
<doc id="1487363" url="https://pl.wikipedia.org/wiki?curid=1487363" title="8 Armia (niemiecka)">
8 Armia (niemiecka)



</doc>
<doc id="1487364" url="https://pl.wikipedia.org/wiki?curid=1487364" title="9 Armia (niemiecka)">
9 Armia (niemiecka)



</doc>
<doc id="1487365" url="https://pl.wikipedia.org/wiki?curid=1487365" title="Saturn I Block 2 SA-5">
Saturn I Block 2 SA-5



</doc>
<doc id="1487372" url="https://pl.wikipedia.org/wiki?curid=1487372" title="Pinakoteka ateńska">
Pinakoteka ateńska

Pinakoteka ateńska – najsławniejsza i najstarsza pinakoteka starożytna, mieszcząca się w północno-zachodnim skrzydle Propylejów na ateńskim Akropolu, znana dziś głównie na podstawie skąpych źródeł pisanych.
Skrzydło to, stanowiące pomieszczenie dla ekspozycji obrazów, składało się z:
Wystawione tam dzieła malarzy greckich, m.in. Polignota, Aglaofona, Timajnetosa i innych, były prawdopodobnie zarówno freskami, jak i malowidłami wykonanymi na płytach drewnianych, gipsowych i marmurowych.
Do osób, które miały okazję zwiedzić ateńską pinakotekę należeli m.in. Polemon na przełomie III i II wieku p.n.e. i Pauzaniasz w II wieku n.e.

</doc>
<doc id="1487374" url="https://pl.wikipedia.org/wiki?curid=1487374" title="Przymiarki (potok)">
Przymiarki (potok)

Przymiarki – potok wypływający ze wzniesienia na terenie Rudawy, przy południowej krawędzi Wyżyny Olkuskiej w Rowie Krzeszowickim. Wypływa z kilku źródeł w części wsi "Podłonie", następnie płynie równoleżnikowo na wschód uregulowanym korytem po południowej stronie linii kolejowej i "przemiałowni kruszywa", łącząc się z potokiem wypływającym z zachodniego brzegu wzgórza Przymiarki oraz z potokiem wypływającym z Wąwozu Niegoszowickiego. Przy przejeździe kolejowo-drogowym w Niegoszowicach utworzono przy nim stawy rybne. Płynie przez pola uprawne pomiędzy Niegoszowicami a Kochanowem (koło oczyszczalni ścieków), gdzie wpada do Będkówki (ok. 30 m od jej ujścia do rzeki Rudawy).

</doc>
<doc id="1487375" url="https://pl.wikipedia.org/wiki?curid=1487375" title="Karta Tybetańczyków na Uchodźstwie">
Karta Tybetańczyków na Uchodźstwie

Karta Tybetańczyków na Uchodźstwie (potocznie zwana też konstytucją Tybetu; ang: "Charter of the Tibetans In-Exile") – dokument przyjęty przez Tybetańskie Zgromadzenie Przedstawicieli Ludowych (ang: Assembly of Tibetan People’s Deputies) 14 czerwca 1991. Karta ta powiązana jest z Centralnym Rządem Tybetańskim.

</doc>
<doc id="1487376" url="https://pl.wikipedia.org/wiki?curid=1487376" title="AFC Tubize">
AFC Tubize

AFC Tubize – belgijski klub piłkarski z siedzibą w miejscowości Tubize.
Historia.
Klub A.F.C. Tubize został założony w 1989 roku w wyniku fuzji dwóch innych zespołów – FC Tubize i Réunis Amis de Tubize. Jego początku sięgają jednak 25 grudnia 1925 roku, kiedy to utworzono klub o nazwie Cercle Sportif Tubizien. Od tego czasu drużyna wielokrotnie zmieniała nazwę oraz wchodziła w fuzję z innymi zespołami. W sezonie 2002/2003 klub A.F.C. Tubize zwyciężył w rozgrywkach trzeciej ligi i awansował do Tweede klasse. Tam występował przez pięć lat, jednak dopiero podczas sezonu 2007/2008 udało mu się awansować do Eerste Klasse dzięki zajęciu w ligowej tabeli drugiego miejsca. W sezonie 2008/2009 uplasował się jednak na przedostatniej lokacie i spadł do drugiej ligi.

</doc>
<doc id="1487377" url="https://pl.wikipedia.org/wiki?curid=1487377" title="Mistrzostwa Świata Juniorów w Lekkoatletyce 1996">
Mistrzostwa Świata Juniorów w Lekkoatletyce 1996

Mistrzostwa Świata Juniorów w Lekkoatletyce 1996 – szósta edycja mistrzostw świata juniorów odbyła się w Sydney, w Australii. Zawody zorganizowano między 20 a 25 sierpnia na Sydney International Athletic Centre. Reprezentanci Polski wywalczyli dwa medale – złoto w rzucie młotem zdobył Maciej Pałyszko, a srebro Tomasz Ścigaczewski w biegu na 110 m przez płotki.

</doc>
<doc id="1487379" url="https://pl.wikipedia.org/wiki?curid=1487379" title="Louis Wolffberg">
Louis Wolffberg

Louis Wolffberg (ur. 20 grudnia 1856 w Szczecinie, zm. w 1932) – niemiecki lekarz okulista.
Studiował w Królewcu, Monachium, Erlangen, Gdańsku i Paryżu, doktorem medycyny został w 1882 roku. Następnie specjalizował się w okulistyce u Jacobsona w Królewcu. Od 1881 roku u Schnellera w Gdańsku, od 1882 do 1883 u Sattlera w Erlangen i w 1884 u Meyera w Paryżu. Od 1887 roku prowadził klinikę okulistyczną Jany’ego we Wrocławiu. W 1897 roku założył czasopismo „Wochenschrift fuer Therapie und Hygiene des Auges”.

</doc>
<doc id="1487380" url="https://pl.wikipedia.org/wiki?curid=1487380" title="Konstytucja Tybetu">
Konstytucja Tybetu



</doc>
<doc id="1487381" url="https://pl.wikipedia.org/wiki?curid=1487381" title="Trzy Kopce (koło Klimczoka)">
Trzy Kopce (koło Klimczoka)



</doc>
<doc id="1487385" url="https://pl.wikipedia.org/wiki?curid=1487385" title="Trzy Kopce (Beskid Śląski)">
Trzy Kopce (Beskid Śląski)

Trzy Kopce – szczyt w Beskidzie Śląskim o wysokości 1082 m n.p.m., położony ok. 750 m na południowy zachód od Klimczoka. Jest zwornikiem dla odgałęziającego się tu w kierunku północno-zachodnim pasemka Błotnego.
Szczyt graniczny między miastem Bielsko-Biała, gminą Brenna a Szczyrkiem. Nazwa, podobnie jak w przypadku Trzech Kopców Wiślańskich, pochodzi od trzech kopców granicznych, jakie ustawiono tu, aby oznaczyć poszczególne obszary. W tym przypadku kopce oznaczały granice trzech wsi: Brennej, Wapienicy i Szczyrku, ale jednocześnie, od XVII w., granice Księstwa Cieszyńskiego i hrabstwa bielskiego należących do Austrii oraz dominium łodygowieckiego leżącego w granicach Polski. Później, do 1950, zbiegały się tu granice powiatów cieszyńskiego, bielskiego i bialskiego.
Na południowym skłonie szczytu znajduje się Jaskinia w Trzech Kopcach, kojarzona ze zbójnikami Wojciechem i Mateuszem Klimczokami mającymi ponoć tam kryjówkę. Na północnym stoku odkryto kamienne kopczyki, podobne do tych z Palenicy, jeszcze jednak ich nie przebadano.
W latach 30. XX wieku na szczycie powstało schronisko turystyczne na Trzech Kopcach, prowadzone przez Roberta Urbanek i jego żonę Anielę. Obiekt został zniszczony pod koniec II wojny światowej. Ruiny schroniska rozebrano ostatecznie po 1949. Jego fundamenty są widoczne tuż przy szlaku turystycznym z Klimczoka na Błatnią.
Po południowo-wschodniej stronie góry biegnie czerwony szlak z Siodła pod Klimczokiem na Przełęcz Salmopolską, zaś przez stoki południowo-zachodnie – czerwono znakowany szlak narciarski z Klimczoka przez Trzy Kopce i przełęcz Karkoszczonkę do Szczyrku.

</doc>
<doc id="1487386" url="https://pl.wikipedia.org/wiki?curid=1487386" title="Robert Foligny Broussard">
Robert Foligny Broussard

Robert Foligny Broussard (ur. 17 sierpnia 1864 w New Iberia, Luizjana, zm. 12 kwietnia 1918 w New Iberia, Luizjana) – amerykański prawnik i polityk związany z Partią Demokratyczną.
Życiorys.
W latach 1897–1915 reprezentował stan Luizjana w Izbie Reprezentantów Stanów Zjednoczonych, a w latach 1915–1918 był senatorem Stanów Zjednoczonych z tego stanu.
Jego brat, Edwin Sidney Broussard, także reprezentował stan Luizjana w Senacie Stanów Zjednoczonych.

</doc>
<doc id="1487387" url="https://pl.wikipedia.org/wiki?curid=1487387" title="Thomas Petranoff">
Thomas Petranoff



</doc>
<doc id="1487388" url="https://pl.wikipedia.org/wiki?curid=1487388" title="M128 GEMSS">
M128 GEMSS

M128 Ground Emplaced Mine Scattering System (GEMSS) – amerykański ustawiacz min wprowadzony na uzbrojenie US Armed Forces w 1986 roku. Jest to dwuosiowa przyczepa typu M794 na której umieszczono dwa obrotowe bębny mieszczące po 400 min przeciwpiechotnych M74, przeciwpancernych M75 lub szkolnych M79. Miny są wyrzucane z bębnów przez siłę odśrodkową i upadają w odległości 30-40 m od osi ruchu przyczepy co pozwala minować pas o szerokości 60-80 m. Gęstość minowania jest równa 1-2 miny na każde 25 m². Wyszkolona obsługa ustawia jeden ładunek min (800 szt.) w 10-15 minut, ponowne załadowanie ustawiacza minami przy pomocy specjalnego przenośnika taśmowego zajmuje do 20 minut. W czasie minowania M128 jest holowana przez samochód ciężarowy lub transporter opancerzony M113 z prędkością 3-3,5 km/h.
Wyprodukowano 69 sztuk ustawiaczy M128. Znalazły się one na wyposażeniu jednostek US Army stacjonujących w Europie. W drugiej połowie lat 90. M128 został zastąpiony przez M139 Volcano

</doc>
<doc id="1487390" url="https://pl.wikipedia.org/wiki?curid=1487390" title="Lagerpeton">
Lagerpeton

Lagerpeton – rodzaj dinozauromorfa żyjącego w późnym triasie (wczesny karnik) na terenach współczesnej Ameryki Południowej. Został opisany w 1971 roku przez amerykańskiego paleontologa Alfreda Romera w oparciu o niemal kompletną, połączoną stawowo kończynę tylną (UPLR 06, początkowo MLP-64-XI-14-10) odkrytą w formacji Chañares w Argentynie. Rok później Romer przypisał do rodzaju "Lagerpeton" dwie kości udowe, strzałkowe, łokciowe, kość piszczelową i liczne kręgi, jednak było to kwestionowane przez późniejszych autorów – Sereno i Arcucci stwierdzili, że zasadne jest przypisanie jedynie dwóch kości udowych, charakteryzujących się hakowatą głową, wydłużonym czwartym krętarzem i powiększonym kłykciem strzałkowym, które są cechami typowymi dla lagerpetona. "Lagerpeton" miał długie i smukłe kończyny tylne – palce I i V były zredukowane, II znacznie krótszy od III, a III nieco krótszy od IV. Na podstawie długości kości udowej długość lagerpetona szacuje się na około 70 cm. Archozaur ten był dwunożnym zwierzęciem, prawdopodobnie poruszającym się za pomocą skoków.
Klasyfikacja.
Romer początkowo zaliczył lagerpetona do grupy Pseudosuchia – stwierdził, że jego dokładna pozycja systematyczna jest trudna do ustalenia, wykluczył jednak bliskie pokrewieństwo z krokodylami i zasugerował, że należy do linii ewolucyjnej prowadzącej do dinozaurów. W 1986 roku Arcucci zaliczyła go do monotypowej rodziny Lagerpetonidae należącej do Pseudosuchia. Analizy filogenetyczne potwierdziły teorię Romera o stosunkowo bliskim pokrewieństwie lagerpetona z dinozaurami – jest on bazalnym dinozauromorfem nienależącym do kladu Dinosauriformes. W 2009 roku Sterling Nesbitt i współpracownicy przekształcili ukutą przez Arcucci nazwę „Lagerpetonidae” w Lagerpetidae – według przeprowadzonej przez nich analizy oprócz lagerpetona do tego kladu należy również "Dromomeron". W 2016 roku jako trzeciego przedstawiciela Lagerpetidae opisano "Ixalerpeton" – jest on prawdopodobnie bliżej spokrewniony z dromomeronem niż z lagerpetonem.

</doc>
<doc id="1487392" url="https://pl.wikipedia.org/wiki?curid=1487392" title="Bitwa pod Kabulem (1842)">
Bitwa pod Kabulem (1842)

Bitwa pod Kabulem – starcie zbrojne, które miało miejsce podczas I wojny brytyjsko-afgańskiej, kiedy tzw. „Armia Retrybucyjna” generałów George’a Pollocka i Williama Notta pokonała afgańskich powstańców pod Kabulem, a następnie zdobyła i zniszczyła miasto. Brytyjczycy odbili również jeńców wziętych do niewoli podczas zimowego odwrotu Armii Indusu.
Wieści o klęsce.
Brytyjska Armia Indusu zdobyła Kabul w 1839 r. na początku wojny i osadziła na tronie Szuję Szaha. Obalony Dost Mohammad Chan poddał się Brytyjczykom w listopadzie 1840 r. Rok później wybuchło w Afganistanie powstanie, na czele którego stanął syn Dosta Mohammada, Akbar Chan. 12 listopada brygada Roberta Sale'a została otoczona w Dżalalabadzie. Główne siły, pod komendą generała Williama Elphinstone’a, pozostały w Kabulu, jednak zostały odcięte przez afgańskich powstańców. 1 stycznia 1842 r. generał Elphinstone za cenę pozostawienia artylerii uzyskał zgodę Akbara Chana na odwrót z Kabulu do Dżalalabadu.
Odwrót rozpoczął się 6 stycznia. Rychło Armia Indusu stała się obiektem ataków Afgańczyków. Dzień po dniu po stronie Brytyjczyków przybywało zabitych, dezerterów i ofiar panującego mrozu. Towarzyszące armii kobiety, ich mężowie oraz wielu oficerów stało się afgańskimi zakładnikami (w niewoli znaleźli się m.in. generał Elphinstone oraz żona dowodzącego w Dżalalabadzie brygadiera Sale'a). Po południu 13 stycznia do Dżalalabadu przybył dr William Brydon, przynosząc wieści o zagładzie Armii Indusu.
Wieści o pogromie dotarły do gubernatora generalnego Indii lorda Aucklanda podczas pobytu w Kalkucie. Gubernator szybko przybył do Peszawaru, gdzie powierzył generałowi George’owi Pollockowi dowództwo nad tzw. „Armią Retrybucyjną”. Pollock przybył do Peszawaru 6 lutego i zastał tam zdemoralizowane dwie brygady sipajów. Od razu przystąpił do odbudowy wartości bojowej swoich jednostek. Jednocześnie planował odsiecz dla oblężonego w Dżalalabadzie Sale'a.
Ostatecznie pod koniec marca pod komendą Pollocka znalazło się 6 500 ludzi. Rdzeń armii stanowiły brytyjskie 3 pułk lekkich dragonów, 9 pułk piechoty i 31 pułk piechoty. Poza tym w Armii Retrybucyjnej znalazły się 1 i 10 pułk bengalskiej lekkiej kawalerii, 2 pułk nieregularnej kawalerii, 26, 30, 33, 53, 60 i 64 pułki bengalskiej piechoty, dwie baterie artylerii konnej, trzy baterie artylerii polowej i bateria artylerii górskiej.
Armia Retrybucyjna.
5 kwietnia 1842 r. Armia Retrybucyjna wyruszyła z Peszawaru w kierunku przełęczy Khyber. Afgańczycy zagrodzili jej drogę barykadą z drzew i krzewów, jednak ostrzał artylerii zmusił ich do porzucenia stanowisk. Tej samej nocy armia przekroczyła przełęcz. W tym samym czasie w Kabulu zamordowano osadzonego trzy lata wcześniej przez Brytyjczyków Szuję Szaha. Jego syn, Futteh Jung, zbiegł do armii Pollocka. 13 kwietnia Pollock przybył do Dżalalabadu, który już został uwolniony od oblężenia przez śmiały wypad jego załogi.
W Dżalalabadzie siły Pollocka wzmocnił garnizon twierdzy w liczbie 1500 z 13 pułku piechoty, 35 bengalskiego pułku piechoty, szwadronu kawalerii, oddziału saperów i artylerii. Pollock zatrzymał się w mieście, oczekując na rozkazy od nowego gubernatora generalnego, lorda Ellenborough, który na początku roku zastąpił Aucklanda. Główną troską dowódcy Armii Retrybucyjnej było uwolnienie zakładników z afgańskiej niewoli.
Rozkazy od Ellenborougha nadeszły w połowie maja i nakazywały natychmiastowy odwrót do Indii. Zanim jednak wojska Pollocka zakończyły przygotowania do odwrotu, gubernator zmienił zdanie i 4 lipca nakazał armii Pollocka odwrót do Indii drogą przez Kabul. Tam również miał zmierzać maszerujący z Kandaharu generał William Nott.
Generał William Nott.
William Nott brał udział w wojnie od samego jej początku. Dowodził oddziałami brytyjskim w Kandaharze w południowym Afganistanie. Trzeźwo myślący oficer znany był jednak z trudnego charakteru. Ta wada oraz brak szacunku dla Szui Szacha i fakt, że był oficerem Kompanii Wschodnioindyjskiej sprawiły, że nie otrzymał stanowiska głównodowodzącego wojsk brytyjskich w Afganistanie. Nott dowodził w Kandaharze 40 i 41 brytyjskim pułkiem piechoty, 3 pułkiem kawalerii z Bombaju, oddziałem kawalerii Skinnera, pułkiem kawalerii nieregularnej, 16, 38, 42 i 43 bengalskimi pułkami piechoty, 12 pułkiem Khelat-i-Ghilzai, dwoma bateriami artylerii konnej i dwoma bateriami artylerii polowej. Oddziały Notta charakteryzowały się znakomitym wyszkoleniem i wysokim morale.
W grudniu 1841 r. Elphinstone nakazał Nottowi wysłać do Kabulu brygadę Maclarena, jednak z powodu nadciągającej zimy podróż przez góry stała się niemożliwa i Maclaren pozostał w Kandaharze. Pod koniec stycznia do Notta nadeszły wieści o masakrze Armii Indusu podczas odwrotu z Kabulu, a także list od Szui Szacha, w którym ten domagał się oddania miasta afgańskiemu gubernatorowi i wycofania się Brytyjczyków do Indii. Nott z miejsca odmówił opuszczenia miasta. W marcu 1842 r. do Kandaharu nadeszły wieści o kapitulacji garnizonu w Ghazni. Mimo iż Afgańczycy zagwarantowali garnizonowi wolną drogę do Indii, zaraz po kapitulacji wymordowali Hindusów, a brytyjskich oficerów wzięli do niewoli.
W maju nadeszły do Kandaharu rozkazu powrotu do Indii wysłane przez lorda Ellenborough. 4 lipca gubernator zmienił rozkazy, nakazując Nottowi marsz na Kabul. 9 sierpnia Nott odesłał do Indii większość swoich sił i na czele obu brytyjskich pułków, jednego pułku sipajów oraz artylerii wyruszył w kierunku afgańskiej stolicy. 28 sierpnia w drodze do Ghazni jego kawaleria poniosła straty w niespodziewanym ataku Afgańczyków. 30 sierpnia doszło do bitwy z Afgańczykami. Nott zadał przeciwnikowi ciężkie starty i zmusił do odwrotu.
5 września armia Notta wkroczyła do Ghazni. W odwecie za masakrę garnizonu i niewolę brytyjskich oficerów mieszkańcy zostali wypędzeni, a miasto zniszczone. Na rozkaz lorda Ellenborough z miasta wywieziono słynne wrota Somnath, które w przeszłości Afgańczycy wywieźli z Indii. 43 bengalski pułk piechoty eskortował te wrota do Indii. 17 września reszta armii Notta przybyła do Kabulu i zastała tam już wojska generała Pollocka.
Brytyjczycy w Kabulu.
Pollock i jego Armia Retrybucyjna wyruszyła z Dżalalabadu na początku sierpnia. Na drodze do stolicy mijali niepochowane ciała i kości żołnierzy Armii Indusu. W drodze doszło do dwóch starć z Afgańczykami. Do największego z nich doszło 15 września pod Huft Kotal, gdzie Pollock zadał ciężką klęskę 15-tysięcznej armii Akbar Chana. Wkrótce po bitwie Armia Retrybucyjna wkroczyła do Kabulu. W odwecie za masakrę Armii Indusu Brytyjczycy zabijali każdego Afgańczyka znalezionego z bronią w ręku. Zniszczono fortyfikacje Kabulu i wielki bazar, wycięto drzewa owocowe. Represje spadły również na mieszkańców okolicznych wiosek. Zostali zabici, a ich wioski puszczono z dymem.
Zanim Armia Retrybucyjna dotarła do Kabulu Afgańczycy wywieźli z miasta trzymanych tam zakładników i wysłali ich do Bamian. Pollock wysłał tam oddział kawalerii pod dowództwem Richmonda Shakespeara. Jako wsparcie przydzielił mu oddział piechoty pod komendą Roberta Sale'a, którego żona i córka znajdowały się w afgańskiej niewoli. Shakespear przybył do Bamian 17 września i stwierdził, że brytyjscy jeńcy negocjują z Afgańczykami warunki swojego uwolnienia. 21 września jeńcy wraz z eskortą przybyli do Kabulu, gdzie zgotowano im gorące przyjęcie.
W tym samym czasie dywizja Armii Retrybucyjnej została wysłana z karną ekspedycją do prowincji Kohistan. Brytyjczycy zdobyli jej stolicę Czarikar. Miasto zostało puszczone z dymem, a jego mieszkańcy wymordowani.
Koniec wojny.
12 października 1842 r. oddziały Pollocka i Notta opuściły Kabul i rozpoczęły marsz do Indii. Szły przez Gandamak, Dżalalabad i Peszawar. Po drodze zniszczono miasta Dżalalabad i Ali Masjid oraz liczne wioski. Podczas tego marszu potwierdziły się słowa księcia Wellington, że „łatwo jest wejść do Afganistanu, ale trudniej z niego wyjść” ("It is easy to get into Afghanistan. The problem is getting out again"). Afgańczycy urządzali na wojska brytyjskie liczne zasadzki, głównie na przełęczach. W walkach tych zginęło ok. 60 żołnierzy.
Maszerując do Indii wojska brytyjskie zauważyły samotnego jeźdźca, który zmierzał do Afganistanu. Był to obalony 3 lata wcześniej Dost Mohammad Chan, który uwolniony przez Brytyjczyków wracał do swojego państwa. Nakazując jego uwolnienie lord Ellenborough powiedział: "Niech Afganistan ma swego emira, niech powróci tam anarchia!".

</doc>
<doc id="1487393" url="https://pl.wikipedia.org/wiki?curid=1487393" title="Andrew Price">
Andrew Price

Andrew Price (ur. 2 kwietnia 1854, zm. 5 lutego 1909) – amerykański polityk, prawnik i plantator związany z Partią Demokratyczną.
Życiorys.
Po śmierci swojego teścia Edwarda Jamesa Gaya w 1889 roku został wybrany w wyborach uzupełniających na jego miejsce jako przedstawiciel trzeciego okręgu wyborczego w Luizjanie w Izbie Reprezentantów Stanów Zjednoczonych, gdzie zasiadał do 1897 roku.

</doc>
<doc id="1487394" url="https://pl.wikipedia.org/wiki?curid=1487394" title="Odznaka „Missio Reconciliationis”">
Odznaka „Missio Reconciliationis”



</doc>
<doc id="1487398" url="https://pl.wikipedia.org/wiki?curid=1487398" title="Kolor pomarańczowy">
Kolor pomarańczowy



</doc>
<doc id="1487400" url="https://pl.wikipedia.org/wiki?curid=1487400" title="Płońsk (stacja kolejowa)">
Płońsk (stacja kolejowa)

Płońsk – stacja kolejowa w Płońsku, w województwie mazowieckim, w Polsce. Znajdują się tu 2 perony. Dworzec wybudowany według typowego projektu stacji średniej wielkości zastosowanego również m.in. w Sierpcu.
W roku 2017 stacja obsługiwała 50–99 pasażerów na dobę.

</doc>
<doc id="1487402" url="https://pl.wikipedia.org/wiki?curid=1487402" title="Oświata w Bielsku-Białej">
Oświata w Bielsku-Białej

Szkolnictwo niższe.
W Bielsku-Białej znajdują się:
Organizacją, obsługą ekonomiczno–administracyjną, zapewnieniem warunków działania oraz nadzorem nad funkcjonowaniem publicznych placówek oświatowych zajmuje się Miejski Zarząd Oświaty, powstały 1 lipca 2007 r. z połączenia Wydziału Edukacji Urzędu Miejskiego oraz Zakładu Obsługi Szkół i Przedszkoli Miejskich.

</doc>
<doc id="1487405" url="https://pl.wikipedia.org/wiki?curid=1487405" title="Kamienice (potok)">
Kamienice (potok)

Kamienice – potok w Dolinie Kamienic na Wyżynie Olkuskiej na Wyżynie Krakowsko-Częstochowskiej wśród pól uprawnych, na zachód od zabudowań Miękini i na wschód od Filipowic. Nazwa doliny pochodzi od Kamienic - malowniczych skał wapiennych górujących nad zachodnim zboczem doliny. Skałki te zbudowane są z karbońskiego wapienia. Dolina leży w południowej strefie uskokowej krawędzi Wyżyny Krakowsko-Częstochowskiej. Potok bierze swój początek z obfitych źródeł w górnej części doliny. W ich pobliżu, we wschodnim zboczu doliny znajduje się uznana za pomnik przyrody Skała Pipkowa. Dalej płynąc dnem doliny na południe, wpada do Filipówki.

</doc>
<doc id="1487408" url="https://pl.wikipedia.org/wiki?curid=1487408" title="Zieleń miejska we Wrocławiu">
Zieleń miejska we Wrocławiu

Zieleń miejska we Wrocławiu – obszary zieleni we Wrocławiu. Należą do nich przede wszystkim: parki, lasy i ogrody. We Wrocławiu znajduje się 45 parków, 10 lasów i 3 duże ogrody.
Lasy i inne tereny leśne.
Lasy we Wrocławiu, wg danych na 2006 rok, zajmowały obszar około 2.286,21 ha, co daje wskaźnik lesistości na poziomie 7,7%.
Od 1 stycznia 2000 r. znaczącą częścią terenów zielonych we Wrocławiu zarządza jednostka budżetowa Gminy Wrocław, powołana uchwałą nr XV/488/99 Rady Miejskiej Wrocławia z 9 grudnia 1999, pod nazwą Zarząd Zieleni Miejskiej. Pozostała część obszarów zieleni (m.in. na terenach cmentarzy, lasów państwowych, ZOO, Ogrodu Botanicznego, a także mniejsze skupiska zieleni na terenach prywatnych i wewnątrz zabudowy mieszkaniowej pozostają w zarządzie innych zarządców lub właścicieli tych terenów.

</doc>
<doc id="1487411" url="https://pl.wikipedia.org/wiki?curid=1487411" title="Prowincja Bến Tre">
Prowincja Bến Tre

Bến Tre – prowincja Wietnamu, znajdująca się w południowej części kraju, w Region Delty Mekongu.
Podział administracyjny.
W skład prowincji Bến Tre wchodzi siedem dystryktów oraz jedno miasto.

</doc>
<doc id="1487416" url="https://pl.wikipedia.org/wiki?curid=1487416" title="Imprezy cykliczne w Bielsku-Białej">
Imprezy cykliczne w Bielsku-Białej

Imprezy cykliczne i festiwale w Bielsku-Białej:
Dawne imprezy cykliczne w Bielsku-Białej:

</doc>
<doc id="1487417" url="https://pl.wikipedia.org/wiki?curid=1487417" title="Dywizja Forteczna Stettin">
Dywizja Forteczna Stettin



</doc>
<doc id="1487419" url="https://pl.wikipedia.org/wiki?curid=1487419" title="Toreutyka antyczna">
Toreutyka antyczna

 
Toreutyka, metaloplastyka – sztuka artystycznej obróbki metalu (brązu, srebra, złota), głównie na zimno, przy użyciu techniki repusowania, puncowania, cyzelowania, grawerowania itp.
Od starożytności stosowano ją do dekorowania m.in. posągów, broni, naczyń, biżuterii. W starożytnej Grecji wytworami toreutów były przedmioty użytkowe, np. luksusowe zastawy stołowe, zwierciadła, ozdoby mebli, ale także statuetki i złote części posągów chryzelefantynowych. W IV wieku p.n.e. do najważniejszych ośrodków toreutyki należały Korynt (znany z jakości zwierciadeł), Ateny, Chalkis i Tarent. Rozkwit tej sztuki, zwłaszcza produkcja wyrobów z metali szlachetnych, nastąpił w okresie hellenistycznym (m.in. w Aleksandrii).
Do wybitnych greckich toreutów, znanych z przekazów antycznych, należeli Kolotes (współpracownik Fidiasza, który sam zajmował się również toreutyką), Boetos z Chalkedonu, Boetos z Karchedonu, Mys, Pyteasz, Rojkos, Stratonikos z Kyziku. W okresie rzymskim renomę zyskali Chejrizofos, Demetrios z Efezu i Zopyros. U Etrusków, którzy wysoko rozwinęli toreutykę w oparciu o wzory greckie, mistrzostwem zasłynęli Wulka z Wejów i Novios Plautios – twórca tzw. cisty ficorońskiej.
Zdobione wyroby metaloplastyczne ze srebra i złota cenione były wysoko przez Rzymian, gdzie szczególny rozwój toreutyki nastąpił w epoce Augusta.
Odkryte zestawy luksusowych naczyń (zastawy stołowe) pochodzą na ogół z rzymskich willi, także spoza granic cesarstwa (Niemcy, Dania). W ich dekoracji oprócz motywów mitologicznych (rzadko historycznych) przeważają roślinne, swymi elementami (liście, wici) podkreślające kształt naczynia. Do najczęstszych i najlepiej zachowanych należą odnalezione w postaci skarbów wyroby toreutyczne z epoki późnego cesarstwa (głównie IV w. n.e.). Najbardziej znane to skarby z Boscoreale, Eskwilinu, Hildesheim, Mildenhall, Arras, skarby z Sisaku i z Vinkovci.

</doc>
<doc id="1487420" url="https://pl.wikipedia.org/wiki?curid=1487420" title="Niemieckie dywizje forteczne">
Niemieckie dywizje forteczne



</doc>
<doc id="1487421" url="https://pl.wikipedia.org/wiki?curid=1487421" title="Jan Dekert">
Jan Dekert



</doc>
<doc id="1487422" url="https://pl.wikipedia.org/wiki?curid=1487422" title="1 Dywizja Strzelców Górskich (niemiecka)">
1 Dywizja Strzelców Górskich (niemiecka)



</doc>
<doc id="1487423" url="https://pl.wikipedia.org/wiki?curid=1487423" title="2 Dywizja Strzelców Górskich (niemiecka)">
2 Dywizja Strzelców Górskich (niemiecka)



</doc>
<doc id="1487424" url="https://pl.wikipedia.org/wiki?curid=1487424" title="Pedro Rodríguez (teolog)">
Pedro Rodríguez (teolog)

Pedro Rodriguez (ur. 19 lipca 1933 w Kartagenie) – kapłan katolicki, teolog specjalizujący się w eklezjologii. Jest księdzem numerariuszem Opus Dei. Wykłada na Uniwersytecie Nawarry, przez wiele lat był dziekanem tamtejszego wydziału teologii.
Prace.
Przygotowane przez Rodrigueza wydanie krytyczne "Catechismus Romanus", katechizmu Soboru Trydenckiego, było chwalone przez kard. Józefa Ratzingera, z którego korzystał on przy opracowaniu Katechizmu Kościoła Katolickiego. 
Niektóre prace:

</doc>
<doc id="1487425" url="https://pl.wikipedia.org/wiki?curid=1487425" title="3 Dywizja Górska (niemiecka)">
3 Dywizja Górska (niemiecka)



</doc>
<doc id="1487427" url="https://pl.wikipedia.org/wiki?curid=1487427" title="M138 GEMSS">
M138 GEMSS

M138 Ground Emplaced Mine Scattering System (GEMSS) - amerykański ustawiacz min wprowadzony na uzbrojenie US Armed Forces w 1991 roku. Jest to ważące około 50 kg urządzenie, które może być zamontowane na transporterze opancerzonym M113, transporterze M548 czy samochodzie CUCV, HMMWV, M35 czy M809. Ustawiacz jest obsługiwany przez jednego żołnierza, który ręcznie umieszcza w nim pojedyncze miny. Po załadowaniu ustawiacz odbezpiecza zapalnik miny, ustawia okres samolikwidacji, a następnie wyrzuca ją na odległość 20-30 m od pojazdu. Ustawiacz może być wykorzystywany do ustawiania min przeciwpiechotnych M74, przeciwpancernych M75 lub szkolnych M79.
Wyprodukowano 174 sztuk ustawiaczy M138 przeznaczonych dla US Army. 30 z nich zostało następnie odsprzedanych US Marine Corps.

</doc>
<doc id="1487428" url="https://pl.wikipedia.org/wiki?curid=1487428" title="4 Dywizja Górska (niemiecka)">
4 Dywizja Górska (niemiecka)



</doc>
<doc id="1487429" url="https://pl.wikipedia.org/wiki?curid=1487429" title="7 Dywizja Górska (niemiecka)">
7 Dywizja Górska (niemiecka)



</doc>
<doc id="1487430" url="https://pl.wikipedia.org/wiki?curid=1487430" title="Grand Prix Szwecji Formuły 1">
Grand Prix Szwecji Formuły 1

Grand Prix Szwecji – wyścig organizowany w ramach mistrzostw świata Formuły 1 w latach 1973–1978. Zawody rozgrywano na torze Scandinavian Raceway.

</doc>
<doc id="1487431" url="https://pl.wikipedia.org/wiki?curid=1487431" title="Pedro Rodriguez">
Pedro Rodriguez



</doc>
<doc id="1487434" url="https://pl.wikipedia.org/wiki?curid=1487434" title="1 Dywizja Pancerna (niemiecka)">
1 Dywizja Pancerna (niemiecka)



</doc>
<doc id="1487436" url="https://pl.wikipedia.org/wiki?curid=1487436" title="Szlaki turystyczne w Bielsku-Białej">
Szlaki turystyczne w Bielsku-Białej

Szlaki górskie.
W rejonie Bielska-Białej znajduje się bardzo gęsta sieć szlaków turystycznych. Prowadzą one na wszystkie szczyty górskie w mieście i okolicach.
Szlaki turystyczne górskie przebiegające w granicach Bielska-Białej:
W Straconce rozpoczyna się także Mały Szlak Beskidzki o długości 137 km.
Dotarcie w góry umożliwia wybudowana w 1953 roku, gruntownie zmodernizowana na przełomie lat 1993 i 1994 jedna z najnowocześniejszych kolei linowych w Polsce, która w swoich gondolach wwozi turystów z Olszówki na wysokość 960 m n.p.m. tuż pod szczytem Szyndzielni.
Szlaki nizinne.
W granicach Bielska-Białej przebiegają trzy nizinne szlaki turystyczne: Szlak 700-lecia Bielska, Szlak Najazdu Szwedzkiego oraz jeden nie nazwany.
Pierwszy oznaczony jest kolorem zielonym (). Rozpoczyna się on przy Dworcu Głównym, biegnie ulicami Matejki, Mickiewicza, przez pl. Chrobrego, Podcienie, Rynek, Celną, Sobieskiego, dookoła starobielskiego grodziska, przez ul. Nad Potokiem, wzgórze Trzy Lipki i dalej poza granicami miasta: przez Mazańcowice, Międzyrzecze Górne, Międzyrzecze Dolne, Ligotę, Zabrzeg do dworca kolejowego w Czechowicach-Dziedzicach (na odcinku Czechowice-Dziedzice − Wzgórze Trzy Lipki nie odnawiany od 2005 roku − przeznaczony do kasacji).
Drugi oznaczony jest kolorem żółtym (). Biegnie z Żywca (a dokładniej z żywieckiego browaru przez Grojec, Park Zamkowy, śródmieście i dalej brzegiem Jeziora Żywieckiego) przez Pietrzykowice Żywieckie, Łodygowice, Wilkowice do bielskiego kościoła św. Barbary (na odcinku Bielsko-Biała Mikuszowice − Łodygowice nie odnawiany od 2000 roku − przeznaczony do kasacji).
Trzeci oznaczony jest kolorem czarnym (). Biegnie z centrum Aleksandrowic, na zachód od Osiedla Beskidzkiego, przy lotnisku Bielsko-Biała Aleksandrowice, przez Górną Wapienicę i dalej poza granicami miasta: przez Jaworze, wschodnią Jasienicę do Międzyrzecza Górnego.
Trasy rowerowe.
Przez Bielsko-Białą przebiega Międzynarodowy Szlak Rowerowy Greenways Kraków – Morawy – Wiedeń. Na terenie miasta biegnie on przez wzgórze Trzy Lipki, Stare Bielsko i Wapienicę.
Ponadto w ostatnich latach powstały w Bielsku-Białej (głównie w dzielnicach południowych – Kamienica, Olszówka, Mikuszowice, Leszczyny, Wapienica) liczne ścieżki rowerowe, biegnące najczęściej wzdłuż głównych dróg.
Szlak architektury drewnianej.
Bielsko-Biała leży na Szlaku architektury drewnianej województwa śląskiego. Bielskie obiekty leżące na Szlaku to: Dom Tkacza przy ul. Sobieskiego 51 z końca XVIII w. oraz kościół św. Barbary z 1690 r. w Mikuszowicach.
Szlak Zabytków Techniki.
W Bielsku-Białej leży jeden obiekt na trasie Szlaku Zabytków Techniki Województwa Śląskiego – Muzeum Techniki i Włókiennictwa.
W 2013 roku został wykreślony Dworzec Główny PKP ze szlaku, bowiem nie spełniał podstawowych kryteriów.

</doc>
<doc id="1487438" url="https://pl.wikipedia.org/wiki?curid=1487438" title="Bến Tre">
Bến Tre

Bến Tre – miasto w Wietnamie, stolica prowincji Bến Tre. W 2012 roku ludność miasta wynosiła 63 861 mieszkańców.

</doc>
<doc id="1487449" url="https://pl.wikipedia.org/wiki?curid=1487449" title="17 Dywizja Pancerna (niemiecka)">
17 Dywizja Pancerna (niemiecka)



</doc>
<doc id="1487450" url="https://pl.wikipedia.org/wiki?curid=1487450" title="18 Dywizja Pancerna (niemiecka)">
18 Dywizja Pancerna (niemiecka)



</doc>
<doc id="1487455" url="https://pl.wikipedia.org/wiki?curid=1487455" title="Aristides Leão">
Aristides Leão

Aristides de Azevedo Pacheco Leão (ur. 3 sierpnia 1914 w Rio de Janeiro, zm. 14 grudnia 1993 tamże) – brazylijski biolog, jeden z założycieli Instytutu Biofizyki przy Uniwersytecie w Rio de Janeiro. Odkrywca zjawiska elektrofizjologicznego szerzenia się depresji aktywności neuronalnej w ośrodkowym układzie nerwowym.

</doc>
<doc id="1487456" url="https://pl.wikipedia.org/wiki?curid=1487456" title="2 Dywizja Lekka (niemiecka)">
2 Dywizja Lekka (niemiecka)



</doc>
<doc id="1487457" url="https://pl.wikipedia.org/wiki?curid=1487457" title="2 Dywizja Pancerna (niemiecka)">
2 Dywizja Pancerna (niemiecka)



</doc>
<doc id="1487460" url="https://pl.wikipedia.org/wiki?curid=1487460" title="21 Dywizja Pancerna (niemiecka)">
21 Dywizja Pancerna (niemiecka)



</doc>
<doc id="1487463" url="https://pl.wikipedia.org/wiki?curid=1487463" title="22 Dywizja Pancerna (niemiecka)">
22 Dywizja Pancerna (niemiecka)



</doc>
<doc id="1487467" url="https://pl.wikipedia.org/wiki?curid=1487467" title="Anatolij Marczenko">
Anatolij Marczenko

Anatolij Marczenko (Анато́лий Ти́хонович Ма́рченко, ur. 23 stycznia 1938, zm. 8 grudnia 1986 w Czistopolu) – rosyjski pisarz, dysydent, pośmiertnie laureat, wraz z Nelsonem Mandelą, pierwszej Nagrody Sacharowa w 1988 roku.
Życiorys.
Po raz pierwszy aresztowany w 1957 (był wówczas robotnikiem), na podstawie sfałszowanego oskarżenia o udział w bójce. Skazany na reedukację w obozie pracy pod Karagandą, z którego zbiegł. Schwytany podczas nieudanej próby przekroczenia granicy z Iranem. W 1961 skazany na sześć lat obozu za „zdradę ojczyzny”. Podczas próby ucieczki z obozu w Mordowii ponownie schwytany i skazany na dwa lata więzienia we Włodzimierzu. Poznał tam Julija Daniela. Zwolniony w 1966. Niezwłocznie po wyjściu spisał swoje wspomnienia z więzień w książce "Moje świadectwo". Początkowo krążyła ona w nielegalnych odbitkach, a później doczekała się wydań w Europie Zachodniej, uświadamiając tamtejszym społeczeństwom fakt ciągłego istnienia obozów koncentracyjnych na terenie ZSRR. W 1968 wystosował serię listów protestacyjnych przeciwko istnieniu systemu obozów oraz list solidarnościowy do uczestników Praskiej Wiosny. Skazano go za to na rok łagru o zaostrzonym rygorze. W obozie skazano go dodatkowo na kolejne dwa lata. Poznał tam swoją przyszłą żonę – Łarysę Bogoraz (odsiadującą wyrok za protesty przeciw inwazji na Czechosłowację). W 1971 opuścił obóz, ale od razu zesłano go na Syberię. Tam urodził mu się syn – Paweł (1973). W 1974, nieustannie nękany w różny sposób złożył podanie o paszporty emigracyjne. W odpowiedzi skazano go na dalsze cztery lata zsyłki za, jakoby „naruszanie zasad przebywania pod nadzorem”. Podjął wówczas długotrwały strajk głodowy, a także napisał "List do robotników amerykańskich", w którym nakreślił warunki życia robotników sowieckich. 12 maja 1976 był współzałożycielem moskiewskiego Komitetu Helsińskiego. We wrześniu 1980 podpisał oświadczenie solidarności z polskimi robotnikami popierające powstanie NSZZ „Solidarność”. Za te działania został skazany za „agitację antysowiecką” na dziesięć lat łagru i pięć lat zesłania. W kwietniu 1984 ostatni raz uzyskał widzenie z żoną. Po obozowych przejściach przeszedł zapalenie opon mózgowych, stracił słuch, zapadł na choroby serca i miał otwarte wrzody żołądka. Nie doczekał końca wyroku w 1996, zmarł w więzieniu czistopolskim w wyniku schorzeń, tortur jakim poddano go w grudniu 1983 i długotrwałego strajku głodowego. W akcie zgonu podano, że zmarł na „wylew krwi do mózgu”. Władze sowieckie nie pozwoliły na udział w pogrzebie kogokolwiek poza żoną, w tym duchownego, a także na przewiezienie zwłok do Moskwy, w związku z czym spoczął na cmentarzu w Czystopolu. Wcześniejsze międzynarodowe próby jego uwolnienia spełzły na niczym.

</doc>
<doc id="1487469" url="https://pl.wikipedia.org/wiki?curid=1487469" title="Port lotniczy Kustanaj">
Port lotniczy Kustanaj

Port lotniczy Kustanaj (IATA: KSN, ICAO: UAUU) – port lotniczy położony w Kustanaj, w obwodzie kustanajskim, w Kazachstanie.

</doc>
<doc id="1487470" url="https://pl.wikipedia.org/wiki?curid=1487470" title="25 Dywizja Pancerna (niemiecka)">
25 Dywizja Pancerna (niemiecka)



</doc>
<doc id="1487472" url="https://pl.wikipedia.org/wiki?curid=1487472" title="27 Dywizja Pancerna (niemiecka)">
27 Dywizja Pancerna (niemiecka)



</doc>
<doc id="1487473" url="https://pl.wikipedia.org/wiki?curid=1487473" title="3 Dywizja Lekka (niemiecka)">
3 Dywizja Lekka (niemiecka)



</doc>
<doc id="1487475" url="https://pl.wikipedia.org/wiki?curid=1487475" title="Boys">
Boys

Zobacz też:

</doc>
<doc id="1487477" url="https://pl.wikipedia.org/wiki?curid=1487477" title="3 Dywizja Pancerna (niemiecka)">
3 Dywizja Pancerna (niemiecka)



</doc>
<doc id="1487478" url="https://pl.wikipedia.org/wiki?curid=1487478" title="4 Dywizja Lekka (niemiecka)">
4 Dywizja Lekka (niemiecka)



</doc>
<doc id="1487479" url="https://pl.wikipedia.org/wiki?curid=1487479" title="4 Dywizja Pancerna (niemiecka)">
4 Dywizja Pancerna (niemiecka)



</doc>
<doc id="1487480" url="https://pl.wikipedia.org/wiki?curid=1487480" title="5 Dywizja Lekka (niemiecka)">
5 Dywizja Lekka (niemiecka)



</doc>
<doc id="1487482" url="https://pl.wikipedia.org/wiki?curid=1487482" title="5 Dywizja Pancerna (niemiecka)">
5 Dywizja Pancerna (niemiecka)



</doc>
<doc id="1487488" url="https://pl.wikipedia.org/wiki?curid=1487488" title="Grupa Kurelisa">
Grupa Kurelisa

Grupa Kurelisa (łot. "Kureļa grupa"), zwana też Łotewską Armią Narodową – ochotnicza formacja wojskowa złożona z Łotyszy pod koniec II wojny światowej.
Historia.
W lipcu 1944 r. emerytowany generał Jānis Kurelis utworzył głównie spośród b. członków przedwojennej organizacji paramilitarnej Aizsargi z Rygi konspiracyjną grupę zbrojną. Odbyło się to za przyzwoleniem niemieckich władz okupacyjnych. Niemcy polecili gen. J. Kurelisowi, aby część jego oddziałów zajęła pozycje obronne na froncie pomiędzy miejscowościami Pļaviņas i Ķegums. Około 200 ludzi miało natomiast być skierowanymi na tyły wojsk niemieckich do walki z partyzantką. W rzeczywistości celem Grupy Kurelisa, nazywanej przez samych Łotyszy Łotewską Armią Narodową, była walka o niepodległość Łotwy. 
W poł. sierpnia 1944 r. gen. J. Kurelis uznał polityczne zwierzchnictwo nowo utworzonej konspiracyjnej Łotewskiej Rady Centralnej (LCP), kierowanej przez działacza niepodległościowego Konstantīnsa Čakste. Wczesną jesienią 1944 r. oddziały gen. J. Kurelisa przeszły na obszar Kurlandii, działając na tyłach niemieckiej Grupy Armii "Kurlandia". Liczyły wówczas ok. 2-3 tys. ludzi, a w ich skład wchodzili też łotewscy Rosjanie i Polacy. Tam nawiązano kontakt z kierownictwem LCP przebywającym w Ventspils, a także za jego pośrednictwem radiową łączność z posłem łotewskim w Sztokholmie. Generał J. Kurelis próbował skontaktować się z Międzynarodowym Czerwonem Krzyżem w Szwecji w celu zdobycia medykamentów i żywności, ale władze szwedzkie odmówiły ostatecznie pomocy. Szwedzki wywiad uzyskał natomiast informacje o rozmieszczeniu wojsk niemieckich i sowieckich oraz sytuacji wewnętrznej na okupowanej Łotwie. Członkowie Grupy Kurelisa prowadzili też agitację niepodległościową wśród łotewskich żołnierzy Waffen-SS i innych formacji niemieckiej armii.
W rezultacie Niemcy 14 listopada przystąpili do likwidacji Grupy Kurelisa. Większość jej członków dobrowolnie poddała się i zdała broń. Większość oficerów gen. J. Kurelisa (m.in. płk Liepiņš, ppłk Graudiņš, kpt. Kristaps Upelnieks, kpt. J. Mucenieks, por. Liepins, por. Ankravs, ppor. Jānis Gregors, ppor. Rasa, ppor. Prikulis) po procesie przed trybunałem wojskowym zostało rozstrzelanych 20 listopada 1944 r. w Lipawie. Około 500 członków grupy, w tym gen. J. Kurelis, trafiło do obozu koncentracyjnego Stutthof. Jednakże 400-osobowy batalion por. Robertsa Rubenisa, składający się z dwóch ciężkich kompanii, kompanii karabinów maszynowych i kompanii strzeleckiej, odmówił poddania się. Po 25 dniach ciężkich walk (poległ por. R. Rubenis i ok. 160 pozostałych Łotyszy) batalion 10 grudnia 1944 r. rozproszył się na małe grupki, które zbiegły do lasu. Około 70-90 Łotyszy przystąpiło do sowieckiego oddziału partyzanckiego "Krasnaja strieła".

</doc>
<doc id="1487489" url="https://pl.wikipedia.org/wiki?curid=1487489" title="Sowlinka">
Sowlinka

Sowlinka, Sowlina – potok, prawy dopływ Łososiny o długości 14,27 km i powierzchni zlewni 63,36 km². Płynie przez Starą Wieś i miasto Limanowa w województwie małopolskim, powiecie limanowskim.
Według lotniczej mapy Geoportalu Sowlinka powstaje u północnych podnóży Jeżowej Wody na wysokości około 720 m. Ma liczne cieki źródłowe. Spływa w kierunku północnym, następnie w północno-zachodnim przez Starą Wieś. Na wysokości około 515 m, powyżej Golcowa, z lewej strony uchodzi do niej Potok Starowiejski. Sowlinka płynie dalej przez Starą Wieś, następnie uregulowanym hydrotechnicznie korytem przez miasto Limanowa i w Łososinie Górnej na wysokości 348 m n.p.m. uchodzi do rzeki Łososina.
Na niektórych mapach odcinek potoku w obręie Starej Wsi nazywany jest Potokiem Starowiejskim, a zmienia nazwę na Sowlinka dopiero od ujścia potoku Jabłoniec. Głównymi dopływami Sowlinki są: Rożkowy, Jabłoniec, Słopnicki Potok, Mordarka i Skrudlak.

</doc>
<doc id="1487490" url="https://pl.wikipedia.org/wiki?curid=1487490" title="Niemieckie lekkie dywizje piechoty">
Niemieckie lekkie dywizje piechoty



</doc>
<doc id="1487493" url="https://pl.wikipedia.org/wiki?curid=1487493" title="Niemieckie dywizje strzelców">
Niemieckie dywizje strzelców



</doc>
<doc id="1487495" url="https://pl.wikipedia.org/wiki?curid=1487495" title="Jan Rak">
Jan Rak

Jan Rak (ur. 1820, zm. 1909) – chłopski poeta i rzeźbiarz z Husowa pod Łańcutem. 
W latach 1877–1889 był pisarzem gminnym. Oprócz pracy na roli i pisania wierszy zajmował się rzeźbą w drewnie, zdobił przedmioty użytkowe i wycinał świątki. Niektóre z jego utworów znajdują się w Muzeum Etnograficznym w Krakowie.
Przedstawiciel samorodnej twórczości chłopskiej. Jest autorem książki "Utwory chłopa pańszczyźnianego" (Warszawa, 1953)&lt;ref name="(Utwory chłopa pańszczyźnianego) / Jan Rak ; z rękopisów wybrał i wstęp oprac. Stanisław Czernik."&gt;&lt;/ref&gt;. 

</doc>
<doc id="1487496" url="https://pl.wikipedia.org/wiki?curid=1487496" title="Awiaprad">
Awiaprad

Awiaprad - rosyjska linia lotnicza z siedzibą w Czelabińsku. Głównym hubem jest port lotniczy Jekaterynburg.

</doc>
<doc id="1487498" url="https://pl.wikipedia.org/wiki?curid=1487498" title="Droga samochodowa">
Droga samochodowa



</doc>
<doc id="1487500" url="https://pl.wikipedia.org/wiki?curid=1487500" title="Cyirima II">
Cyirima II

Cyirima II, także Chilima II – jeden z najwybitniejszych władców Rwandy, następca Yuhi II.
Prawdopodobnie żył na przełomie XVII i XVIII wieku. Tradycja przypisuje mu uchronienie kraju przed głodem, odparcie najazdu państw ościennych oraz poszerzenie granic królestwa.

</doc>
<doc id="1487501" url="https://pl.wikipedia.org/wiki?curid=1487501" title="10 Dywizja Piechoty (niemiecka)">
10 Dywizja Piechoty (niemiecka)



</doc>
<doc id="1487505" url="https://pl.wikipedia.org/wiki?curid=1487505" title="104 Dywizja Strzelców (niemiecka)">
104 Dywizja Strzelców (niemiecka)



</doc>
<doc id="1487506" url="https://pl.wikipedia.org/wiki?curid=1487506" title="Bantamka">
Bantamka

Bantamka – popularna rasa kury domowej z grupy ozdobnych kur karłowatych, hodowana jako ptak ozdobny.
Rys historyczny.
Bantamka jest jedną z najstarszych ras kur karłowatych, ich dokładne pochodzenie nie jest znane, prawdopodobnie wywodzi się z Japonii, lecz niektórzy hodowcy uważają, że miejsce ich pochodzenia to prowincja Bantam na Jawie, a nazwa rasy pochodzi od portu Bantam – dawniej ważnego portu w Indonezji. Rasa została przywieziona do Niemiec w 1870 roku. W roku 1909 powstał niemiecki związek hodowców bantamek.
Cechy rasy.
Bantamki cechują się dużym temperamentem, zrównoważonym charakterem, mocno rozwiniętym instynktem macierzyńskim, ale niską nieśnością. Osiągają masę ciała 500–600 g. Zarówno u kury jak i u koguta powinny być wyraźnie widoczne białe zausznice, mogące być nieco mniejsze u niektórych odmian barwnych.
Kształt.
Kogut: Spory ogon, sylwetka przysadzista, na głowie duży różyczkowy grzebień.
Kura: Nieduży ogon, sylwetka przysadzista, na głowie niewielki grzebień różyczkowy.
Odmiany barwne.
Początkowo istniały tylko bantamki czarne, jednak w trakcie hodowli wyselekcjonowano kilkanaście odmian kolorystycznych, m.in. dzika, złotoszyja, srebrnoszyja, gronostajowa, niebieska, biała, żółta, jastrzębiata, porcelanowa, kuropatwiana i czarno-biała.

</doc>
<doc id="1487507" url="https://pl.wikipedia.org/wiki?curid=1487507" title="704 Dywizja Piechoty (niemiecka)">
704 Dywizja Piechoty (niemiecka)



</doc>
<doc id="1487510" url="https://pl.wikipedia.org/wiki?curid=1487510" title="11 Dywizja Piechoty (niemiecka)">
11 Dywizja Piechoty (niemiecka)



</doc>
<doc id="1487511" url="https://pl.wikipedia.org/wiki?curid=1487511" title="Yamabushi">
Yamabushi

 – ascetyczni eremici z japońskich gór, których tradycja określa jako silnych wojowników obdarzonych nadprzyrodzonymi mocami. Wyznają doktrynę , będącą głównie połączeniem ezoterycznego buddyzmu sekt shingon i tendai oraz elementów shintō. Są przeważnie samotnikami, choć tworzą luźne konfederacje i wiążą się z określonymi świątyniami, a historycznie uczestniczyli niekiedy w bitwach i potyczkach razem z "samurajami" i "sōheiami" (mnichami-wojownikami). Ich początki sięgają pustelniczych "yamabito", "yamahōshi" i niektórych "hijiri" z VIII i IX wieku.
Współcześnie termin "ubasoku-yamabushi" odnosi się do świeckich wyznawców "shugendō". Religia kładzie mocny nacisk na ascezę i budowanie wytrzymałości. W okolicach świętego miejsca "shugendō" Dewa Sanzan i w świętych górach Kumano i Omine wciąż częstym widokiem są "yamabushi" w charakterystycznych biało-szafranowych szatach, z "horagai" (instrument dęty z muszli).
Historia.
"Yamabushi" zaczynali jako "yamahōshi", izolowane społeczności (lub jednostki) górskich eremitów, ascetów i "świętych mężów", którzy podążali ścieżką "shugendō" w poszukiwaniu duchowych, mistycznych lub ponadnaturalnych mocy uzyskiwanych poprzez ascezę. Możliwe, że ta droga nie miała założyciela, ponieważ mity otaczające En-no Gyōja są liczne i złożone, przez co przypomina on japońskiego Merlina. Ludzie, którzy zdecydowali się na tę ścieżkę, byli rozmaicie nazywani, między innymi: "kenja", "kenza" i . Ci górscy mistycy zaczęli być poważani ze względu na ich zdolności magiczne i wiedzę okultystyczną. Poszukiwano ich jako uzdrowicieli lub medium, znanych jako "miko".
Większość tych ascetów, poza poświęceniem "shugendō" studiowało nauki buddyjskiej sekty tendai lub sekty shingon, założonej w VIII wieku przez Kōbō Daishi. Shingon była jedną z głównych sekt lub ezoterycznego buddyzmu, według którego oświecenie można odnaleźć poprzez izolację, studia i kontemplację siebie, natury i ezoterycznych obrazów nazywanych mandala. Obie sekty uważały góry za idealne miejsce dla tego typu izolacji i kontemplacji. W swoich górskich pustelniach mnisi studiowali nie tylko naturę, religijne teksty i obrazy, ale także różne sztuki walki. Nie jest jasne, czy celem była obrona przez bandytami, innymi mnichami czy armiami samurajów, ale idea nauki sztuk walki jako środka do rozwoju mentalnego i duchowego, nie tylko fizycznego, zawsze była głęboko zakorzeniona w japońskiej kulturze, niezależnie od doktryn poszczególnych sekt. W ten sposób "yamabushi", jak "sōhei", stali się wojownikami, nie tylko mnichami.
W miarę, jak wzmacniała się ich reputacja bazująca na mistycznej przenikliwości i wiedzy, organizacja rosła, a wielu mistrzów było powoływanych na wysokie duchowe pozycje w hierarchii dworskiej. Mnisi i świątynie zaczęły zyskiwać znaczenie polityczne. Do okresu Nanboku-chō w XIII i XIV wieku, "yamabushi" utworzyli zorganizowane oddziały nazywane "konsha". "Konsha", razem z "sōhei" i innymi mnichami zaczęli wykonywać polecenia z centralnych świątyń ich sekt. Pomagali cesarzowi Go-Daigo w próbie obalenia siogunatu Kamakura, a ich umiejętności bojowe okazały się odpowiednie do walki z armiami samurajów.
Kilkaset lat później, w okresie "sengoku", "yamabushi" byli obecni wśród doradców i wojsk niemal każdej ze stron walczących o kontrolę nad Japonią. Niektórzy, prowadzeni przez Shingena Takedę, pomogli Nobunadze Odzie w walce przeciwko Kenshinowi Uesugi w 1568, podczas gdy inni, w tym opat Sessai Choro, doradzali Ieyasu Tokugawie. Wielu walczyło wraz z mnichami przeciwko Nobunadze, który ostatecznie ich pokonał i zakończył epokę mnichów-wojowników.
"Yamabushi" służyli również od średniowiecza jako "sendatsu" (duchowi przewodnicy górscy) od Kumano Kodo do Kumano Sanzan. Wśród pielgrzymów byli także emerytowani cesarze i arystokraci.
Yamabushi a ninja.
Podobnie jak inni mnisi-wojownicy, "yamabushi" potrafili używać różnych broni. Można odnaleźć wzmianki o używaniu przez nich łuku, miecza i sztyletu. Jednakże charakterystyczną dla nich bronią, podobnie jak w przypadku "sōhei" i "Ikkō-ikki" była "naginata".
Jako dodatek do ich duchowych lub mistycznych zdolności, często przypisuje się "yamabushi" wykorzystanie "ninjutsu". Były przypadki zatrudniania "ninja" przez górskich mnichów, zarówno do walki jak i do innych, bardziej sekretnych zadań. Z kolei "ninja" charakteryzowali się na mnichów lub górskich ascetów, aby swobodnie poruszać się w pewnych środowiskach. Najprawdopodobniej to było źródłem wspomnianych pogłosek. Wydaje się wątpliwe, aby znacząca liczba "yamabushi" była wyszkolona przez izolowane klany "ninja".
W rzeczywistości klany "ninja" mogły wywodzić się ze stylu życia "yamabushi" połączonego z innymi interpretacjami przejętymi przez zwykłych ludzi.

</doc>
<doc id="1487512" url="https://pl.wikipedia.org/wiki?curid=1487512" title="12 Dywizja Piechoty (niemiecka)">
12 Dywizja Piechoty (niemiecka)



</doc>
<doc id="1487513" url="https://pl.wikipedia.org/wiki?curid=1487513" title="13 Dywizja Piechoty (niemiecka)">
13 Dywizja Piechoty (niemiecka)



</doc>
<doc id="1487514" url="https://pl.wikipedia.org/wiki?curid=1487514" title="Taternik (czasopismo)">
Taternik (czasopismo)

Taternik – magazyn informacyjny Polskiego Związku Alpinizmu, wydawany od 1907 roku. Od 2008 ukazuje się jako kwartalnik zarówno w wersji drukowanej jak i elektronicznej, w formacie PDF.
Historia.
„Taternik” od powstania w 1907 roku zachowuje tytuł i tematykę. Jest najstarszym z wychodzących do tej pory polskich czasopism sportowych. Przerwy w wydawaniu czasopisma zdarzały się kilkukrotnie, z powodu I wojny światowej lub braku funduszy.
Czasopismo „Taternik” zostało powołane do życia przez Sekcję Turystyczną Towarzystwa Tatrzańskiego uchwałą ogólnego zgromadzenia z 25 sierpnia 1906 roku. Pierwszy numer został przygotowany przez Janusza Chmielowskiego, Romana Kordysa i Kazimierza Panka, a wydany we Lwowie z datą 1 marca 1907 roku.
Przez cały okres istnienia czasopismo podlegało tej samej instytucji, która zmieniała nazwę na kolejno Klub Wysokogórski (1935–74) i Polski Związek Alpinizmu (od 1974).
„Taternik” w różnych okresach był wydawany z różną częstotliwością: jako dwumiesięcznik, kwartalnik, czasem rzadziej. Od 1996 jest kwartalnikiem. Wiele archiwalnych numerów dostępnych jest bezpłatnie w internecie.
Kolejnymi redaktorami „Taternika” byli: Kazimierz Panek (1907), Roman Kordys (1908–11), Zygmunt Klemensiewicz (1911–12), Mieczysław Świerz (1913–28, z przerwą w trakcie wojny), Stanisław Krystyn Zaremba (1929–30), Jan Alfred Szczepański (1931–36), Zdzisław Dąbrowski (1936–39), Tadeusz Orłowski (1940–45), Witold Henryk Paryski (1947–49 i w 1956), Antoni Wala (1957–60), ponownie Witold Henryk Paryski (1960–63), Józef Nyka (1963–91), Andrzej Kłos (1993–2000), Zbigniew Piotrowicz (2001), Janusz Kurczab (2003-2007), Jagoda Adamczyk-Ceranka (2008-2009), Renata Wcisło (2009–2015), Maciej Kwaśniewski (2015-).

</doc>
<doc id="1487515" url="https://pl.wikipedia.org/wiki?curid=1487515" title="14 Dywizja Piechoty (niemiecka)">
14 Dywizja Piechoty (niemiecka)



</doc>
<doc id="1487518" url="https://pl.wikipedia.org/wiki?curid=1487518" title="M139 Volcano">
M139 Volcano

M139 Volcano – amerykański system minowania narzutowego. Moduły tego systemu mogą być montowane na transporterach M548A1, samochodach ciężarowych M814 i śmigłowcach UH-60 (po cztery moduły). Jeden moduł składa się z 40 rurowych prowadnic zawierających 6 min każda (240 min). Początkowo każda prowadnica była elaborowana 5 minami przeciwpancernymi BLU-91/B i jedną mina przeciwpiechotną BLU-92/B, obecnie stosowane są tylko miny przeciwpancerne. Miny są wyrzucane z prowadnic przy pomocy ładunku prochowego i upadają w odległości do 50 m od ustawiacza (minowane z pojazdu naziemnego).

</doc>
<doc id="1487519" url="https://pl.wikipedia.org/wiki?curid=1487519" title="156 Dywizja Rezerwowa (niemiecka)">
156 Dywizja Rezerwowa (niemiecka)



</doc>
<doc id="1487520" url="https://pl.wikipedia.org/wiki?curid=1487520" title="16 Dywizja Piechoty (niemiecka)">
16 Dywizja Piechoty (niemiecka)



</doc>
<doc id="1487521" url="https://pl.wikipedia.org/wiki?curid=1487521" title="160 Dywizja Piechoty (niemiecka)">
160 Dywizja Piechoty (niemiecka)



</doc>
<doc id="1487522" url="https://pl.wikipedia.org/wiki?curid=1487522" title="17 Dywizja Piechoty (niemiecka)">
17 Dywizja Piechoty (niemiecka)



</doc>
<doc id="1487527" url="https://pl.wikipedia.org/wiki?curid=1487527" title="2 Dywizja Piechoty (niemiecka)">
2 Dywizja Piechoty (niemiecka)



</doc>
<doc id="1487528" url="https://pl.wikipedia.org/wiki?curid=1487528" title="Kremlowskie Kuranty (album)">
Kremlowskie Kuranty (album)

Kremlowskie Kuranty - debiutancki album polskiej grupy punkrockowej Kremlowskie Kuranty wydany w roku 1995. Wydany wyłącznie w postaci kasety. Materiał na album nagrywano od kwietnia do grudnia 1994 roku w studiu SPAart w Boguchwale. Znalazły się na niej utwory powstałe w latach 80 i 90 XX w. Zawiera muzykę punkrockową, jednak stosunkowo łagodną w brzmieniu — nawiązującą do folk-rocka lub tzw. poezji śpiewanej.
Lista utworów.
strona A
strona B
Okładka.
Okładka zaprojektowana przez Grzegorza Bożka (Ortodoksa), zawiera zdjęcia wykonane przez Marka Tarnawskiego i Janusza Miczka.

</doc>
<doc id="1487530" url="https://pl.wikipedia.org/wiki?curid=1487530" title="21 Dywizja Piechoty (niemiecka)">
21 Dywizja Piechoty (niemiecka)



</doc>
<doc id="1487531" url="https://pl.wikipedia.org/wiki?curid=1487531" title="Jean-François Portaels">
Jean-François Portaels

Jean-François Portaels (ur. 3 kwietnia 1818 w Vilvoorde, zm. 8 lutego 1895 w Schaerbeek) – belgijski malarz orientalista i dyrektor Akademii w Brukseli.
Życiorys.
Studiował malarstwo na Akademii w Brukseli pod kierunkiem François Naveza. Naukę kontynuował w Paryżu u Paula Delaroche. W 1842 zdobył stypendium Grand Prix de Rome i wyruszył w kilkuletnią podróż po Bliskim Wschodzie i Europie. Po powrocie do Belgii w 1847 został dyrektorem Akademii w Gandawie. W 1849 poślubił córkę swojego pierwszego mistrza, Naveza. Prowadził prywatne atelier, które miało znaczny wpływ na rozwój sztuki belgijskiej. Po kilkuletnim pobycie w Maroku w 1874 wrócił do Brukseli i wkrótce uzyskał stanowisko dyrektora brukselskiej Akademii.
Portaels był bardzo płodnym twórcą, obok tematyki orientalnej malował portrety, sceny rodzajowe, historyczne i religijne. Projektował i wykonywał dekoracje m.in. do kościoła św. Jacques-sur Caudenberg w Brukseli. Miał duży wpływ na rozwój sztuki w Belgii i następne pokolenia malarzy. Wśród jego wychowanków byli Alfred Bastien, Léon Frédéric, Fernand Cormon, Théo Van Rysselberghe i Edouard Agneessens, rzeźbiarz Charles Van der Stappen i architekt Charles Licot. Artysta jest uważany za twórcę belgijskiej szkoły malarstwa orientalnego. Jego twórczość łączy w sobie cechy malarstwa romantycznego i neoklasycystycznego.

</doc>
<doc id="1487532" url="https://pl.wikipedia.org/wiki?curid=1487532" title="Verdaguer (stacja metra)">
Verdaguer (stacja metra)

Verdaguer – stacja metra w Barcelonie, na linii 4 i 5. Stacja została otwarta w 1970.

</doc>
<doc id="1487534" url="https://pl.wikipedia.org/wiki?curid=1487534" title="23 Dywizja Piechoty (niemiecka)">
23 Dywizja Piechoty (niemiecka)



</doc>
<doc id="1487535" url="https://pl.wikipedia.org/wiki?curid=1487535" title="Highland Park (whisky)">
Highland Park (whisky)

Highland Park Distillery – destylarnia szkockiej single malt whisky, mieszcząca się na wyspie Mainland, w archipelagu Orkadów, u wybrzeży cieśniny Scapa Flow, niedaleko miejscowości Kirkwall w Szkocji. Jest to najbardziej na północ położona szkocka destylarnia, leży tylko pół mili wyżej od gorzelni Scapa. Jednakże tytuł ten straci wkrótce na rzecz nowo budowanej destylarni Blackwood z Szetlandów.
Historia.
Destylarnia założona została w 1798. Wcześniej jednak nielegalną produkcję prowadził tu jeden z urzędników kościelnych. W roku 1937 weszła w skład Highland Distillers i jest w nim po dziś dzień stanowiąc jeden z ważniejszych jego filarów.
Produkcja.
Highland Park to jedna z niewielu destylarni, która słoduje część swojego jęczmienia, używając do ogrzewania zbierany lokalnie torf na pobliskich Hobbister Moor. Sprawia to, że whisky z destylarni Highland Park ma średnie zatorfienie na poziomie 20 ppm, co stawia ją pomiędzy wysokozatorfionymi whisky z Islay, a łagodnymi whisky z regionu Speyside.
W 1984 Highland Park było jak dotąd jedyną whisky, która uzyskała notę 100% od ekspertów z "The Scotsman", narodowej Szkockiej gazety. Krytyk i ekspert whisky Michael Jackson nazwał ją "The greatest all-rounder in the world of malt whisky".

</doc>
<doc id="1487536" url="https://pl.wikipedia.org/wiki?curid=1487536" title="Girona (stacja metra)">
Girona (stacja metra)

Girona – stacja metra w Barcelonie, na linii 4. Stacja została otwarta w 1973.

</doc>
<doc id="1487539" url="https://pl.wikipedia.org/wiki?curid=1487539" title="Thomas Mackenzie">
Thomas Mackenzie

Sir Thomas Mackenzie (ur. 10 marca 1853 w Edynburgu, zm. 14 lutego 1930 w Dunedin) – nowozelandzki polityk, podróżnik i dyplomata, w roku 1912 pełnił przez 4 miesięcy stanowisko premiera Nowej Zelandii.
Pochodził z rodziny Szkotów, którzy wyemigrowali do Nowej Zelandii, gdy był czteroletnim chłopcem. Pracował jako geodeta, farmer i kupiec. W 1887 został wybrany do parlamentu. W latach 1896-1899 pozostawał poza głównym nurtem życia politycznego, przebywając w Wielkiej Brytanii celem zbadania tamtejszych rynków pod kątem możliwości eksportu nowozelandzkich produktów. Po powrocie został ponownie wybrany do Izby Reprezentantów. Równolegle do swej kariery politycznej, brał udział w ekspedycjach mających na celu eksplorację niezbadanych jeszcze zakątków archipelagu. Brał udział m.in. w opisywaniu okolic jeziora Manapouri.
W 1909 wszedł w skład gabinetu Josepha Warda. Odpowiadał tam za przemysł, handel, rolnictwo, turystykę, zdrowie, ochronę krajobrazu i leśnictwo. Później kierował resortami edukacji, ceł i poczty. W 1912 zastąpił Warda na stanowisku premiera i szefa Partii Liberalnej. Jego rząd upadł już po czterech miesiącach w wyniku wotum nieufności. Tym samym przerwane zostały trwający 21 lat okres sprawowania władzy przez liberałów, którzy aż do końca istnienia partii pozostawali już w opozycji.
Wkrótce po swojej dymisji Mackenzie otrzymał nominację na wysokiego komisarza Nowej Zelandii w Londynie. Był także delegatem tego państwa podczas kończących I wojnę światową negocjacji pokojowych z Austrią, Turcją i Bułgarią. Zasiadał też w specjalnej komisji badającej przyczyny klęski sił Imperium Brytyjskiego podczas walk o Dardanele. Po powrocie do Nowej Zelandii, w 1921 otrzymał dożywotnie miejsce w Radzie Legislacyjnej. Zmarł w 1930 w wieku 75 lat.
Był dwukrotnie odznaczany Orderem św. Michała i św. Jerzego klas uprawniających do używania tytułu Sir.

</doc>
<doc id="1487543" url="https://pl.wikipedia.org/wiki?curid=1487543" title="27 Dywizja Piechoty (niemiecka)">
27 Dywizja Piechoty (niemiecka)



</doc>
<doc id="1487547" url="https://pl.wikipedia.org/wiki?curid=1487547" title="Uroszewac">
Uroszewac



</doc>
<doc id="1487548" url="https://pl.wikipedia.org/wiki?curid=1487548" title="3 Dywizja Piechoty (niemiecka)">
3 Dywizja Piechoty (niemiecka)



</doc>
<doc id="1487550" url="https://pl.wikipedia.org/wiki?curid=1487550" title="309 Dywizja Piechoty (niemiecka)">
309 Dywizja Piechoty (niemiecka)



</doc>
<doc id="1487551" url="https://pl.wikipedia.org/wiki?curid=1487551" title="Bitwa pod Ghazni">
Bitwa pod Ghazni

Bitwa pod Ghazni – starcie zbrojne, które było jednym z początkowych epizodów I wojny brytyjsko-afgańskiej. Zdobycie miasta przez Brytyjczyków otworzyło im drogę na Kabul.
Droga do wojny.
Indie Brytyjskie były w I połowie XIX w. zarządzane przez Brytyjską Kompanię Wschodnioindyjską. Kontrolując cały subkontynent oczy Kompanii zwróciły się na Afganistan, pogrążony w częstych wojnach domowych. Konkurentami Brytyjczyków w walce o wpływy w Afganistanie byli Rosjanie. Obawiając się usadowienia Rosjan w Afganistanie, co mogło zagrozić brytyjskiemu panowaniu w Indiach, gubernator generalny lord Auckland rozpoczął negocjacje z afgańskim władcą, Dostem Mohammadem.
Dost był przychylny sojuszowi z Wielką Brytanią, ale ceną za to miała być brytyjska pomoc w odzyskaniu Peszawaru, który został zdobyty przez Sikhów. Brytyjczycy nie mieli jednak ochoty na wojnę z Sikhami i odmówili. Wówczas Dost Mohammad nawiązał kontakty z Rosjanami, którzy przysłali do Kabulu swojego wysłannika. Lord Auckland uznał to za działanie antybrytyjskie. Wprawdzie rozmowy afgańsko-rosyjskie zostały zerwane w 1839 r., ale Rosja zawarła rychło sojusz z Persją. Wojska sojuszników obległy Herat.
Lord Auckland zdecydował wówczas o wysłaniu wojsk do Afganistanu i osadzeniu na tamtejszym tronie probrytyjskiego władcy. Akurat w tym czasie w Indiach przebywał Szuja Szah, obalony wiele lat temu władca Afganistanu. On stał się brytyjskim kandydatem.
Brytyjska inwazja.
Inwazji na Afganistan miały dokonać siły Armii Bengalu. Gros jej wojsk, nazwany Armią Indusu, pod dowództwem sir Harry’ego Fane’a, został skoncentrowany na granicy Pendżabu i miał wkroczyć do Afganistanu drogą przez Peszawar i przełęcz Khyber. Drugi oddział brytyjski, składający się z jednej dywizji Armii Bombaju generała sir Johna Keane’a, miał wylądować u ujścia Indusu.
Kiedy Brytyjczycy przygotowywali się do interwencji nadeszły wieści, że wojska rosyjsko-perskie przerwały oblężenie Heratu. W opinii wielu oficerów brytyjska interwencja stała się bezprzedmiotowa. Lord Auckland nie porzucił jednak zamiaru osadzenia na tronie swojego kandydata i nakazał kontynuować przygotowania. W takiej sytuacji dalszego udziału w wyprawie odmówił jej głównodowodzący Harry Fane. Nowym wodzem naczelnym został John Keane.
Armia Indusu rozpoczęła działania wojenne w grudniu 1838 r. Indus przekroczono na moście zbudowanym przez saperów Armii Bengalu. Obie armie połączyły się w Quetta i rozpoczęły przygotowania do inwazji. Armia szybko przekroczyła górskie przełęcze i ruszyła do Kandaharu. Duch w armii był znakomity. Powszechnie uważano, że kampania będzie krótka. Oficerom towarzyszyły żony, skrzynki whiskey i pistolety pojedynkowe. Za wojskiem szli drobni handlarze, markietanki, prostytutki i ordynansi. Każdy brytyjski żołnierz miał trzech hinduskich służących. Szuja Szah zapewniał Brytyjczyków, że przyjdzie im walczyć przeciw "zbiegowisku psów".
4 maja 1839 r. Armia Indusu przybyła do Kandaharu. Lokalni przywódcy uciekli na zachód. 27 czerwca Keane ruszył na Kabul. 21 lipca Brytyjczycy podeszli pod twierdzę Ghazni. Załogą dowodził syn Dosta Mohammada, Hyder Chan. Ghazni broniły potężne mury, wysokie na 70 stóp. Ponieważ sprzęt oblężniczy pozostał w Kandaharze, Brytyjczycy musieli szturmować twierdzę, chcąc otworzyć sobie drogę na Kabul.
Ghazni.
Główny inżynier armii, pułkownik Thompson, dokonał rekonesansu oraz przesłuchał afgańskich jeńców. Z ich zeznań dowiedział się, że obrońcy zablokowali kamieniami wszystkie bramy miejskie, z wyjątkiem północnej bramy kabulskiej. Tam miał się odbyć brytyjski szturm. Armia Indusu obeszła miasto i rozpoczęła przygotowania do szturmu. Zakończyły się one 22 lipca. Brytyjczycy mieli atakować dwiema kolumnami, dowodzonymi przez podpułkownika Dennie’ego i brygadiera Sale’a.
23 lipca oddział inżynierów kapitana Peata ruszył w kierunku bramy kabulskiej. Ładunki pod bramę miał podłożyć oddział kapitana Duranda. 150 jardów od bramy Brytyjczycy został ostrzelani przez Afgańczyków. Wówczas Brytyjska artyleria rozpoczęła ostrzał murów miejskich. Oddziały Peata i Duranda dopadły bramy i położyły ładunki wybuchowe. Brama wyleciała w powietrze.
Sygnał do szturmu miał dać jeden z ludzi Peata, ale został on zastrzelony. Sygnał do ataku dał więc kapitan Durand. Cztery lekkie kompanie Dennie’ego dopadły do wyłomu i zaczęły walkę wręcz z afgańskimi obrońcami. Kontratak obrońców odseparował oddział Dennie’ego od głównej kolumny Sale’a. Sam Sale został kilkakrotnie ranny podczas starcia. Ostatecznie jednak Brytyjczycy wyrąbali sobie drogę w głąb miasta. Cytadela nie była broniona, a samo miasto szybko znalazło się w brytyjskich rękach.
Straty brytyjskie wyniosły 200 zabitych i rannych. Zginęło 500 Afgańczyków, a 1600 dostało się do niewoli. Liczba rannych po stronie afgańskiej nie jest znana.
Na Kabul.
Keane zostawił w Ghazni niewielki garnizon i ruszył na Kabul. Miasto padło 30 lipca. Generał Keane za sukces w kampanii afgańskiej otrzymał parowski tytuł 1. barona Keane. Dost Mohammad uciekł z Kabulu na wieść o upadku Ghazni. Został schwytany w górach przez patrol kawalerii w listopadzie 1840 r. Brytyjczycy osadzili na tronie Szuję Szaha. Nowy władca nie cieszył się popularnością w społeczeństwie, a Brytyjczycy swoją nierozważną polityką pogarszali swoje relacje z miejscowymi. Keane był świadom, że powstanie w Afganistanie jest nie do uniknięcia. Jesienią 1839 r. powiedział pewnemu oficerowi: "Mogę tylko pogratulować panu, że opuszcza pan ten kraj, gdyż, proszę zapamiętać moje słowa, wkrótce wydarzy się tu jakaś wielka katastrofa!".

</doc>
<doc id="1487552" url="https://pl.wikipedia.org/wiki?curid=1487552" title="31 Dywizja Piechoty (niemiecka)">
31 Dywizja Piechoty (niemiecka)



</doc>
<doc id="1487553" url="https://pl.wikipedia.org/wiki?curid=1487553" title="32 Dywizja Piechoty (niemiecka)">
32 Dywizja Piechoty (niemiecka)



</doc>
<doc id="1487556" url="https://pl.wikipedia.org/wiki?curid=1487556" title="328 Dywizja Piechoty (niemiecka)">
328 Dywizja Piechoty (niemiecka)



</doc>
<doc id="1487558" url="https://pl.wikipedia.org/wiki?curid=1487558" title="Kaczanik">
Kaczanik



</doc>
<doc id="1487559" url="https://pl.wikipedia.org/wiki?curid=1487559" title="34 Dywizja Piechoty (niemiecka)">
34 Dywizja Piechoty (niemiecka)



</doc>
<doc id="1487563" url="https://pl.wikipedia.org/wiki?curid=1487563" title="FC Kopenhaga">
FC Kopenhaga



</doc>
<doc id="1487567" url="https://pl.wikipedia.org/wiki?curid=1487567" title="Baudelaire">
Baudelaire



</doc>
<doc id="1487568" url="https://pl.wikipedia.org/wiki?curid=1487568" title="430 Dywizja Piechoty (niemiecka)">
430 Dywizja Piechoty (niemiecka)



</doc>
<doc id="1487569" url="https://pl.wikipedia.org/wiki?curid=1487569" title="44 Dywizja Piechoty (niemiecka)">
44 Dywizja Piechoty (niemiecka)



</doc>
<doc id="1487571" url="https://pl.wikipedia.org/wiki?curid=1487571" title="462 Dywizja Piechoty (niemiecka)">
462 Dywizja Piechoty (niemiecka)



</doc>
<doc id="1487573" url="https://pl.wikipedia.org/wiki?curid=1487573" title="521 Dywizja Piechoty (niemiecka)">
521 Dywizja Piechoty (niemiecka)



</doc>
<doc id="1487574" url="https://pl.wikipedia.org/wiki?curid=1487574" title="526 Dywizja Piechoty (niemiecka)">
526 Dywizja Piechoty (niemiecka)



</doc>
<doc id="1487575" url="https://pl.wikipedia.org/wiki?curid=1487575" title="526 Dywizja Rezerwowa (niemiecka)">
526 Dywizja Rezerwowa (niemiecka)



</doc>
<doc id="1487577" url="https://pl.wikipedia.org/wiki?curid=1487577" title="Oulujoki">
Oulujoki

Oulujoki (szw. "Ule älv") – rzeka w Finlandii przepływająca przez regiony Kainuu i Ostrobotnia Północna.
Jej źródła znajdują się w jeziorze Oulujärvi, a dorzecze pokrywa znaczną część prowincji Kainuu. Ujście do Bałtyku znajduje się w Oulu. Przy ujściu położony jest port.
Elektrownie wodne na rzece Oulujoki.
Prace regulacyjne rozpoczęto na Oulujoki w latach 40. XX wieku, głównie w celu pozyskiwania energii, ale również w celu ochrony przed powodziami. Obecnie na rzece działa 18 elektrowni wodnych o łącznej mocy powyżej 550 MW, produkujących 2500 GWh.

</doc>
<doc id="1487578" url="https://pl.wikipedia.org/wiki?curid=1487578" title="542 Dywizja Piechoty (niemiecka)">
542 Dywizja Piechoty (niemiecka)



</doc>
<doc id="1487579" url="https://pl.wikipedia.org/wiki?curid=1487579" title="554 Dywizja Piechoty (niemiecka)">
554 Dywizja Piechoty (niemiecka)



</doc>
<doc id="1487581" url="https://pl.wikipedia.org/wiki?curid=1487581" title="555 Dywizja Piechoty (niemiecka)">
555 Dywizja Piechoty (niemiecka)



</doc>
<doc id="1487582" url="https://pl.wikipedia.org/wiki?curid=1487582" title="Mutaga III Senyamwiza Mutamo">
Mutaga III Senyamwiza Mutamo

Mutaga III Senyamwiza Mutamo - władca ("mwami") Burundi panujący w latach 1780-1800 lub 1739-1767. Tradycja przypisuje mu odparcie najazdu wojsk rwandyjskich.

</doc>
<doc id="1487583" url="https://pl.wikipedia.org/wiki?curid=1487583" title="556 Dywizja Piechoty (niemiecka)">
556 Dywizja Piechoty (niemiecka)



</doc>
<doc id="1487584" url="https://pl.wikipedia.org/wiki?curid=1487584" title="MLG-60">
MLG-60

MLG – wschodnioniemiecki nożowy ustawiacz min. MLG-60 i jego zmodernizowana wersja MLG-60M były instalowane na jednoosiowych przyczepach holowanych przez transportery opancerzone BTR-152. Ustawiacz służył do minowania przy pomocy min przeciwpancernych TM-46 i PM-60/K-1. Obsługę ustawiacza stanowiło dwóch żołnierzy układających miny na pochylni ustawiacza. Podczas minowania pojazd holujący poruszał się z prędkością 3-5 km co pozwalało ustawiać miny w odstępach 4-5,5 m z wydajnością 300-400 min/h. Pojazd holujący przewoził jednorazowo 120 min. MLG-60 znajdował się na uzbrojeniu NVA, a po zjednoczeniu Niemiec przez pewien czas urządzenia tego typu były wykorzystywane przez Bundeswehrę.

</doc>
<doc id="1487585" url="https://pl.wikipedia.org/wiki?curid=1487585" title="557 Dywizja Piechoty (niemiecka)">
557 Dywizja Piechoty (niemiecka)



</doc>
<doc id="1487586" url="https://pl.wikipedia.org/wiki?curid=1487586" title="560 Dywizja Piechoty (niemiecka)">
560 Dywizja Piechoty (niemiecka)



</doc>
<doc id="1487587" url="https://pl.wikipedia.org/wiki?curid=1487587" title="Dey Young">
Dey Young

Dey Young (ur. 28 lipca 1955 w Bloomfield Hills) – amerykańska aktorka.

</doc>
<doc id="1487588" url="https://pl.wikipedia.org/wiki?curid=1487588" title="6 Dywizja Piechoty (niemiecka)">
6 Dywizja Piechoty (niemiecka)



</doc>
<doc id="1487589" url="https://pl.wikipedia.org/wiki?curid=1487589" title="600 Dywizja Piechoty (niemiecka)">
600 Dywizja Piechoty (niemiecka)



</doc>
<doc id="1487590" url="https://pl.wikipedia.org/wiki?curid=1487590" title="Gabinet Gadów">
Gabinet Gadów



</doc>
<doc id="1487591" url="https://pl.wikipedia.org/wiki?curid=1487591" title="606 Dywizja Piechoty (niemiecka)">
606 Dywizja Piechoty (niemiecka)



</doc>
<doc id="1487592" url="https://pl.wikipedia.org/wiki?curid=1487592" title="650 Dywizja Piechoty (niemiecka)">
650 Dywizja Piechoty (niemiecka)



</doc>
<doc id="1487593" url="https://pl.wikipedia.org/wiki?curid=1487593" title="7 Dywizja Piechoty (niemiecka)">
7 Dywizja Piechoty (niemiecka)



</doc>
<doc id="1487595" url="https://pl.wikipedia.org/wiki?curid=1487595" title="703 Dywizja Piechoty (niemiecka)">
703 Dywizja Piechoty (niemiecka)



</doc>
<doc id="1487596" url="https://pl.wikipedia.org/wiki?curid=1487596" title="PM-60">
PM-60



</doc>
<doc id="1487598" url="https://pl.wikipedia.org/wiki?curid=1487598" title="78 Dywizja Piechoty (niemiecka)">
78 Dywizja Piechoty (niemiecka)



</doc>
<doc id="1487601" url="https://pl.wikipedia.org/wiki?curid=1487601" title="8 Dywizja Piechoty (niemiecka)">
8 Dywizja Piechoty (niemiecka)



</doc>
<doc id="1487603" url="https://pl.wikipedia.org/wiki?curid=1487603" title="90 Dywizja Piechoty Lekkiej (niemiecka)">
90 Dywizja Piechoty Lekkiej (niemiecka)



</doc>
<doc id="1487604" url="https://pl.wikipedia.org/wiki?curid=1487604" title="Helen McCrory">
Helen McCrory

Helen Elizabeth McCrory (ur. 17 sierpnia 1968 w Londynie, zm. 16 kwietnia 2021 tamże) – brytyjska aktorka. Zagrała Narcyzę Malfoy w filmach z serii o Harrym Potterze i występowała jako ciotka Polly w serialu "Peaky Blinders".
W 2017 została mianowana Oficerem Orderu Imperium Brytyjskiego (OBE) za „zasługi dla dramatu”.
Jej mężem był brytyjski aktor Damian Lewis, z którym miała dwoje dzieci. Zmarła na raka w wieku 52 lat.

</doc>
<doc id="1487608" url="https://pl.wikipedia.org/wiki?curid=1487608" title="Pan Tadeusz (poemat Juliusza Słowackiego)">
Pan Tadeusz (poemat Juliusza Słowackiego)

Pan Tadeusz – zachowany we fragmentach poemat Juliusza Słowackiego, będący próbą przeinterpretowania poematu "Pan Tadeusz" (1834) Adama Mickiewicza.
Według wydawców Juliusz Słowacki napisał ten utwór w roku 1847, równolegle z IV rapsodem "Króla-Ducha". Ogłoszony został po raz pierwszy – nie w całości – w poznańskiej „Warcie” 1881 w numerze 335, a następnie przedrukowywany w innych czasopismach i wydaniach zbiorowych. Znane są cztery fragmenty utworu, chociaż być może są to urywki planowanej większej całości. Dzieło Słowackiego stanowi kontynuację epopei Mickiewicza. Jego akcja dzieje się zimą 1813, kiedy to do Soplicowa przybywa Napoleon Bonaparte.

</doc>
<doc id="1487610" url="https://pl.wikipedia.org/wiki?curid=1487610" title="Eucoelophysis">
Eucoelophysis



</doc>
<doc id="1487611" url="https://pl.wikipedia.org/wiki?curid=1487611" title="Eucelofyz">
Eucelofyz

Eucelofyz ("Eucoelophysis") – rodzaj gada należącego do taksonu Dinosauriformes. Żył w późnym triasie (noryk) na terenie dzisiejszego stanu Nowy Meksyk w Stanach Zjednoczonych. Jego nazwa oznacza „prawdziwie wydrążona forma”.
Początkowo został uznany za przedstawiciela rodziny celofyzów (Coelophysidae), jednak badania Nesbitta, Irmisa i Parkera w 2005 wykazały, że jest blisko spokrewniony z silezaurem. Hipotezę tę wsparły niezależne badania Ezcurry z 2006, w których określił on eucelofyza jako takson siostrzany do Dinosauria i silezaurem jako następnym najbardziej bazalnym taksonem.
Relacje eucelofyza i silezaura nie są jednak ostatecznie ustalone, gdyż Jerzy Dzik uznał rodzaj "Silesaurus" za należący do Dinosauriformes, jednak nie wykluczył możliwości, że jest to prymitywny przedstawiciel dinozaurów ptasiomiednicznych (Ornithischia).
Filogeneza.
Uproszczony kladogram za Ezcurra, 2006
Kladogram za Ezcurra, 2006
 Ornithodira
 |--Pterosauromorpha
 | `--Pterosauria
 `--Dinosauromorpha
 |--"Lagerpeton"
 `--Dinosauriformes
 |--"Marasuchus"
 `--+--"Pseudolagosuchus"
 `--+--"Silesaurus"
 `--+--Eucoelophysis
 `--Dinosauria
 |--Saurischia
 | |--Herrerasauridae
 | `--Eusaurischia
 | |--Theropoda
 | `--Sauropodomorpha
 `--Ornithischia

</doc>
<doc id="1487612" url="https://pl.wikipedia.org/wiki?curid=1487612" title="Konwertorowanie">
Konwertorowanie

Konwertorowanie ("świeżenie") – technologia usuwania niepożądanych domieszek z ciekłego metalu poprzez ich selektywne utlenianie.
Konwertorowanie można stosować w przypadku, gdy produkty utleniania tworzą fazę gazową a składniki stopu znacznie różnią się wartościami powinowactwa chemicznego do tlenu. Najczęściej stosowane jest przy otrzymywaniu stali oraz miedzi.
Konwertorowanie miedzi.
W przypadku miedzi materiałem wsadowym jest kamień miedziowy. Najbardziej rozpowszechnione jest dwustopniowe konwertorowanie kamienia miedziowego. W pierwszej fazie utlenione zostaje żelazo i siarka. W następnym etapie utleniany jest siarczek miedzi. Podczas procesu ulatniają się inne metale, głównie cynk i ołów; po kondensacji ich pyły są wychwytywane przez filtry. Produktem jest miedź konwertorowa o czystości 98–99,2%, żużel zawierający związki żelaza, a także pył zawierający krzemionkę i miedź. Główne zanieczyszczenia miedzi konwertorowej to siarka, żelazo, tlen, nikiel, antymon i bizmut. W celu dalszego jej oczyszczania prowadzona jest rafinacja ogniowa, a następnie elektrorafinacja.
Konwertorowanie żelaza.
Przy konwertorowaniu surówki hutniczej utleniany jest węgiel. Pierwszym przemysłowym konwertorem do produkcji stali była gruszka Bessemera, którą uruchomił w roku 1856 Henry Bessemer.
Konwertory Bessemera wyłożone są krzemionkową masą ogniotrwałą i stosuje się je do przerobu surówki żelaza zawierającej małe ilości fosforu. Krzemionka ma charakter kwasowy i nie wiąże powstającego podczas konwertowania. W efekcie tlenek ten redukowany jest przez żelazo ponownie do fosforu, który z żelazem tworzy stop.
Surówka zawierająca większe ilości fosforu przerabiana jest w konwertorach Thomasa, opracowanych w 1872 roku przez Sidneya Thomasa i Percy'ego Gilchrista. Wyłożone są one masą o charakterze zasadowym, o dużej zawartości CaO i MgO, która reaguje z . Powstające fosforany dają tomasynę, wykorzystywaną jako nawóz mineralny.

</doc>
<doc id="1487613" url="https://pl.wikipedia.org/wiki?curid=1487613" title="Szuwar turzycy prosowej">
Szuwar turzycy prosowej

Zespół turzycy prosowej, szuwar turzycy prosowej ("Caricetum paniculatae") – zespół roślinności szuwarowej budowany głównie przez turzycę prosową.
Charakterystyka.
Szuwar niski zajmujący podmokłe siedliska lądowe – brzegi zbiorników wodnych, np. starorzeczy, źródliska. Tworzy torfowisko niskie o strukturze kępowej. W dolinach pomiędzy kępami turzycy prosowej woda może stale występować powierzchni lub okresowo wysychać. Poziom wody zmienny, rzadko przekracza 0,5 m głębokości. Odczyn wody od lekko kwaśnego do lekko zasadowego (pH 6,5-8). Siedlisko żyzne (eutroficzne lub mezotroficzne), o odczynie kwaśnym (pH 6, siedliska humotroficzne) – wyjątkiem są źródliska, które mogą być bardziej zasadowe. Podłoże organiczne lub organiczno-mineralne, torfiejące. W sukcesji przechodzi w inne rodzaje torfowisk i turzycowisk, ewentualnie w łozowiska i olsy. Zajmuje małe powierzchnie, więc odgrywa małą rolę w lądowaceniu zbiorników.

</doc>
<doc id="1487614" url="https://pl.wikipedia.org/wiki?curid=1487614" title="Sébastien Fournier">
Sébastien Fournier

Sébastien Fournier (ur. 27 czerwca 1971 w Nendaz) – szwajcarski piłkarz grający na pozycji środkowego pomocnika.
Kariera klubowa.
Fournier był wychowankiem klubu FC Sion. W sezonie 1987/1988 zadebiutował w jego barwach w szwajcarskiej pierwszej lidze. Swoje pierwsze sukcesy w tym klubie osiągnął w sezonie 1990/1991, gdy wywalczył ze Sionem wicemistrzostwo Szwajcarii. Zdobył także Puchar Szwajcarii, dzięki zwycięstwu 3:2 w finale nad BSC Young Boys. W sezonie 1991/1992 był już podstawowym zawodnikiem Sionu i wywalczył z tym klubem pierwsze w historii mistrzostwo Szwajcarii. Swój kolejny sukces Sébastien osiągnął w 1995 zdobywając po raz kolejny krajowy puchar, a rok później obronił to trofeum. W 1996 roku odszedł z zespołu.
Następnym klubem w karierze Fourniera był niemiecki VfB Stuttgart. W niemieckiej Bundeslidze Szwajcar zadebiutował 8 września 1996 roku w wygranym 4:0 domowym spotkaniu z 1. FC Köln. W 81. minucie spotkania zmienił Gerharda Poschnera. Nie potrafił jednak przebić się do podstawowego składu zespołu prowadzonego przez Joachima Löwa i w całym sezonie 1996/1997 rozegrał tylko 11 spotkań i w lecie 1997 powrócił do ojczyzny.
Fournier podpisał kontrakt z zespołem Servette FC i stał się jego podstawowym zawodnikiem w sezonie 1997/1998. W sezonie 1998/1999 wywalczył mistrzostwo Szwajcarii, swoje drugie w karierze, natomiast w 2001 roku drużyna z Genewy wygrała 3:0 w finale Pucharu Szwajcarii z Yverdon-Sport FC i zdobyła to trofeum po raz siódmy w swojej historii. W sezonie 2003/2004 Fournier z powodu kontuzji nie rozegrał żadnego spotkania i zdecydował się wówczas zakończyć piłkarską karierę. W tamtej chwili liczył sobie 33 lata.
Kariera reprezentacyjna.
W reprezentacji Szwajcarii Fournier zadebiutował 22 stycznia 1994 roku w zremisowanym 1:1 towarzyskim meczu ze Stanami Zjednoczonymi i w 64. minucie zdobył gola. W tym samym roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam Sébastien był rezerwowym i nie wystąpił w żadnym z meczów Helwetów. Z kolei w 1996 roku na Euro 96 jego dorobek wyniósł 46 minut meczu ze Szkocją (0:1). Swój ostatni mecz w reprezentacji Fournier rozegrał w 2002 roku, a łącznie wystąpił w niej 40 razy i strzelił 3 gole.

</doc>
<doc id="1487615" url="https://pl.wikipedia.org/wiki?curid=1487615" title="Sebastien Fournier">
Sebastien Fournier



</doc>
<doc id="1487617" url="https://pl.wikipedia.org/wiki?curid=1487617" title="Zespół turzycy prosowej">
Zespół turzycy prosowej



</doc>
<doc id="1487618" url="https://pl.wikipedia.org/wiki?curid=1487618" title="Theresa Andrews">
Theresa Andrews

Theresa Andrews (ur. 25 sierpnia 1962 w New London), amerykańska pływaczka. Dwukrotna złota medalistka olimpijska z Los Angeles.
Specjalizowała się w stylu grzbietowym i w Los Angeles triumfowała na dystansie 100 metrów. Drugie złoto zdobyła w sztafecie 4x100 zmiennym.

</doc>
<doc id="1487620" url="https://pl.wikipedia.org/wiki?curid=1487620" title="Caricetum paniculatae">
Caricetum paniculatae



</doc>
<doc id="1487621" url="https://pl.wikipedia.org/wiki?curid=1487621" title="William Nott">
William Nott

William Nott (ur. 1782, zm. 1 stycznia 1845 w Carmarthen) – brytyjski wojskowy.
Był drugim synem Charlesa Notta, rolnika z Herefordshire, który w 1794 r. przeprowadził się do Carmarthen w Walii. William nie odebrał całościowej edukacji, ale udało mu się uzyskać stopień kadeta w Armii Indyjskiej. W 1800 r. wyjechał do Indii. W 1825 r. został dowódcą pułku piechoty złożonego z Hindusów. Po wybuchu I wojny brytyjsko-afgańskiej otrzymał dowodzenie nad brygadą. Został również dowódcą wojsk brytyjskich w Kandaharze. W listopadzie 1840 r. zdobył Khelat.
Nott był trzeźwo myślącym oficerem, a jego oddziały wyróżniały się zdyscyplinowaniem i wysokim morale. Jednak ze względu na jego trudny charakter, stopień oficera Kompanii Wschodnioindyjskiej oraz brak szacunku dla brytyjskiego kandydata na afgański tron, Szui Szaha, nie otrzymał w 1841 r. stanowiska głównodowodzącego wojsk brytyjskich w Afganistanie, które przypadło Williamowi Elphinstone’owi.
W grudniu 1841 r. nadszedł rozkaz Elphinstone’a, aby Nott wysłał do Kabulu brygadę Maclarena, jednak z powodu nadejścia zimy rozkaz ten nie został wykonany. Pod koniec stycznia 1842 r. do Kandaharu dotarły wieści o masakrze armii Elphinstone’a oraz list od Szui Szaha, nakazujący Brytyjczykom wycofanie się do Indii. Nott odrzucił to żądanie. W maju otrzymał rozkaz od gubernatora generalnego nakazujący mu odwrót do Indii, a w lipcu nakazujący mu odwrót w kierunku na Kabul i Dżalalabad, gdzie stacjonowała druga armia brytyjska generała Pollocka.
Nott wyruszył z Kandaharu na początku sierpnia. 30 sierpnia pokonał Afgańczyków pod Ghazni, a 6 września zdobył i zniszczył to miasto. Znajdujące się tam wrota Somnath Nott wysłał do gubernatora. 17 września przybył do Kabulu, gdzie połączył się z generałem Pollockiem. 12 października Pollock i Nott odeszli z Kabulu i powrócili do Indii. Za zasługi podczas kampanii Nott otrzymał Krzyż Wielki Orderu Łaźni.
W 1843 r. Nott powrócił do Wielkiej Brytanii, gdzie przyznano mu pensję w wysokości 1000 funtów rocznie. Nott zmarł w Carmarthen w 1845 r.

</doc>
<doc id="1487622" url="https://pl.wikipedia.org/wiki?curid=1487622" title="Wykonanie komendy systemu">
Wykonanie komendy systemu

Wykonanie komendy systemu – konstrukcja programistyczna zdefiniowana w określonym języku programowania umożliwiająca w kodzie źródłowym definiowanego algorytmu, wywołanie komendy systemu operacyjnego lub innego, wcześniej skompilowanego programu.
Stosowane rozwiązania.
Wywołanie komendy systemu operacyjnego lub innego programu dostępnego w systemie komputerowym, w kodzie źródłowym może być realizowane w różnych językach programowania lub ich implementacjach, za pomocą różnych, dostępnych w danym języku konstrukcji, takich jak:
Instrukcja.
Instrukcja realizująca wywołanie w kodzie źródłowym komendy systemu lub innego programu, jest definiowana w językach programowania jako instrukcja prosta. Przykładem jest instrukcja rozkazu RUN w języku Clipper, która ma postać
 &lt;RUN | !*&gt; &lt;polecenie | wyrażenie_znakowe&gt;
przy czym:
Podprogram.
Podprogramy realizujące rozpatrywaną operację są najczęściej udostępniane w systemach programowania jako podprogramy standardowe: biblioteczne lub wbudowane. Wywołanie takiego podprogramu jest identyczne z wywołaniem innych podprogramów, a argumenty takiego wywołania specyfikują, w postaci wyrażenia łańcuchowego, komendę systemu lub program do wykonania.
Przykładowo w systemie programowania Turbo Pascal konstrukcja taka zaimplementowana została jako procedura podstawowego modułu "System", dostępnego w każdym programie, bez deklaracji (w tym pakiecie programistycznym). Wywołanie procedury ma postać:
 Exec(ścieżka, argumenty);
przy czym:
Oba ww. parametry są typu łańcuchowego. Wraz z powyższą procedurą zdefiniowano w tym module także funkcję udostępniającą kod zakończenia uruchomionego programu o nazwie codice_1.
W systemie Turbo Prolog, do tego samego celu służy specjalny predykat wbudowany o postaci:
W języku VBA zdefiniowana jest funkcja wbudowana codice_2. Nagłówek tej funkcji ma postać:
Function Shell(P As String, I As Integer) As Double
gdzie:
Sam system Windows oferuje w ramach biblioteki Windows API, funkcję codice_3, która może być użyta do uruchomienia z kodu źródłowego innego zadania, praktycznie w każdym systemie programowania przeznaczonym dla Windows.
Ograniczenia.
Do najważniejszych ograniczeń w stosowaniu powyższej konstrukcji, szczególnie w starszych systemach komputerowych, należy niewątpliwie ograniczenie w ilości dostępnej pamięci, w której musi być dość zasobów dla programy wywołującego, monitora systemu i programu wywoływanego. Mogą też powstawać problemy co do ilości otwartych plików, w przypadku istotnych ograniczeń zawartych również w starszych systemach.
Komunikacja pomiędzy programem wywoływanym a wywołującym, również jest w starszych systemach ograniczona do kodu zakończenia i/lub plików pośredniczących w wymianie danych. W nowych systemach wielozadaniowych, okienkowych, działają już zupełnie inne mechanizmy.

</doc>
<doc id="1487624" url="https://pl.wikipedia.org/wiki?curid=1487624" title="Antequera (stacja kolejowa)">
Antequera (stacja kolejowa)

Antequera – stacja kolejowa w Antequera, w regionie Andaluzja, w Hiszpanii. Znajdują się tu 2 perony. Znajduje się pomiędzy stacjami Bobadilla i Antequera-Santa Ana w tej samej gminie.
Ta stacja jest ważnym przystankiem dla Media Distancia Renfe Algeciras-Granada i Sewilla-Almería Renfe i długodystansowych linii Madryt-Granada.

</doc>
<doc id="1487626" url="https://pl.wikipedia.org/wiki?curid=1487626" title="Bracia Rieger">
Bracia Rieger



</doc>
<doc id="1487627" url="https://pl.wikipedia.org/wiki?curid=1487627" title="Mengystu Hajle Marjam">
Mengystu Hajle Marjam

Mengystu Hajle Marjam (Mengistu Haile Mariam, amh. መንግስቱ ኃይለ ማርያም, ur. 21 maja 1937 w strefie Wolaita) – etiopski wojskowy i polityk komunistyczny, przywódca przewrotu wojskowego, który obalił cesarza Hajle Syllasje I. W latach 1977–1987 przewodniczący Dergu – rządzącej krajem junty wojskowej, od 10 września 1987 do 21 maja 1991 pierwszy prezydent Etiopii.
Życiorys.
Urodził się 21 maja 1937 roku w ubogiej rodzinie we wsi przy granicy z Sudanem. Jego ojciec, Hajle Marjam Wolde Ayana, pochodził z ludu Oromów i był wojskowym. Matka zmarła, gdy miał 8 lat, podczas kolejnego porodu. Po śmierci matki Mengystu i część jego rodzeństwa zamieszkali na kilka lat z babcią, następnie wrócił do ojca. Dzieciństwo i pochodzenie Mengystu było tematem wielu plotek, część z nich łączyła go nawet z rodziną królewską Etiopii. Niemniej jednak należał on do części społeczeństwa o ciemniejszym kolorze skóry – ludzie tacy byli dyskryminowani przez ówczesne elity Etiopii. 
Jako młody człowiek zaciągnął się do armii. Obiecujący żołnierz zwrócił uwagę generała Amana Mikaela Andoma. Dzięki protekcji zyskał rangę sierżanta i został osobistym gońcem oficera. Podczas jednej z prowincjonalnych wizyt cesarza Hajle Syllasje I poznał monarchę osobiście. Kontakty umożliwiły Marjamowi naukę w akademii wojskowej w Holecie. Tamtejsza akademia była jedną z dwóch najbardziej prestiżowych uczelni militarnych w kraju. Studia zakończył w 1966 roku z rangą podporucznika. Po ukończeniu szkoły został wysłany do szkoły oficerskiej w Fort Leavenworth w Kansas. W USA doświadczył dyskryminacji rasowej, co skłoniło do przyjęcia silnie antyamerykańskiej postawy. Dyskryminację rasową w USA wiązał z dyskryminacją klasową w Etiopii. 
Po powrocie do kraju szybko awansował, a w 1974 roku otrzymał stopień majora. Na początku lata tego samego roku powszechne niezadowolenie zaczęło destabilizować Etiopię. Kraj regularnie nawiedzały klęski głodu, a system gospodarczy oparty był na półniewolniczej pracy chłopów. Kryzys i przestarzałe struktury państwa pchały przedstawicieli młodego pokolenia w stronę politycznej lewicy. Także Mengystu znalazł się w gronie zradykalizowanych w tym czasie osób. W czerwcu wziął udział w zamachu stanu. Utworzony przez armię Komitet Koordynacyjny Sił Zbrojnych, znany potocznie jako Derg, początkowo działał jako jednostka dochodzeniowa, mająca wykorzenić korupcję; szybko jednak nabrał cech junty wojskowej. Derg przejmował zagraniczną własność poprzez nacjonalizację, a rodzinę królewską poddał izolacji. We wrześniu 1974 roku armia zdetronizowała cesarza.
Do pełnego obalenia rządu monarchistów doszło dopiero w listopadzie 1974 roku, kiedy to w wyniku powstania ludowego członkowie dotychczasowego rządu zostali poddani egzekucji. Od tego momentu Derg w pełni kontrolował sytuację w Etiopii. Rewolucyjny rząd zawiązał przymierze ze Związkiem Radzieckim i rozpoczął wdrażanie reform na zasadach marksizmu-leninizmu. W ramach przemian grunty ziemiaństwa zostały zajęte i poddane dystrybucji chłopstwu. Wszystkie gałęzie przemysłu zostały znacjonalizowane, a dotychczasowa biurokracja zdymisjonowana. 
W lutym 1977 roku – już jako podpułkownik – Mengystu objął tekę przewodniczącego Dergu. Objęcie władzy przez Mengystu i radykalną frakcję Dergu umożliwił zamach stanu, w którym zginął dotychczasowy lider, Teferi Benti, oraz kilku innych członków junty. Już w trakcie pierwszego roku rządów ustanowił republikę socjalistyczną i przystąpił do kolektywizacji rolnictwa i nielicznych zakładów przemysłowych, co było przejawem modnej w krajach Trzeciego Świata ideologii leninowskiej. Marjam nie przyjął jednak tej ideologii, a jego rządy stanowiły klasyczną juntę wojskową. Dwa miesiące po przejęciu władzy zapowiedział początek trwającego do 1978 roku "czerwonego terroru". Ofiarami "czerwonego terroru" padli przeciwnicy rewolucyjnego stylu rządów Dergu oraz przedstawiciele konkurencyjnych, cywilnych ugrupowań skrajnej lewicy (Partia Ludowo-Rewolucyjna Etiopii oraz Socjalistyczny Ruch Panetiopski). Niektóre elementy "czerwonego terroru" zostały zapożyczone z rewolucji kulturalnej Mao Zedonga w ChRL. Ocenia się, że w wyniku czerwonego terroru zginąć mogło 500 tysięcy osób. Mengystu uważał, że takie rozwiązanie było koniecznie do likwidacji w kraju feudalizmu i trybalizmu.
W trakcie rządów Mengystu musiał zmierzyć się z separatystami erytrejskimi (działającymi na długo przed rządami Dergu) oraz zbrojną opozycją, której działalność doprowadziła do wybuchu regularnej wojny domowej.
W lipcu 1977 roku kraj został najechany przez sąsiednią Somalię. Konflikt przeszedł do historii jako wojna w Ogadenie. Etiopia została wsparta przez ZSRR i Kubę. Konflikt zakończył się w 1978 roku zwycięstwem wojsk etiopskich. Konflikt odżył w czerwcu 1982 roku, kiedy rebelianci z ugrupowania Demokratycznego Frontu Ocalenia Somalii z etiopską pomocą przeprowadzili atak na Somalię, zajmując kilka miast. Wojna zakończyła się klęską wojsk etiopskich i somalijskich rebeliantów, z powodu militarnego wsparcia Somalii przez Stany Zjednoczone.
W 1979 roku utworzył komisję do zorganizowania Etiopskiej Partii Robotniczej, która w 1984 roku przeistoczyła się w Etiopską Partię Robotniczą. Formacja, na czele której stanął Mengystu, stała się rządzącą monopartią.
W 1983 roku wsparł i zezwolił na utworzenie baz sudańskich rebeliantów z Ludowej Armii Wyzwolenia Sudanu, toczących wojnę domową z tamtejszym rządem. Poparcie dla rebeliantów było m.in. odpowiedzią na wsparcie rządu Sudanu dla erytrejskich separatystów. 
W 1986 roku uczestniczył w opracowaniu nowej konstytucji (zatwierdzonej w 1987 roku). Na mocy dokumentu utworzono państwo o nazwie Ludowo-Demokratyczna Republika Etiopii. W 1987 roku odbyły się wybory parlamentarne, a we wrześniu 1987 roku Mengystu został ogłoszony prezydentem republiki. Do końca lat 80. sytuacja kraju ulegała pogorszeniu. Długotrwała susza, połączona z porażką kampanii kolektywizacji, przyczyniła się do klęski głodu lat 1984-85. Katastrofa humanitarna, połączona z sukcesami zbrojnej rebelii w północnych regionach Tigraju i w Erytrei, nieudanym puczem wojskowym z 1989 roku, czy wycofaniem radzieckiej pomocy, doprowadziła do klęski Mengystu w wojnie domowej. Tracący grunt pod nogami prezydent rozpoczął nieudany proces pokojowy, mający zahamować konflikt. W 1989 roku w Nairobi ruszyły rozmowy między rządem a partyzantami z Erytrei; w rozmowach udział wziął reprezentant Stanów Zjednoczonych, Jimmy Carter. Jeszcze w tym samym roku rząd Mengystu rozpoczął rozmowy w Rzymie z przywódcą Tigrajskiego Ludowego Frontu Wyzwolenia, Melesem Zenawi. Rozmowy okazały się bezowocne, a rebelianci kontynuowali kampanię partyzancką.
W maju 1991 roku, w obliczu zbliżającej się do stolicy ofensywy sił opozycyjnych zgrupowanych w sojuszu Etiopski Ludowo-Rewolucyjny Front Demokratyczny, poddał się dymisji i zbiegł do Zimbabwe, gdzie otrzymał azyl. Późniejsze władze etiopskie bezskutecznie nalegały na rząd Zimbabwe, aby ten wydał im Mengystu oskarżanego o zbrodnie ludobójstwa. 11 stycznia 2007 roku sąd w Etiopii uznał Mengystu winnego zarzucanych mu zbrodni i skazał go zaocznie na dożywocie. 26 maja 2008 roku wraz z 17 współpracownikami został zaocznie skazany na karę śmierci za popełnienie zbrodni ludobójstwa.

</doc>
<doc id="1487629" url="https://pl.wikipedia.org/wiki?curid=1487629" title="Pałac Prymasowski w Bratysławie">
Pałac Prymasowski w Bratysławie

Pałac Prymasowski w Bratysławie (słow. "Primaciálny palác", węg. "prímási palota") – neoklasycystyczny pałac w Bratysławie, położony na Starym Mieście, obecnie pełni funkcję ratusza.
Historia.
Pałac wybudowano w latach 1778–1781 dla arcybiskupa i kardynała Józsefa Batthyányego według projektu architekta Melchiora Hefele. W tym miejscu już od XIV wieku znajdowała siedziba biskupia, a od XVI wieku w Bratysławie rezydowali węgierscy prymasi, zagrożeni w Esztergomie przez Turków. József Batthyány uznał, że poprzednia siedziba jest za mała dla jego potrzeb.
Różową fasadę potężnej czteroskrzydłowej i trójkondygnacyjnej budowli wieńczy trójkątny tympanon z okazałym złoconym herbem arcybiskupa na szczycie, przykrytym kapeluszem kardynalskim olbrzymich rozmiarów.
Pałac stał się znany w 1805, kiedy w Sali Lustrzanej Francuzi i Austriacy podpisali pokój w Preszburgu. Odbywały się tutaj czasem także sesje węgierskiego sejmu, który w I połowie XIX wieku miał siedzibę w niedalekim budynku Uniwersytetu. W 1848 cesarz Ferdynand I Habsburg podpisał tutaj dokument sankcjonujący powstanie pierwszego samodzielnego węgierskiego rządu.
W 1903 kupiło go miasto i podczas prac remontowych znaleziono w skrytce w ścianie sześć nieznanych gobelinów z XVII wieku, opisujących legendę Hero i Leander. Wykonano je w angielskiej manufakturze Mortlake, a projektantem był Francis Clyna (prawdopodobnie z udziałem Rubensa i van Dycka). Wykonała je grupa tkaczy flamandzkich Philipa de Maechta.
Obecnie w pomieszczeniach budynku znajdują się eksponaty Galerii Miasta Bratysławy, tj. gobeliny angielskie i obrazy. Można także oglądać bogato zdobione sale, dzieła sztuki, meble i przedmioty z XVIII i XIX wieku. Pałac jest również siedzibą burmistrza miasta stołecznego Bratysławy.

</doc>
<doc id="1487630" url="https://pl.wikipedia.org/wiki?curid=1487630" title="Gebrüder Rieger">
Gebrüder Rieger



</doc>
<doc id="1487631" url="https://pl.wikipedia.org/wiki?curid=1487631" title="Deczani">
Deczani



</doc>
<doc id="1487632" url="https://pl.wikipedia.org/wiki?curid=1487632" title="Rieger &amp; Söhne">
Rieger &amp; Söhne



</doc>
<doc id="1487633" url="https://pl.wikipedia.org/wiki?curid=1487633" title="Mistrzostwa Świata Juniorów w Lekkoatletyce 1998">
Mistrzostwa Świata Juniorów w Lekkoatletyce 1998

7. Mistrzostwa Świata Juniorów w Lekkoatletyce – zawody lekkoatletyczne dla zawodników do lat 20, które odbył się we francuskim mieście Annecy pomiędzy 28 lipca i 2 sierpnia 1998 roku. Areną zmagań sportowców był stadion Parc des Sports.
Pierwszy raz w historii w programie zawodów znalazły się skok o tyczce oraz rzut młotem kobiet. Ostatni raz panie rywalizowały w chodzie na 5000 metrów – od kolejnej edycji imprezy, w roku 2000, dystans ten zrównano z męskim (10000 metrów). 

</doc>
<doc id="1487634" url="https://pl.wikipedia.org/wiki?curid=1487634" title="Minenwurfsystem Skorpion">
Minenwurfsystem Skorpion

Minenwurfsystem Skorpion – zachodnioniemiecki ustawiacz min wprowadzony na uzbrojenie Bundeswehry w 1986 roku. Wykorzystuje podwozie transportera M548GA1.
Na platformie transportowej M548 znajduje się sześć modułów z których każdy składa się z 20 rurowych prowadnic. Każda prowadnica mieści 5 min przeciwpancernych DM 1233 (jedna z odmian miny AT-2). Miny są miotane przy pomocy ładunku prochowego. Odpalaniem ładunków miotających poszczególnych prowadnic steruje system EPAG zainstalowany na pojeździe. Pozwala on uzyskać zamierzoną gęstość minowania. Miny wyrzucane są na odległość do 20 m co przy minowaniu na obie strony pojazdu pozwala zaminować jednocześnie pas ziemi o szerokości 40 m.

</doc>
<doc id="1487636" url="https://pl.wikipedia.org/wiki?curid=1487636" title="Nicole Haislett">
Nicole Haislett

Nicole Lea Haislett (ur. 16 grudnia 1972 w St. Petersburg) – amerykańska pływaczka. Trzykrotna złota medalistka olimpijska z Barcelony.
Specjalizowała się w stylu dowolnym i w Barcelonie triumfowała na dystansie 200 metrów. Kolejne dwa złota dorzuciła w wyścigach sztafetowych. W 1991 została mistrzyni świata na dystansie 100 metrów kraulem i przerwała kilkunastoletnią dominację pływaczek z NRD. Była także członkinią złotych sztafet.

</doc>
<doc id="1487640" url="https://pl.wikipedia.org/wiki?curid=1487640" title="Teatr Banialuka">
Teatr Banialuka



</doc>
<doc id="1487641" url="https://pl.wikipedia.org/wiki?curid=1487641" title="Senzatzia">
Senzatzia

Senzatzia (pol. "Sensacja") – pierwszy album rumuńskiego zespołu Akcent. Wydawnictwo ukazuje między innymi podstawy muzyki elektronicznej, tworzonej w zespole aż do dziś przez lidera zespołu Adriana Claudiu Sana. Album wydany podczas współpracy z Ramoną Barta w roku 2000.

</doc>
<doc id="1487642" url="https://pl.wikipedia.org/wiki?curid=1487642" title="Teatr Lalek Banialuka im. J. Zitzmana w Bielsku-Białej">
Teatr Lalek Banialuka im. J. Zitzmana w Bielsku-Białej



</doc>
<doc id="1487644" url="https://pl.wikipedia.org/wiki?curid=1487644" title="Teatr Lalek Banialuka im. J. Zitzmana">
Teatr Lalek Banialuka im. J. Zitzmana



</doc>
<doc id="1487646" url="https://pl.wikipedia.org/wiki?curid=1487646" title="Teatr Banialuka im. J. Zitzmana">
Teatr Banialuka im. J. Zitzmana



</doc>
<doc id="1487647" url="https://pl.wikipedia.org/wiki?curid=1487647" title="Teatr Banialuka w Bielsku-Białej">
Teatr Banialuka w Bielsku-Białej



</doc>
<doc id="1487648" url="https://pl.wikipedia.org/wiki?curid=1487648" title="Beth Botsford">
Beth Botsford

Beth Anne Botsford (ur. 21 maja 1981 w Baltimore), amerykańska pływaczka. Dwukrotna złota medalistka olimpijska z Atlanty.
Specjalizowała się w stylu grzbietowym i w Atlancie triumfowała na dystansie 100 metrów. Kolejne złoto dorzuciła w sztafecie 4x100 m zmiennym. Miała wówczas 15 lat. Brała udział w Igrzyskach Panamerykańskich (1999) oraz Uniwersjadzie (2003).

</doc>
<doc id="1487650" url="https://pl.wikipedia.org/wiki?curid=1487650" title="Adam Skoczylas (himalaista)">
Adam Skoczylas (himalaista)

Adam Skoczylas (ur. 3 października 1929 w Bielsku-Białej, zm. 25 listopada 1966 w Łodzi) – polski taternik, alpinista, himalaista i pisarz górski.
W Tatrach wspinał się latem i zimą, dokonując trudnych pierwszych przejść, m.in. z Janem Długoszem. W 1957 i 1959 brał udział w wyjazdach w Alpy, w 1958 w Pirin (zimą), w 1960 w wyprawie w Himalaje Nepalu.
Pisywał na tematy alpinistyczne w prasie fachowej („Taternik”, „Wierchy”) i popularnej („Przekrój”, „Gazeta Krakowska”), jest autorem 3 książek o tematyce górskiej (niedawno wznawianych).
Podczas pierwszego wyjazdu w Alpy uczestniczył w słynnej akcji ratunkowej na północnej ścianie Eigeru (wraz z 7 innymi Polakami, w łącznej ekipie ok. 40 osób). Na podstawie tych wydarzeń napisał opowiadanie "Stefano, przyjdziemy jutro" (po raz pierwszy ukazało się w zbiorowej książce "Burza nad Alpami", 1958, a potem w zbiorze jego opowiadań pt. "Cztery dni słońca", 1962). Opowiadanie to pt. "Stefano, we shall come tomorrow" ukazało się jako osobna książka w Londynie w 1962 w języku angielskim.
Skoczylas wraz z innym polskim alpinistą Jerzym Hajdukiewiczem (lekarzem wypraw) byli pierwszymi po II wojnie polskimi wspinaczami w Himalajach. W 1960 razem uczestniczyli w szwajcarskiej ekspedycji na ośmiotysięcznik Dhaulagiri, ostatecznie zdobyty przez 6 uczestników tej wyprawy 13 i 23 maja (ale bez udziału Polaków). Skoczylas opisał tę wyprawę w wydanej w 1965 książce "Biała Góra".
Zmarł w wyniku długotrwałej choroby.
Pośmiertnie wydano także "Tam gdzie góry sięgają nieba" (1967) – zbiór reportaży z Nepalu.
Mąż taterniczki i pisarki Anny Skoczylas, brat taternika Zbigniewa Skoczylasa.

</doc>
<doc id="1487652" url="https://pl.wikipedia.org/wiki?curid=1487652" title="Uniwersytet Heinricha Heinego w Düsseldorfie">
Uniwersytet Heinricha Heinego w Düsseldorfie

Uniwersytet Heinricha Heinego w Düsseldorfie (niem. "Heinrich-Heine-Universität Düsseldorf") – niemiecka uczelnia z siedzibą w Düsseldorfie.
Historia.
W 1806 roku Joachim Murat podjął próby utworzenia uczelni w Düsseldorfie. Uniwersytet został powołany 12 grudnia 1811, dekretem Napoleona Bonaparte. Wybuch wojny spowodował, że nie został on zrealizowany.
W 1907 roku, przy okazji powstania nowego szpitala miejskiego, powołano Akademię Medyczną (niem. "Düsseldorfer Akademie für praktische Medizin"), która skupiała się na dokształcaniu lekarzy i działalności naukowej. W 1923 roku uczelnia zmieniła nazwę na "Medizinische Akademie in Düsseldorf" i rozpoczęła kształcenie studentów. W 1935 Akademia uzyskała prawo nadawania tytułu naukowego doktora.
16 listopada 1965 roku rząd Nadrenii Północnej-Westfalii podjął decyzję o przekształceniu Akademii Medycznej w Uniwersytet. W 1988 senat uczelni postanowił przyjąć imię Heinricha Heinego.
Uniwersytet jest odpowiedzialny za utrzymanie ogrodu botanicznego w Düsseldorfie.
Absolwenci.
W 1960 roku stopień doktora na Akademii Medycznej uzyskał Harald zur Hausen (laureat Nagrody Nobla w dziedzinie fizjologii lub medycyny z 2008 roku).

</doc>
<doc id="1487655" url="https://pl.wikipedia.org/wiki?curid=1487655" title="Kathleen Babineaux Blanco">
Kathleen Babineaux Blanco

Kathleen Babineaux Blanco (ur. 15 grudnia 1942, zm. 18 sierpnia 2019) – amerykańska polityk związana z Partią Demokratyczną.
W latach 2004–2008 pełniła funkcję gubernatora stanu Luizjana. Była pierwszą w historii kobietą wybraną na tę pozycję. Podczas jej urzędowania Luizjana została dotknięta klęską żywiołową związaną z huraganem Katrina.
Wcześniej, w latach 1996–2004 pełniła funkcję wicegubernatora Luizjany.

</doc>
<doc id="1487656" url="https://pl.wikipedia.org/wiki?curid=1487656" title="George Pollock">
George Pollock

 George Pollock (ur. 4 czerwca 1786, zm. 6 października 1872 w Eastry w Kencie) – brytyjski wojskowy.
21 stycznia 1801 r. rozpoczął naukę w Royal Military Academy w Woolwich. We wrześniu 1803 r. wstąpił do Artylerii Bengalskiej i wyruszył do Indii. Swój chrzest bojowy przeszedł pod Deig w listopadzie 1804 r. w bitwie z Marathami. Brał również udział w oblężeniu Bharatpur na początku 1805 r. Następnie rozpoczął pracę sztabowca. W latach 1814-1816 wziął udział w wojnie z Nepalem, a następnie powrócił do pracy sztabowej.
W 1824 r. otrzymał stopień podpułkownika i rozkaz powrotu do Wielkiej Brytanii. Pollockowi udało się jednak uzyskać stanowisko w siłach brytyjskich w Birmie. Za złużbę w tej prowincji otrzymał Order Łaźni. W 1827 r. wyjechał do Wielkiej Brytanii. Do Indii powrócił w 1830 r. W 1835 r. został pułkownikiem, a w 1838 r. generałem-brygadierem w Dinapore. W tym samym roku został generałem-majorem w Agrze.
Po masakrze brytyjskiej armii w Afganistanie w styczniu 1842 r. Pollock otrzymał komendę nad tzw. „Armią Retrybucyjną”. W kwietniu 1842 r. wyruszył do Afganistanu. W Dżalalabadzie w połowie maja dotarły do niego rozkazy odwrotu do Indii, jednak w lipcu nakazano mu maszerować do Kabulu. Pollock pokonał pod murami miasta armię afgańską i 15 września wkroczył do Kabulu. 17 września przybył tam z Kandaharu generał William Nott. W październiku Pollock i Nott, zniszczywszy Kabul, powrócili do Indii.
W 1844 r. Brytyjczycy ufundowali Medal Pollocka, przyznawany najlepszym kadetom Addiscombe Military Academy. Pollock odszedł na emeryturę w 1870 r. w randze marszałka polnego. W 1871 r. został konstablem Tower of London. W 1861 r. otrzymał Krzyż Wielki Orderu Gwiazdy Indii, a w 1873 r. Krzyż Wielki Orderu Łaźni. W 1872 r. został baronetem. Zmarł w tym samym roku i został pochowany w Opactwie Westminsterskim.

</doc>
<doc id="1487657" url="https://pl.wikipedia.org/wiki?curid=1487657" title="Stephan Lehmann">
Stephan Lehmann

Stephan Lehmann (ur. 15 sierpnia 1963 w Szafuzie) – szwajcarski piłkarz grający na pozycji bramkarza.
Kariera klubowa.
Lehmann wychowywał się w klubie FC Schaffhausen, wywodzącego się z jego rodzinnego miasta o tej samej nazwie. W 1983 roku zadebiutował w jego barwach w drugiej lidze szwajcarskiej i grał w nim przez jeden sezon. W 1984 roku przeszedł do pierwszoligowego FC Winterthur. Tam stał się podstawowym bramkarzem, jednak w 1985 spadł z nim do drugiej ligi. W 1986 roku opuścił klub i przeszedł do niemieckiego drugoligowca, SC Freiburg. We Freiburgu był tylko drugim bramkarzem i przegrał rywalizację z Siegfriedem Grüningerem. W 1987 roku wrócił do Schaffhausen i tam występował przez jeden sezon.
W 1988 roku Lehmann został bramkarzem zespołu FC Sion. W sezonie 1990/1991 osiągnął swoje pierwsze większe sukcesy w karierze będąc podstawowym bramkarzem. Wywalczył ze Sionem wicemistrzostwo Szwajcarii oraz zdobył Puchar Szwajcarii, dzięki zwycięstwu 3:2 w finale nad BSC Young Boys. W sezonie 1991/1992 wywalczył z tym klubem pierwsze w historii mistrzostwo Szwajcarii. Swój kolejny sukces Stephan osiągnął w 1995 zdobywając po raz kolejny krajowy puchar, a w kolejnych dwóch latach wraz z partnerami ze Sionu obronił to trofeum. W 1997 roku sięgnął po swój drugi w karierze tytuł mistrza kraju, a łącznie dla Sionu rozegrał ponad 300 ligowych spotkań. Latem po wywalczeniu mistrzostwa Stephan odszedł do innej drużyny z pierwszej ligi, FC Luzern. Przez pierwszy sezon grał w pierwszej jedenastce, ale w dwóch kolejnych zaliczył zaledwie 11 spotkań w Super League i w 2000 roku zakończył karierę w wieku 37 lat.
Kariera reprezentacyjna.
W reprezentacji Szwajcarii Lehmann zadebiutował 21 czerwca 1989 roku w wygranym 1:0 towarzyskim meczu z Brazylią. W 46. minucie zmienił Martina Brunnera. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam Stephan był rezerwowym dla Marco Pascolo i nie wystąpił w żadnym z meczów Helwetów. Podobnie było w 1996 roku na Euro 96, gdy znów cały turniej przesiedział na ławce rezerwowych. Swój ostatni mecz w reprezentacji Lehmann rozegrał w 1997 roku, a łącznie wystąpił w niej 18 razy.

</doc>
<doc id="1487658" url="https://pl.wikipedia.org/wiki?curid=1487658" title="În Culori">
În Culori

În Culori (pol. "Pokolorowane") – drugi album studyjny rumuńskiego zespołu Akcent. Wydana w 2002. Nagrana w nowym składzie grupy. 
Akcent nagrał teledyski do utworów "În Culori", "Prima Iubire" i "Ti-am promis". 

</doc>
<doc id="1487659" url="https://pl.wikipedia.org/wiki?curid=1487659" title="Kathleen Blanco">
Kathleen Blanco



</doc>
<doc id="1487663" url="https://pl.wikipedia.org/wiki?curid=1487663" title="Megan Jendrick">
Megan Jendrick

Megan Jendrick, z domu Quann (ur. 15 stycznia 1984 w Tacoma) – amerykańska pływaczka. Trzykrotna medalistka olimpijska.
Specjalizuje się w stylu klasycznym i w Sydney triumfowała na dystansie 100 metrów. Kolejne złoto dorzuciła w sztafecie 4x100 m zmiennym. Miała wówczas 16 lat i była najmłodszym amerykańskim zwycięzcą na tych igrzyskach. Drugi raz wzięła udział w igrzyskach w 2008 i zdobyła srebro w sztafecie. W 2007 była wicemistrzynią świata na 200 żabką.

</doc>
<doc id="1487664" url="https://pl.wikipedia.org/wiki?curid=1487664" title="Megan Quann">
Megan Quann



</doc>
<doc id="1487667" url="https://pl.wikipedia.org/wiki?curid=1487667" title="Ustecki Festiwal Rzutów Lekkoatletycznych">
Ustecki Festiwal Rzutów Lekkoatletycznych

Ustecki Festiwal Rzutów Lekkoatletycznych – międzynarodowy mityng lekkoatletyczny organizowany rokrocznie od 2005 w Ustce. Zawody gromadzą czołówkę polskich oszczepników i oszczepniczek. W konkursie biorą udział także sportowcy z zagranicy. Oprócz konkursu rzutu oszczepem przeprowadzana jest rywalizacja w nietypowych konkurencjach np. rzucie kamieniem nadmorskim.

</doc>
<doc id="1487668" url="https://pl.wikipedia.org/wiki?curid=1487668" title="Więzienie Newgate">
Więzienie Newgate

Więzienie Newgate – dawne więzienie w Londynie, położone na rogu ulic Newgate Street i Old Bailey, u wejścia do City of London. Pierwotnie, za czasów panowania rzymskiego, była to jedna z bram w murze miejskim Londynu. Brama-więzienie była całkowicie przebudowana w XII wieku, a następnie zniszczona w 1777. Więzienie było rozbudowywane i przebudowywane wielokrotnie, było użytkowane przez 700 lat, od 1188 do 1902.
Historia.
Pierwsze więzienie w Newgate zbudowano w 1188 z polecenia Henryka II. Zostało znacznie powiększone w 1236, wykonawcy testamentu lorda majora Londynu Richarda Whittingtona zostali zobowiązani do jego odnowienia w 1422. Więzienie zostało zniszczone w wielkim pożarze Londynu w 1666 a odbudowane w 1672, wówczas też powiększono je o nowe budynki położone na południowej stronie ulicy.
Według zapisu na średniowiecznej statui, więzienie było zarządzane przez dwóch szeryfów, wybieranych raz do roku, którzy zlecali administrowanie nim prywatnie wynajętym strażnikom. Strażnicy byli upoważnieni do pobierania wynagrodzenia bezpośrednio od więźniów, co stanowiło jedno z najlepszych źródeł dochodu w ówczesnym Londynie. 
Jednakże, system taki skłaniał strażników do wyzysku więźniów i okrucieństwa wobec nich, celem zwiększenia efektywności ich pracy.
W swej historii Newgate było używane do różnych celów, także do przetrzymywania skazańców oczekujących na egzekucję. Nie zawsze też było całkowicie bezpieczne: włamywacz Jack Sheppard zbiegł z niego trzykrotnie, zanim udało się doprowadzić go pod szubienicę w Tyburn w 1724. Na początku XVIII wieku pewien rozgłos zyskał kapelan więzienny Paul Lorrain, który opublikował książkę "Confessions" („Wyznania”) traktującą o więźniach Newgate, jej treść jednakże uważana jest za ubarwioną konfabulacjami.
Po zburzeniu starego więzienia zastąpiono je nowymi budynkami zaprojektowanymi przez George’a Dance’a między 1770 a 1778. Był on także projektantem przyległego budynku sądu. Nowe więzienie stało się w 1780 obiektem ataku kryminalistów podczas rozruchów znanych jako rozruchy Gordona. Budynki podpalono, część uwięzionych zginęła w pożarze a około 300 wykorzystało go jako sposobność do ucieczki.
Dwa lata później, w 1782, więzienie odbudowano w nowym kształcie. Założeniem projektanta było, aby sam wygląd budynku zniechęcał do łamania prawa. Budynki więzienne otaczały wewnętrzny dziedziniec i były podzielone na dwie sekcje: dla biedniejszych więźniów oraz „rejon państwowy” dla tych spośród uwięzionych, którzy mogli sobie pozwolić na pobyt w nieco lepszych warunkach. Każda z sekcji była dodatkowo podzielona na podsekcje dla kryminalistów oraz uwięzionych za długi.
W 1783 przeniesiono z Tyburn do Newgate londyńskie szubienice. Publiczne egzekucje poza murami więzienia, które stało się w tym czasie głównym więzieniem Londynu, przyciągały tłumy gapiów. Istniała także możliwość zwiedzenia więzienia po uzyskaniu specjalnego zezwolenia od Lorda Mayora Londynu lub szeryfa. Uwięzieni przebywali w ciemnych celach oddzielonych od ulicy Newgate cienkim murem, przyćmione światło słoneczne docierało do ich cel jedynie od strony więziennego dziedzińca. Szubienice umieszczono poza zasięgiem widoku z okien cel, na ulicy Newgate.
Na początku XIX wieku, sprawa więźniów Newgate przyciągnęła uwagę reformatorki społecznej, Elizabeth Fry. Kwestionowała ona zwłaszcza warunki, w jakich osadzano tam kobiety. Po przedstawieniu przez nią raportu na ten temat w Izbie Gmin, poczyniono pewne ulepszenia. W 1858 wnętrza budynków więzienia przebudowano, tworząc cele jednoosobowe.
Po 1868 nie przeprowadzano już publicznych egzekucji, skazańców wieszano wewnątrz więzienia. Michael Barrett był ostatnim skazańcem powieszonym publicznie w Newgate, a zarazem w całej Wielkiej Brytanii. Jego egzekucja odbyła się 26 maja 1868.
Więzienie zamknięto w 1902 a zburzono dwa lata później. Na jego miejscu wznosi się obecnie gmach Głównego Sądu Kryminalnego Wielkiej Brytanii, znanego też jako Old Bailey, od nazwy ulicy przy której stoi.
Oryginalne drzwi więziennej celi, w której w 1681 więziono Olivera Plunketta, zachowały się do dziś i są wystawione w kościele pw. św. Piotra w Drogheda (Irlandia). Oryginalna żelazna brama, przez którą przechodzili skazańcy prowadzeni na szubienicę, przez lata była używana w jednej z alejek w Buffalo, a obecnie znajduje się w tym samym mieście w katolickiej uczelni Canisius College.

</doc>
<doc id="1487670" url="https://pl.wikipedia.org/wiki?curid=1487670" title="Ustawa o dzierżawie indiańskiej ropy">
Ustawa o dzierżawie indiańskiej ropy

Ustawa o dzierżawie indiańskiej ropy () – amerykańska ustawa uchwalona przez Kongres Stanów Zjednoczonych w 1924 roku. 
Ustawa zmieniła część postanowień pierwszej regulacji w tym zakresie, uchwalonej przez Kongres w 1891 roku z myślą głównie o wydobyciu ropy na ziemiach Indian w Oklahomie. Zniosła 10-letni limit czasowy na dzierżawy praw do wydobywania ropy na terenach należących do Indian amerykańskich, umożliwiając wydobywanie ropy, gazu ziemnego i innych surowców w rezerwatach bez ograniczeń czasowych. Zezwoliła też władzom stanowym na opodatkowanie wydobycia ropy w rezerwatach (z założenia wyłączonych spod jurysdykcji stanowej). Poprawka wniesiona przez senatora Carla Haydena przyznała stanom 37,5% dochodów z takiego wydobycia, zastrzegając jednocześnie, że dochody te władze stanowe powinny przeznaczać na rozwijanie oświaty Indian i sieci dróg w rezerwatach. 
Obecnie uważa się, iż oczekiwanie, że władze stanowe będą inwestować wszystkie pozyskane z opodatkowania „indiańskiej ropy” środki w rezerwatach było dość iluzoryczne. Chociaż każda dzierżawa nadal wymagała uzyskania zgody odpowiedniej rady plemiennej, to większość plemion w tamtym okresie nie miała wystarczająco silnych władz, które mogłyby kontrolować wydobycie i egzekwować należne im środki lub inwestycje. Mimo to, zazwyczaj stanowe opodatkowanie wydobycia ropy w rezerwatach było i tak wyższe, niż ustawowe minimum.
Kolejny akt Kongresu w tej dziedzinie, "ustawa o dzierżawie indiańskich surowców mineralnych" (ang. "Indian Mineral Leasing Act") z 1938 r. mająca za zadanie ujednolicić przepisy w tej dziedzinie, pominęła jednak milczeniem kontrowersyjną kwestię opodatkowania stanowego.

</doc>
<doc id="1487671" url="https://pl.wikipedia.org/wiki?curid=1487671" title="In Culori">
In Culori



</doc>
<doc id="1487672" url="https://pl.wikipedia.org/wiki?curid=1487672" title="Lovebug">
Lovebug

Love Bug – singel amerykańskiego zespołu Jonas Brothers, który ukazał się na trzecim studyjnym albumie zespołu, "A Little Bit Longer". Został wydany po "Burning Up", pierwszym singlu z tej płyty.
Teledysk.
Teledysk do piosenki nakręcony został w Los Angeles z udziałem 500 dziewczyn. Premiera teledysku nastąpiła 21 października na Myspace.
Klip opowiada historię babci, która opowiada wnuczce o czasach swojej młodości. 

</doc>
<doc id="1487673" url="https://pl.wikipedia.org/wiki?curid=1487673" title="Indian Oil Leasing Act">
Indian Oil Leasing Act



</doc>
<doc id="1487674" url="https://pl.wikipedia.org/wiki?curid=1487674" title="Eohippus">
Eohippus



</doc>
<doc id="1487675" url="https://pl.wikipedia.org/wiki?curid=1487675" title="Hansjörg Knauthe">
Hansjörg Knauthe

Hansjörg Knauthe (ur. 13 lipca 1944 w Geising) – niemiecki biathlonista startujący w barwach NRD, dwukrotny medalista olimpijski i brązowy medalista mistrzostw świata.
Kariera.
Reprezentował klub SG Dynamo Zinnwald. Pierwszy sukces osiągnął w 1966 roku, zdobywając srebrny medal w biegu indywidualnym podczas mistrzostw NRD. Rok później wystąpił na igrzyskach olimpijskich w Grenoble, gdzie rywalizację w tej samej konkurencji ukończył na 21. miejscu.
Na arenie międzynarodowej pierwszy medal zdobył w 1970 roku, kiedy podczas mistrzostw świata w Östersund wspólnie z Hansem-Gertem Jahnem, Dieterem Speerem i Horstem Koschką zajął trzecie miejsce w sztafecie. Na tej samej imprezie indywidualnie był osiemnasty. Na rozgrywanych rok później mistrzostwach świata w Hämeenlinna osiągnął słabsze wyniki, zajmując 21. miejsce w biegu indywidualnym oraz dziesiąte w sztafecie.
W 1972 roku brał udział w igrzyskach olimpijskich w Sapporo, gdzie wywalczył dwa medale. Najpierw zajął drugie miejsce w biegu indywidualnym, rozdzielając na podium Norwega Magnara Solberga i Larsa-Görana Arwidsona ze Szwecji. Następnie razem Horstem Koschką, Dieterem Speerem i Joachimem Meischnerem zajął trzecie miejsce w sztafecie.

</doc>
<doc id="1487676" url="https://pl.wikipedia.org/wiki?curid=1487676" title="Carolyn Schuler">
Carolyn Schuler

Carolyn Schuler (ur. 5 stycznia 1943 w San Francisco), amerykańska pływaczka. Dwukrotna złota medalistka olimpijska z Rzymu.
Specjalizowała się w stylu motylkowym i w Rzymie triumfowała na dystansie 100 metrów. Kolejne złoto dorzuciła w sztafecie 4x100 m zmiennym. Miała wówczas 17 lat. Nigdy nie zdobyła tytułu mistrzyni USA w konkurencji indywidualnej, nie była także faworytką igrzysk olimpijskich.

</doc>
<doc id="1487677" url="https://pl.wikipedia.org/wiki?curid=1487677" title="William Brydon">
William Brydon

William Brydon CB (ur. 10 października 1811 w Londynie, zm. 20 marca 1873) – brytyjski wojskowy lekarz, asystent chirurga Brytyjskiej Kompanii Wschodnioindyjskiej, jedyny z 16-tysięcznej Armii Indusu, który dotarł do Dżalalabadu po odwrocie Brytyjczyków z Kabulu w styczniu 1842.
Urodził się w Londynie, ale z pochodzenia był Szkotem. Studiował medycynę na University College London oraz na Uniwersytecie Edynburskim. Następnie rozpoczął pracę w Kompanii Wschodnioindyjskiej, gdzie doszedł do stanowiska asystenta chirurga. Kiedy w 1839 Armia Indusu wyruszała do Afganistanu, Brydon został jej głównym lekarzem.
Brydon opuścił Kabul 6 stycznia 1842 z resztą Armii Indusu (4 500 żołnierzy) i towarzyszącymi jej cywilami (12 000 ludzi). Każdego dnia z szeregów brytyjskich ubywały setki ludzi, którzy zamarzli, zmarli z głodu lub zostali zabici przez Afgańczyków. Wyżsi oficerowie oraz ich żony zostali afgańskimi zakładnikami. Brydon był jednym z piętnastu jeźdźców, którzy w nocy z 12 na 13 stycznia przedarli się przez przełęcz niedaleko wioski Jugdulluk. 25 kilometrów od Dżalalabadu zatrzymali się u Afgańczyków, którzy zdradzili ich miejsce pobytu powstańcom.
Afgańczycy zaatakowali Brytyjczyków i zabili 10 ludzi. Brydon był jednym z tych, którym udało się uciec. Jako jedyny z nich przeżył. Pozostałych czterech dopadli Afgańczycy i zabili ich. Ranny Brydon odniósł tego dnia kolejną ranę, ponadto postrzelono jego konia. Trzykrotnie obronił się jednak przed atakami Afgańczyków i po południu 13 stycznia, jako jedyny Europejczyk z armii, dotarł do Dżalalabadu, przynosząc wieści o zagładzie Armii Indusu.
W 1857 Brydon był lekarzem pułkowym w Lucknow podczas powstania sipajów. Przeżył oblężenie Lucknow od czerwca do listopada 1857, mimo iż w jego trakcie został ranny. Zmarł w 1873.

</doc>
<doc id="1487680" url="https://pl.wikipedia.org/wiki?curid=1487680" title="Lynn Burke">
Lynn Burke

Lynn Burke (ur. 22 marca 1943 w Nowym Jorku), amerykańska pływaczka. Dwukrotna złota medalistka olimpijska z Rzymu.
Specjalizowała się w stylu grzbietowym i w Rzymie triumfowała na dystansie 100 metrów. Kolejne złoto dorzuciła w sztafecie 4×100 m zmiennym. Miała wówczas 17 lat. Sześć razy biła rekordy świata, zdobywała tytuły mistrzyni kraju.

</doc>
<doc id="1487681" url="https://pl.wikipedia.org/wiki?curid=1487681" title="Yas Island Circuit">
Yas Island Circuit



</doc>
<doc id="1487682" url="https://pl.wikipedia.org/wiki?curid=1487682" title="Bitwa pod Gandamakiem">
Bitwa pod Gandamakiem



</doc>
<doc id="1487686" url="https://pl.wikipedia.org/wiki?curid=1487686" title="Martins Nnabugwu Ekwueme">
Martins Nnabugwu Ekwueme



</doc>
<doc id="1487687" url="https://pl.wikipedia.org/wiki?curid=1487687" title="Hansjorg Knauthe">
Hansjorg Knauthe



</doc>
<doc id="1487688" url="https://pl.wikipedia.org/wiki?curid=1487688" title="Hansjoerg Knauthe">
Hansjoerg Knauthe



</doc>
<doc id="1487698" url="https://pl.wikipedia.org/wiki?curid=1487698" title="Grzegorz Puchalski">
Grzegorz Puchalski

Grzegorz Puchalski (ur. 30 maja 1966 w Lidzbarku Warmińskim) – polski prezbiter katolicki diecezji elbląskiej, doktor nauk teologicznych (teologia pastoralna, katechetyka), 2004-2016 rektor Wyższego Seminarium Duchownego w Elblągu, od 2021 proboszcz parafii Najświętszego Serca Pana Jezusa w Stegnie.
Życiorys.
Studia filozoficzno-teologiczne ukończył w Wyższym Seminarium Duchownym „Hosianum” w Olsztynie, gdzie 25 maja 1991 otrzymał święcenia kapłańskie z rąk biskupa warmińskiego dr Edmunda Piszcza.
Po święceniach, w latach 1991–1995 pracował jako wikariusz w parafii Matki Boskiej Nieustającej Pomocy w Malborku. Następnie został skierowany na studia specjalistyczne w KUL (1995-2001) w trakcie których uzyskał tytuł magistra licencjata teologii w zakresie katechetyki (1997).
Studia specjalistyczne ukończył 25 czerwca 2001 obroną rozprawy doktorskiej na temat: „Ewangelizacja i katecheza a nowa ewangelizacja w nauczaniu apostolskim Jana Pawła II” (promotor: Stanisław Kulpaczyński) i uzyskaniem stopnia doktora nauk teologicznych (teologia pastoralna). W czasie studiów, w latach 1992–1995 pełnił w diecezji elbląskiej obowiązki kierownika Elbląskiej Pielgrzymki Pieszej na Jasną Górę i dekanalnego duszpasterza młodzieży (1994-1995).
1 marca 2001 pierwszy biskup elbląski dr Andrzej Śliwiński powierzył mu obowiązki dyrektora Wydziału Nauki Katolickiej w Kurii Diecezjalnej w Elblągu, a także obowiązki wykładowcy katechetyki i nauk pedagogicznych w Wyższym Seminarium Duchownym w Elblągu oraz Pomezańskim Instytucie Teologii dla świeckich w Elblągu i Kwidzynie.
Ponadto sprawuje w diecezji elbląskiej obowiązki: Diecezjalnego Duszpasterza Katechetów (2001), członka Rady Duszpasterskiej (od 1 października 1999), członka Rady Kapłańskiej III kadencji (od 18 października 2005), wizytatora Diecezjalnego ds. katechezy (2005) i członka Diecezjalnej Komisji ds. Formacji Stałej Kapłanów (od 1 października 2005).
1 lipca 2004 Biskup Elbląski dr Jan Styrna powierzył mu obowiązki rektora Wyższego Seminarium Duchownego Diecezji Elbląskiej w Elblągu. Ponadto 1 lipca 2009 został mianowany na stanowisko Delegata Biskupa Elbląskiego ds. Stałej Formacji Kapłanów i Przewodniczącego Diecezjalnej Komisji ds. Stałej Formacji Kapłanów.
8 marca 2021 r. biskup elbląski mianował go proboszczem parafii Najświętszego Serca Pana Jezusa w Stegnie (w miejsce ciężko chorego proboszcza ks. Pawła Drożdża). Kanonicznie objął zarząd nad parafią 11 marca 2021, a liturgiczne wprowadzenie w urząd nastąpiło w niedziele 14 marca 2021 na mszy św. o godz. 8.30.

</doc>
<doc id="1487699" url="https://pl.wikipedia.org/wiki?curid=1487699" title="Linda Gustavson">
Linda Gustavson

Linda Gustavson (ur. 30 listopada 1949 w Santa Cruz) – amerykańska pływaczka. Trzykrotna medalistka olimpijska z Meksyku.
Specjalizowała się w stylu dowolnym i w Meksyku zdobyła w tym stylu po jednym medalu każdego koloru: złoto w sztafecie 4x100 m kraulem, srebro na 400 m oraz brąz na 100 m. Była rekordzistką świata.

</doc>
<doc id="1487708" url="https://pl.wikipedia.org/wiki?curid=1487708" title="Robert Henry Sale">
Robert Henry Sale

Robert Henry Sale (ur. 1782, zm. 21 grudnia 1845) – brytyjski wojskowy.
W 1795 r. wstąpił do 36 pułku piechoty. W 1798 r. rozpoczął służbę w Indiach jako porucznik 12 pułku piechoty. Uczestniczył w walkach z Tipu Sultanem oraz w wyprawie przeciwko Dhundii pod komendą pułkownika Arthura Wellesleya. W 1806 r. został awansowany do stopnia kapitana. W latach 1808-1809 brał udział w walkach z radża Travacore. W 1810 r. brał udział w wyprawie na Mauritius. Później został majorem 13 pułku piechoty, z którym pozostał związany przez resztę życia.
Podczas I wojny birmańskiej (1823-1826) dowodził 13 pułkiem. Brał udział w zdobyciu Rangunu. Podczas jednej z bitew zabił w pojedynku dowódcę przeciwnika. Następnie w stopniu podpułkownika dowodził brygadą i został ranny w bitwie pod Malown w 1826 r. Za swoją postawę otrzymał Order Łaźni. Po wybuchu I wojny afgańskiej został dowódcą brygady w Armii Indusu. Osobiście prowadził szturm na twierdzę Ghazni w lipcu 1839 r., podczas którego został ranny. Otrzymał wówczas Krzyż Komandorski Orderu Łaźni. Jako drugi w komendzie w Armii Indusu prowadził wiele lokalnych operacji. Podczas jednej z nich, w listopadzie 1840 r., pojmano wrogiego Brytyjczykom chana Afganistanu Dosta Mohammada.
W czasie brytyjskiej okupacji Kabulu Sale'owi towarzyszyła żona Florentia i córka. W październiku 1841 r. brygada Sale otrzymała rozkaz wymarszu do Peszawaru. Żona i córka Sale'a pozostały w Kabulu, w którym 2 listopada wybuchło antybrytyjskie powstanie. Obie kobiety dostały się do afgańskiej niewoli podczas odwrotu Armii Indusu z Kabulu. Oddział Sale'a był również atakowany przez Afgańczyków i Sale zatrzymał się w Dżalalabadzie. Tam 13 stycznia 1842 r. przybył dr William Brydon, który poinformował Sale'a o zagładzie Armii Indusu.
Wkrótce Dżalalabad został oblężony przez Afgańczyków. Na początku kwietnia rozeszły się pogłoski, że maszerująca na odsiecz „Armia Retrybucyjna” generała Pollocka zawróciła z drogi. Wówczas Sale wyprowadził swoich żołnierzy za mury twierdzy i uderzył na obóz afgański odnosząc zwycięstwo i zmuszając wroga do odwrotu do Kabulu. Kilka dni później nadeszła armia Pollocka. Za obronę Dżalalabadu Sale otrzymał Krzyż Wielki Orderu Łaźni i podziękowania od parlamentu.
Oddział Sale'a brał udział w dalszych walkach wojny. 15 września wkroczył do Kabulu. 17 września został wysłany razem z Richmondem Shakespearem w celu uwolnienia brytyjskich jeńców, którzy byli transportowani do Bamian. Wśród tych jeńców była żona i córka Sale'a. Wszyscy jeńcy zostali uwolnieni i doprowadzeni do Kabulu.
W 1845 r. Sale był kwatermistrzem generalnym armii sir Hugh Gougha. Brał udział w I wojnie z Sikhami. W bitwie pod Mudki został śmiertelnie ranny i zmarł 21 grudnia 1845 r.
Florentia, lady Sale, wydała w 1843 r. swoje wspomnienia z niewoli afgańskiej, pt. "A Journal of the Disasters in Afghanistan: A Firsthand Account by One of the Few Survivors".

</doc>
<doc id="1487713" url="https://pl.wikipedia.org/wiki?curid=1487713" title="Ellie Daniel">
Ellie Daniel

Eleanor (Ellie) Suzanne Daniel (ur. 11 czerwca 1950 w Filadelfii), amerykańska pływaczka. Czterokrotna medalistka olimpijska.
Specjalizowała się w stylu motylkowym i na dwóch olimpiadach zdobyła w tym stylu trzy medale w konkurencjach indywidualnych, jednak żadnego złota. Jedyny krążek z najcenniejszego kruszcu zdobyła w sztafecie w Meksyku. Osiem razy biła rekord świata.

</doc>
<doc id="1487718" url="https://pl.wikipedia.org/wiki?curid=1487718" title="Adem Demaçi">
Adem Demaçi

Adem Demaçi (ur. 26 lutego 1936 w Prisztinie, zm. 26 lipca 2018 tamże) – kosowski pisarz i polityk, więzień polityczny. 
Ukończył studia w szkole pedagogicznej w Skopju, studiował także na uniwersytecie w Belgradzie. Po studiach podjął pracę w wydawnictwie Rilindja w Prisztinie. W 1958 został po raz pierwszy aresztowany i skazany na trzy lata więzienia. Po wyjściu z więzienia zaczął działać w nielegalnej organizacji zmierzającej do połączenia Albanii z Kosowem. Ponownie aresztowany w 1964 i skazany na 15 lat więzienia. Zwolniony z więzienia w 1974, rok później ponownie aresztowany za działalność separatystyczną i po raz kolejny skazany na 15 lat więzienia. Więziony łącznie przez 28 lat za wystąpienia przeciwko represjonowaniu mniejszości albańskiej w Jugosławii oraz za krytykę komunizmu i reżimu Josipa Broza Tity. W trakcie uwięzienia był uznawany przez Amnesty International za więźnia sumienia. Po zwolnieniu był przewodniczącym Rady ds. Obrony Praw Człowieka i Podstawowych Wolności. W 1992 otrzymał przyznaną przez Parlament Europejski prestiżową nagrodę Sacharowa. Był nominowany do Pokojowej Nagrody Nobla w 1993. Laureat Pokojowej Nagrody Rektorów Europy przyznawaną przez Uniwersytet Complutense w Madrycie (1994).
Adem Demaci był politycznym przedstawicielem Armii Wyzwolenia Kosowa (UÇK) w okresie 1998/1999. Pozostał w Kosowie w trakcie całej wojny. 

</doc>
<doc id="1487727" url="https://pl.wikipedia.org/wiki?curid=1487727" title="Allow Us to Be Frank">
Allow Us to Be Frank

Allow Us to Be Frank – piąty album irlandzkiego zespołu Westlife wydany w 2004 roku. Na płycie znajdują się utwory wykonywane niegdyś przez Franka Sinatrę.
Trzy utwory: "Ain't That A Kick In The Head", "Smile" i "Fly Me To The Moon" zostały wydane jako single radiowe oraz w wersji Digital Download.

</doc>
<doc id="1487733" url="https://pl.wikipedia.org/wiki?curid=1487733" title="Kosowiec">
Kosowiec

Kosowiec (955 m n.p.m.) – szczyt w Bieszczadach Zachodnich.
Kosowiec leży na północ od Magury Stuposiańskiej, od której oddzielony jest przełęczą (829 m n.p.m.), w grzbiecie odbiegającym z Połoniny Caryńskiej (wierzchołek 1239 m n.p.m.) w kierunku północnym. Masyw Kosowca ograniczony jest od zachodu doliną potoku Dwernik, od wschodu – Wołosatego, zaś na północy opiera się o dolinę Sanu. 
Ze szczytu rozchodzi się na północny zachód, północ, a także na wschód kilka krótkich grzbietów. Najdłuższy z nich biegnie początkowo ku północnemu zachodowi, osiąga wierzchołek o wysokości 899 m n.p.m., a następnie zakręca na północ i kulminuje w Dwerniku (692 m n.p.m.). Od wspomnianego wierzchołka (899 m n.p.m.) na północny wschód odbiega także ramię zwane Średnim Wierchem oraz druga odnoga – na zachód, kulminująca we wzniesieniu 840 m n.p.m. Niewybitne wierzchołki występują również w grzbiecie biegnącym z głównego szczytu Kosowca ku południowemu wschodowi. Grzbiety te są poprzedzielane dolinami niewielkich potoków (np. Głęboki) biorących początek na zboczach masywu.
Stoki Kosowca są całkowicie porośnięte lasem. Cały masyw znajduje się na obszarze Parku Krajobrazowego Doliny Sanu.
W grupie Kosowca przebiega oznakowany na niebiesko szlak pieszy Rzeszów – Grybów. Biegnąc od strony Magury Stuposiańskiej, przed kopułą szczytową skręca na północny zachód i omija ją, a następnie obniża się do doliny potoku Dwernik, prowadząc nieco poniżej grzbietu Dwernika. Południowo-wschodnim ramieniem (do ok. 900 m n.p.m.) wiedzie natomiast ścieżka przyrodnicza "Jodła", stanowiąca pętlę rozpoczynającą się w Pszczelinach. Najdalszy jej punkt znajduje się przy ogromnym okazie jodły pospolitej.

</doc>
<doc id="1487735" url="https://pl.wikipedia.org/wiki?curid=1487735" title="GMZ-3">
GMZ-3

GMZ-3 – radziecki samobieżny, nożowy ustawiacz min.
GMZ-3 ma podwozie gąsienicowe. W przedniej części kadłuba znajduje się silnik i stanowisko załogi (kierowca i dwóch operatorów-saperów), w tylnej magazyn mieszczący 208 min przeciwpancernych TM-57, TM-62M lub TM-89. Z tyłu pojazdu zamocowane jest urządzenie umożliwiające układanie min na powierzchni gruntu lub pod jego powierzchnią. Prędkość minowania zależy od sposobu układania min i waha się pomiędzy 6 a 15 km/h. Pojazd może ustawić 300-400 min/h.

</doc>
<doc id="1487739" url="https://pl.wikipedia.org/wiki?curid=1487739" title="Electric Lady Studios">
Electric Lady Studios

Electric Lady Studios – studio nagraniowe otworzone przez Jimiego Hendrixa 26 sierpnia 1970 roku.
Mieści się w Greenwich Village w Nowym Jorku w miejscu, gdzie dawniej istniał klub nocny „Generation”, który został kupiony w 1969 przez menedżera Hendrixa Michaela Jeffery'ego za 50 tys. dolarów. Początkowo Jeffrey myślał o otworzeniu własnego klubu (był już właścicielem sieci klubów nocnych w Hiszpanii), jednak uznał, że nowojorski rynek jest pod tym względem zbyt przesycony. Po odrzuceniu tego pomysłu Jimi Hendrix i Mike Jeffery zawiązali spółkę i wyłożyli ponad 300 tys. dolarów na przebudowę budynku oraz dostosowanie go do wymogów profesjonalnego studia. Wnętrza zostały zaprojektowane przez architekta Johna Storyka, który kierując się wytycznymi artysty stworzył przytulne studio, które miało być drugim domem Hendrixa i świetnym interesem finansowym. Głównymi założeniami projektu było wykorzystanie okrągłych okien, możliwość podświetlania ścian dowolnym kolorem, na ścianach pojawiły się awangardowe malowidła współgrające z drogimi dywanami. Studio istnieje do dziś, dzieli się na 3 części: „A”, „B” i „C”. Pracowało tu wielu muzyków, takich jak: Jimi Hendrix, John Lennon, Carlos Santana, Eric Clapton, Buddy Guy, Chuck Berry, The Rolling Stones, Elvis Presley, Jeff Beck, Erykah Badu.

</doc>
<doc id="1487740" url="https://pl.wikipedia.org/wiki?curid=1487740" title="Akalla (stacja metra)">
Akalla (stacja metra)

Akalla – stacja skalna sztokholmskiego metra, leży w Sztokholmie, w dzielnicy Rinkeby-Kista, na osiedlu Akalla. Stacja końcowa niebieskiej linii (T11), poprzednią stacją jest Husby. Dziennie korzysta z niej około 5400 osób.
Położona jest na głębokości 20 metrów pod Sibeliusgången. Południowe wyjście ulokowane jest przy Nystadsgatan a północne przy Akalla torg i Sveaborgsgatan. Stację otwarto 5 czerwca 1977, posiada dwa perony.
Stacja utrzymana jest w kolorze ochry. Na ścianach znajdują się ceramiczne płytki, na nich przedstawiono życie codzienne, pracę i czas wolny kobiet i mężczyzn. Autorką jest Birgit Ståhl-Nyberg (1977).
Otoczenie.
W pobliżu stacji znajdują się:

</doc>
<doc id="1487742" url="https://pl.wikipedia.org/wiki?curid=1487742" title="Flic Flac">
Flic Flac

Flic Flac – olbrzymia karuzela składająca się z sześciu ramion na których z lewej i prawej strony są zamontowane trzyosobowe gondole. Ramiona kręcą się, dźwigają się i opadają. Kiedy karuzela się rozpędzi gondole wykonują obroty o 360 stopni oraz swobodnie się huśtają. Podczas jazdy pasażer jest lekko wciśnięty w swoje fotele. Kiedy gondola jest do góry nogami pasażer ma uczucie wypadania z gondoli. Flic Flac jest bardzo popularną karuzelą w Niemczech, szczególnie w objazdowych lunaparkach. W Niemczech, Holandii i Belgii występuje pod nazwą Devil Rock.
Przykłady w Polsce
Przykłady za granicą

</doc>
<doc id="1487743" url="https://pl.wikipedia.org/wiki?curid=1487743" title="Wodosorek">
Wodosorek

Wodosorek ("Chimarrogale") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w południowej, południowo-wschodniej i wschodniej Azji.
Morfologia.
Długość ciała (bez ogona) 80–135 mm, długość ogona 61–110 mm, długość tylnej stopy 19–28 mm; masa ciała 37–55 g.
Systematyka.
Etymologia.
"Chimarrogale" ("Chimmarogale"): "kheimarros" „górzysty potok”; γαλεη "galeē" lub γαλη "galē" „łasica”.
Podział systematyczny.
Do rodzaju należą następujące gatunki:

</doc>
<doc id="1487744" url="https://pl.wikipedia.org/wiki?curid=1487744" title="Bryan McFadden">
Bryan McFadden



</doc>
<doc id="1487747" url="https://pl.wikipedia.org/wiki?curid=1487747" title="Niemieckie dywizje grenadierów">
Niemieckie dywizje grenadierów



</doc>
<doc id="1487748" url="https://pl.wikipedia.org/wiki?curid=1487748" title="Yohann Pelé">
Yohann Pelé

Yohann Pelé (ur. 4 listopada 1982 w Brou-sur-Chantereine), francuski bramkarz.
Kariera klubowa.
Pelé jest związany z klubem z Le Mans od początków swojej kariery. Zadebiutował meczem drugiej ligi francuskiej we wrześniu 2002 przeciwko FC Istres. W sezonie 2004/2005 został już podstawowym bramkarzem klubu, z którym awansował do Ligue 1 zajmując miejsce ówczesnego bramkarza, Willy'ego Grondina, z pierwszego składu.
Kariera reprezentacyjna.
Sezon 2005/2006 był dla niego przełomowy. Mówiono o jego przyszłym debiucie w reprezentacji, czy zainteresowaniu jego osobą włodarzy Arsenalu Londyn. Ostatecznie nie doszło do żadnego z tych założeń. 29 czerwca 2009 roku Pelé został zawodnikiem Toulouse FC.
Życie prywatne.
Jego brat, Steven, również jest piłkarzem.

</doc>
<doc id="1487752" url="https://pl.wikipedia.org/wiki?curid=1487752" title="Adem Demaci">
Adem Demaci



</doc>
<doc id="1487755" url="https://pl.wikipedia.org/wiki?curid=1487755" title="William Hay Macnaghten">
William Hay Macnaghten

Sir William Hay Macnaghten, 1. baronet (ur. 24 sierpnia 1793, zm. 23 grudnia 1841 w Kabulu) – brytyjski urzędnik Służby Cywilnej, najwyższy rangą polityk towarzyszący Armii Indusu podczas I wojny brytyjsko-afgańskiej.
Był drugim synem sir Francisa Macnaghtena, sędziego sądów najwyższych w Madrasie i Kalkucie. Wykształcenie odebrał w Charterhouse School. Następnie jako kadet wyjechał do Madrasu. W 1816 r. wstąpił do bengalskiej Służby Cywilnej. Miał talent do nauki języków, opublikował wiele rozpraw o hinduskim i muzułmańskim prawie. Jego kariera polityczna zaczęła się w 1830 r., kiedy to został sekretarzem gubernatora generalnego lorda Williama Bentincka. W 1837 r. stał się jednym z najbliższych doradców nowego gubernatora, lorda Aucklanda. To za przyczyną Macnaghtena Auckland poparł pretensję Szui Szaha do tronu Afganistanu.
Macnaghten był głównym politycznym dowódcą (w randze delegata nadzwyczajnego) Armii Indusu, która w 1839 r. zdobyła Kabul i osadziła na afgańskim tronie Szuję Szaha. W 1840 r. otrzymał tytuł baroneta. Wkrótce Macnaghten popadł w konflikt z wojskowymi oraz swoim podwładnym sir Alexandrem Burnesem. Dążąc do jak największych oszczędności, przekonany o całkowitej pacyfikacji Afganistanu, obciął o połowę subsydia wypłacane górskim plemionom, które w zamian nie atakowały brytyjskich karawan. Nieudolna polityka Macnaghtena doprowadziła 2 listopada 1841 r. do wybuchu powstania w Kabulu.
Z polecenia dowódcy Armii Indusu Macnaghten prowadził rokowania z wodzem powstańców, Akbarem Chanem. Równocześnie próbował przekupić niektórych wodzów afgańskich. Akbar Chan przejrzał jego zamiary i 23 grudnia 1841 r. oskarżył go o spiskowanie. Macnaghten zaprzeczył, ale Afgańczycy rzucili się na jego towarzyszy, a sam Macnaghten został zastrzelony przez Akbara Chana z pistoletu, który wcześniej podarował afgańskiemu wodzowi. Ciało Macnaghtena poćwiartowano i wystawiono na widok publiczny.

</doc>
<doc id="1487756" url="https://pl.wikipedia.org/wiki?curid=1487756" title="New Rockford">
New Rockford

New Rockford – miasto w Stanach Zjednoczonych, w stanie Dakota Północna, stolica hrabstwa Eddy. W 2008 liczyło 1 256 mieszkańców.

</doc>
<doc id="1487759" url="https://pl.wikipedia.org/wiki?curid=1487759" title="Linton (Dakota Północna)">
Linton (Dakota Północna)

Linton – miasto w Stanach Zjednoczonych, w stanie Dakota Północna, stolica hrabstwa Emmons. W 2008 liczyło 1 042 mieszkańców.

</doc>
<doc id="1487761" url="https://pl.wikipedia.org/wiki?curid=1487761" title="White Sands">
White Sands

White Sands – jednostka osadnicza w Stanach Zjednoczonych, w stanie Nowy Meksyk, w hrabstwie Doña Ana.

</doc>
<doc id="1487762" url="https://pl.wikipedia.org/wiki?curid=1487762" title="Carrington (Dakota Północna)">
Carrington (Dakota Północna)

 
Carrington – miasto w Stanach Zjednoczonych, w stanie Dakota Północna, stolica hrabstwa Foster. W 2008 liczyło 2 194 mieszkańców.

</doc>
<doc id="1487763" url="https://pl.wikipedia.org/wiki?curid=1487763" title="PMR-3">
PMR-3

PMR-3 − radziecki, holowany ustawiacz min. 
Do holowania PMR-3 wykorzystywany jest samochód ciężarowy (Wojsko Polskie stosowało w tej roli samochody typu Star 266 lub Star 660), na platformie którego znajduje się magazyn min oraz 2-3 osoby układające ładunki na pochylnię ustawiacza. Jeden członek obsługi znajduje się na ustawiaczu i bezpośrednio obsługuje proces ustawiania. Pojazd może minować teren minami przeciwpancernymi TM-62M, MPP-61, PT-Mi-Ba-III i MPP-B. Podczas pracy PMR-3 jest holowany z prędkością 2-10 km/h. Ładunki mogą być ustawiane w odstępach 4 lub 5,5 metra z wydajnością 600-900 min na godzinę. PMR-3 znajdował się na uzbrojeniu Armii Radzieckiej i innych armii krajów Układu Warszawskiego w tym Wojska Polskiego. Z uwagi na to, że ustawiacz ten jest obecnie konstrukcją przestarzałą, WITI opracował jego zmodernizowaną wersję oznaczoną jako UMP-03.

</doc>
<doc id="1487766" url="https://pl.wikipedia.org/wiki?curid=1487766" title="Palmer (Alaska)">
Palmer (Alaska)

Palmer – miasto w Stanach Zjednoczonych, w stanie Alaska. W 2008 liczyło 8489 mieszkańców.

</doc>
<doc id="1487768" url="https://pl.wikipedia.org/wiki?curid=1487768" title="Kodiak (Alaska)">
Kodiak (Alaska)

Kodiak – miasto w Stanach Zjednoczonych, w stanie Alaska, na wyspie Kodiak. W 2008 liczyło 6164 mieszkańców.

</doc>
<doc id="1487769" url="https://pl.wikipedia.org/wiki?curid=1487769" title="Desulforudis audaxviator">
Desulforudis audaxviator

Desulforudis audaxviator – bakteria ekstremofilna, zdolna do przetrwania dużych dawek promieniowania jonizującego, odkryta w próbkach wody wydobytych z głębokości 2,8 km w kopalni złota Mponeng w Afryce Południowej.
Bakteria czerpie energię ze związków chemicznych powstających podczas rozpadu jonów radioaktywnego uranu, toru i potasu. Potrafi wykorzystywać wodę, nieorganiczny węgiel oraz azot z amoniaku znajdujących się w jej środowisku i przetwarzać je na materię organiczną. Organizm ten obywa się bez tlenu, światła i do tego żyje w temperaturze ok. 60 °C. Bakteria została znaleziona w ekosystemie składającym się wyłącznie z jednego gatunku.

</doc>
<doc id="1487772" url="https://pl.wikipedia.org/wiki?curid=1487772" title="Bethel (Alaska)">
Bethel (Alaska)

Bethel (Yupik środkowy: "Mamterilleq") – miasto w Stanach Zjednoczonych, w stanie Alaska. Jest największą społecznością nad rzeką Kuskokwim. W 2008 liczyło 6564 mieszkańców.

</doc>
<doc id="1487773" url="https://pl.wikipedia.org/wiki?curid=1487773" title="Juliet">
Juliet

Juliet – singel promujący jedenasty album niemieckiego zespołu Modern Talking, "Victory". Singel został wydany 29 kwietnia 2002 roku przez firmę "BMG". Na singlu zamieszczono także niepublikowany nigdzie indziej utwór "Down on My Knees".

</doc>
<doc id="1487775" url="https://pl.wikipedia.org/wiki?curid=1487775" title="Homer (Alaska)">
Homer (Alaska)

Homer – miasto w Stanach Zjednoczonych, w stanie Alaska, położone na półwyspie Kenai, nad zatoką Kachemak (odnoga Zatoki Cooka). W 2008 liczyło 5 801 mieszkańców. W mieście znajduje się port lotniczy Homer.

</doc>
<doc id="1487776" url="https://pl.wikipedia.org/wiki?curid=1487776" title="Soldotna">
Soldotna

Soldotna – miasto w Stanach Zjednoczonych, w stanie Alaska. W 2008 liczyło 4 258 mieszkańców.

</doc>
<doc id="1487777" url="https://pl.wikipedia.org/wiki?curid=1487777" title="Wyższe Baptystyczne Seminarium Teologiczne">
Wyższe Baptystyczne Seminarium Teologiczne



</doc>
<doc id="1487778" url="https://pl.wikipedia.org/wiki?curid=1487778" title="Kotzebue (Alaska)">
Kotzebue (Alaska)

Kotzebue – miasto w Stanach Zjednoczonych, w stanie Alaska, położone na półwyspie Baldwin. W 2008 liczyło 3 219 mieszkańców.

</doc>
<doc id="1487779" url="https://pl.wikipedia.org/wiki?curid=1487779" title="Darbizm">
Darbizm



</doc>
<doc id="1487780" url="https://pl.wikipedia.org/wiki?curid=1487780" title="Hlavné námestie">
Hlavné námestie

Hlavné námestie – główny plac Bratysławy, pełniący jednocześnie funkcję rynku. Usytuowany jest w centrum stolicy Słowacji, na Starym Mieście. Graniczy z "Františkánskim námestii" oraz ulicami "Sedlárską" i "Radničną".
Plac, bardzo popularny wśród turystów, otoczony jest zabytkowymi budynkami, w większości z końca XIX i XX wieku. Najważniejszym jest stary ratusz, którego początki sięgają XIV wieku. Inne wyróżniające się obiekty:
W centrum placu stoi "fontanna Rollanda" ("Rolandova fontána" lub "Maximiliánova fontána") z XVI wieku, upamiętniająca cesarza Maksymiliana, jednak powszechniejsza nazwa łączy ją z legendarnym rycerzem Rollandem.
Przy rynku mieszczą się również trzy ambasady: francuska (wraz z Instytutem Francuskim), grecka oraz japońska.
Od końca XX wieku odbywają się tutaj liczne imprezy, jarmarki świąteczne oraz koncerty i przedstawienia.
Nazwa placu.
Nazwa rynku często się w przeszłości zmieniała. Pierwszą znaną była łacińska w 1373 – "Forum". W 1404 po raz pierwszy pojawiła się nazwa niemiecka "Markt", a w 1434 – "Ring". W 1668 pojawia się po raz kolejny nazwa łacińska "Forum civitatis". Po wstąpieniu na tron cesarza Franciszka Józefa w 1850 rynek nosił nazwę "Franz Joseph-Platz", a po węgiersku "Ferenc József tér" (nazwa węgierska pojawiła się jednak później). Na mapach z przełomu XIX i XX wieku występują także inne nazwy "Fő tér" oraz "Hauptplatz", czyli po prostu "główny plac". W okresie międzywojennym nadano rynkowi nazwę "Masarykovo namestie", ku czci prezydenta Tomáša Masaryka, natomiast w latach formalnie niepodległej Słowacji (1939–1945) uhonorowano jednego z "ojców" proklamacji niepodległości – Adolfa Hitlera – i główny plac stolicy nosił imię "Hitlerovo namestie".
Kolejna zmiana, tym razem na dłużej, nastąpiła w okresie komunistycznej Czechosłowacji – obowiązywała wówczas nazwa "Námestie 4. apríla" (4 kwietnia wojska radzieckie zajęły Bratysławę). Po 1989 nadano obecną, neutralną nazwę.

</doc>
<doc id="1487782" url="https://pl.wikipedia.org/wiki?curid=1487782" title="Yangzhou">
Yangzhou

Yangzhou (chiń. 扬州; pinyin: "Yángzhōu") – miasto o statusie prefektury miejskiej we wschodnich Chinach, w prowincji Jiangsu, nad Wielkim Kanałem. W 2010 roku liczba mieszkańców miasta wynosiła 541 986. Prefektura miejska w 1999 roku liczyła 4 473 924 mieszkańców. Ośrodek handlu i usług, szkolnictwa wyższego, turystyki oraz przemysłu elektronicznego, elektrotechnicznego, precyzyjnego, chemicznego, włókienniczego i odzieżowego; ponadto wyrób instrumentów muzycznych, rzemiosło artystyczne i słynne herbaciarnie. Stolica rzymskokatolickiej prefektury apostolskiej Yangzhou.
Historia.
Miasto nabrało znaczenia w epoce Sui, kiedy zaczęło korzystać z dobrodziejstw Wielkiego Kanału. 
Po upadku dynastii Tang przez krótki czas było stolicą państwa Wu.

</doc>
<doc id="1487783" url="https://pl.wikipedia.org/wiki?curid=1487783" title="Patrick Yoka">
Patrick Yoka

Patrick Yoka (ur. 1975) – polski reżyser, scenarzysta oraz scenarzysta adaptacyjny.
Życie prywatne.
Związany z aktorką Agnieszką Dygant. Mają syna Xawerego (ur. 2010).
W 1994 ukończył Ogólnokształcącą Szkołę Muzyczną I i II stopnia im. Karola Szymanowskiego we Wrocławiu.

</doc>
<doc id="1487786" url="https://pl.wikipedia.org/wiki?curid=1487786" title="Porto Seguro">
Porto Seguro

Porto Seguro – miasto w Brazylii, w stanie Bahia. W 2008 liczyło 153 800 mieszkańców.
Znaczenie historyczne.
"Terra de Vera Cruz", czyli obecna Brazylia została odkryta 22 kwietnia 1500 roku przez portugalskiego żeglarza Pedro Álvares Cabrala. Pierwszą ziemią, którą z morza zobaczyła załoga tego odkrywcy, były wzgórza Monte Pascoal.
Obecne Porto Seguro („bezpieczny port”) było miejscem gdzie Portugalczycy zeszli na ląd. Cabral na mocy traktatu z Tordesillas z roku 1494, który dzielił Nowy Świat pomiędzy Hiszpanię i Portugalię ogłosił wtedy to wybrzeże częścią Portugalii.

</doc>
<doc id="1487788" url="https://pl.wikipedia.org/wiki?curid=1487788" title="Trematozaury">
Trematozaury

Trematozaury (Trematosauria) – grupa temnospondyli, jedna z dwóch głównych grup stereospondyli.
Trematosauria wyróżnił w 1947 roku Alfred Romer, zaliczając do tej grupy jedną rodzinę Trematosauridae z triasowymi rodzajami "Trematosaurus", "Tertrema", "Aphaneramma", "Platystega", "Lyrocephalus", "Stoschiosaurus", "Trematosuchus" i "Gonioglyptus". Romer zauważył, że taksony te we wcześniejszych publikacjach były zaliczane do stereospondyli; ponieważ jednak ich kręgi były rachitomiczne, tj. trzony kręgów składały się z dwóch elementów – pleurocentrum i intercentrum – o porównywalnych rozmiarach, podczas gdy u stereospondyli intercentrum było znacznie większe od pleurocentrum, Romer uznał, że wyżej wymienione rodzaje nie mogły należeć do stereospondyli. Na tej podstawie wydzielił je w osobny podrząd, któremu nadał nazwę Trematosauria. Do tak wąsko definiowanych trematozaurów należały wyłącznie gatunki żyjące w triasie, za to występujące na całym świecie; skamieniałości trematozaurów odkryto w Europie, Ameryce Północnej, w południowej Afryce, na Madagaskarze, w Indiach i w Australii. Do tak rozumianych trematozaurów należą taksony cechujące się stosunkowo wysokimi i wąskimi czaszkami o długim pysku oraz rozwiniętą linią boczną.
Późniejsze analizy filogenetyczne wykazały przynależność trematozaurów do stereospondyli, dowodząc jednocześnie bliskiego pokrewieństwa trematozaurów z kapitozaurami. Yates i Warren (2000) wyróżnili i nazwali nowy klad Trematosauria (młodszy homonim Trematosauria nazwanych przez Romera), który zdefiniowali jako klad obejmujący wszystkie taksony mające bliższe ostatniego wspólnego przodka z rodzajem "Trematosaurus" niż z rodzajem "Parotosuchus". W późniejszej publikacji Schoch (2013) przedstawił podobną definicję filogenetyczną, definiując Trematosauria jako największy (obejmujący najwięcej gatunków) klad, do którego należy gatunek "Trematosaurus brauni", ale do którego nie należy gatunek "Mastodonsaurus giganteus". Z przeprowadzonej przez Yatesa i Warren (2000) analizy filogenetycznej wynika, że do tak definiowanych trematozaurów należy nie tylko rodzina Trematosauridae, ale również rodzaje "Thoosuchus", "Luzocephalus", "Almasaurus", "Laidleria" i "Keratobrachyops", oraz rodziny Chigutisauridae (reprezentowana w analizie przez rodzaje "Pelorocephalus" i "Siderops"), Brachyopidae ("Xenobrachyops" i "Batrachosuchus"), Metoposauridae (reprezentowana w analizie przez rodzaj noszący wówczas nazwę "Buettneria", obecnie "Koskinonodon"), Rhytidosteidae i Plagiosauridae. Podobny wynik dała też analiza Damianiego i Yatesa (2003), z tą różnicą, że według niej do Trematosauria należał także rodzaj "Benthosuchus", nie należała natomiast do nich rodzina Rhytidosteidae oraz rodzaj "Luzocephalus". Ponadto z analizy Damianiego i Yatesa wynika, że rodzaje zaliczone przez Alfreda Romera do Trematosauria nie tworzyły kladu, do którego nie należałaby również rodzina Metoposauridae oraz rodzaj "Almasaurus".
Z analiz filogenetycznych przeprowadzonych przez Schocha i współpracowników (2007) oraz Schocha (2008) wynika, że rodzaj "Laidleria" oraz rodziny Chigutisauridae, Brachyopidae, Plagiosauridae i Rhytidosteidae nie należą do kladu Trematosauria "sensu" Yates i Warren (2000), lecz tworzą klad siostrzany do kladu obejmującego Trematosauria i kapitozaury. Analizy te potwierdziły natomiast przynależność do Trematosauria "sensu" Yates i Warren rodziny Metoposauridae; analiza z 2007 roku potwierdziła też przynależność do tej grupy rodzaju "Benthosuchus". Inna analiza Schocha z 2008 r. wykazała dodatkowo przynależność do Trematosauria rodzaju "Edingerella", przez innych autorów zaliczanego do kapitozaurów lub do rodziny Lydekkerinidae; wystarczy jednak wydłużenie drzewa filogenetycznego o jeden stopień w stosunku do najbardziej parsymonicznego aby uzyskać drzewo, na którym "Edingerella" jest bliżej spokrewniona z kapitozaurami niż z Trematosauria.
Z kolei z analizy Schocha (2013) wynika przynależność nie tylko Metoposauridae, ale i rodzin Chigutisauridae, Brachyopidae, Plagiosauridae i Rhytidosteidae oraz rodzaju "Laidleria" do Trematosauria "sensu" Yates i Warren. Z analizy wynika bliskie pokrewieństwo przynajmniej niektórych przedstawicieli Rhytidosteidae ("Peltostega") z rodzinami Trematosauridae i Metoposauridae; tworzą one klad siostrzany do kladu obejmującego Chigutisauridae, Brachyopidae, Plagiosauridae i "Laidleria". Natomiast rodzaje "Benthosuchus" i "Edingerella" według tej analizy są bliżej spokrewnione z kapitozaurami niż z Trematosauria. Zdaniem autora wsparcie hipotezy o bliskim pokrewieństwie dwóch ostatnich rodzajów z kapitozaurami oraz o przynależności pozostałych wyżej wymienionych taksonów do Trematosauria nie jest jednak mocne, a ich pozycja filogenetyczna w obrębie stereospondyli pozostaje niepewna.
Jeśli do Trematosauria należały tylko rodziny Trematosauridae i Metoposauridae to grupa ta prawdopodobnie istniała wyłącznie w triasie, od indu do karniku, choć nieliczni przedstawiciele mogli przetrwać do środkowej jury; jeśli do grupy należała również rodzina Chigutisauridae to Trematosauria przetrwały aż do wczesnej kredy. Do Trematosauridae i Metoposauridae należą taksony z dużą czaszką o długim pysku, wydłużonym tułowiu i niewielkich kończynach; do Chigutisauridae, Brachyopidae, Plagiosauridae należą taksony o krótkich pyskach.

</doc>
<doc id="1487789" url="https://pl.wikipedia.org/wiki?curid=1487789" title="Rhynchosauria">
Rhynchosauria



</doc>
<doc id="1487790" url="https://pl.wikipedia.org/wiki?curid=1487790" title="Rhynchosauridae">
Rhynchosauridae

Rhynchosauridae – rodzina archozauromorfów z grupy rynchozaurów (Rhynchosauria). Według definicji filogenetycznej przedstawionej przez Dilkesa (1998) klad Rhynchosauridae obejmuje wszystkich potomków ostatniego wspólnego przodka rodzajów "Rhynchosaurus", "Stenaulorhynchus", "Scaphonyx" (później uznany za "nomen dubium") i "Hyperodapedon". Analizy filogenetyczne sugerują, że do tak definiowanych Rhynchosauridae należą niemal wszystkie rynchozaury z wyjątkiem rodzajów "Mesosuchus", "Howesia" i być może "Noteosuchus" i "Otischalkia".
Kladogram rynchozaurów według Mukherjee i Ray (2014)

</doc>
<doc id="1487792" url="https://pl.wikipedia.org/wiki?curid=1487792" title="Dionisio Galparsoro">
Dionisio Galparsoro

Dionisio Galparsoro Martínez – (urodził się 13 sierpnia 1978 roku w Ataun) jest hiszpańskim kolarzem szosowym. Jeździ w barwach drużyny UCI Pro Tour Euskaltel-Euskadi. Do zawodowego peletonu należy od 2003 roku.
Jego największym jak do tej pory sukcesem było wygranie etapu Vuelta a Asturias w 2005 roku. Rok wcześniej dobrze spisywał się w wyścigu zwykle dobrze obsadzonym Vuelta a Castilla y León. Na dwóch etapach był 3, a w klasyfikacji generalnej zajął wysokie 5. miejsce. W późniejszych latach nie odnosił już większych sukcesów. Warte podkreślenia jest zwycięstwo etapowe i klasyfikacji punktowej Hessen Rundfahr w 2005 roku.

</doc>
<doc id="1487794" url="https://pl.wikipedia.org/wiki?curid=1487794" title="Odchylacz płomienia">
Odchylacz płomienia

Odchylacz płomienia (deflektor) – element wyrzutni rakiet w kształcie rury lub tunelu odchylający strumień gazów wylotowych ustawionego pionowo silnika rakietowego na hamowni lub platformie startowej. Zabezpiecza podstawę wyrzutni przed uszkodzeniem pod wpływem ciśnienia gazów i temperatury. Zwykle obficie chłodzony wodą.

</doc>
<doc id="1487795" url="https://pl.wikipedia.org/wiki?curid=1487795" title="Westbevern">
Westbevern

Westbevern – dzielnica miasta Telgte w Niemczech, w kraju związkowym Nadrenia Północna-Westfalia, w rejencji Münster, w powiecie Warendorf. Do 31 grudnia 1974 była to samodzielna gmina.

</doc>
<doc id="1487796" url="https://pl.wikipedia.org/wiki?curid=1487796" title="Brian Goodell">
Brian Goodell

Brian Stuart Goodell (ur. 2 kwietnia 1959 w Stockton) – amerykański pływak. Dwukrotny złoty medalista olimpijski z Montrealu.
Kariera sportowa.
Specjalizował się w stylu dowolnym, preferował dłuższe dystanse. W Montrealu zwyciężył na 400 i 1500 metrów kraulem. Rok wcześniej na mistrzostwach świata zajął drugie miejsce (1500 m). Pięć razy poprawiał rekordy świata, dwukrotnie - w 1977 i 1979 - wybierano go najlepszym pływakiem globu. W 1979 zdobył dwa złote medale Igrzysk Panamerykańskich.

</doc>
<doc id="1487799" url="https://pl.wikipedia.org/wiki?curid=1487799" title="TV Makes the Superstar">
TV Makes the Superstar

TV Makes the Superstar – singel zapowiadający ostatni (dwunasty) album Modern Talking, "Universe". Singel został wydany 3 marca 2003 roku przez firmę "BMG" i zakończył działalność grupy.
Lista utworów.
CD-Maxi Hansa 82876 50814 2 (BMG) / EAN 0828765081429 03.03.2003

</doc>
<doc id="1487801" url="https://pl.wikipedia.org/wiki?curid=1487801" title="Ustawa Dawesa">
Ustawa Dawesa

Ustawa Dawesa (ang. Dawes Act, Daves Severalty Act, General Allotment Act, GAA) – amerykańska ustawa uchwalona przez Kongres Stanów Zjednoczonych 8 lutego 1887 roku z inicjatywy senatora ze stanu Massachusetts Henry’ego L. Dawesa.
Celem "ustawy Dawesa", zwanej też "ustawą o powszechnym podziale ziemi", było rozparcelowanie ziem stanowiących wspólną własność indiańskich plemion oraz przejęcie tzw. „nadwyżek” (ang. "surplus lands") przez państwo i przeznaczenie ich na sprzedaż pod inwestycje i osadnictwo. W okresie obowiązywania ustawy, tj. w latach 1887–1934, w ręce nie-Indian przeszło ponad 60% tubylczych ziem w Stanach Zjednoczonych (ponad 86 mln akrów, czyli ok. 360 tys. km²).
"Ustawa Dawesa" miała zastosowanie w większości indiańskich rezerwatów i przewidywała podział ziem plemiennych na indywidualne działki i przejęcie „nadwyżek” przez państwo (po wynegocjowaniu „sprawiedliwej” ceny z danym plemieniem). Działki przeznaczone pod rolnictwo miały mieć powierzchnię 160 akrów (0,65 km²), pod hodowlę – 80 akrów (0,33 km²), a na inne cele życiowe – 40 akrów (0,16 km²). Spisy takich działek miały prowadzić lokalne urzędy ds. Indian, a dochody ze sprzedaży nadwyżek miały trafiać „dla dobra plemion” na specjalny rządowy fundusz powierniczy. Działki mieli też otrzymać Indianie żyjący poza rezerwatami oraz członkowie plemion bez rezerwatów.
Przez 25 lat ziemia przyznana indywidualnym Indianom miała nadal pozostawać w „zarządzie powierniczym” państwa, które – ograniczając prawo właścicieli do dysponowania nią – miało dbać o ich interesy w sytuacji, gdyby Indianie nie radzili sobie w gospodarce rynkowej (ten kontrowersyjny przepis modyfikowano później, wydłużając jego obowiązywanie, ale i wprowadzając kolejne wyjątki). Po spełnieniu pewnych warunków indiańscy właściciele indywidualnych gospodarstw mieli uzyskać obywatelstwo amerykańskie (wszyscy Indianie mieszkający w USA otrzymali je dopiero w 1924 r.).
W praktyce, powierzchnia działek okazała się często niewystarczająca do prowadzenia indywidualnych gospodarstw rolnych lub hodowlanych (m.in. ze względu na ubogie gleby, brak wody, zaplecza technicznego, rynków zbytu lub doświadczenia Indian w gospodarowaniu), a z czasem wiele z nich uległo dalszemu podziałowi (np. w drodze dziedziczenia) lub przeszło na własność nie-Indian. W czasie obowiązywania ustawy co najmniej 90 tys. Indian zostało w ten sposób pozbawione jakiejkolwiek ziemi.
Ustawa łączyła dominujące ówcześnie poglądy reformatorów społecznych, zatroskanych o przyszłość amerykańskich Indian, z interesami wielkich przedsiębiorców, w tym budowniczych transkontynantalnych linii kolejowych, i kolonizujących „Dziki Zachód” białych osadników.
Stworzenie federalnych „list Indian” (ang. "federally enrolled members") spotkało się początkowo ze sprzeciwem wielu członków większości plemion i wymagało dyplomatycznych zabiegów ze strony agentów Biura do spraw Indian, a czasem także uspokojenia wrogich nastrojów w niektórych rezerwatach lub przełamywania indiańskiego bojkotu nowych przepisów. Nawet dziś ustawa pozostaje tematem żywych dyskusji, zwłaszcza wśród osób o indiańskim pochodzeniu, które z różnych powodów nie znalazły się na listach (tym bardziej, iż zdarzało się, że umieszczano na nich białych, którzy powołując się na swoich indiańskich przodków, usyskiwali prawo do bezpłatnej ziemi).
"Ustawa Dawesa" uważana jest współcześnie za jeden z tych amerykańskich przepisów prawnych, który wyrządził największe szkody północnoamerykańskim Indianom, pozbawiając ich większości bazy terytorialnej i niezależności, podciając podstawy ich tradycyjnych systemów gospodarowania, plemiennych kultur, zależności i ról społecznych. W 1871 r. zakończył się okres zawierania przez władze USA traktatów z Indianami. Uchwalenie niedługo później "ustawy Dawesa" rozpoczęło proces przyspieszonej asymilacji i akulturacji tubylczych ludów żyjących w granicach Stanów Zjednoczonych. Jednocześnie "ustawa Dawesa", traktowana jako sposób ówczesnych reformatorów na rozwiązanie „problemu Indian” i powstrzymanie „wojen indiańskich”, określana bywa jako „alternatywa wobec zagłady”. Otwarcie dzięki ustawie olbrzymich terenów amerykańskiego Zachodu dla kolejnych fal europejskich osadników i inwestorów umożliwiło gwałtowny rozwój tych ziem i ich integrację z resztą kraju.
"Ustawę Dawesa" poprawiano dwukrotnie – w 1891 i 1906 r. (tzw. ustawa Burke’a). Obowiązywała do 1934 r., kiedy to Kongres USA uchwalił reformatorską "ustawę o reorganizacji Indian" (IRA). Opublikowany w 1928 r. "Raport Meriama" wykazał liczne błędy i nadużycia urzędników związane z wykonywaniem przepisów "ustawy Dawesa" oraz udowodnił, że służyła ona m.in. do nielegalnego pozbawiania tubylczych plemion ich ziem. Przyspieszyło to decyzje władz federalnych o zmianie przepisów i polityki wobec Indian (choć np. na Alasce podobne przepisy o podziale ziemi obowiązywały aż do 1993 r.). Powołany "ustawą Dawesa" federalny fundusz powierniczy, gromadzący środki m.in. z dzierżawy indiańskich ziem i praw do eksploatacji zasobów naturalnych, nadal administrowany jest przez Biuro do spraw Indian, a sposób zarządzania tym funduszem pozostaje od lat obiektem krytyki, a nawet procesów sądowych.

</doc>
<doc id="1487803" url="https://pl.wikipedia.org/wiki?curid=1487803" title="Dawes Act">
Dawes Act



</doc>
<doc id="1487804" url="https://pl.wikipedia.org/wiki?curid=1487804" title="General Allotment Act">
General Allotment Act



</doc>
<doc id="1487806" url="https://pl.wikipedia.org/wiki?curid=1487806" title="Marek Stachowski">
Marek Stachowski

Marek Stachowski (ur. 21 marca 1936 w Piekarach Śląskich, zm. 3 grudnia 2004 w Krakowie) – polski kompozytor i pedagog.
Życiorys.
Pierwsze 3 lata życia do wybuchu II wojny światowej spędził z rodzicami na Śląsku. Gdy rozpoczęły się działania wojenne, matka uciekała z nim przez całą Polskę, by dotrzeć do Bydgoszczy, gdzie ukrywał się przed hitlerowcami ojciec kompozytora.
W 1952 rozpoczął regularną naukę w Państwowej Szkole Muzycznej I stopnia w Krakowie w klasie fortepianu Stanisława Czernego. W 1959 w trybie przyspieszonym uzyskał dyplom z fortepianu Średniej Szkoły Muzycznej, a 1960 z teorii muzyki. W 1962 ożenił się z Marią Jabłońską. Już w czasie studiów u Krzysztofa Pendereckiego (1963–1968) w krakowskiej Państwowej Wyższej Szkole Muzycznej, zaczął odnosić pierwsze międzynarodowe sukcesy: w 1968 nagroda na Międzynarodowym Konkursie Fundacji „Gaudeamus” za utwór "Musica con una batuta del tam-tam"; I nagroda na Konkursie Kompozytorskim im. A. Malawskiego za "Neusis I" oraz wyróżnienie w Konkursie Młodych ZKP za "Sequenze concerttati". W następnym roku zdobywa II nagrodę na Międzynarodowym Konkursie „Komitetu Solidarności” w Skopje za "Chant de l’espoir". W 1970 "Audition" na flet, wiolonczelę i fortepian jest pierwszym utworem Marka Stachowskiego wykonywanym na Międzynarodowym Festiwalu Muzyki Współczesnej „Warszawska Jesień”. W 1971 otrzymuje III nagrodę na Ogólnopolskim Konkursie Kompozytorskim za kantatę "Słowa" do wierszy W. Broniewskiego. Został trzykrotnie wyróżniony na Międzynarodowej Trybunie Kompozytorów UNESCO w Paryżu: w 1974 za "Neusis II", w 1979 zostaje ponownie wyróżniony za "Divertimento" na orkiestrę smyczkową i w 1990 za "III Kwartet smyczkowy" napisany na zamówienie BBC Bristol. W 1974 otrzymał I nagrodę w Konkursie im. K. Szymanowskiego za "Śpiewy thakuryjskie". W 1975 prowadził wykłady na Uniwersytecie Yale. Rok później otrzymał nagrodę muzyczną miasta Mönchengladbach za "Poeme sonore". W 1984 otrzymuje nagrodę Związku Kompozytorów Polskich.
Oprócz pracy twórczej Marek Stachowski zajmował się także nauczaniem. 
Od 1967 prowadził klasę kompozycji w Akademii Muzycznej w Krakowie, od 1981 jako profesor zwyczajny, potem w latach 1993-1999, 2002-2004 pełnił funkcję rektora. Wykładał również kompozycję na kursach w Rubin Academy of Music and Dance w Jerozolimie oraz na letnich kursach w Durham. Prowadził seminaria w ramach Gaudeamus Music Week. Zasiadał w jury wielu konkursów kompozytorskich i wykonawczych, w Polsce m.in. Konkursu im. Krzysztofa Pendereckiego w Krakowie. Wykształcił wielu kompozytorów średniego i młodego pokolenia.
Upamiętnienie.
21 marca 2012 Rada Miasta Krakowa przyjęła uchwałę nadającą jednej z krakowskich ulic imię Marka Stachowskiego. Nazwę ulicy oraz lokalizację w Dzielnicy II Grzegórzki, gdzie Marek Stachowski mieszkał przez ostatnie 20 lat życia, zaproponowało Stowarzyszenie Artystów Polskich. Inicjatywa została poparta m.in. przez ZASP Oddział Kraków.

</doc>
<doc id="1487810" url="https://pl.wikipedia.org/wiki?curid=1487810" title="Bruce Furniss">
Bruce Furniss

Bruce MacFarlane Furniss (ur. 27 maja 1957 we Fresno) – amerykański pływak. Dwukrotny złoty medalista olimpijski z Montrealu.
Specjalizował się w stylu dowolnym, preferował średnie dystanse. W Montrealu zwyciężył na 200 metrów kraulem i w sztafecie 4x200 metrów. Rok wcześniej na mistrzostwach świata wywalczył dwa srebrne medale w konkurencjach indywidualnych oraz złoto w sztafecie. Kolejne zdobył na MŚ 78. Dziesięć razy poprawiał rekordy świata.
Jego brat Steve był brązowym medalistą igrzysk w Monachium.

</doc>
<doc id="1487811" url="https://pl.wikipedia.org/wiki?curid=1487811" title="Maria Gabriela Piotrowska">
Maria Gabriela Piotrowska



</doc>
<doc id="1487813" url="https://pl.wikipedia.org/wiki?curid=1487813" title="6 Armia Pancerna">
6 Armia Pancerna



</doc>
<doc id="1487815" url="https://pl.wikipedia.org/wiki?curid=1487815" title="Hlavne namestie">
Hlavne namestie



</doc>
<doc id="1487820" url="https://pl.wikipedia.org/wiki?curid=1487820" title="Flaga powiatu kolneńskiego">
Flaga powiatu kolneńskiego



</doc>
<doc id="1487822" url="https://pl.wikipedia.org/wiki?curid=1487822" title="Yohann Pele">
Yohann Pele



</doc>
<doc id="1487824" url="https://pl.wikipedia.org/wiki?curid=1487824" title="Momodou Ceesay">
Momodou Ceesay

Momodou Ceesay (ur. 24 grudnia 1988 w Bandżulu) – piłkarz gambijski występujący na pozycji napastnika. Ma 195 cm wzrostu i waży 84 kg.
O gambijskim napastniku zrobiło się głośno w 2005 roku, gdy był objawieniem Mistrzostw Świata do lat 17 w Peru, gdzie strzelił dwie bramki, w wygranych meczach z Brazylią i Katarem. Gambia ostatecznie nie wyszła jednak z grupy przez gorszy bilans bramkowy niż Brazylia i Holandia.
Po dobrych występach na peruwiańskich boiskach, Ceesay dołączył do kadry Grasshopper Club, jednak szybko doznał ciężkiej kontuzji i nie został zgłoszony do rozgrywek. Po przebyciu operacji i długotrwałej rekonwalescencji powrócił do treningów i wkrótce podpisał zawodowy kontrakt z belgijskim klubem KVC Westerlo. W 2010 roku przeszedł do mistrza Słowacji, MŠK Žilina. W sezonie 2011/2012 wywalczył z nim dublet - mistrzostwo i Puchar Słowacji. W latach 2013-2015 grał w Kajracie Ałmaty, a w drugiej połowie 2015 był zawodnikiem Maccabi Netanja.

</doc>
<doc id="1487828" url="https://pl.wikipedia.org/wiki?curid=1487828" title="Mikołaj Patrascu">
Mikołaj Patrascu

Mikołaj Patrascu (rum. "Nicolae Pătraşcu"), syn hospodara Wołoszczyzny Michała Walecznego. W latach 1599-1600, podczas wypraw ojca na Siedmiogród i Mołdawię sprawował w jego zastępstwie rządy na Wołoszczyźnie.

</doc>
<doc id="1487829" url="https://pl.wikipedia.org/wiki?curid=1487829" title="Zakład Automatyzacji Powierzchniowej">
Zakład Automatyzacji Powierzchniowej

Zakład Automatyzacji Powierzchniowej (CPA) został utworzony w końcu lat 60. XX wieku, w ramach Zakładów Konstrukcyjno-Mechanizacyjnych Przemysłu Węglowego. Nazwa zakładu zmieniała się kilkakrotnie. Od października 1974 roku był Zakładem Systemów Automatyzacji (CSA), a od maja 1975 roku Zakładem Kompleksowej Automatyzacji (SK). Po reorganizacji zaplecza badawczego górnictwa i utworzeniu, w styczniu 1976 roku, Centrum Naukowo-Produkcyjnego Elektrotechniki i Automatyki Górniczej EMAG kontynuował działalność w nowych strukturach jako Zakład Systemów Sterowania (BS-3), a od stycznia 1982 jako Zakład Systemów Dyspozytorskich (ZB-7).
Działalność.
Podstawowym zadaniem zakładu było opracowanie zestawu środków technicznych systemu kompleksowej automatyzacji S, który przeznaczony był do monitorowania (kontroli i sterowania) procesu technologicznego kopalni węgla kamiennego z wykorzystaniem maszyny cyfrowej. Zestaw środków technicznych obejmował:
Stacje lokalne dołowe przeznaczone były do akwizycji informacji o stanie poszczególnych ogniw procesu technologicznego i przekazywanie ich do częstotliwościowego systemu transmisji sygnałów oraz odbieranie poleceń (sygnałów sterujących) z tego systemu i
przekazywanie ich do elementów wykonawczych lokalnych układów automatyki i sterowania.
Częstotliwościowy system transmisji sygnałów zapewniał przesyłanie informacji o stanie poszczególnych ogniw procesu technologicznego kopalni do pamięci buforowej oraz przekazywanie poleceń (sygnałów sterujących) z pamięci buforowej do stacji lokalnych dołowych.
Pamięć buforowa przeznaczona była do gromadzenia i przechowywania informacji opisujących stan procesu technologicznego kopalni, przeprowadzania selekcji strukturalnej i czasowej oraz przekazywania do maszyny cyfrowej tylko istotnych informacji niezbędnych do realizacji algorytmu sterowania procesu. Pamięć buforowa współpracowała z pulpitem sterowania inżyniera ruchu, maszyną cyfrową, statyczną tablicą synoptyczną i urządzeniami peryferyjnymi (elektryczna maszyna do pisania, perforator taśmy 8-kanałowej). Urządzenia peryferyjne umożliwiały autonomiczną pracę, bez maszyny cyfrowej, w trybie CRPD (centralnej rejestracji i przetwarzania danych).
Doświadczalną eksploatację systemu S rozpoczęto w zautomatyzowanej kopalni JAN w grudniu 1970 roku. Eksploatacja potwierdziła generalnie słuszność założeń projektowych, ale ujawniła też słabe strony wdrożonego rozwiązania. Najbardziej uciążliwe okazało się dostosowywanie konfiguracji pamięci buforowej do zmieniającej się struktury technologicznej kopalni, realizowane przez zmianę okablowania. Dlatego w latach 1971-1972 opracowano urządzenie sprzężenia maszyny cyfrowej z obiektem, nazwane UZO-4. Zrezygnowano z autonomicznego trybu pracy, wprowadzono:
a wybrane funkcje (selekcja strukturalna i czasowa) przeniesiono do oprogramowania maszyny cyfrowej.
Zmodernizowany system S, wyposażony w urządzenie UZO-4 w miejsce pamięci buforowej, oddano do eksploatacji w kopalni SIERSZA w grudniu 1973 roku. 
W Zakładzie powstały także inne urządzenia, z których najważniejsze były:

</doc>
<doc id="1487831" url="https://pl.wikipedia.org/wiki?curid=1487831" title="Trematosauria">
Trematosauria



</doc>
<doc id="1487835" url="https://pl.wikipedia.org/wiki?curid=1487835" title="Czarnokity">
Czarnokity



</doc>
<doc id="1487836" url="https://pl.wikipedia.org/wiki?curid=1487836" title="Jotunit">
Jotunit



</doc>
<doc id="1487840" url="https://pl.wikipedia.org/wiki?curid=1487840" title="Orpington (rasa kury)">
Orpington (rasa kury)

Orpington – rasa kur ciężkich (typ użytkowy mięsny).
Pochodzenie.
Rasę zaprezentował w 1886 William Cook, pochodzący z Orpington z hrabstwa Kent (obecnie to miejscowość leżąca na przedmieściach Londynu).
Wyhodowana została ze skrzyżowania czarno upierzonych przedstawicieli ras Langshan, Minorka oraz Plymouth Rock.
Opis cech.
Wygląd.
Ptaki mają szerokie grzbiety o wklęsłej linii, zaokrąglone piersi oraz nisko zwieszone, równie okrągłe brzuchy. Małe skrzydła ściśle przylegają do ciała, a ogony – zarówno u kur, jak i kogutów – są krótkie i rozłożyste.
Przedstawicieli rasy wyróżnia obfite upierzenie.
Jaja.
Jaja ważą 55-60 g. Skorupka jaj jest barwy żółtej.
Nieśność.
Nieśność orpingtonów jest dość wysoka i kształtuje się na poziomie 140 jaj roczne.

</doc>
<doc id="1487842" url="https://pl.wikipedia.org/wiki?curid=1487842" title="Park Narodowy Montagne d’Ambre">
Park Narodowy Montagne d’Ambre

Park Narodowy Montagne d’Ambre – park narodowy położony w Prowincji Antsiranana, w północnym Madagaskarze. Znany jest ze swoich wodospadów i wulkanicznych jezior. Leży 1000 km na północ od stolicy, Antananarywy. Ponadto jest jednym z najbardziej zróżnicowanych biologicznie obszarów Madagaskaru; 75 gatunków ptaków, 25 - ssaków i 59 - gadów zamieszkujących tereny parku.

</doc>
<doc id="1487844" url="https://pl.wikipedia.org/wiki?curid=1487844" title="Auksencjusz z Durostorum">
Auksencjusz z Durostorum

Auksencjusz z Durostorum (IV/V wiek) – arianin, uczeń Wulfili. W 380 roku, po ukazaniu się edyktu cesarza Teodozjusza opuścił Durostorum (dziś Silistra) w Mezji, gdzie pełnił posługę biskupa. Dzięki protekcji cesarzowej Justyny około 382 roku został przywódcą arian w Mediolanie. Toczył spór z Ambrożym o zwrot mediolańskich świątyń arianom.
Pisma.
Jest autorem "Listu o wierze, życiu i śmierci Wulfili" ("Epistola de fide, vita et obitu Ulfilae"). Pismo to zachowało się dzięki temu, że ariański biskup Maksymin włączył go do swojego pisma pt. "Dissertatio Maximini contra Ambrosium".

</doc>
<doc id="1487845" url="https://pl.wikipedia.org/wiki?curid=1487845" title="Ruch Muzyczny">
Ruch Muzyczny

Ruch Muzyczny – polskie czasopismo muzyczne. Ukazało się po raz pierwszy w XIX w. (1857–1861) w Warszawie pod redakcją Józefa Sikorskiego, a po raz drugi w XX w., najpierw w Krakowie (1945–1949), następnie w Warszawie. Poświęcone muzyce poważnej wszystkich epok. Publikuje relacje z koncertów i festiwali, recenzje płyt i książek, eseje, felietony oraz artykuły dotyczące wszelkich aspektów muzyki poważnej.
Tuż po wojnie pismo powstało w Krakowie jako głos Związku Zawodowego Muzyków RP, wydawcą było Polskie Wydawnictwo Muzyczne. W zespole redakcji zasiadali wówczas Bronisław Rutkowski (redaktor naczelny), Jerzy Broszkiewicz, Roman Haubenstock, Stefania Łobaczewska i Zygmunt Mycielski. Pisali m.in.: Ludwik Erhardt, Nelly Gorska, Stefan Kisielewski, Leopold Tyrmand, Lucjan Kydryński, Bohdan Pilarski, Adam Rieger, Bogusław Schaeffer, Mieczysław Tomaszewski, Paweł Beylin i Janusz Wilczek. „Ruch Muzyczny” wychodził w Krakowie do roku 1949, wznowiony został w roku 1957, a w 1960 roku reaktywował i współredagował „Ruch Muzyczny” Mieczysław Tomaszewski – muzykolog i wydawca, związany z PWM. W latach 1959–1968 pismo prowadził Zygmunt Mycielski, w latach 1971–2008 redaktorem naczelnym był Ludwik Erhardt, a od 2008 do 2013 – Olgierd Pisarenko. W latach 2013–2019 redaktorem naczelnym był Tomasz Cyz. 1 kwietnia 2019 stanowisko to objął Piotr Matwiejczuk. Od 1 maja 2021 redaktorem naczelnym jest Daniel Cichy.
Do marca 2010 roku „Ruch Muzyczny” wydawała Biblioteka Narodowa, od kwietnia 2010 wydawany był przez Instytut Książki, a od 2018 roku ponownie przez Polskie Wydawnictwo Muzyczne.
Do roku 2013 „Ruch Muzyczny” wychodził jako dwutygodnik. W październiku 2013 roku zmieniono formułę pisma na miesięcznik, a od stycznia 2020 ponownie ukazuje się co dwa tygodnie.

</doc>
<doc id="1487850" url="https://pl.wikipedia.org/wiki?curid=1487850" title="Ole Beich">
Ole Beich

Ole Beich (ur. 1955 w Esbjerg, zm. 16 października 1991) – duński basista. W roku 1985 basista zespołu Guns N’ Roses oraz jego poprzednika – LA Guns (1984). 
Urodził się i wychował w Danii. Do Stanów Zjednoczonych przybył na początku lat 80. Wokalistę Guns N’ Roses – Axla Rose poznał w roku 1983 w barze Rainbow w Los Angeles. W 1984 roku trafił do zespołu LA Guns, poprzez ofertę z gazety. Zmarł 16 października 1991 roku, tonąc w jeziorze Skt. Jørgens w Kopenhadze.

</doc>
<doc id="1487852" url="https://pl.wikipedia.org/wiki?curid=1487852" title="Cerkiew Poczęcia Świętego Jana Chrzciciela w Człuchowie">
Cerkiew Poczęcia Świętego Jana Chrzciciela w Człuchowie

Cerkiew Poczęcia Świętego Jana Chrzciciela w Człuchowie – cerkiew greckokatolicka w Człuchowie, w województwie pomorskim. Jest to nowoczesna świątynia wybudowana w latach 1994-1996 przez ks. Piotra Szwec-Nadwornego i poświęcona 9 listopada 1996 roku. Mieści się przy ulicy Romualda Traugutta 12.
Parafia greckokatolicka w Człuchowie istnieje od 1991 roku. Należy do eparchii olsztyńsko-gdańskiej.

</doc>
<doc id="1487853" url="https://pl.wikipedia.org/wiki?curid=1487853" title="Diagram QAPF">
Diagram QAPF

Diagram QAPF jest graficznym przedstawieniem klasyfikacji skał magmowych (głębinowych, wulkanicznych, żyłowych).
W drugiej połowie lat 60. Międzynarodowa Unia Nauk Geologicznych (IUGS), a dokładniej Podkomisja do Spraw Systematyki Skał Magmowych rozpoczęła prace nad ujednoliceniem klasyfikacji i nomenklatury tych skał. Stronę polską reprezentował prof. Kazimierz Smulikowski.
W pierwszej kolejności ustalono klasyfikację skał plutonicznych. Klasyfikację skał wylewnych, lamprofirów, karbonatytów i skał melilitowych opublikował w 1978 roku przewodniczący komisji Albert Streckeisen.
Ostatecznie klasyfikacja skał wylewnych powstała w 1984 roku na podstawie składu chemicznego – klasyfikacja TAS ("Total Alcali Silica"). 
Diagram QAPF jest kombinacją dwóch trójkątów o narożach QAP i APF. Każde naroże jest sumą procentową równą 100% odpowiadając poszczególnym składnikom gdzie:
Dla przykładu skała zbudowana z kwarcu (Q) w proporcjach od 90 do 100% będzie klasyfikowana jako kwarcolit.
Klasyfikacja skał z M &lt; 90% opiera się na proporcji minerałów jasnych, natomiast M &gt; 90% (od 90 do 100%) uwzględnia stosunek ilościowy minerałów ciemnych. Skały z M &lt; 90% są klasyfikowane na podstawie swojego położenia w podwójnym trójkącie QAPF, gdzie w górnym trójkącie Q + A + P = 100, a w dolnym A + P + F = 100.
Skały głębinowe.
Opis ponumerowanych pól ("cyfry w środku pola oznaczają numer skały, natomiast liczby umieszczone w narożach i na krawędziach pól oznaczają skład procentowy poszczególnych składników QAPF"):
Skały wulkaniczne (wylewne).
Diagram QAPF dla skał wylewnych jest skonstruowany analogicznie jak dla głębinowych. Klasyfikacja opiera się na proporcjach poszczególnych składników odpowiadającym danym skałom głębinowym. Odpowiedniki wylewne skał głębinowych są ustalane na podstawie składu mineralnego. Diagram QAPF dla skał wylewnych bywa też nazywany diagramem Streckeisena.
Lamprofiry – skały żyłowe.
Strefa zaciemniona oznacza pole wzajemnego przechodzenia skał wymienionych powyżej i poniżej → minetta i wogezyt z sannaitem oraz kersantyt i spesartyt z kamptonitem.
Lamprofiry zostały podzielone na 3 grupy:

</doc>
<doc id="1487855" url="https://pl.wikipedia.org/wiki?curid=1487855" title="Mickaël Madar">
Mickaël Madar

Mickaël Madar (ur. 8 maja 1968 roku w Paryżu) – były francuski piłkarz występujący na pozycji napastnika.
Kariera klubowa.
Mickaël Madar zawodową karierę rozpoczynał w 1987 roku w FC Sochaux. W debiutanckim sezonie wystąpił w 8 meczach pierwszej ligi i nie zdobył ani jednej bramki. Sochaux spadło do Division 2, w której francuski napastnik w 18 występach strzelił 8 goli. Drużyna "Les Lionceaux" zajęła pierwsze miejsce w tabeli drugiej ligi i powróciła do najwyższej klasy rozgrywek w kraju. Latem 1989 roku Madar odszedł do Stade Lavallois. Spędził tam jednak tylko 1 sezon, po czym na kolejne 2 lata powrócił do Sochaux.
W 1992 roku Madar podpisał kontrakt z AS Cannes. Zdobywając 16 bramek w 27 pojedynkach w dużym stopniu przyczynił się do wywalczenia przez swoją drużynę awansu do Division 1. W pierwszej lidze Madar także prezentował dobrą skuteczność – zaliczył 10 trafień i był najlepszym strzelcem swojego zespołu. W 1994 roku francuski gracz przeniósł się do AS Monaco, gdzie o miejsce w składzie rywalizował z takimi zawodnikami jak Thierry Henry, Victor Ikpeba, Sonny Anderson oraz David Trezeguet.
Po 2 latach spędzonych w zespole z Księstwa Madar przeszedł do hiszpańskiego Deportivo La Coruña. Zajął z nim trzecie oraz dwunaste miejsce w tabeli Primera División, jednak długo był wykluczony z gry z powodu złamania nogi. Po wyleczeniu kontuzji, w styczniu 1998 roku Madar został zawodnikiem angielskiego Evertonu.
Jeszcze podczas sezonu 1998/1999 piłkarz odszedł do Paris Saint-Germain, w którym występował do 2001 roku. Wówczas na 1 rok odszedł do US Créteil. W 2002 roku wychowanek Sochaux zakończył piłkarską karierę.
Kariera reprezentacyjna.
W reprezentacji Francji Madar zadebiutował 11 października 1995 roku w wygranym 3:1 wyjazdowym pojedynku przeciwko Rumunii. Następnie Aimé Jacquet powołał go do 23–osobowej kadry na Mistrzostwa Europy 1996. Na turnieju tym Francuzi dotarli do półfinału, w którym przegrali po rzutach karnych z reprezentacją Czech. Łącznie dla drużyny narodowej Madar rozegrał 3 spotkania i strzelił 1 gola.

</doc>
<doc id="1487856" url="https://pl.wikipedia.org/wiki?curid=1487856" title="Mickael Madar">
Mickael Madar



</doc>
<doc id="1487858" url="https://pl.wikipedia.org/wiki?curid=1487858" title="Ko-shamo">
Ko-shamo

 – rasa kur bojowych.
Rys historyczny.
Ojczyzna tych kur to Japonia. Prawdopodobnie istnieją od 880 r. Nadal niewiele wiadomo o ich historii.
Kształt.
Kogut: Długie nogi, postawa stojąca, krótki ogon, grzebień mięsisty.
Kura: Długie nogi, postawa stojąca, krótki ogon, grzebień różyczkowy.

</doc>
<doc id="1487860" url="https://pl.wikipedia.org/wiki?curid=1487860" title="Face to Face (album Westlife)">
Face to Face (album Westlife)

Face to Face – szósty studyjny album irlandzkiego zespołu Westlife wydany w 2005 roku.
Pierwszym singlem z płyty został cover zespołu Secret Garden, "You Raise Me Up". Następnym singlem został utwór oryginalnie wykonywany przez Diane Ross - "When You Tell Me That You Love Me". Ostatnim singlem została piosenka "Amazing". Utwór "That's Where You Find Love" został wydany jako singiel radiowy na Filipinach.
Album dotarł do pierwszego miejsca najlepiej sprzedających się albumów w Wielkiej Brytanii i utrzymywał się na tej pozycji przez siedem tygodni. Całkowita sprzedaż albumu na wyspach brytyjskich wyniosła 1.3 miliona kopii, na świecie sprzedano nieco ponad 2 miliony egzemplarzy płyty.
Spis utworów.
A 

</doc>
<doc id="1487861" url="https://pl.wikipedia.org/wiki?curid=1487861" title="Stare Wierchy">
Stare Wierchy

Stare Wierchy (971 m) – szczyt w Gorcach. Znajduje się w głównym grzbiecie odchodzącym od Turbacza na zachód, na polanie Krauska na obrzeżach enklawy Gorczańskiego Parku Narodowego. Na polanie tej znajduje się także schronisko PTTK na Starych Wierchach. Po zachodniej stronie polany znajduje się kulminacja o wysokości 969 m, po wschodniej szczyt Groniki (1027 m).
Dawniej przez polanę Stare Wierchy prowadziła kołowa droga ze Szczyrzyca przez Mszanę Dolną, Porębę Wielką, Obidową i Klikuszową do Nowego Targu. Był to fragment drogi z Krakowa na Węgry, cała droga nosiła nazwę Drogi Królewskiej. O drodze tej wspominają dokumenty z 1255 r. Za przejazd nią pobierano myto. Dla podróżnych działała na Starych Wierchach karczma, często była ona odwiedzana przez zbójników. Według podań ludowych właściciela karczmy „chłopcy zza bucka” (jak nazywano zbójników) związali łańcuchem i utopili w potoku. Rozległa polana jeszcze w 2008 była użytkowana rolniczo.
Z polany widoki na Tatry i Babią Górę. Wznosząca się na środku polany kulminacja Stare Wierchy to zupełnie niewybitne wypiętrzenie w grzbiecie, ma jednak znaczenie topograficzne – jest zwornikiem. Grzbiet Turbacza rozgałęzia się tutaj na dwa grzbiety:
Na Starych Wierchach graniczą z sobą trzy miejscowości: Ponice i Obidowa w powiecie nowotarskim oraz Poręba Wielka w powiecie limanowskim.
Szlaki turystyki pieszej.
Na polanie znajduje się duże skrzyżowanie szlaków turystycznych.

</doc>
<doc id="1487862" url="https://pl.wikipedia.org/wiki?curid=1487862" title="Reality Only Fantasized">
Reality Only Fantasized

Reality Only Fantasized – pierwszy album studyjny amerykańskiej grupy muzycznej Capharnaum.

</doc>
<doc id="1487864" url="https://pl.wikipedia.org/wiki?curid=1487864" title="Air Rarotonga">
Air Rarotonga

Air Rarotonga to linie lotnicze z Wysp Cooka. Air Rarotonga to linie lotnicze oferujące głównie przewozy regionalne niewielkimi samolotami. Obecnie firma lata zaledwie pięcioma samolotami. Samoloty Air Rarotonga lata na Niue, Samoa, Polinezja Francuska. Głównym portem lotniczym Air Roratonga jest Roratonga International Airport. Linie lotnicze Air Roratonga powstały w 1978 roku.
Historia.
W lutym 1978 roku założone zostały linie lotnicze Air Rarotonga. W lipcu tego samego roku odbył się pierwszy lot liniowy. Początkowo linie lotnicze miały przewozić małymi samolotami trzy lub cztery osoby lecz linie się bardzo szybko rozwijały i kupowały coraz większe samoloty, największym z nich był Saab 340. Niestety linie lotnicze kupiły tylko jedną maszynę Saaba. Co roku liniami lotniczymi lata 70,000 ludzi.

</doc>
<doc id="1487870" url="https://pl.wikipedia.org/wiki?curid=1487870" title="Titus Interactive">
Titus Interactive

Titus Interactive, wcześniej Titus Software – francuska firma zajmująca się produkcją i dystrybucją gier komputerowych.
Historia.
Firma została założona przez dwóch braci – Erica i Hervé’a Caenów w 1985 roku. Początkowo firma wydawała swoje tytuły na Amigę i PC MS-DOS. Kolejnym krokiem były konsole Super Nintendo Entertainment System, Game Boy i Nintendo 64, aż wreszcie Nintendo GameCube i Sony PlayStation 2.
W 1998 roku Titus przejął firmy BlueSky Software oraz Digital Integration, a następnie wkroczył na francuską giełdę papierów wartościowych. W sierpniu 2001 roku Hervé Caen został dyrektorem podupadającej firmy software'owej – Interplay. Niedługo później, w roku 2004, z uwagi na problemy prawne i finansowe firma została zamknięta pozostawiając po sobie bezrobotnych pracowników oraz niespłacone kredyty.
Wydane gry.
Ważniejsze produkcje firmy:

</doc>
<doc id="1487871" url="https://pl.wikipedia.org/wiki?curid=1487871" title="Zwarte Grupy Hicksona">
Zwarte Grupy Hicksona

Zwarte Grupy Hicksona (, HCG) – katalog astronomiczny zawierający 462 galaktyki uważane za istniejące w zwartych grupach, zestawiony przez kanadyjskiego astronoma Paula Hicksona.
Katalog Zwartych Grup Hicksona został opublikowany w 1982 roku. Zawiera 100 pozycji, w których na poszczególne grupy składają się zwykle cztery do pięciu galaktyk znajdujących się w bezpośredniej bliskości od siebie. Zwarte Grupy Hicksona należą do najbardziej gęstych skupisk galaktyk. Ze względu na możliwość badań wzajemnego oddziaływania oraz łączenia się galaktyk stanowią one temat intensywnych badań. Paul Hickson obiekty katalogu zestawił na podstawie zdjęć wykonanych w paśmie fal czerwonych w ramach projektu badań nieba Obserwatorium Palomar. Zwarte Grupy Hicksona są tworzone przez galaktyki fizycznie powiązane ze sobą, uczestniczące w procesie łączenia się w jeden obiekt (prawdopodobnie galaktykę eliptyczną).

</doc>
<doc id="1487874" url="https://pl.wikipedia.org/wiki?curid=1487874" title="Gabriel Mohyła">
Gabriel Mohyła

Gabriel Mohyła (rum. "Gavril Movilă") – hospodar Wołoszczyzny w latach 1616 i 1618-1620, z rodu Mohyłów.
Był synem hospodara Mołdawii Szymona Mohyły. Objął on tron wołoski na krótko w 1616 dzięki poparciu bojarskiej opozycji wobec rządów protureckiego Radu Mihnei, a potem ponownie w 1618 - tym razem został zatwierdzony przez Turków, między innymi dzięki zabiegom polskim. W okresie jego rządów chłopom wołoskim przyznano prawo do wykupu z poddaństwa. W 1620, podczas wojny polsko-tureckiej, został zastąpiony na tronie ponownie przez Radu Mihneę.
Źródło: J. Demel, "Historia Rumunii", Wrocław 1970.

</doc>
<doc id="1487879" url="https://pl.wikipedia.org/wiki?curid=1487879" title="Cerkiew Opieki Bogurodzicy w Chyrowej">
Cerkiew Opieki Bogurodzicy w Chyrowej

Cerkiew Opieki Bogurodzicy w Chyrowej – dawna łemkowska cerkiew greckokatolicka, wzniesiona w XVIII wieku we wsi Chyrowa. 
Obecnie rzymskokatolicki kościół filialny pw. Narodzenia Najświętszej Marii Panny.
Obiekt wpisany na listę zabytków w 1985 roku i włączony do podkarpackiego Szlaku Architektury Drewnianej.
Historia.
Nie jest znana dokładna data wybudowania cerkwi. Na nadprożu portalu babińca umieszczona została data "21 czerwca 1780 r." i tę datę najczęściej przyjmuje się za datę powstania świątyni, choć istnieją również przypuszczenia, że murowane prezbiterium i zakrystia wybudowane zostały wcześniej, nawet w 1707. W 1932 cerkiew została gruntownie wyremontowana, a jej wnętrze ozdobione zostało barwną polichromią. W 1947 cerkiew przejęła rzymskokatolicka parafia w Dukli. Budowla niszczała na skutek braku remontów. W 1982 rozpoczęto nawet rozbiórkę obiektu, jednak szybko została ona wstrzymana. W 1983 cerkiew przejęła parafia w Iwli. Pod koniec lat osiemdziesiątych rozpoczęto remont świątyni.
Architektura i wyposażenie.
Cerkiew w Chyrowej jest świątynią orientowaną, trójdzielną. Zamknięte półkoliście prezbiterium i sąsiadująca z nim od północy zakrystia murowane, nawa i babiniec drewniane, o konstrukcji zrębowej. Wieża słupowa.
Na ścianach babińca i nawy znajdują się resztki polichromii z 1932 roku, której większa część została usunięta w latach 80. z powodu zniszczenia przez wilgoć. Pomiędzy nawą a prezbiterium rokokowy ikonostas, gruntownie odnowiony na początku lat 90. Za barokowym ołtarzem z XVIII wieku cudowny obraz Matki Boskiej z Dzieciątkiem.
Legenda.
Miejscowa tradycja głosi, że w Chyrowej na jednym z drzew w cudowny sposób pojawił się obraz Matki Boskiej z Dzieciątkiem. Mimo prób zabrania obrazu na Słowację wrócił on jednak do Chyrowej. Uznano to za cud i dla obrazu wybudowano specjalnie świątynię. Jeszcze w okresie międzywojennym do cudownego obrazu odbywały się liczne pielgrzymki.

</doc>
<doc id="1487887" url="https://pl.wikipedia.org/wiki?curid=1487887" title="Maria (Skobcowa)">
Maria (Skobcowa)

Maria (Skobcowa), ros. Мария (Скобцова), urodzona jako Jelizawieta Jurjewna Pilenko (Елизавета Юрьевна Пиленко), "primo voto" Kuźmina-Karawajewa (Кузьмина-Караваева), znana jako matka Maria (ur. 8/20 grudnia 1891 w Rydze, zm. 31 marca 1945 w Ravensbrück) – rosyjska poetka, mniszka, działaczka społeczna, współpracowniczka francuskiego ruchu oporu, święta Cerkwi prawosławnej.
Życiorys.
Rosja.
Jelizawieta Pilenko urodziła się 8/20 grudnia 1891 r. w Rydze, w zamożnej rodzinie szlacheckiej. Ojciec -- Jurij Dmitrijewicz Pilenko (ur. 1857, zm. 17 lipca 1906), matka – Sofia Borisowna z d. de Launay (ur. 17 sierpnia 1863, zm. 21 czerwca 1962). Brat -- Dmitrij (ur. 27 października 1893, zm. 21 kwietnia 1920). W dzieciństwie mieszkała w Anapie. Ojciec, Jurij Pilenko, 8 września 1900 r. został starostą zarządu miejskiego tego miasta na czteroletnią kadencję. W sierpniu 1906 r. rodzina przeniosła się do Petersburga, gdzie Jelizawieta ukończyła w maju 1909 r. Gimnazjum Marii N. Stojuniny i w tym samym roku rozpoczęła studia na Kursach Bestużewa (Wydział Filologiczno-Historyczny). Studiów nie ukończyła, złożywszy 1 września 1911 r. oficjalną rezygnację z bycia studentką.
Dnia 19 lutego 1910 r. wyszła za mąż za Dmitrija Kuźmina-Karawajewa (ur. 17 maja 1886 w Sankt Petersburgu, zm. 16 marca 1959 w Watykanie), który wprowadził ją w świat petersburskiej bohemy, umożliwiając bliższe związanie się ze środowiskiem poetyckim akmeistów oraz ugrupowaniem literackim „Cech poetów”. Była uznawana za utalentowaną poetkę. W 1912 r. opublikowała debiutancki tomik "Scytyjskie skorupki ("Скифские черепки) ")." Nieudane małżeństwo faktycznie rozpadło się zimą 1913 r., a formalnie -- pod koniec 1916. 18 października 1913 r. Jelizawieta Kuźmina-Karawajewa urodziła córkę Gajanę, co po gruzińsku znaczy „ziemska”. Gajana nosiła nazwisko po Kuźminie-Karawajewie, chociaż nie była jego biologicznym dzieckiem. Po rewolucji lutowej Jelizawieta Kuźmina-Karawajewa związała się z eserowcami, choć jej radykalizm wynikał raczej z ducha Ewangelii. Po rewolucji październikowej działała w podziemiu eserowskim w Moskwie. Następnie znalazła się na Krymie, na terenach zajętych przez białych i została aresztowana za „bolszewizm”. Postawiono ją przed sądem i skazano na dwa tygodnie aresztu. Składowi sędziowskiemu przewodniczył jej przyszły mąż, Kozak Daniił Jermołajewicz Skobcow (ur. 15 grudnia 1886, zm. 19 stycznia 1969).
Paryż.
W 1919 r. Skobcowowie opuścili Krym i przez Gruzję, Konstantynopol i Belgrad wraz z trójką dzieci -- Gajaną (ur. 18 października 1913, zm. 30 lipca 1936), Jurijem (ur. w kwietniu 1920, zm. w lutym 1944) i Anastazją (ur. 4 grudnia 1922, zm. 7 marca 1926) -- dotarli w styczniu 1924 r. do Paryża. Zamieszkali w podparyskim Meudon. Ich sytuacja materialna była bardzo ciężka, Jelizawieta Skobcowa zarabiała szyciem i wyrobem lalek, co doprowadziło do pogorszenia wzroku. Poprawa warunków materialnych nastąpiła dopiero wtedy, gdy Daniił Skobcow został szoferem. W 1926 r. dotknęła ich tragedia: po trzymiesięcznej chorobie zmarła córka Anastazja. Swoje cierpienie Jelizawieta Skobcowa wyraziła w pochodzących z tego okresu wierszach i rysunkach. To wydarzenie umocniło i spotęgowało jej wiarę oraz znacznie przybliżyło do decyzji o wstąpieniu do klasztoru.
Na emigracji Jelizawieta Skobcowa zaangażowała się w działalność społeczną na rzecz żyjących w nędzy emigrantów z Rosji, podporządkowując potrzebom bliźnich swoje życie osobiste i rodzinne. Była aktywnym członkiem Rosyjskiego Studenckiego Ruchu Chrześcijańskiego. W 1927 r. ukazał się zbiór poezji "Żniwo Ducha", będący świadectwem jej wiary.
W końcu podjęła decyzję o wstąpieniu do monasteru. Daniił Skobcow do końca życia nie pogodził się z decyzją, lecz uszanował jej wybór. Dnia 16 marca 1932 r. ówczesny metropolita Eulogiusz/Jewłogij (Gieorgijewskij) (1868–1946) udzielił małżonkom rozwodu kościelnego i Jelizawieta Skobcowa złożyła śluby monastyczne w cerkwi paryskiego Prawosławnego Instytutu Teologicznego św. Sergiusza, przyjmując na cześć Marii Egipcjanki imię zakonne Maria. Skobcowowie w myśl prawa francuskiego wciąż pozostawali małżeństwem, ponieważ nie wystąpili formalnie o przeprowadzenie rozwodu cywilnego.
Metropolita Eulogiusz (Jewłogij) powierzył jej zadanie założenia na emigracji nowych klasztorów – w tym celu udała się na Łotwę i do Estonii. Jednak jej powołaniem była przede wszystkim działalność charytatywna. Uruchomiła w Paryżu schronisko i jadłodajnię dla bezdomnych i bezrobotnych. Sama dostarczała żywność, obchodząc paryskich kupców i hurtowników. Z powodu zaangażowania w pracę często opuszczała modlitwy i nabożeństwa, co było powodem kontrowersji. Dnia 30 lipca 1936 r. zmarła nagle w Moskwie jej druga córka, Gajana.
Była inspiratorką powstania wśród emigracji rosyjskiej organizacji Prawosławna Sprawa (Православное дело), mającej cele społeczne, religijne i kulturalne, i stanęła na jej czele.
W czasie II wojny światowej zaangażowała się w pomoc Żydom, współpracując z francuskim ruchem oporu. Po wprowadzeniu wymogu noszenia przez Żydów gwiazd Dawida powiedziała „jeśli byśmy byli prawdziwymi chrześcijanami, wszyscy nosilibyśmy gwiazdy”.
Ravensbrück i śmierć.
W styczniu 1943 r. Niemcy postanowili zlikwidować „Prawosławną Sprawę”. Dnia 9 lutego 1943 r. gestapo pod nieobecność matki Marii w Paryżu, przeprowadziło rewizję w schronisku i aresztowało jej syna Jurija, który miał być zakładnikiem za matkę (po jej uwięzieniu nie wypuszczono go jednak; najprawdopodobniej zginął w obozie Mittelbau-Dora).
Matka Maria ostatecznie została osadzona w Ravensbrück. Nadano jej numer obozowy 19 263. Swoją postawą dodawała otuchy współwięźniarkom: czytywała im Pismo Święte, organizowała modlitwy; dla młodszych stała się prawdziwą matką. Jedna z więźniarek, Jacqueline Perrin, wspominała ją: „była naszą oazą po strasznym dniu”. W obozie znacznie pogorszył się jej stan zdrowia. Dnia 10 stycznia 1945 r. matka Maria została przeniesiona do filii obozu Ravensbruck -- Jugendlager, położonego ok. 1 km od obozu głównego. Powróciła z niego 3 marca 1945 chora i wycieńczona (dyzenteria i choroby wątroby). 30 marca 1945 r. odbyła się kolejna selekcja więźniarek przeznaczonych do wywiezienia do Jugendlager. Prawdopodobnie esesman ominął wtedy matkę Marię, jednak ona, widząc przerażenie już przeznaczonych na śmierć, dołączyła do nich.
Matka Maria zginęła w komorze gazowej 31 marca 1945 r., w przeddzień Paschy.
Proces kanonizacyjny.
Została ogłoszona świętą 16 stycznia 2004 r. przez Synod Ekumenicznego Patriarchatu Konstantynopola i jest czczona w Cerkwi prawosławnej jako męczennica. Uroczystość kanonizacji odbyła się 1 i 2 maja 2004 r. na placu przed katedrą św. Aleksandra Newskiego w Paryżu; razem z matką Marią kanonizowano jej współpracowników: Dmitrija Klepinina, Ilję Fondaminskiego oraz syna Jurija Skobcowa.
Znaczenie.
W Polsce twórczością matki Marii (Skobcowej) zajmowali się następujący badacze: Wanda Laszczak (Uniwersytet Opolski), Grzegorz Ojcewicz (Uniwersytet Warmińsko-Mazurski), Iwona Anna NDiaye (Uniwersytet Warmińsko-Mazurski), Jan Orłowski (UMCS Lublin).
W 2010 r. w czasopiśmie „Borussia” ukazały się wiersze matki Marii w przekładzie Grzegorza Ojcewicza. Zob.: Matka Maria (Jelizawieta Skobcowa), "Cykl „O śmierci”", „Borussia” 2010, nr 47, ss. 189–200. Ten sam tłumacz zamieścił na francuskiej stronie internetowej, prowadzonej przez Ksenię Kriwoszeinę, dwa przekłady utworów matki Marii: psalmu "Pochwała pracy" oraz misterium "Siedem mis".
Za swoje zaangażowanie w pomoc Żydom matka Maria została w 1985 r. odznaczona tytułem Sprawiedliwej wśród Narodów Świata. Na kanwie jej losów powstał radziecki film "Matka Maria" w reżyserii Siergieja Kołosowa (1982).
Filmy i spektakle
1968 – "Meine Zelle heißt: Welt" [reż. Erich Kock, WDR, 15 IV]
1982 – "Мать Мария" [reż. Siergiej Kołosow, Moskwa].
2000 – Paryż, jesień. Wystawiono misterium "Siedem mis" ("Семь чаш") w przekładzie na język francuski. Autorką przekładu i reżyserem była Jelena Arżakowska-Klepinina, córka ojca Dmitrija Klepinina [zob. Т. Емельянова, "Постановка мистерии „Семь чаш” матери Марии", „Вестник Русского Христианского Движения” 2001, № 182, c. 342–347].
2001 – Moskwa. Premiera monospektaklu "Żniwa ducha" ("Жатва духа") według poematu Matki Marii w Teatralnym Centrum na Piotrowskich Liniach [zob. М. Западворов, "Жатва духа", „Истина и жизнь” 2001, № 7–8, c. 41–42].

</doc>
<doc id="1487888" url="https://pl.wikipedia.org/wiki?curid=1487888" title="Kraków Główny Osobowy">
Kraków Główny Osobowy



</doc>
<doc id="1487891" url="https://pl.wikipedia.org/wiki?curid=1487891" title="Edwin Herbert">
Edwin Herbert

Edwin Herbert, właśc. Herbert Wojciechowski (ur. 24 października 1910 w Berlinie, zm. 10 sierpnia 1974 w Tatrach) – polski poeta, prozaik oraz tłumacz literatury niemieckiej, z zawodu lekarz neurolog, ojciec pisarza Piotra Wojciechowskiego.
Życiorys.
Był synem Polaka i Dunki, Jakuba i Anny, z domu Beerentsen. Od lat dziecinnych mieszkał w Poznaniu, po śmierci ojca w 1925 jego matka wyjechała do Danii, a on sam pozostał pod opieką ciotki. W 1927 ukończył Gimnazjum im. Karola Marcinkowskiego w Poznaniu, w 1933 studia medyczne na Uniwersytecie Poznańskim. W latach 1927–1933 był członkiem Związku Polskiej Młodzieży Demokratycznej. Po odbyciu rocznej służby wojskowej pracował do wybuchu II wojny światowej w Klinice Chorób Nerwowych i Umysłowych w Poznaniu jako neurolog. 
Jako poeta debiutował w 1929 w "Kurierze Literacko-Naukowym". W 1930 należał do twórców grupy literackiej "Prom", był jednym z redaktorów pisma "Prom" (od nr 4 z 1932 do nr 10 (1936/1937)). W 1930 ogłosił z Witoldem Juliuszem Kapuścińskim tom poezji "Hinduski sen", kolejne tomy wierszy "Sonety dnia słonecznego" (1932), "Dęby kwitną" (1935) i "Narodziny płomienia" (1937) wydał samodzielnie w ramach Biblioteki "Promu". Tłumaczył także z języka niemieckiego i norweskiego, m.in. w 1938 przetłumaczył powieść Johna Knittela "El Hakim". Od 1932 należał do Związku Zawodowego Literatów Polskich. 
Uczestniczył jako lekarz w kampanii wrześniowej, okres II wojny światowej spędził w Lublinie, gdzie pracował w Miejskim Szpitalu Świętego Jana Bożego. Od sierpnia 1944 służył jako lekarz wojskowy w Ludowym Wojsku Polskim, początkowo w 62. Szpitalu Ewakuacyjnym, następnie m.in. w Gdańsku (1945) i Sopocie, Warszawie (przez kilka miesięcy 1946 jako lekarz osobisty Bolesława Bieruta), Wrocławiu (1947), Poznaniu (1947–1952), Krakowie (1952–1956) i od 1956 ponownie w Poznaniu. W 1953 awansowany do stopnia pułkownika. W 1968 przeszedł na emeryturę i zamieszkał w Kirach. Od 1947 był członkiem PPR, w latach 1948–1956 PZPR.
Po II wojnie światowej kontynuował działalność literacką. Opublikował tom opowiadań "Kamienie. Klaudia" (1953), powieść "Garść ziarna" (1955) i tom wierszy "Antykwariat liryczny" (1959), a także kilkanaście tłumaczeń z niemieckiego i norweskiego:
W 1968 został odznaczony Krzyżem Kawalerskim Orderu Odrodzenia Polski.
Zmarł nagle w czasie wycieczki, w okolicach Koziego Wierchu, został pochowany w Zakopanem. 
Jego "Utwory wybrane" ukazały się w 1980 w wyborze oraz z przedmową Aleksandra Rogalskiego, który poświęcił mu także wspomnienie w tomie "W kręgu przyjaźni" (1983)

</doc>
<doc id="1487898" url="https://pl.wikipedia.org/wiki?curid=1487898" title="Mistrzostwa Świata Juniorów w Lekkoatletyce 2000">
Mistrzostwa Świata Juniorów w Lekkoatletyce 2000

Mistrzostwa Świata Juniorów w Lekkoatletyce 2000 – ósme w historii mistrzostwa świata juniorów zostały zorganizowane w Chile w mieście Santiago. Zawody odbył się między 17, a 22 października. Reprezentacja Polski przywiozła z Ameryki Południowej 6 medali. Złoto zdobył Marek Plawgo w biegu na 400 m przez płotki, srebrne medale wywalczył Marcin Jędrusiński w biegu na 200 m oraz Aneta Lemiesz w biegu na 400 m. Brązowe krążki wywalczyła męska sztafeta 4 × 400 m, skoczek wzwyż Tomasz Śmiałek oraz kulomiot Tomasz Chrzanowski.

</doc>
<doc id="1487911" url="https://pl.wikipedia.org/wiki?curid=1487911" title="Voice of Tibet">
Voice of Tibet

 
Głos Tybetu (Voice of Tibet) – rozgłośnia radiowa, znajdująca się w Norwegii, która każdego dnia przygotowuje i nadaje informacje w języku tybetańskim i chińskim. Jedyna na świecie rozgłośnia, która nadaje na falach krótkich codzienny program w języku chińskim w całości poświęcony informacjom na temat Tybetu. Została założona w 1996 roku
Radiostacja składa relacje z wydarzeń z całego świata związane ze sprawą Tybetu; przekazuje wiadomości pochodzące od społeczności tybetańskiej na emigracji, jak również z samego Tybetu; przypomina o kwestii tybetańskiej na arenie międzynarodowej; informuje o sytuacji ruchów demokratycznych w Chinach; zajmuje się dydaktyką praw człowieka; nadaje audycje o tybetańskiej kulturze, muzyce i legendach, a także reportaże oraz informacje na temat medycyny, zarówno tradycyjnej, jak i nowoczesnej; porusza również zagadnienia związane z ochroną środowiska.
Wkrótce po rozpoczęciu nadawania audycji, władzom chińskim nie spodobał się profil rozgłośni, dlatego też rozpoczęli zagłuszanie. Aktualnie Komunistyczne Chiny w program zagłuszania mediów inwestuje rocznie ogromne kwoty. Od 2001 r. na sprzęt i środki mające poprawić moc i zasięg chińskich rozgłośni oraz zwiększyć skuteczność zagłuszania transmisji zagranicznych na falach krótkich KPCh przeznaczyła co najmniej 500 milionów dolarów.

</doc>
<doc id="1487912" url="https://pl.wikipedia.org/wiki?curid=1487912" title="Teresa Roszkowska">
Teresa Roszkowska

Teresa Roszkowska (ur. 23 listopada 1904 w Kijowie, zm. 25 października 1992 w Warszawie) – polska scenograf i malarka.
Życiorys.
Urodziła się w Kijowie, w rodzinie Adama i Dorothey z d. Leischke (1882–1977). Miała młodszego brata Aleksandra (1906–1978). W latach 1929–1930 studiowała w warszawskim Konserwatorium Muzycznym (w klasie fortepianu) i jednocześnie w warszawskiej Szkole Sztuk Pięknych w latach 1924–1930 (u Tadeusza Pruszkowskiego), między 1923-1931 była zawodniczką Polonii Warszawa – reprezentowała klub w hazenie i lekkiej atletyce. Od 1930 organizowała wystawy indywidualne własnych prac, które miały miejsce m.in. w Paryżu (1930), Genui (1931), Brukseli (1935), Bostonie, ponownie w Paryżu w 1937 (gdzie zdobyła Grand Prix sztuki dekoratorskiej), brała też udział w licznych wystawach w kraju.
W latach 1934–1936 studiowała w scenografię w Państwowym Instytucie Sztuki Teatralnej. Jako scenograf współpracowała m.in. z Leonem Schillerem, Aleksandrem Zelwerowiczem i Edmundem Wiercińskim. Początkowo pracowała w Teatrze Ateneum w Warszawie, w 1936 związała się z Teatrem Polskim w Warszawie. W sezonie 1938–1939 została etatowym scenografem w tej placówce. Od 1938 roku pracowała sporadycznie przy produkcji filmów.
W okresie okupacji współpracowała z podziemiem artystycznym, m.in. zorganizowała w swoim mieszkaniu zebranie ludzi teatru z udziałem Jarosława Iwaszkiewicza. Po wojnie kontynuowała współpracę z Edmundem Wiercińskim, w tym w 1946 przy sztuce "Elektra" wystawionej w Teatrze Wojska Polskiego w Łodzi. W 1978 opracowała "Zemstę" reżyserowaną przez Kazimierza Dejmka.
Wystawiała także ponownie swoje prace malarskie, głównie w latach 60. i 70. Po 1978 roku poświęciła się wyłącznie malarstwu.
Mieszkała w Warszawie przy ul. Obrońców 15 na Saskiej Kępie. W 1992 została zamordowana w swoim domu. Na domu tym znajduje się tablica upamiętniająca Teresę Roszkowską, uważaną za jedną z najbardziej charakterystycznych mieszkanek Saskiej Kępy. Sprawców zabójstwa nie ujęto. Pochowana na cmentarzu Powązkowskim (kwatera 272-3-30).
Upamiętnienie.
Od 1997 roku Fundacja im. Leona Schillera oraz Polski Ośrodek Międzynarodowego Instytutu Teatralnego przyznają co dwa lata Nagrodę im. Teresy Roszkowskiej dla najlepszych młodych scenografów.

</doc>
<doc id="1487917" url="https://pl.wikipedia.org/wiki?curid=1487917" title="Janina Hertz">
Janina Hertz

Janina Hertz (ur. 1 maja 1926 w Krakowie, zm. 27 grudnia 1993 w Krakowie) – polska prozaik i autorka sztuk scenicznych.
W 1950 r. zadebiutowała na łamach „Tygodnika Powszechnego” jako prozaik. W 1984 r. otrzymała nagrodę im. Włodzimierza Pietrzaka.

</doc>
<doc id="1487918" url="https://pl.wikipedia.org/wiki?curid=1487918" title="Ulica Koźla w Warszawie">
Ulica Koźla w Warszawie

Ulica Koźla w Warszawie – jedna z ulic warszawskiego Nowego Miasta, biegnąca od ul. Freta do ulicy Franciszkańskiej.
Nazwa ulicy, nadana urzędowa w 1770, najprawdopodobniej wiąże się z ze znajdująca się tutaj nieruchomością należącą do kamedułów, gdzie trzymali oni kozy.
Historia.
Ulica Koźla powstała na miejscu dawnego traktu do Zakroczymia, którego funkcję przejął ciąg ulic Freta i Zakroczymskiej.
Choć jej funkcja zmalała, Koźla dochodziła pierwotnie aż do Wójtowskiej, lecz została odcięta od "Traktu Zakroczymskiego" w roku 1621 po usypaniu Wału Zygmuntowskiego.
Ulica została skrócona po osiedleniu się w roku 1647 franciszkanów na posesji u zbiegu Franciszkańskiej i Zakroczymskiej; ich posesja została wytyczona dokładnie na osi ulicy.
Początkowy odcinek ulicy zanikł w wyniku samowolnego dołączania go do posesji mieszczańskich, przelotowość została zachowana tylko dzięki istnieniu wąskiego przesmyku pomiędzy posesjami 27 i 29 przy ul. Freta.
Parzystą pierzeję ulicy stanowiły tylne zabudowania posesji przy Rynku Nowego Miasta włączonych w XIX wieku w ciąg ul. Freta; w roku 1762 istniało tam osiem budynków, przeważnie drewnianych i parterowych. W roku 1819 stało tam już 10 murowanych kamienic, jedno- i dwupiętrowych.
Pierzeja nieparzysta, zachodnia, kształtowała się niezależnie od ul. Freta: w roku 1770 stało tu siedem dworków, z których większość dotrwała do XIX wieku mimo pożarów i walk powstańców z armią rosyjską podczas insurekcji kościuszkowskiej w roku 1794.
Posesja nr. 9 przeszła w roku 1819 w ręce książąt Józefa i Leona Czetwertyńskich, którzy 10 lat później urządzili na niej popularny "Hotel Płocki".
Pod koniec XIX wieku i na początku kolejnego stulecia zabudowa bloku od ul. Freta uległa znacznej intensyfikacji: nowe lub nadbudowywane domy dochodziły do wysokości czterech pięter.
W krajobrazie ulicy wyróżniała się zabudowa posesji pod nr. 5, połączonej z parcelą przy ul. Świętojerskiej 6, od średniowiecza zajmowanej przez kościół św. Jerzego należący do kanoników regularnych.
Po kasacie zakonu kanoników w roku 1818 zabudowania kościelne zostały przejęte przez skarb państwa, i wydzierżawione potem firmie Józefa Morissa oraz Tomasza Evansa. Około roku 1860 zburzono wieżę dawnego kościoła św. Jerzego, po roku 1862 rozebrano fragment prezbiterium, i wreszcie w latach 1914-16 z wykorzystaniem części murów obwodowych kościoła wzniesiono ogromną halę targową, zwaną "Halą Świętojerską" lub "Bazarem Feinkinda". Autorem projektu hali był Artur Friedman; główną fasadę umieścił on od strony ul. Świętojerskiej nadając jej neoempirową stylistykę, zaś elewację od strony ul. Koźlej tworzyła niemal połowa 135 metrowego wschodniego boku hali.
Na początku XX w. wśród mieszkańców ulicy zaczęła dominować ludność żydowska.
Rok 1939 nie przyniósł większych zniszczeń. W listopadzie 1940 Koźla znalazła się w granicach warszawskiego getta, z którego została wyłączona w grudniu 1941 wraz z całym obszarem Nowego Miasta aż do Bonifraterskiej. Cała zabudowa została spalona podczas powstania warszawskiego i została wyburzona po roku 1946.
Zabudowę ulicy odbudowano po roku 1951 i w drugim etapie po 1955, zmieniając częściowo gabaryty kamienic, i ich wystrój; historyzujące fasady domów nie mają historycznego uzasadnienia, a są jedynie powojenną kreacją (możliwość rekonstrukcji przekreślał brak przekazów ikonograficznych). Budynków po nieparzystej strony ulicy w ogóle nie odbudowano. Dopiero po roku 1955 powstało tam socrealistyczne osiedle nawiązujące swą stylistyką do modernizmu.

</doc>
<doc id="1487920" url="https://pl.wikipedia.org/wiki?curid=1487920" title="Boris Aljinovic">
Boris Aljinovic

Boris Aljinovic (ur. 23 czerwca 1967 w Berlinie) – niemiecki aktor teatralny, filmowy i telewizyjny.
Życiorys.
Urodził się w dzielnicy Berlina Charlottenburg. Jego matka jest Niemką, ojciec Chorwatem. Po ukończeniu szkoły rozpoczął naukę w studium języków obcych, grał także w teatrze, ukończył szkołę aktorską Ernsta Buscha. Następnie rozpoczął pracę w teatrze w Chociebużu - Theater der Stadt Cottbus. 
Od 1995 należy do zespołu artystycznego Teatru Renesans w Berlinie (Renaissance-Theater). Przełomem w jego karierze była rola Hitlera w sztuce "Jeszcze Polska nie zginęła" ("Noch ist Polen nicht verloren"). 
Od połowy lat dziewięćdziesiątych występuje w produkcjach kinowych i telewizyjnych. Debiutem filmowym był epizod w produkcji Hala Hartleya "Flirt". Szerszej publiczności jest znany głównie jako Cloudy, w polskiej wersji językowej - Dołek z filmu o "7 krasnoludków – historia prawdziwa". Poza tym od 2001 gra, obok Dominica Raacke, głównego komisarza policji kryminalnej - Felixa Starka w berlińskim serialu ARD "Tatort". 
Poza aktorstwem jego pasją jest rysowanie komiksów. 
Boris Aljinovic jest od 1998 związany z aktorką Antje Westermann. Poznali się na planie filmu "Der Strand von Trouville" (występowali także razem w jednym z odcinków serialu "Tatort" - pt. "Der vierte Mann"). Para mieszka w Berlinie wraz z synem Anatolem.

</doc>
<doc id="1487921" url="https://pl.wikipedia.org/wiki?curid=1487921" title="Brøderbund Software">
Brøderbund Software

Brøderbund Software - amerykańska firma zajmująca się tworzeniem i wydawaniem gier komputerowych. Firma została założona w 1980 roku w miejscowości Eugene, w stanie Oregon, lecz później została przeniesiona do San Rafael, w Kalifornii, a następnie do Novato (też w Kalifornii). W 1998 roku firmę Brøderbund wykupiła firma The Learning Company.
Produkty.
Brøderbund zasłynęło w historii gier komputerowych takimi tytułami jak

</doc>
<doc id="1487922" url="https://pl.wikipedia.org/wiki?curid=1487922" title="The Love Album">
The Love Album

The Love Album to siódmy studyjny album irlandzkiego zespołu Westlife wydany w 2006 roku.
Album zadebiutował na pierwszym miejscu najlepiej sprzedających się albumów w Wielkiej Brytanii, z łączną sprzedażą 219 662 kopii w ciągu pierwszego tygodnia sprzedaży. Płyta uzyskała status poczwórnej platyny (Wielka Brytania) z całkowitą sprzedażą przekraczającą milion kopii.

</doc>
<doc id="1487925" url="https://pl.wikipedia.org/wiki?curid=1487925" title="Kazimierz Hoffman">
Kazimierz Hoffman

Kazimierz Hoffman (ur. 5 czerwca 1928 w Grudziądzu, zm. 3 marca 2009 w Bydgoszczy) – polski poeta. 
Ukończył studia na Wydziale Filozoficznym Uniwersytetu im. Adama Mickiewicza. Debiutował w 1951 roku na łamach czasopisma "Nowy Tor" (Warszawa) jako poeta. W latach 1963-1981 był redaktorem w Oddziale Pomorskim Polskiej Agencji Prasowej (Bydgoszcz). W 1989 roku objął funkcję prezesa Bydgosko-Toruńskiego Stowarzyszenia Pisarzy Polskich. Laureat prestiżowej nagrody Funduszu Literatury Polskiego PEN Clubu w 2005 roku za całokształt twórczości poetyckiej. Odznaczony Złotym Krzyżem Zasługi.
Mieszkał w Bydgoszczy. Został pochowany na Cmentarzu św. Wincentego à Paulo, w kwaterze 8.
Upamiętnienie.
Od 2020 roku jest przyznawana Nagroda Poetycka im. Kazimierza Hoffmana „KOS” za najlepszy tom poetycki roku.

</doc>
<doc id="1487926" url="https://pl.wikipedia.org/wiki?curid=1487926" title="W Internecie nikt nie wie, że jesteś psem">
W Internecie nikt nie wie, że jesteś psem

„W Internecie nikt nie wie, że jesteś psem” (ang. "On the Internet, nobody knows you're a dog") – porzekadło, które wzięło się z podpisu pod rysunkiem satyrycznym Petera Steinera, opublikowanym 5 czerwca 1993 przez amerykański magazyn „The New Yorker”. Rysunek przedstawia siedzącego przy komputerze czarnego labradora, który kieruje do łaciatego kundelka słowa z podpisu.
Do 2000 roku ilustracja Steinera była najczęściej publikowanym rysunkiem z pisma „The New Yorker”, zaś jej autor zarobił ponad 50 tysięcy dolarów z praw do przedruku.
Steiner nie przywiązywał większego znaczenia do treści rysunku, jednak fraza "W Internecie nikt nie wie, że jesteś psem" stała się symbolem szanowania pełnej anonimowości użytkowników na forum Internetu i w tym znaczeniu cytują ją socjologowie i dziennikarze. Prawnik Lawrence Lessig wyjaśniał znaczenie zwrotu "nikt tego nie wie," tym że protokoły internetowe anonimizują tożsamość użytkowników, która jest znana najwyżej lokalnemu dostawcy dostępu do Sieci.
Rysunek zainspirował Alana Davida Perkinsa do napisania sztuki "Nobody Knows I'm a Dog" (pol. "Nikt nie wie, że jestem psem"), która opowiada historię sześciu osób, którzy nie potrafią znaleźć w sobie odwagi, aby porozumiewać się w prawdziwym życiu, jednak potrafią komunikować się za pośrednictwem Internetu, który zapewnia im anonimowość.

</doc>
<doc id="1487927" url="https://pl.wikipedia.org/wiki?curid=1487927" title="Matka Maria">
Matka Maria



</doc>
<doc id="1487929" url="https://pl.wikipedia.org/wiki?curid=1487929" title="Pośrednia Grań">
Pośrednia Grań

Pośrednia Grań (słow. "Prostredný hrot", "Stredohrot", niem. "Mittelgrat", węg. "Közép-orom") – najwyższy szczyt (2439 m n.p.m., według wcześniejszych pomiarów 2440 lub 2441 m) w bocznej grani tatrzańskiej, która odchodzi z Małego Lodowego Szczytu ku południowemu wschodowi. Ma dwa wyraźne wierzchołki: główny południowo-wschodni oraz niższy (2412 m) północno-zachodni, nazywany Małą Pośrednią Granią ("Malý hrot"). Rozdziela je Wyżnia Pośrednia Przełączka ("Vyšná štrbina v Prostrednom"). Od Żółtego Szczytu ("Žltá veža") na północnym zachodzie masyw Pośredniej Grani oddzielony jest Pośrednią Przełęczą ("Sedlo za Prostredným"), a od Ciemniastej Turni ("Chmúrna veža") na południowym wschodzie – Ciemniastym Przechodem ("Sedlo pred Prostredným"). Na północnym wschodzie do stoków Pośredniej Grani przyrośnięta jest krótka grańka zakończona popularną wśród taterników Żółtą Ścianą ("Žltá stena"), którą to od partii szczytowych oddziela Przełączka pod Żółtą Ścianą.
Pośrednia Grań wznosi się nad dwiema dolinami: Doliną Staroleśną na południowym zachodzie i Doliną Małej Zimnej Wody na północnym wschodzie. Są one oddzielone Zimnowodzką Granią ("Prostredný hrebeň"). Jest to długi (ok. 2,5 km) grzbiet biegnący od głównego wierzchołka Pośredniej Grani na południowy wschód. Wznoszą się w nim kolejno: Ciemniasta Turnia, Kościoły ("Kostoly") i Rywociny ("Oštepy").
Na Pośrednią Grań nie prowadzi żaden szlak turystyczny, możliwe jest jednak wejście dla wprawnych turystów w towarzystwie uprawnionego przewodnika.
Nazwa pochodzi od położenia szczytu pomiędzy dwiema gałęziami Doliny Zimnej Wody.
Jako pierwsi weszli na szczyt Paul Schwartz, Ödön Téry, Samuel Horvay oraz Johann Still 11 sierpnia 1876 roku. Pierwsze wejście zimowe miało miejsce 2 kwietnia 1904 r., dokonali go Károly Jordán, J. Lackner (lub Lakner), József Szelke, Johann Breuer i Paul Spitzkopf (senior).
Pośrednia Grań należy do Wielkiej Korony Tatr.

</doc>
<doc id="1487930" url="https://pl.wikipedia.org/wiki?curid=1487930" title="Czistopol">
Czistopol

Czistopol () – miasto w Rosji, w Tatarstanie, siedziba administracyjna rejonu czistopolskiego. Prawa miejskie uzyskał w 1781 roku. Zajmuje powierzchnię 19,24 km² i jest zamieszkiwane przez 59 tys. mieszkańców (2020).
W Czistopolu produkuje się zegarki (Wostok), odzież, obuwie, artykuły rolno-spożywcze. W mieście działa stocznia remontowa.
W 1862 roku w Czistopolu urodził się historyk Nikołaj Lichaczow.

</doc>
<doc id="1487931" url="https://pl.wikipedia.org/wiki?curid=1487931" title="Jelizawieta Skobcowa">
Jelizawieta Skobcowa



</doc>
<doc id="1487932" url="https://pl.wikipedia.org/wiki?curid=1487932" title="Jelizawieta Pilenko">
Jelizawieta Pilenko



</doc>
<doc id="1487936" url="https://pl.wikipedia.org/wiki?curid=1487936" title="Ratusz w Sulechowie">
Ratusz w Sulechowie

Ratusz w Sulechowie – neogotycki ratusz, zlokalizowany przy ul. Plac Ratuszowy w Sulechowie. Siedziba burmistrza, Rady Miejskiej oraz Urzędu Miejskiego Sulechów.
Historia.
Ratusz w Sulechowie powstał na początku XIV wieku, dokładna data jego budowy nie jest znana. Zbudowano go na planie prostokąta. Początkowo był drewniany i niewielki. Spłonął w czasie pożaru miasta w 1557 r..
Na tym miejscu wybudowano murowany gmach w stylu renesansowym. Nowy ratusz był większy od wcześniejszego, miał dwie kondygnacje. Od strony południowej powstała niewielka wieża, w której umieszczono dzwon służący do zwoływania posiedzeń rady miejskiej i ogłaszania alarmu. Od zachodu wybudowano większą ośmioboczną, wysmukłą wieżę, na której znajdował się mały krużganek, na którym muzykanci grali w czasie miejskich uroczystości. W piwnicach ratusza powstał areszt oraz miejska warzelnia piwa, obok której otworzono karczmę. Pomieszczenia na piętrze budynku przeznaczono dla rady miejskiej i burmistrza. Inicjatorem odbudowy ratusza był ówczesny burmistrz miasta – Jacobus Staw (łac. "Iacobus Staius"). W 1587 r. na parterze ratusza uruchomiono pierwszą w mieście prywatną aptekę „Pod Lwem”.
Po raz drugi ratusz spłonął w 1633 r., w czasie trwania wojny trzydziestoletniej. Z powodu braku pieniędzy przez dłuższy czas budynek pozostawał w stanie na wpół zrujnowanym. Brak funduszy sprawił również, że w czasie remontu tylko część naprawionego dachu pokryto dachówkami, pozostałą zaś gontem. W 1670 roku na dużej wieży ratuszowej zamontowano wahadłowy zegar, którego wykonawcą był gorzowski giser. Ponadto na wierzchołku zawieszono dzwon sygnalizacyjny. Od południowej strony ratusza dobudowano półkolisty aneks.
Gruntownej przebudowy ratusza dokonano w II połowie XIX wieku. Zlikwidowano wówczas dwuspadowy dach, a na jego miejscu dobudowano trzecią kondygnację przykrytą płaskim dachem. Obramowano go krenelażem przedstawiającym historyzujące formy. Obniżono również, do wysokości murów, południową wieżę. Zlikwidowano także liczne przybudówki do budynku - warzelnie piwa po północnej i południowej stronie, istniejący na zewnętrznej stronie wieży aneks, miejski odwach i kramy położone wcześniej na placu wokół ratusza. Przebudowa zdeformowała znacznie pierwotną bryłę ratusza.
W czasie II wojny światowej ratusz uległ uszkodzeniu. W czerwcu 1945 r. budynek uporządkowano, w jego wnętrzu zaczął działać Urząd Miejski. Kolejne prace remontowe przeprowadzono w latach 1966–1973. Założono nowe instalacje i wymieniono wszystkie dziewiętnastowieczne stropy. Ponadto metalowymi pierścieniami wzmocniono wieżę ratuszową, na której zamontowano nowy hełm. W kilku miejscach odsłonięto fragmenty gotyckich murów. Ponadto neogotycki krenelaż zastąpiono piaskowcową attyką. W wyniku tych zmian wnętrze ratusza zatraciło swój pierwotny charakter. Remont zakończono pomalowaniem elewacji. Nie wymieniono wówczas jednak tynków. 
Kolejne prace remontowe przeprowadzono w latach 1989–1991. Wymieniono całą elewację budynku, wokół którego ułożono chodniki z betonowej kostki Bauma (tzw. polbruku). Zabezpieczono fundamenty, a w ścianę wieży ratuszowej wmurowano tablicę pamiątkową związaną z pobytem w mieście Fryderyka Chopina. Ostatnie prace remontowe w ratuszu prowadzone były w 2009 r. Odwilgocono budynek, pokrywając go nową elewacją w kolorze piaskowym. Zainstalowano podświetlenie mające uwypuklać walory zabytku. Wewnątrz budynku wyremontowano biura oraz toalety, a także wymieniono drzwi i podłogi. Wokół ratusza, w miejsce dotychczasowej kostki betonowej ułożono brukową kostkę granitową, jednocześnie obniżając chodniki. Koszt całego remontu wyniósł ponad milion złotych, z czego 940 tys. przeznaczono na prace zewnętrzne, a 288 tys. na prace wewnątrz budynku.

</doc>
<doc id="1487938" url="https://pl.wikipedia.org/wiki?curid=1487938" title="Parafia Wniebowstąpienia Pańskiego w Osowcu">
Parafia Wniebowstąpienia Pańskiego w Osowcu

Parafia pw. Wniebowstąpienia Pańskiego w Osowcu – rzymskokatolicka parafia, należąca do dekanatu Grajewo, diecezji łomżyńskiej, metropolii białostockiej.
Historia.
Powstanie parafii.
W roku 1918 bp Romuald Jałbrzykowski erygował parafię w Osowcu pw. Wniebowstąpienia Pańskiego, która powstała z podziału terytorium parafii w Białaszewie. 
W trakcie kilkumiesięcznych działań wojennych na przełomie roku 1944/1945 toczących się o przełamanie pasa umocnień na Biebrzy w okolicach twierdzy Osowiec ucierpiała wieś i kościół. Obecny kościół murowany pod wezwaniem Wniebowstąpienia Pańskiego został zbudowany w miejsce zniszczonej drewnianej świątyni z roku 1919.
Miejsca święte.
Obecny kościół murowany pw. Wniebowstąpienia Pańskiego został zbudowany w latach 1949–1953 przez ks. prob. Kazimierza Urbana; pobłogosławiony w 1956 r. przez sufragana łomżyńskiego Aleksandra Mościckiego, konsekrowany został 29 września 1971 r. przez bp. łomżyńskiego Mikołaja Sasinowskiego. W latach 1947–1953 została zbudowana murowana plebania.
Na terenie parafii znajdują się dwa kościoły filialne: w Kapicach – drewniany zbudowany w roku 1953 i w Przechodach – murowany zbudowany w latach 1990–1992. Do dnia 30 grudnia 1994 r. istniały tam odrębne parafie, których administratorem od 1947 r. był proboszcz parafii z Osowca.
Pierwszy kościół drewniany zbudowano w 1919 r. staraniem ks. F. Luby, który został zniszczony w czasie II wojny światowej w roku 1944. 
Na terenie parafii znajdują się trzy cmentarze grzebalne położone w:
Obszar parafii.
W granicach parafii znajdują się miejscowości: 

</doc>
<doc id="1487944" url="https://pl.wikipedia.org/wiki?curid=1487944" title="Mistrzostwa Świata Juniorów w Lekkoatletyce 2002">
Mistrzostwa Świata Juniorów w Lekkoatletyce 2002

9. Mistrzostwa Świata Juniorów w Lekkoatletyce – zawody lekkoatletyczne, które odbyły się na Independence Park w stolicy Jamajki Kingston od 16 do 21 lipca 2002.
W zawodach uczestniczyło 1040 zawodników ze 159 krajów.

</doc>
<doc id="1487945" url="https://pl.wikipedia.org/wiki?curid=1487945" title="Smash Hits">
Smash Hits

Smash Hits – kompilacja utworów Jimiego Hendrixa. Wydane zostały dwie wersje albumu: brytyjska (wydana w kwietniu 1968 roku) i amerykańska (lipiec 1969).
"Smash Hits".
Wersja brytyjska ukazała się cztery miesiące po wydaniu płyty ""; zespół pracował w tym czasie nad swoim trzecim albumem "Electric Ladyland".
Autorem wszystkich utworów, chyba że zaznaczono inaczej jest Jimi Hendrix.
"Smash Hits".
Wersja amerykańska ukazała się w lipcu 1969 roku, już po rozpadzie zespołu The Jimi Hendrix Experience.
Autorem wszystkich utworów, chyba że zaznaczono inaczej jest Jimi Hendrix.

</doc>
<doc id="1487946" url="https://pl.wikipedia.org/wiki?curid=1487946" title="Edward Hołda">
Edward Hołda

Edward Hołda (ur. 13 października 1924 r. w Krakowie, zm. 18 marca 2016) – polski poeta, prozaik, reportażysta.
Życiorys.
Studiował w Wyższej Szkole Nauk Społecznych w Krakowie. W czasie okupacji był żołnierzem Armii Krajowej. Debiutował jako poeta w 1950 r. na łamach tygodnika "Nowa Kultura". W latach 1955-1957 był redaktorem tygodnika "Po Prostu", w latach 1970-1972 dwutygodnika "Współczesność", zaś w latach 1972-1981 tygodnika "Literatura".
Zmarł 18 marca 2016.

</doc>
<doc id="1487947" url="https://pl.wikipedia.org/wiki?curid=1487947" title="Steve Furniss">
Steve Furniss

Steven (Steve) Charles Furniss (ur. 21 grudnia 1952 w Madison) – amerykański pływak. Brązowy medalista olimpijski z Monachium.
Specjalizował się w stylu zmiennym. W Monachium zajął trzecie miejsce na dystansie 200 metrów. Studiował na University of Southern California. Był medalistą igrzysk panamerykańskich z 1971 i 1975 roku. Jego młodszy brat Bruce zdobył dwa złote medale olimpijskie w Montrealu.

</doc>
<doc id="1487948" url="https://pl.wikipedia.org/wiki?curid=1487948" title="Dwie wieże (gra komputerowa)">
Dwie wieże (gra komputerowa)

Dwie wieże – polska komputerowa gra przygodowo-zręcznościowa wydana w 1993 roku przez firmę ASF s.c. Gracz kieruje w niej czarownicą poszukującą specjalnego zaklęcia. Zadaniem jest znalezienie artefaktu przy wykorzystaniu logicznego myślenia i zręczności.
"Dwie wieże" znalazły się w galerii 15 kultowych gier polskich na stronie Imperium Gier.

</doc>
<doc id="1487952" url="https://pl.wikipedia.org/wiki?curid=1487952" title="Nicolas Nollet">
Nicolas Nollet

Nicolas Nollet (ur. 1986 roku w Aix-en-Provence, w regionie Prowansja-Alpy-Lazurowe Wybrzeże, w departamencie Delta Rodanu) – francuski aktor. Swoją karierę rozpoczął w wieku piętnastu lat występując w dramacie "Czerwony rycerz/Rozmowa ze smokiem" ("Rencontre avec le dragon", 2003) u boku Daniela Auteuila. Trzy lata później zagrał postać homoseksualnego Baptiste w dramacie Jeana-Marca Barra "Każda jego noc" ("Chacun sa nuit", 2006).

</doc>
<doc id="1487955" url="https://pl.wikipedia.org/wiki?curid=1487955" title="Szuwar turzycy pęcherzykowatej">
Szuwar turzycy pęcherzykowatej

Zespół turzycy pęcherzykowatej, szuwar turzycy pęcherzykowatej ("Caricetum vesicariae") – zespół roślinności łąkowo-szuwarowej budowany głównie przez turzycę pęcherzykowatą.
Charakterystyka.
Łąka turzycowa (szuwar niski) zajmująca podmokłe siedliska lądowe – porastające brzegi zbiorników wodnych różnego typu, na okrajki torfowisk przejściowych, w zasięgu spływu biogenów ze zlewni. Tworzy torfowisko niskie. W małych zbiornikach astatycznych bywa jedynym zbiorowiskiem szuwarowym. Siedlisko żyzne (eutroficzne lub mezotroficzne), o odczynie od lekko kwaśnego do lekko zasadowego (pH 6-8) (czasem są to kwaśne siedliska humotroficzne). Podłoże organiczno-mineralne, rzadko czysto torfowe lub czysto mineralne. W szczycie sezonu wegetacyjnego woda najczęściej nie występuje na powierzchni. Wczesne, typowe stadia charakteryzuje większa wilgotność (woda do 30 cm głębokości) i obecność gatunków wodnych i szuwaru wysokiego, następne są suchsze z bujną warstwą mszystą. W sukcesji przechodzi w podmokłe łąki (klasa "Molinio-Arrhenatheretea"), ewentualnie w łozowiska i olsy, rzadziej w inne rodzaje torfowisk i turzycowisk.

</doc>
<doc id="1487957" url="https://pl.wikipedia.org/wiki?curid=1487957" title="Zespół turzycy pęcherzykowatej">
Zespół turzycy pęcherzykowatej



</doc>
<doc id="1487959" url="https://pl.wikipedia.org/wiki?curid=1487959" title="Cmentarz wojenny w Aisne-Marne">
Cmentarz wojenny w Aisne-Marne

Cmentarz wojenny w Aisne-Marne – cmentarz żołnierzy amerykańskich w Château-Thierry w północnej Francji. 
Cmentarz leży u stóp wzgórz, gdzie rozegrała się bitwa pod Belleau Wood. Łącznie na cmentarzu o powierzchni ponad 42 akrów znajdują się groby 2288 żołnierzy amerykańskich poległych pod Belleau Wood oraz Château-Thierry w trakcie alianckiej ofensywy roku 1918 podczas I wojny światowej. Kaplica, w której znajdują się ciała nieznanych żołnierzy, wznosi się nad okopami oraz dawną linią frontu, na której walczyły jednostki amerykańskie.
Cmentarz jest administrowany przez Amerykańską Komisję Cmentarzy Wojennych (ang. "American Battle Monuments Commission" "ABMC") i jest otwarty codziennie w godzinach 9–17 z wyjątkiem 25 grudnia oraz 1 stycznia.

</doc>
<doc id="1487961" url="https://pl.wikipedia.org/wiki?curid=1487961" title="Caricetum vesicariae">
Caricetum vesicariae



</doc>
<doc id="1487963" url="https://pl.wikipedia.org/wiki?curid=1487963" title="Katastrofa lotu Vnukovo Airlines 2801">
Katastrofa lotu Vnukovo Airlines 2801

Katastrofa lotu Vnukovo Airlines 2801 wydarzyła się 29 sierpnia 1996 roku na wyspie Spitsbergen w archipelagu Svalbard. Samolot Tupolew Tu-154M (nr rej. RA-85621) linii Vnukovo Airlines odbywał lot z Moskwy do Longyearbyen. Na pokładzie samolotu znajdowali się głównie górnicy z Rosji i Ukrainy lecący do pracy w kopalniach na terenie Svalbardu. W katastrofie zginęło 141 osób (130 pasażerów i 11 członków załogi) – wszyscy przebywający na pokładzie.
Przebieg lotu.
Tu-154M wystartował z lotniska Wnukowo w Moskwie o godzinie 4:44 GMT. Kapitanem samolotu był Jewgienij Nikołajew, a drugim pilotem był Boris Sudajew. Problemy rozpoczęły się w czasie podchodzenia do lądowania na lotnisku w Longyearbyen o godzinie 7:56 GMT. W tym czasie w okolicy panowały złe warunki pogodowe – wiał silny wiatr. Personel latający poprosił o pozwolenie na lądowanie na pasie nr 10. Kontroler lotu miał problemy ze zrozumieniem tego, co mówią piloci, więc nie wydał zgody. Piloci postanowili lądować na pasie nr 28, co wymagało korekty kierunku lotu. O godzinie 8:19 GMT drugi pilot stwierdził, że maszyna zboczyła z kursu. W tym samym czasie kontroler lotów poinformował załogę samolotu, że maszyna leci za wysoko i domagał się natychmiastowego zmniejszenia wysokości lotu. O godz. 8:22:17 GMT system ostrzegawczy w kokpicie dał sygnał, że maszyna znajduje się zbyt nisko. Chwilę później kapitan lotu krzyknął "Horyzont!". Piloci nie mieli już czasu na reakcję i o godz. 8:22:23 GMT (10:22:23 czasu lokalnego) maszyna uderzyła o zbocze góry Operafjellet na wysokości 907 metrów, 14 kilometrów od lotniska. Zginęło 141 osób. Do dziś jest to największa katastrofa lotnicza, jaka wydarzyła się na terenie Norwegii.
Akcja ratownicza.
Miejsce katastrofy zlokalizowano o godz. 10:06 GMT (12:06 czasu lokalnego). Ekipy ratownicze dotarły tam około pół godziny później. Większość szczątków samolotu znajdowała się na zboczu, ale wiele spadło też w przepaść. Ratownicy szybko ocenili, że nikt nie przeżył katastrofy. Jeszcze tego samego dnia rozpoczęto poszukiwanie ciał ofiar. Ostatnie ciała zostały odnalezione 5 września.
Przyczyny katastrofy.
Norwescy śledczy w czasie dochodzenia ustalili, że główną przyczyną katastrofy był błąd załogi. W trakcie lotu nawigator nieprawidłowo nastawił wskaźnik GPS, przez co ten pokazywał złą lokalizację maszyny. Praca nawigatora nie została skontrolowana przez żadnego z pilotów. Śledztwo wykazało również, że nawigator był przepracowany. Piloci nadmiernie zaufali wskaźnikowi GPS. Po wleceniu w górzysty obszar załoga podejrzewała, że wskazania te mogą być błędne. Wywołało to spór, czy kontynuować procedurę podchodzenia do lądowania, czy odejść na drugi krąg. Pomimo niepewności co do wskazań systemu GPS, załoga zdecydowała się lądować, co skończyło się tragicznie. Ponadto piloci nie wiedzieli, że kontrola AFISbw Norwegii działa inaczej niż w Rosji. Podczas lądowania w Longyearbyen piloci otrzymali tylko "wskazówki", jak podejść do lądowania, podczas gdy w Rosji otrzymaliby od kontroli AFIS polecenia. Komunikacja z kontrolą lotów była ponadto utrudniona przez słabą znajomość języka angielskiego pilotów Tupolewa.

</doc>
<doc id="1487967" url="https://pl.wikipedia.org/wiki?curid=1487967" title="Stephen Clark">
Stephen Clark

Stephen (Steve) Edward Clark (ur. 17 czerwca 1943 w Oakland), amerykański pływak. Trzykrotny złoty medalista olimpijski z Tokio.
Specjalizował się w stylu dowolnym. Startował już w Rzymie w 1960. Podczas IO 64 nie stawał na podium w konkurencji indywidualnej, za to był członkiem aż trzech zwycięskich sztafet. Bił rekordy świata oraz zdobywał tytuły mistrza NCAA.

</doc>
<doc id="1487968" url="https://pl.wikipedia.org/wiki?curid=1487968" title="Uniwersytet Kalifornijski w San Diego">
Uniwersytet Kalifornijski w San Diego

Uniwersytet Kalifornijski w San Diego (University of California, San Diego), skrótowo nazywany UC San Diego lub UCSD – jeden z dziesięciu uniwersytetów wchodzących w skład Uniwersytetu Kalifornijskiego.
Kampus uczelni znajduje się w La Jolla, położonej nad oceanem dzielnicy San Diego i zajmuje powierzchnię 485 ha. Został utworzony w 1956 roku, wokół istniejącego już Scripps Institution of Oceanography.
UCSD to uczelnia znana szczególnie z osiągnięć w naukach ścisłych, biologicznych, medycznych, informatycznych, biotechnologicznych i ekonomii. Jej pracownikami byli liczni laureaci Nagrody Nobla m.in. Renato Dulbecco (medycyna, 1975), Harry Markowitz (ekonomia, 1990), Paul Crutzen (chemia, 1995), Mario Molina (chemia, 1995), Robert Engle i Clive Granger (ekonomia, 2003), Roger Tsien (chemia, 2008). Dwunastu naukowców z UCSD to doradcy ds. klimatu i środowiska Ala Gore’a, laureata Pokojowej Nagrody Nobla z 2007 roku. Wśród wykładowców UCSD są też laureaci Nagrody Pulitzera, Nagrody Tony, Medalu Fieldsa, Nagrody MacArthur Foundation, National Medal of Science, Kyoto Prize, National Humanities Medal i innych.
W rankingu Uniwersytetu Jiao Tong w Szanghaju z 2009 roku Uniwersytet Kalifornijski w San Diego uzyskał trzecie miejsce wśród publicznych uniwersytetów w USA. W rankingu U.S. News &amp; World Report z 2009 roku – zdobył 7. miejsce wśród amerykańskich uniwersytetów publicznych. UCSD uważany jest za jeden z najbardziej ekologicznych kampusów w USA.
UCSD podzielony jest na sześć college’ów i instytuty, m.in.:
Na uczelni działa klub sportowy UCSD Tritons, biorący udział w rozgrywkach ligi "California Collegiate Athletic Association".

</doc>
<doc id="1487973" url="https://pl.wikipedia.org/wiki?curid=1487973" title="Defektoskopia ultradźwiękowa">
Defektoskopia ultradźwiękowa

Defektoskopia ultradźwiękowa – jedna z nieniszczących metod badania materiałów. Pozwala wykrywać niejednorodności materiału (np. pęknięcia). Metoda ta polega na emisji ultradźwięków i rejestracji ich po przejściu przez badaną substancję. Zapewnia ona bezpieczną eksploatację urządzeń przemysłowych. 
Badania wykonywane tą metodą powinny być wykonywane zgodnie z normami dotyczącymi badań ultradźwiękowych: PN-EN 583, PN-EN ISO 11666, PN-EN ISO 23279, PN-EN ISO 17640, PN-EN 10228, PN-EN 12680.
W defektoskopii ultradźwiękowej bada się rozchodzenie się fali akustycznej wysokiej częstotliwości w danym przedmiocie. Stosuje się tu metody: echa, cienia, rezonansu, impedancji oraz drgań własnych.

</doc>
<doc id="1487976" url="https://pl.wikipedia.org/wiki?curid=1487976" title="Autostrada RA9 (Włochy)">
Autostrada RA9 (Włochy)

Autostrada RA09 - łącznik autostradowy w południowych Włoszech. Trasa łączy Autostradę Dwóch Mórz A16 z miastem Benevento. Przejazd arterią jest płatny. Na trasie RA09 obowiązuje ograniczenie prędkości do 80 km/h.

</doc>
<doc id="1487977" url="https://pl.wikipedia.org/wiki?curid=1487977" title="Stanisław Horak">
Stanisław Horak

Stanisław Horak (ur. 4 września 1925 w Tarnopolu, zm. 10 września 1990 w Bytomiu) − polski poeta i prozaik. Nosił pseudonim "Stanisław Zborowicz".
Życiorys.
Ukończył liceum ogólnokształcące. W okresie okupacji był żołnierzem Armii Krajowej. W latach 1944–1950 był oficerem ludowego Wojska Polskiego. Od 1949 roku należał do PZPR. Od 1950 roku mieszkał w Bytomiu. Debiutował w 1955 roku na łamach "Dziennika Zachodniego" jako poeta. W latach 1956–1959 pracował w dziennikarstwie. W latach 1960–1964 pełnił funkcję dyrektora Miejskiego Domu Kultury w Bytomiu. W latach 1964–1975 był kierownikiem literackim Operetki Śląskiej.
Odznaczenia.
Odznaczony Krzyżem Kawalerskim Orderu Odrodzenia Polski, Złotym i Brązowym Krzyżem Zasługi Krzyżem Partyzanckim, Medalem Zwycięstwa i Wolności 1945, Medalem Za udział w walkach o Berlin i Odznaką Zasłużony Działacz Kultury.

</doc>
<doc id="1487978" url="https://pl.wikipedia.org/wiki?curid=1487978" title="Stadia przestępstwa">
Stadia przestępstwa



</doc>
<doc id="1487979" url="https://pl.wikipedia.org/wiki?curid=1487979" title="Michael Troy">
Michael Troy

Mike Troy, właśc. Michael Francis Troy (ur. 3 października 1940 w Indianapolis, zm. 3 sierpnia 2019 w Arizonie) – amerykański pływak. Dwukrotny złoty medalista olimpijski z Rzymu.
Życiorys.
Urodził się 3 października 1940 w Indianapolis.
Specjalizował się w stylu dowolnym oraz motylkowym. Szczyt kariery pływackiej Troya miał miejsce w latach 1959–1960, gdy trenował go doktor Counsilman z zespołu pływania i nurkowania Indiana Hoosiers na Uniwersytecie Indiana. Podczas Letnich Igrzysk Olimpijskich w Rzymie w 1960 roku zdobył swój pierwszy złoty medal jako członek zwycięskiej drużyny USA w sztafecie mężczyzn 4 × 200 metrów stylem dowolnym. Indywidualnie zdobył drugie złoto, zdobywając pierwsze miejsce na dystansie 200-metrowym stylem motylkowym – to jego wyjątkowe wydarzenie.
Troy pobił rekord świata na dystansie 200-metrowym stylem motylkowym sześć razy z rzędu, zanim został przejęty przez amerykańskiego pływaka Carla Robie w 1961 roku. W 1971 roku został wprowadzony do Międzynarodowej Galerii Sław Pływania.
Po studiach wstąpił do marynarki i służył w Wietnamie.
Po odejściu ze służby wojskowej osiadł w rejonie San Diego, gdzie pracował jako agent nieruchomości i trener pływania. Jego stażyści to m.in. Mike Stamm. Był przewodniczącym Sekcji Międzynarodowej Komitetu Olimpijskiego i wiceprezesem Amerykańskiego Stowarzyszenia Trenerów Pływania. Był dyrektorem krajowym amerykańskiej drużyny paraolimpijskiej. Towarzyszył drużynie w Atenach w Grecji we wrześniu 2004 r., gdzie drużyna paraolimpijska USA zdobyła liczne medale.
Zmarł 3 sierpnia 2019 roku w Arizonie w wieku 78 lat.

</doc>
<doc id="1487983" url="https://pl.wikipedia.org/wiki?curid=1487983" title="Broderbund Software">
Broderbund Software



</doc>
<doc id="1487987" url="https://pl.wikipedia.org/wiki?curid=1487987" title="Ginter Pawelczyk">
Ginter Pawelczyk

Ginter Waldemar Pawelczyk (ur. 31 października 1912 w Zabrzu, zm. 23 grudnia 1979 tamże) – polski piłkarz oraz trener piłkarski.
Przed II wojną światową grał w klubie Preußen Hindenburg, tuż po niej bronił barw AKS Chorzów, następnie był grającym trenerem Pogoni Zabrze, a w lutym 1949 został pierwszym w historii trenerem Górnika Zabrze, który wiosną zajął miejsce Pogoni w Klasie A. Jego następcą został Teodor Meiser.

</doc>
<doc id="1487988" url="https://pl.wikipedia.org/wiki?curid=1487988" title="Szuwar turzycy lisiej">
Szuwar turzycy lisiej

Szuwar turzycy lisiej, zespół turzycy lisiej ("Caricetum vulpinae") – zespół roślinności łąkowo-szuwarowej budowany głównie przez turzycę lisią.
Charakterystyka.
Niski szuwar łąkowy zajmujący podmokłe siedliska lądowe – porastające brzegi cieków i zbiorników wodnych. Woda rzadko i przejściowo występuje na powierzchni. Podłoże mineralne lub organiczno-mineralne (zmineralizowane gleby torfowe, ubogie w próchnicę gleby gliniaste). Odczyn gleby od lekko kwaśnego do lekko zasadowego (pH 6-7,5). W sukcesji przechodzi w podmokłe łąki (klasa "Molinio-Arrhenatheretea"). Odgrywa małą rolę w zarastaniu zbiorników.

</doc>
<doc id="1487990" url="https://pl.wikipedia.org/wiki?curid=1487990" title="Zespół turzycy lisiej">
Zespół turzycy lisiej



</doc>
<doc id="1487991" url="https://pl.wikipedia.org/wiki?curid=1487991" title="Caricetum vulpinae">
Caricetum vulpinae



</doc>
<doc id="1487995" url="https://pl.wikipedia.org/wiki?curid=1487995" title="Melvin Stewart">
Melvin Stewart

Melvin (Mel) Stewart (ur. 16 listopada 1968 w Gastonii), amerykański pływak. Trzykrotny medalista olimpijski z Barcelony.
Specjalizował się w stylu dowolnym oraz motylkowym. W Barcelonie w drugim ze stylów triumfował na dystansie 200 metrów, był także członkiem zwycięskiej sztafety w stylu zmiennym oraz brązowym medalistą w sztafecie kraulowej. Na swym koronnym dystansie 200 m motylkiem był rekordzistą świata (1991-1995). W tej samej konkurencji był także mistrzem globu w 1991. Wcześniej brał udział w IO 88.

</doc>
<doc id="1487996" url="https://pl.wikipedia.org/wiki?curid=1487996" title="Feliks Bołsunowski">
Feliks Bołsunowski

Feliks Bołsunowski (ur. w Pryłuce koło Kijowa, zm. 13 lipca 1929 w Warszawie) – pułkownik pilot i obserwator balonowy Wojska Polskiego.
Życiorys.
Był synem Tytusa i Konstancji z domu Piotrowskiej. W 1900 ukończył Korpus Kadetów w Kijowie i wstąpił do armii rosyjskiej. Wziął udział w wojnie rosyjsko-japońskiej 1904–1905 jako dowódca kompanii saperów. W latach 1907–1908 dowodził kompanią aeronautyczną w Irkucku. W następnym roku ukończył Oficerską Szkołę Aeronautyczną w Petersburgu. Po wybuchu I wojny światowej dowodził dywizjonem aeronautycznym.
W lutym 1918 wstąpił do formujących się wojsk polskich na froncie rumuńskim II Korpusu Polskiego, dowodzonego wówczas przez generała Sylwestra Stankiewicza, i przystąpił do formowania oddziału aeronautycznego. Z powodu niemożliwości zorganizowania tego oddziału, pełnił służbę w oddziałach saperów. Wraz z II Korpusem w maju 1918 wziął udział w bitwie pod Kaniowem. Z dużą częścią żołnierzy Korpusu dostał się do niewoli niemieckiej i został internowany w Brześciu nad Bugiem. Tutaj organizował wykłady z zakresu lotnictwa i teoretyczne szkolenia przyszłych pilotów wojsk balonowych.
Po rozbrojeniu Niemców 17 listopada 1918 wstąpił do Wojska Polskiego i został wyznaczony na zastępcę szefa Sekcji Żeglugi Napowietrznej Ministerstwa Spraw Wojskowych. W grudniu objął dowództwo I Lotniczego Batalionu Uzupełnień. W kwietniu 1919 został oddelegowany do Poznania w celu sformowania oddziałów aeronautycznych (balonowych). W 1 maja 1919 z polecenia podpułkownika Aleksandra Wańkowicza przystąpił do organizowania Oficerskiej Szkoły Aeronautycznej (inauguracja: 21 maja), a 11 czerwca został zatwierdzony na stanowisku komendanta szkoły. Na czele utworzonych przez siebie oddziałów balonowych wziął udział w wojnie z bolszewikami i został odznaczony Krzyżem Walecznych.
Po zakończeniu działań wojennych powrócił do prowadzenia Szkoły Aeronautycznej w Poznaniu. W 1922 został awansowany na pułkownika. Z dniem 1 listopada 1923 został przydzielony do Departamentu IV Żeglugi Powietrznej Ministerstwa Spraw Wojskowych w Warszawie na stanowisko szefa Wydziału Balonowego. Na stanowisku tym pozostał do czasu przejścia w stan spoczynku. Zmarł 13 lipca 1929 w Warszawie.

</doc>
<doc id="1487998" url="https://pl.wikipedia.org/wiki?curid=1487998" title="Jan Huszcza">
Jan Huszcza

Jan Huszcza (ur. 24 grudnia 1917 w Zagościniach na Wileńszczyźnie, zm. 26 czerwca 1986 w Łodzi) – polski poeta, prozaik i satyryk.
Życiorys.
Studiował na Wydziale Prawa Uniwersytetu Stefana Batorego w Wilnie oraz w Wyższej Szkole Nauk Politycznych w Wilnie. Debiutował w 1934 na łamach prasy wileńskiej jako poeta. Ogłosił w 1938 tom poezji "Ballada o podróżnych". W 1940 został wywieziony do Kazachstanu, gdzie przebywał do 1943. W latach 1944–1945 służył w Ludowym Wojsku Polskim. W latach 1955–1957 był redaktorem dwutygodnika „Kronika”, zaś w latach 1970–1971 był redaktorem naczelnym czasopisma „Osnowa”. 
Spoczywa na Cmentarzu Komunalnym Zarzew w Łodzi. 

</doc>
<doc id="1487999" url="https://pl.wikipedia.org/wiki?curid=1487999" title="Obrona Narodowa II RP">
Obrona Narodowa II RP



</doc>
<doc id="1488007" url="https://pl.wikipedia.org/wiki?curid=1488007" title="Patara">
Patara

Patara – starożytne miasto portowe w Licji (południowo-zachodnia Anatolia), na przylądku o tej samej nazwie, na południowy wschód od ujścia rzeki Ksantos.
Według legendy nazwa miasta pochodzi od założyciela Patarosa, syna Apolla. W czasach Ptolemeusza Filadelfosa przez krótki czas miasto nazywało się Arsinoe, na cześć małżonki władcy. W epoce klasycznej i później istniała tu świątynia i wyrocznia Apollina, która sławą w świecie greckim ustępowała tylko wyroczni delfickiej. Miasto było otoczone murami obronnymi z kilkoma wieżami.
Ruiny miasta zajmują obecnie znaczny obszar. Wśród dobrze zachowanych zabytków z czasów rzymskich wyróżnia się teatr, zbudowany za panowania Antoninusa Piusa, i łuk triumfalny Mettiusa Modestusa (zarządcy Licji) z 100 n.e. Termy zostały wybudowane przez Wespazjana, jak głosi inskrypcja na nich umieszczona.
Patara była miejscem urodzenia (ok. 270 n.e.) świętego Mikołaja, biskupa Myry (obecnej Demre).

</doc>
<doc id="1488008" url="https://pl.wikipedia.org/wiki?curid=1488008" title="Jolanta Rutowicz">
Jolanta Rutowicz



</doc>
<doc id="1488011" url="https://pl.wikipedia.org/wiki?curid=1488011" title="Tom Dolan">
Tom Dolan

Tom Fitzgerald Dolan (ur. 15 września 1975 w Arlington), amerykański pływak. Trzykrotny medalista olimpijski.
Specjalizował się w stylu zmiennym. Na dwóch kolejnych olimpiadach zostawał mistrzem olimpijskim na swym koronnym dystansie 400 metrów zmiennym. Był również rekordzistą świata (w latach 1994-2002). W Sydney dodatkowo sięgnął po srebro na dwukrotnie krótszym dystansie. Także dwukrotnie, w 1994 i 1998, sięgał po złoto mistrzostw świata (400 m zmiennym).

</doc>
<doc id="1488013" url="https://pl.wikipedia.org/wiki?curid=1488013" title="John Frank Stevens">
John Frank Stevens

John Frank Stevens (ur. 25 kwietnia 1853, zm. 2 czerwca 1943) - budowniczy Great Northern Railway (Wielka Kolej Północna), a także szef budowy Kanału Panamskiego.
Życiorys.
John Frank Stevens urodził się w West Gardiner w stanie Maine w rodzinie Johna Stevensa, rolnika i Harriet Leslie French. Edukację zakończył w roku 1873 i wyjechał zachód, do Minneapolis, gdzie został inżynierem kolejnictwa, zajmował się głównie nadzorowaniem budowy kolei. W roku 1878 poślubił Harriet T. O'Brien, z którą miał pięciorga dzieci. Nadzorował i projektował budowę Duluth, South Shore and Atlantic Railway w roku 1886. W roku 1889 został wybrany inżynierem rozmieszczania na budowie Great Nothern Railway, w roku 1895 został kierownikiem inżynierów, a później głównym nadzorcą budowy. W roku 1905 został wyznaczony do budowy Kanału Panamskiego przez prezydenta Theodore Roosevelta. Stevens rozwinął kolej w Panamie, wyznaczony przez niego szef do spraw medycznych wyzbył się plagi komarów, przenoszących żółtą febrę, lecz nie zdołał przekopać się przez dzielące go od Oceanu Spokojnego. W roku 1907 zrezygnował z posady. Pracował jako inżynier jeszcze do roku 1923, w późniejszym czasie był już tylko konsultantem aż do lat 30. Zmarł w Southern Pines w Północnej Kalifornii w roku 1943. 
Źródła:

</doc>
<doc id="1488014" url="https://pl.wikipedia.org/wiki?curid=1488014" title="Bryn Christopher">
Bryn Christopher

Bryn Louie Christopher (ur. 8 listopada 1985 w Birmingham) – angielski piosenkarz i autor tekstów.

</doc>
<doc id="1488015" url="https://pl.wikipedia.org/wiki?curid=1488015" title="Katastrofa kolejowa w Tretten">
Katastrofa kolejowa w Tretten

Katastrofa kolejowa w Tretten wydarzyła się 22 lutego 1975 w Norwegii. Pociąg osobowy nr 351 jadący z Oslo zderzył się na stacji Tretten z pociągiem ekspresowym nr 404 jadącym do Trondheim. W wyniku zderzenia zginęło 27 osób, a 25 zostało rannych. Wśród ofiar znajdował się obywatel Stanów Zjednoczonych. Przyczyną katastrofy było niezatrzymanie się jednego z pociągów przed sygnałem stop. Do dziś jest to największa katastrofa kolejowa w historii Norwegii.

</doc>
<doc id="1488016" url="https://pl.wikipedia.org/wiki?curid=1488016" title="Pałac Bondego">
Pałac Bondego

Pałac Bondego (szw. "Bondeska Palatset") – pałac w Sztokholmskiej dzielnicy Gamla stan oddany do użytku w 1673 roku.
Historia.
Pałac zaprojektował Nicodemus Tessin Starszy dla skarbnika królewskiego Gustawa Bondego. Budowa rozpoczęła się w 1662, a skończyła w 1673 roku.
Od samego początku często zmieniał właścicieli, a w latach 1710 i 1753 został zniszczony przez pożary. 
W 1730 budynek przeszedł na własność miasta i zaczął służyć jako ratusz. Funkcję tę pełnił do 1915, a od 1949 pełni nieprzerwanie funkcję Sądu Najwyższego.

</doc>
<doc id="1488018" url="https://pl.wikipedia.org/wiki?curid=1488018" title="Bondeska Palatsett">
Bondeska Palatsett



</doc>
<doc id="1488024" url="https://pl.wikipedia.org/wiki?curid=1488024" title="Jon Henricks">
Jon Henricks

John (Jon) Malcolm Henricks (ur. 6 czerwca 1935 w Sydney) – australijski pływak. Dwukrotny złoty medalista olimpijski z Melbourne.
Specjalizował się w stylu dowolnym. Początkowo startował głównie na długich dystansach. Pierwszy sukces - mistrzostwo Australii - osiągnął w 1952. Z powodu kłopotów zdrowotnych nie wziął udziału w IO 52. Stawał na podium Igrzysk Wspólnoty Narodów (1954). Na IO 56 triumfował na 100 metrów kraulem oraz w sztafecie. Był rekordzistą świata, bez powodzenia startował na IO 60.

</doc>
<doc id="1488025" url="https://pl.wikipedia.org/wiki?curid=1488025" title="Władysław Eminowicz">
Władysław Eminowicz

Władysław Eminowicz (ur. 1837, zm. 23 marca 1864) – podpułkownik, naczelnik wojenny województwa sandomierskiego od 10 czerwca do 24 września 1863 roku, dowódca w powstaniu styczniowym.
Początkowo walczył w grupie Mariana Langiewicza, po bitwie pod Grochowiskami jako kapitan, i szef sztabu w oddziale płk. Dionizego Czachowskiego. Był głównym reżyserem wiosennej kampanii Czachowskiego. Po bitwie pod Ratajami przebywał w Galicji i powrócił do Królestwa, lecz za porażkę pod Wirem 23 sierpnia 1863 został poddany pod sąd wojenny i niesłusznie zdegradowany. 
Wyjechał do Wiednia, ale już w początkach 1864 powrócił do walki i brał udział w bitwie opatowskiej w oddziale Kality-Rębajły 21 lutego 1864 i został ciężko ranny. Przywrócono mu rozkazem gen. Hauke Bosaka stopień podpułkownika z 26 lutego 1864, zatwierdzony postanowieniem Rządu Narodowego 25 marca 1864, lecz 23 marca 1864 zmarł od ran. Został pochowany w Kiełczynie.

</doc>
<doc id="1488026" url="https://pl.wikipedia.org/wiki?curid=1488026" title="John Henricks">
John Henricks



</doc>
<doc id="1488027" url="https://pl.wikipedia.org/wiki?curid=1488027" title="Wampir Vittorio">
Wampir Vittorio

Wampir Vittorio – powieść z cyklu "Nowe kroniki wampirów" autorstwa Anne Rice. Pierwsze wydanie miało miejsce w roku 1999, natomiast polskie – w roku 2003.
Powieść opowiada o przeżyciach Vittoria, XV-wiecznego szlachcica, który wkrótce miał stać się wampirem. Jego beztroskie przeżycie przerywa napad wampirów na jego dom, z którego ratuje go wampirzyca Urszula. Vittorio wyrusza w podróż, która kończy się kolejnym spotkaniem z bandytami i przemienieniem w wampira, a następnie zemstą na prześladowcach. 

</doc>
<doc id="1488028" url="https://pl.wikipedia.org/wiki?curid=1488028" title="Mania kolejowa">
Mania kolejowa

Mania kolejowa, gorączka kolejowa, szaleństwo kolejowe (z ang. "railway mania") – bańka spekulacyjna, a ogólnie termin ten określa procesy zachodzące w USA i Wielkiej Brytanii w pierwszej połowie XIX wieku, polegające na inwestowaniu w nową branżę kolejową. 
Mechanizm polegał na spekulacji akcjami towarzystw budowy linii kolejowych. 
Nieuczciwi inwestorzy zakładali przedsiębiorstwa budowlane. Jednak w rzeczywistości zakładali spółki po to, by emitować do sprzedaży ich akcje. Emitując akcje zakładanych spółek, wypłacali sobie i swoim akcjonariuszom olbrzymie dywidendy. To one windowały wartość akcji wciąż w górę, aż nastąpiło pęknięcie spekulacyjnej bańki giełdowej.

</doc>
<doc id="1488031" url="https://pl.wikipedia.org/wiki?curid=1488031" title="Partia Postępu Narodowego">
Partia Postępu Narodowego

Partia Postępu Narodowego (lit. "Tautos Pažangos partija", TPP) – litewska partia polityczna, działająca w latach 1916–1924 oraz od 1994.
TPP z lat 1916–1924.
Partia została założona w 1916 w Petersburgu przez lokalnych emigrantów litewskich. Za cel stawiała sobie budowę administracyjnie wyodrębnionego państwa litewskiego w ramach demokratycznej Rosji. Wśród jej liderów znaleźli się były litewski deputowany do Dumy Juozas Kubilius, który został jej przewodniczącym, Liudas Noreika oraz ksiądz Juozas Tumas-Vaižgantas.
Do znanych działaczy należeli także Antanas Smetona i Augustinas Voldemaras. Partia wydawała gazetę "Lietuvių balsas".
W pierwszych wyborach do Sejmu Litwy w 1920 partia nie uzyskała ani jednego mandatu, sukcesów nie odnotowała też w 1922 i 1923. 17 sierpnia 1924 doszło do formalnego zjednoczenia Partii Postępu z Litewskim Związkiem Rolników w ugrupowanie pod nazwą Związek Litewskich Narodowców.
TPP od 1994.
Ugrupowanie pod historyczną nazwą powołano ponownie w 1994. Jej inicjatorami była grupa byłych posłów z lat 1990–1992, sygnatariuszy aktu niepodległości, działających pod koniec kadencji we Frakcji Postępu Narodowego, a następnie funkcjonujących jako polityczny Ruch Postępu Narodowego. Na jej czele do 2007 stał Egidijus Klumbys.
Własną listę wyborczą do Sejmu postępowcy wystawili tylko w 1996, uzyskując zaledwie 0,3% głosów i pozostając poza parlamentem. Marginalna była też jej reprezentacja w samorządzie, ostatni raz mandaty radnych (3 w skali kraju) TPP zdobyła w 2003.
W wyborach parlamentarnych w 2000 jeden z liderów partii (były poseł Rolandas Paulauskas) startował z listy Związku Chrześcijańskich Demokratów. Przewodniczący ugrupowania, Egidijus Klumbys, uzyskał z kolei mandat z ramienia Nowego Związku. Obaj otwierali partyjną listę w wyborach do Parlamentu Europejskiego w 2004. W tym samym roku Egidijus Klumbys utrzymał miejsce w Sejmie jako kandydat partii Porządek i Sprawiedliwość. Trzy lata później został członkiem tego ugrupowania, a TPP praktycznie zaprzestała jakiejkolwiek aktywności.

</doc>
<doc id="1488036" url="https://pl.wikipedia.org/wiki?curid=1488036" title="Don McKenzie">
Don McKenzie

Donald McKenzie (ur. 11 maja 1947 w Hollywood; zm. 3 grudnia 2008 w Reno) – amerykański pływak. Dwukrotny złoty medalista olimpijski z Meksyku.
Specjalizował się w stylu klasycznym. W Meksyku triumfował na dystansie 100 metrów. Jego zwycięstwo było niespodzianką, przed igrzyskami nie należał do faworytów. Był także członkiem zwycięskiej sztafety w stylu zmiennym. 

</doc>
<doc id="1488037" url="https://pl.wikipedia.org/wiki?curid=1488037" title="Donald McKenzie">
Donald McKenzie



</doc>
<doc id="1488046" url="https://pl.wikipedia.org/wiki?curid=1488046" title="Brygada Artylerii Lekkokonnej">
Brygada Artylerii Lekkokonnej

 Brygada Artylerii Lekkokonnej – jednostka artylerii Wojska Polskiego Królestwa Kongresowego.
Skład organizacyjny i obsada personalna.
dowództwo
dowódcy brygady:
1 bateria- Łęczyca
Bateria walczyła pod Wawrem (19 lutego i 31 marca), Grochowem (25 lutego), Dębem Wielkim (1 kwietnia), Mińskiem (26 kwietnia),Łęczną (10 maja) i Warszawą (6 i 7 września). Za udział w bitwach otrzymała 1 krzyż kawalerski, 9 złotych i 17 srebrnych.
2 bateria - Siedlce
Bateria walczyła pod Kałuszynem (17 lutego i 1 kwietnia), Grochowem (20 i 25 lutego), Iganiami (10 kwietnia), Modlinem (20 kwietnia), Nurem (22 maja), Nadborami (25 maja), Ostrołęką (26 maja), Łysobykami (19 czerwca), Raciążem (23 lipca) i Warszawą (6 i 7 września). Za zasługi otrzymała 8 krzyży złotych i 15 srebrnych.
3 bateria (utworzona 25 stycznia 1831 roku podczas powstania listopadowego; powstała z półbaterii rakietników konnych) - Warka
Bateria walczyła pod Grochowem (25 lutego i 10 marca), Liwem (10 i 13 kwietnia), Zimnowodą (4 maja), Chodowem (24 maja), Serokomlą (19 czerwca), Mińskiem (14 lipca), Kockiem (16 lipca), Rogoźnicą (29 sierpnia) i Świedziebną (4 października). Za udział w walkach otrzymała 7 krzyży złotych i 4 srebrne.
4 bateria (była to dawna bateria pozycyjna artylerii konnej gwardii; zmiany dokonano po wybuchu powstania listopadowego) - Warszawa
Bateria walczyła pod Kobiernem (18 lutego), Wawrem (19 lutego), Grochowem (25 marca), Wodyniami (9 kwietnia), Iganiami (10 kwietnia), Liwem (13 kwietnia), Przetyczem (16 maja), Rudkami (20 maja), Tykocinem (21 maja), Hajnowszczyzna (23 maja), Ostrołęką (26 maja), Lidą (31 maja), Wilnem (19 czerwca), Plemborkiem (5 lipca), Szawlami (8 lipca), Warszawą (6 i 7 września). Za udział w walkach otrzymała 2 krzyże kawalerskie, 16 złotych i 31 srebrnych.
5 bateria (walczyła w korpusie gen. Ramorino) 
Bateria walczyła pod Krynkami 28 sierpnia 1831.
Półbateria konna płocka (utworzona podczas powstania listopadowego w marcu 1831 roku; istniała do lipca 1831 roku) 
dowódca: 
kpt. Edward Szawłowski 
Walczyła pod Liwem 14-15 kwietnia 1831 roku 
Mundur.
Kurtka mundurowa zielona z wyłogami i wykładami pół, kołnierzem i rękawami czarnymi, wypustki i patka rękawów pąsowa; do 1822 patki rękawów czarne z wypustką pąsową, ostro ścinane jak w jeździe. Naramienniki kawaleryjskie w łuskę mosiężną, podszyte suknem pąsowym, guziki żółte metalowe z wyobrażeniem granatu z płomieniem, pod nim dwie skrzyżowane lufy armatnie. 
Lejbiki sukienne zielone z wypustkami na kołnierzu i rękawach pąsowymi.
Spodnie paradne zielone z lampasami pąsowymi, podszyte skórą do kolan. Rajtuzy codzienne szare do 1820 z lampasami czarnymi i wypustką czerwoną, potem z lampasami pąsowymi, a od 1826 tylko z wypustkami. 
Płaszcze szare z kołnierzem czarnym, z pąsową wypustką i patką, naramienniki czarne z pąsową wypustką.
Kaszkiet z czerwonymi kordonami, od roku 1827 kordony kształtu huzarskiego; w 1824 nastąpiła zmiana pomponów podłużnych pąsowych na okrągłe. Łuszczki na podpinkach metalowe żółte, biały orzeł, pod nim dwie lufy armatnie mosiężne na krzyż ułożone. 
Furażerka zielona z czarnym lampasem i trzema pąsowymi wypustkami. Ładownica z wyobrażeniem dwóch na krzyż ułożonych luf z metalu żółtego; lederwerki białe.
Czaprak barankowy czarny z lampasem pąsowym. 
Oficerowie
Wyłogi i lampasy z czarnego aksamitu. Surdut zielony z czarnym aksamitnym kołnierzem, z wypustką pąsową; takaż wypustka na rękawach; podszewka biała.
Pendent, taśma ładownicy i inne ozdoby - złote; z wyjątkiem pomponu i kordonów na kaszkiecie - srebrnych.

</doc>
<doc id="1488048" url="https://pl.wikipedia.org/wiki?curid=1488048" title="Mike Bruner">
Mike Bruner

Michael Lee (Mike) Bruner (ur. 23 lipca 1956 w Omaha), amerykański pływak. Dwukrotny złoty medalista olimpijski z Montrealu.
Specjalizował się w stylu dowolnym oraz motylkowym. W Montrealu w drugim ze stylów triumfował na dystansie 200 metrów, był także członkiem zwycięskiej sztafety kraulowej. Na swym koronnym dystansie 200 m motylkiem był rekordzistą świata. W tej samej konkurencji był także mistrzem globu w 1978. Zakwalifikował się na IO 80, jednak Amerykanie ostatecznie zbojkotowali imprezę w Moskwie.

</doc>
<doc id="1488050" url="https://pl.wikipedia.org/wiki?curid=1488050" title="Metacomet">
Metacomet

Metacomet (lub Metacom, ur. ok. 1638, zm. 12 sierpnia 1676) – wódz Wampanoagów z Massachusetts, zwany przez białych Królem Filipem (ang. "King Philip"). Był synem wodza Massasoita i od 1662 roku także wodzem, następcą swojego starszego brata Wamsutty, zwanego też Aleksandrem. Przywódca krwawego powstania Indian w Nowej Anglii, nazwanego jego europejskim imieniem.
Czas, w którym Metacomet został sachemem (wodzem) Wampanoagów był okresem narastających konfliktów Indian Nowej Anglii z europejskimi kolonistami. W styczniu 1675 roku w Plymouth znaleziono ciało nawróconego na chrześcijaństwo Indianina Johna Sassamona, współpracującego z Anglikami tłumacza Metacometa, a w czerwcu tegoż roku osadnicy powiesili trzech Wampanoagów oskarżonych o zamordowanie zdrajcy. Wówczas Wampanoagowie Metacometa najechali osiedla białych, a sąsiednie plemiona przyszły wodzowi z pomocą. Indianie zaatakowali 52 z 90 osiedli Nowej Anglii, niszcząc 12 z nich. Walki ogarnęły kolonie Massachusetts i Connecticut.
Jednak wodzowie poszczególnych plemion nie potrafili ze sobą zgodnie współpracować i w 1676 roku sytuacja przechyliła się na korzyść białych. Metacomet został zagnany do swojej wioski w pobliżu Mount Hope w Rhode Island, gdzie zginął podczas nocnego starcia z Anglikami i ich sprzymierzeńcami z plemienia Moheganów. Według świadków, wódz padł od kuli indiańskiego zwiadowcy Aldermana, gdy próbował wymknąć się z okrążenia. Jego ciało poćwiartowano, a głowę wystawiono na widok publiczny w Plymouth. Żonę i syna wodza koloniści sprzedali w niewolę do Indii Zachodnich.
Chociaż przez lata uznawano Metacometa za głównego przywódcę tubylczego powstania, które od jego europejskiego przydomka nazwano „wojną Króla Filipa”, to zdaniem niektórych historyków (np. Douglasa E. Leacha) szybko stracił on kontrolę nad biegiem wypadków i był tylko jednym z wielu równorzędnych i rywalizujących ze sobą przywódców powstania. Jednak biorąc pod uwagę niewielką jeszcze wówczas liczbę europejskich mieszkańców amerykańskich kolonii, było to jedno z najkrwawszych powstań indiańskich w Ameryce Północnej (poległo ok. 600 Anglików i ok. 3 tys. Indian), a Metacom stał się jego trwałym symbolem.
Powieść o Królu Filipie napisał amerykański dyplomata i poeta Gideon Hiram Hollister. Utwór zatytułowany "" ukazał się w 1851. Natomiast James Wallis Eastburn i Robert Charles Sands wspólnie ułożyli poemat epicki "Yamoyden, a Tale of the Wars of King Philip".

</doc>
<doc id="1488051" url="https://pl.wikipedia.org/wiki?curid=1488051" title="Szuwar turzycy tunikowej">
Szuwar turzycy tunikowej

Zespół turzycy tunikowej, szuwar turzycy tunikowej ("Caricetum appropinquatae") — zespół roślinności wodno-błotnej budowany głównie przez turzycę tunikową. Zaliczany do związku szuwarów wielkoturzycowych "Magnocaricion" (klasa "Phragmitetea"), choć niektórzy włączają go do klasy młak niskoturzycowych "Scheuchzerio-Caricetea nigrae".
Charakterystyka.
Szuwar niski zajmujący podmokłe siedliska lądowe — najczęściej brzegi rzek, w pewnym oddaleniu od koryta, czasem na brzegach mis jeziornych. Tworzy torfowisko niskie o strukturze kępowej. W dolinach pomiędzy kępami turzycy tunikowej woda może okresowo wysychać lub stale występować na powierzchni. Odczyn gleby kwaśny lub obojętny. Podłoże torfowe. Wczesne stadia charakteryzuje większa wilgotność, następne — wypłycanie dolin przez mchy i większy udział roślin łąkowych. Często sąsiaduje z szuwarem turzycy sztywnej "Caricetum elatae", zajmując tereny nieco wyższe i na krócej zalewane. W sukcesji przechodzi w wilgotne łąki "Molinio-Arrenatheretea", zwłaszcza na żyźniejszych siedliskach nadrzeczych lub inne rodzaje torfowisk i turzycowisk (młaki), zwłaszcza na uboższych siedliskach nadjeziornych, rzadziej w łozowiska. Odgrywa dużą rolę w lądowaceniu zbiorników.

</doc>
<doc id="1488052" url="https://pl.wikipedia.org/wiki?curid=1488052" title="Zespół turzycy tunikowej">
Zespół turzycy tunikowej



</doc>
<doc id="1488053" url="https://pl.wikipedia.org/wiki?curid=1488053" title="Caricetum appropinquatae">
Caricetum appropinquatae



</doc>
<doc id="1488054" url="https://pl.wikipedia.org/wiki?curid=1488054" title="Caricetum paradoxae">
Caricetum paradoxae



</doc>
<doc id="1488055" url="https://pl.wikipedia.org/wiki?curid=1488055" title="Metacom">
Metacom



</doc>
<doc id="1488056" url="https://pl.wikipedia.org/wiki?curid=1488056" title="Mela (film)">
Mela (film)

Mela („Festyn”) – film akcji z wątkiem miłosnym i elementami musicalu. W rolach głównych Aamir Khan i jego brat Faisal Khan oraz Twinkle Khanna i Tinnu Verma. Film w 2000 roku wyreżyserował Dharmesh Darshan, autor "Dhadkan" i "Raja Hindustani". Jego tematem jest krzywda kobiety, która dążąc do zemsty wykorzystuje zakochanego w niej mężczyznę.
Mimo udziału sławnego Aamir Khana film nie cieszył się popularnością i został oceniony bardzo krytycznie.
Fabuła.
Ukochany brat Rupy (Ayub Khan) wraca z wojska z nowiną, która ją zasmuca i oburza. Zamierza wydać siostrę za mąż. Świadomy tego, że w armii może w każdej chwili zginąć, chce zapewnić Rupie (Twinkle Khanna) kogoś, kto roztoczy nad nią swą opiekę. Rupa nie zdążyła zobaczyć jeszcze wybranego dla niej narzeczonego, gdy wioską wstrząsa tragedia. Podczas święta dochodzi do zamachu na goszczącego w wiosce polityka (Kulbhushan Kharbanda). W trakcie wywołanej zamachem paniki Rupa wpada w oko jednemu z bandytów. Zabiwszy broniącego ją brata, porywa on dziewczynę na oczach bezsilnych mieszkańców wsi. Przerażona Rupa ratuje się przed gwałtem skacząc z wodospadu. Obudziwszy się z omdlenia uznaje, że Bóg zachował ją przy życiu, aby mogła dopełnić zemsty na zabójcy brata. Planując zemstę, postanawia posłużyć się zakochanym w niej Kishanem Pyare (Aamir Khan) i zawsze gotowym do pomocy, jego przyjacielem Shankarem Shane (Faisal Khan).
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Ishq", "Border", "China Gate", "Refugee", "Fiza", "Asoka Wielki", "Aks", "LOC Kargil", "Tamanna", "Kalyug", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", "Mission Istanbul" czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1488057" url="https://pl.wikipedia.org/wiki?curid=1488057" title="Katastrofa kolejowa w Zoufftgen">
Katastrofa kolejowa w Zoufftgen

Katastrofa kolejowa w Zoufftgen wydarzyła się 11 października 2006 roku w Zoufftgen we Francji, nieopodal granicy z Luksemburgiem. W wyniku zderzenia dwóch pociągów zginęło 6 osób, a 20 zostało rannych. Wśród ofiar było 4 obywateli Francji oraz 2 obywateli Luksemburga. Do zderzenia doszło zaledwie 20 metrów od granicy z Luksemburgiem. Rozbite pociągi należały do przedsiębiorstw CFL oraz SNCF. 
Przyczyną katastrofy był błąd kontrolera ruchu kolejowego, który skierował pociąg osobowy na ten sam tor, po którym poruszał się pociąg towarowy. Minister Transportu Luksemburga - Lucien Lux, zapytany o to co było przyczyną katastrofy powiedział:"To trudne w tej chwili do powiedzenia, ale to z winy CFL"

</doc>
<doc id="1488058" url="https://pl.wikipedia.org/wiki?curid=1488058" title="Król Filip">
Król Filip



</doc>
<doc id="1488060" url="https://pl.wikipedia.org/wiki?curid=1488060" title="King Philip">
King Philip



</doc>
<doc id="1488062" url="https://pl.wikipedia.org/wiki?curid=1488062" title="Świadkowie Jehowy w Brunei">
Świadkowie Jehowy w Brunei



</doc>
<doc id="1488063" url="https://pl.wikipedia.org/wiki?curid=1488063" title="Bolesław Bartkowski">
Bolesław Bartkowski

Bolesław Bartkowski SDB - (ur. 3 marca 1936 w Sarbicach, zm. 25 marca 1998 w Lublinie – ksiądz profesor, muzykolog, teolog.
Po niższym seminarium duchownym w Twardogórze (1949-1951), od nowicjatu (1951) w Kopcu koło Częstochowy przez studia filozoficzne w wyższym seminarium duchownym w Krakowie związał się ze Zgromadzeniem Księży Salezjanów; studia teologiczne odbył na KUL (od 1957), w 1961 przyjął święcenia kapłańskie.
Muzykologię studiował na KUL (1961-1965). Po muzykologicznym magisterium (u ks. prof. H. Feichta CM w 1965) jego awanse naukowe znaczyły stopnie i tytuł naukowy w zakresie muzykologii kościelnej - doktorat (1971, także u ks. Feichta) habilitacja (1982) i profesura (1992).
Głównym polem działalności dydaktycznej, a z racji funkcji prorektorskiej i wychowawczej (specjalność Salezjanów) ks. Bolesława od 1967 był KUL, gdzie także wypromował dwóch doktorów i blisko 40 magistrów. Wykładał historię muzyki, hymnologię, wiedzę o stylach muzycznych i metodologię badań muzykologicznych i etnomuzykologicznych. Na KUL od 1984 kierował Katedrą Etnomuzykologii i Hymnologii, dyrektorował Instytutowi Muzykologii Kościelnej (1987-1889), był prodziekanem Wydziału Teologii Kościelnej (1983-1987), prorektorem (od 1989 do śmierci). Należał do podkomisji muzyki sakralnej przy Komisji Liturgicznej Episkopatu Polski.

</doc>
<doc id="1488065" url="https://pl.wikipedia.org/wiki?curid=1488065" title="George DiCarlo">
George DiCarlo

George Thomas DiCarlo (ur. 13 lipca 1963 w St. Petersburg) – amerykański pływak. Dwukrotny medalista olimpijski z Los Angeles.
Specjalizował się w stylu dowolnym, preferował dłuższe dystanse. W Los Angeles zwyciężył na 400 i zajął drugie miejsce na 1500 metrów kraulem (za Mickiem O’Brienem).

</doc>
<doc id="1488066" url="https://pl.wikipedia.org/wiki?curid=1488066" title="Adam Wijbe">
Adam Wijbe

Adam Wijbe, także: Adam Wiebe (niem.), Adam Wybe (pol.) lub Wiebe Adams, albo Wÿbe (ur. 12 lipca 1584 w Harlingen, Fryzja, zm. 1653 w Gdańsku) – inżynier i wynalazca pochodzenia holenderskiego, działający głównie w Gdańsku. Realizował skomplikowane i nowatorskie rozwiązania inżynierskie, jego dziełem była m.in. pierwsza na świecie kolejka linowa o wielu podporach.
Młodość w ojczyźnie.
Poza miejscowością pochodzenia – Harlingen we Fryzji – nie są znane szczegóły jego młodości, brak jest także danych na temat rodziców. Miał brata Jacoba, który po wyjeździe z Niderlandów osiadł w Izbiskach ("Freienhuben") nad Nogatem. Prawdopodobnie byli oni mennonitami, którzy wyemigrowali z ojczyzny wskutek represji skierowanych przeciwko protestantom przez namiestników króla Hiszpanii Filipa II.
Okres gdański.
Z Gdańskiem związany był od około 1616, kiedy to otrzymał z miejscowego Urzędu Budowlanego wynagrodzenie za zbudowanie wiatraka. Miał już wówczas za sobą praktykę w budowie wiatraków, wyniesioną jeszcze z kraju rodzinnego, a zlecenie tak poważnej pracy przez miasto świadczyło o jego wysokich kwalifikacjach. W kolejnych latach akta Kasy Miejskiej (Kamlarii) określają go jako budowniczego młynów, kunsztmistrza (budowniczego wodociągów), wynalazcę, budowniczego dzieł wodnych, budowniczego wodnego, inżyniera.
Wijbe rzadko opuszczał Gdańsk, w tym mieście wykonując większość swoich prac. Przez pewien czas, na przełomie 1624 i 1625, przebywał w Warszawie, być może uczestnicząc w końcowych fazach budowy Wału Zygmuntowskiego względnie kierując budową wieży ciśnień. Z Warszawy powrócił z tytułem „inżyniera królewskiego” (przypuszczalnie przebywał tam jeszcze krótko w 1629). Udzielał się jako doradca (możliwe, że był również projektantem) przy budowie mostu na Wiśle w Toruniu na początku lat 30. XVII wieku. Otrzymywał propozycję stałej pracy w innych miastach – Toruniu, Elblągu, Rydze – ale pozostał w Gdańsku do końca życia, otrzymując wysoką pensję 1500 grzywien rocznie.
Wiatrak, powstały około 1616 jako pierwsza gdańska praca Adama, działał w Olszynce do 1642; został wówczas rozebrany, a władze Gdańska nie przyjęły propozycji inżyniera odbudowania go w „miejscu nieszkodliwym do miasta”. Inna praca Adama z początkowego okresu jego działalności w Gdańsku to kierat, służący do osuszania gruntów przy wysokim stanie wody na Wiśle, który był próbowany w 1623. Już po powrocie ze służby królewskiej w Warszawie Adam podjął się przerobienia układu zasilania wodą Fontanny Neptuna. W następnych latach dokonał rozbudowy i remontu gdańskiej sieci wodociągowej, a także podjął się czyszczenia rowów powstającego Dolnego Miasta. Od 1630 na zlecenie rady miasta budował bastion Królik i bastion Św. Jakuba, ku oburzeniu pominiętego przy tych pracach budowniczego miejskiego Jana Strakowskiego.
Skonstruował pompę napędzaną kieratem, uruchomioną w 1623 r. na Mierzei Wiślanej. Kolejne dzieła Wijbego to m.in. wiatrak do osuszania terenów na terenie Dolnego Miasta (opłacany przez mieszkańców), dźwig na Ołowiance, olejarnia o zwiększonej wydajności, pogłębiarka z napędem konnym, most przy Śluzie Kamiennej, akwedukt ("Riedewand") nad fosą miejską w okolicy późniejszego Huciska. Od 1634, wspólnie z holenderskim fortyfikatorem Janssenem, prowadził prace regulacyjne ujścia Wisły, które jednak zostały wstrzymane wobec niewywiązywania się Rady Miasta z dostaw sprzętu i funduszy.
W 1638 Wijbe zrealizował nieznany bliżej od strony technicznej wynalazek, będący podstawą jego utrzymania w kolejnych latach – maszynę do cięcia lodu na Wiśle. Odbudował też i zmodernizował Kunszt Wodny – napędzaną energią wody kanału Raduni stację pomp zapewniającą ciśnienie w wodociągach miejskich, będąc odpowiedzialnym za jego działanie w latach 1639-1653.
W 1639 ze świeżo otrzymanym tytułem miejskiego kunsztmistrza, przystąpił do umacniania bastionu Przedmiejskiego (Bastionu Berg) w okolicy kościoła Św. Trójcy poprzez usypywanie nadszańca. Prace wymagały transportu wielkich mas ziemi; odległość od najbliższej piaskowni (na zboczu niwelowanej Biskupiej Górki) wynosiła w prostej linii około 200 metrów, ale do pokonania pozostawały i fosa, i kanał Raduni, i wreszcie znaczne różnice wzniesień. W celu uniknięcia nadkładania drogi Adam opracował specjalną kolejkę linową (a precyzyjniej: linowy przenośnik kubełkowy), napędzaną czterokonnym kieratem, z około 120 koszami do transportu ziemi. Odcinek liny z koszami pełnymi opierał się na siedmiu podporach, fragment liny z pojemnikami pustymi – na jednej. Wynalazek został przedstawiony na rysunku Wilhelma Hondiusa, a ratyzboński poeta Georg Greflinger poświęcił mu okolicznościowy wiersz. Rada miasta udzieliła mu dożywotniej ochrony patentowej. Kolejka linowa Wijbego była największą konstrukcją tego typu do XIX wieku, a zarazem pierwszą kolejką linową o wielu podporach. Po raz pierwszy zastosowano nie pojedynczy sznur (zapewniający transport naprzemienny w obie strony przy użyciu jednego pojemnika), lecz wytrzymalszą plecioną linę w kształcie pętli – przenoszącą urobek w sposób ciągły za pomocą wielu pojemników (inżynier użył lekkich i wytrzymałych wiklinowych koszy). Lina oparta była na drewnianych podporach wyposażonych w drewniane koła, po których przesuwała się lina, ponad podporami kosze przenosili robotnicy. Opróżniane były poprzez przechylenie. Nie jest znany okres działania tej konstrukcji. Mimo tego że wynalazek wzbudzał zainteresowanie daleko przekraczające granice Polski, nie są znane naśladownictwa. Następne podobne rozwiązania konstrukcyjne pojawiły się dopiero po wynalezieniu stalowych lin ok. 230 lat później w Niemczech.
Bastion Przedmiejski przez okres swojego istnienia nazywany był Bastionem Wijbego, a po jego splantowaniu na przełomie XIX i XX w. wytyczono ulicę nazywaną Wał Wijbego ("Wiebenwall"). Po II wojnie światowej konstruktor nie przeszedł pomyślnie weryfikacji pod względem polityczno-narodowym i przestał być patronem ulicy, która odtąd nazywa się Okopowa. Podobnie zbudowane w XIX w. w pobliżu koszary grenadierów nazywane były do 1945 koszarami Wiebego ("Wiebenkaserne").
W 1646 Adam Wijbe brał udział w pracach inżynierskich przy dekoracjach na uroczyste powitanie w Gdańsku królowej Ludwiki Marii; przygotował mechanizm napędzający ruchome figury Atlasa i Herkulesa na bramie triumfalnej. W późniejszych latach wykonał małe koło wodne na potrzeby wieży ciśnień, a także m.in. maszynę do wbijania pali, sikawkę do wody, urządzenia do prac podwodnych. Przygotował też przyrządy na zamówienie F. Kesslera, który obiecał dostarczyć Radzie Miejskiej Gdańska perpetuum mobile. Wiele z pomysłów Adama, zgłaszanych władzom miasta, nie doczekało się za jego życia realizacji, ale np. przekopanie Łachy Bosmańskiej, które proponował w celu umożliwienia przejścia pełnych statków, znalazło swoje wykonanie na początku XX wieku w postaci Kanału Kaszubskiego.
Do początku lat 30. Adam dzierżawił ziemię w okolicy karczmy Św. Ducha na Polskim Haku, z czego musiał zrezygnować w związku z budową grobli na tym terenie. Potem otrzymał służbowe mieszkanie przy wieży ciśnień, a pod koniec życia mieszkał w tzw. „Domu Nadzorcy” obok młyna przy Kamiennej Śluzie. Wiadomo, że był żonaty i miał dzieci, a jego syn Abraham wykonywał obowiązki inżynierskie przez kilka lat po śmierci ojca (po raz ostatni wymieniony w 1657). Dokładna data śmierci Adama Wijbego nie jest znana; nastąpiła ona w 1653, jako że w marcu tegoż roku pobrał jeszcze z Kasy Miejskiej wynagrodzenie za cięcie lodu na Wiśle, ale ratę grudniową wypłacono innej osobie. Z 1653 pochodzi również zgłoszona Radzie Miejskiej suplika Abrahama, w której wspominał o swoim ojcu jako o niedawno zmarłym.
Rodzina.
Brat
Żona
Dzieci:

</doc>
<doc id="1488068" url="https://pl.wikipedia.org/wiki?curid=1488068" title="Festuca rubra">
Festuca rubra



</doc>
<doc id="1488069" url="https://pl.wikipedia.org/wiki?curid=1488069" title="Alain Geiger">
Alain Geiger

Alain Geiger (ur. 5 listopada 1960 w Uvrier) – szwajcarski piłkarz grający na pozycji środkowego obrońcy.
Kariera klubowa.
Piłkarską karierę Geiger rozpoczął w klubie FC Sion. W sezonie 1977/1978 zadebiutował w jego barwach w rozgrywkach pierwszej ligi szwajcarskiej. Sezon później był już podstawowym obrońcą zespołu. W 1980 roku osiągnął ze Sionem swój pierwszy sukces w karierze, kiedy sięgnął po Puchar Szwajcarii. W Sionie grał do końca sezonu 1980/1981, a następnie odszedł do Servette FC. Tam także miał pewne miejsce w składzie na środku obrony, a w 1984 roku zdobył swój drugi krajowy puchar. Rok później, w sezonie 1984/1985, wywalczył z Servette mistrzostwo Szwajcarii, pierwsze dla genewskiego klubu od 6 lat. Jesienią wystąpił bez większych osiągnięć w rozgrywkach Pucharu Mistrzów. W Servette występował do 1986 roku i wtedy też został zawodnikiem Neuchâtel Xamax. Pobyt Alaina w Neuchâtel trwał dwa lata i w tym czasie piłkarz dwukrotnie z rzędu sięgnął po tytuł mistrza kraju. Były to także dwa pierwsze mistrzostwa Szwajcarii w historii tego klubu.
W 1988 roku Geiger przeszedł do francuskiego AS Saint-Étienne, prowadzonego wówczas przez trenera Roberta Herbina. W ASSE był jednym z trzech obcokrajowców obok Marokańczyka Mohameda Chaoucha oraz Duńczyka Johna Sivebæka. "Zieloni" nie należeli jednak do czołowych drużyn francuskiej ligi i kończyli ligę na odpowiednio 14. miejscu w 1989 roku i 15. w 1990. Przez dwa sezony Szwajcar rozegrał w Ligue 1 70 spotkań i strzelił w nich dwie bramki.
Latem 1990 roku Geiger wrócił do Szwajcarii i ponownie został zawodnikiem FC Sion. Już w sezonie 1990/1991 wywalczył kolejny w karierze Puchar Szwajcarii, a w 1995 roku znów sięgnął po to trofeum. W 1995 roku odszedł ze Sionu, w barwach którego łącznie wystąpił 261 razy i zdobył 11 goli. Kolejnym i ostatnim zespołem w karierze Alaina był Grasshoppers Zurych. W nim środkowy obrońca występował przez dwa sezony, a największym osiągnięciem w tym okresie było zdobycie mistrzostwa kraju w 1996 roku. W 1997 Geiger zakończył karierę w wieku 37 lat.
Kariera reprezentacyjna.
W reprezentacji Szwajcarii Geiger zadebiutował 19 listopada 1980 roku w przegranym 1:2 meczu eliminacji do Mistrzostw Świata 1982 z Anglią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył cztery mecze w pełnym wymiarze czasowym: z USA (1:1), z Rumunią (4:1), z Kolumbią (0:2) oraz w 1/8 finału z Hiszpanią. 12 października tamtego roku rozegrał setny mecz w reprezentacji – Szwajcaria wygrała w nim 4:2 ze Szwecją. W 1996 roku grał w zespole Szwajcarii na kolejnym turnieju – Euro 96. Na mistrzostwach w Anglii Szwajcarzy nie wyszli z grupy, a Alain zaliczył tylko jedno spotkanie, zremisowane 1:1 z Anglią. Był to także jego ostatni mecz w kadrze narodowej, a łącznie rozegrał w niej 112 meczów i strzelił 2 gole. Obecnie jest drugim po Heinzu Hermannie zawodnikiem szwajcarskim pod względem występów w reprezentacji.
Kariera trenerska.
Po zakończeniu kariery piłkarskiej Geiger został trenerem. W 1997 roku objął młodzieżową drużynę Grasshoppers Zurych w kategorii wiekowej Under-21. Tam pracował przez rok i w lipcu 1998 został pierwszym trenerem Neuchâtel Xamax. Tam odkrył między innymi talenty takich zawodników jak Timothée Atouba, Papa Bouba Diop i Henri Camara oraz przyczynił się do pozostania zespołu w szwajcarskiej ekstraklasie. W lipcu 2002 odszedł z zespołu i przejął drużynę FC Aarau. Na koniec sezonu 2002/2003 spadł z nim jednak z ligi i został zwolniony ze stanowiska. W grudniu 2003 wrócił do Grasshoppers, ale tym razem został zatrudniony w roli trenera pierwszej drużyny. Drużyna spisywała się jednak słabo i w 2004 roku Alain pozostał bez pracy. W 2005 roku krótko pracował w Neuchâtel, następnie prowadził drużyny Aarau i Lausanne Sportsm a w 2006 roku wyjechał do Maroka i objął tamtejszy Olympique Safi. W sezonie 2006/2007 ochronił klub przed spadkiem z pierwszej ligi, jednak na koniec sezonu podał się do dymisji. W 2009 roku ponownie przez krótki czas trenował Neuchâtel. W kolejnych latach prowadził kluby z Algierii i Egiptu. W 2011 był trenerem algierskiego ES Sétif, a w 2012 saudyjskiego Ettifaq FC.

</doc>
<doc id="1488070" url="https://pl.wikipedia.org/wiki?curid=1488070" title="1 Brygada Artylerii Pieszej">
1 Brygada Artylerii Pieszej

 1 Brygada Artylerii Pieszej - jednostka artylerii Wojska Polskiego Królestwa Kongresowego.
Skład organizacyjny i obsada personalna.
dowództwo brygady - Grójec
Dowódca brygady
1 kompania pozycyjna - Kozienice
1 kompania lekka - Grójec
2 kompania lekka - Radom
Dowódcą artylerii pozycyjnej i lekkiej był generał brygady Jakub Redel.
W 1822 r., na krótko przed wydaleniem, przydział do 1 kompanii pozycyjnej otrzymał Józef Bem (wówczas w stopniu kapitana)
Mundur.
Kurtka mundurowa, kroju piechoty, zielona z wyłogami, kołnierzem i rękawami czarnymi, z wypustkami pąsowymi i czarną patką na rękawach, guziki żółte metalowe z wyobrażeniem granatu z płomieniem, pod nim dwie skrzyżowane lufy armatnie. Naramienniki sukienne z wyciętymi cyframi l lub 2 i podłożone żółtym. suknem 
Lejbiki zielone z czarnym kołnierzem, wypustkami pąsowymi na kołnierzu i rękawach, guziki 
mundurowe, naramienniki jak przy kurtce.
Spodnie zimowe sukienne zielone z wypustką pąsową; latem czechczery. Płaszcze szare z kołnierzem czarnym, wypustką pąsową z naramiennikami. Kaszkiet z pomponem i kordonami czerwonymi, podpinka metalowa żółta z granatem, orzeł z białej blachy, pod nim dwie lufy armatnie.
Furażerka zielona z czarnym lampasem i trzema pąsowymi wypustkami. Felcechy z czerwonymi pomponami. Wszystkie lederwerki biało kredowane. Na patrontaszu granat metalowy żółty o trzech płomieniach. 
Ubiór oficerów podobny do ubioru oficerów piechoty pełniących służbę konno z uwzględnieniem kolorów artylerii konnej. 
Osiodłanie i czaprak kroju jak dla oficerów piechoty, pełniących służbę konno. Kolor sukna zielony, galony złote po ich brzegach, wypustki pąsowe

</doc>
<doc id="1488072" url="https://pl.wikipedia.org/wiki?curid=1488072" title="Alojzy Novarese">
Alojzy Novarese

Alojzy Novarese, wł. "Luigi Novarese" (ur. 29 lipca 1914 w osadzie Cascina Serniola niedaleko Casale Monferrato, zm. 20 lipca 1984 w Rocca Priora) – błogosławiony Kościoła katolickiego, włoski prezbiter katolicki, adwokat Roty Rzymskiej (1945), pracownik Urzędu do spraw Świętych w Sekretariacie Stanu Kurii Rzymskiej (1945-1965), Szambelan Nadzwyczajny Papieski (1952) i Domowy Prałat Papieski Jego Świątobliwości Piusa XII (1957), założyciel katolickich stowarzyszeń: "Kapłańskiej Ligi Maryjnej" (1943), "Ochotników Cierpienia" (1947), "Cichych Pracowników Krzyża" (1950) oraz "Braci i Sióstr Chorych" (1952).
Życiorys.
Urodził się w rodzinie chłopskiej, jako ostatnie z dziewięciorga dzieci Carla Giusta Novarese i Teresy Sassone. Dziewięć miesięcy po jego urodzeniu zmarł ojciec rodziny, pozostawiając trzydziestoletniej żonie ciężar wychowania i utrzymania gromadki dzieci i jako jedyny spadek – trochę uprawnej ziemi. Od dziecka wzrastał w pobożności maryjnej. Jego drogę wewnętrznego wzrostu w wierze chrześcijańskiej charakteryzowało stałe odniesienie do obecności i działania Matki Bożej. Na młodego Luigiego wpłynęły również postaci trzech wielkich świętych: św. Jana Bosko, św. Józefa Cottolengo i św. Ludwika Marii Grignion de Montfort.
Główną jednak rzeczywistością, jaka ukształtowała jego życie wiary i późniejsze wybory, była rzeczywistość cierpienia. W wiek 9 lat, wskutek nieszczęśliwego wypadku, zachorował na gruźlicę kości. Pomimo takiego stanu, udało mu się jednak ukończyć szkołę podstawową, gimnazjum i liceum. Choroba była przyczyną jego długich pobytów w szpitalach, w poszukiwaniu skutecznego wyleczenia. Zmaganie się z chorobą nie tylko pozwoliło mu doświadczyć trudu osoby chorej i zrozumieć osobiście, z jakimi problemami musi ona zmagać się, ale stało się swoistym przygotowaniem (formacją), zmuszającym do nieustannego szukania drogi nadającej sens i wartość ludzkiemu cierpieniu.
Dnia 17 maja 1931 roku został cudownie uzdrowiony za wstawiennictwem Matki Bożej Wspomożycielki i św. Jana Bosko. Po trzech nowennach, do której włączyła się młodzież z Oratorium Księży Salezjanów w Valdocco (Turyn), zamknęło się samorzutnie siedem otwartych wrzodów, ustąpił proces gruźliczy, a noga, która nie była już w stanie utrzymać ciężaru ciała, wzmocniła się i odzyskała swą normalność. Dzięki temu Luigi Novarese mógł kontynuować naukę i zapragnął poświęcić się służbie medycznej, poprzez którą niósłby pomoc i ulgę chorym. Śmierć matki w 1935 roku przyczyniła się jednak do podjęcia ostatecznego wyboru, jakim okazało się kapłaństwo. W powołaniu tym odkrył drogę niesienia radykalnego i ostatecznego wsparcia chorym.
Swoją kapłańską formację przeszedł w seminarium duchownym w Casale, gdzie 27 października 1935 roku przyjął obłóczyny. Dnia 17 grudnia 1938 roku, w bazylice św. Jana na Lateranie w Rzymie otrzymał święcenia kapłańskie. W 1939 roku, niemalże z początkiem II wojny światowej, otrzymał dyplom na Wydziale Świętej Teologii. W 1942 roku ukończył prawo kanoniczne na Akademii Gregoriańskiej, broniąc pracy na temat: "Wolność Kościoła u Cavoura i w Paktach Laterańskich". W 1945 roku zdobył dyplom Adwokata Roty Rzymskiej przy najwyższym trybunale papieskim Sacra Romana Rota. W latach 1942-1970 pełnił posługę w Sekretariacie Stanu Kurii Rzymskiej, w tym od 1 maja 1945 roku jako urzędnik do Spraw Świętych w Sekretariacie Stanu Kurii Rzymskiej. Przez 20 lat współpracował tam z Giovanim Battista Montinim – przyszłym papieżem Pawłem VI. Dnia 12 marca 1952 roku uzyskał tytuł Nadzwyczajnego Szambelana, a 17 października 1957 roku godność Domowego Prałata Papieskiego Jego Świątobliwości Piusa XII.
Dopiero w 1964 roku zaczynają się spełniać jego pragnienia wyniesione z czasu choroby. Wtedy to papież Jan XXIII powierza mu funkcję przewodniczącego Biura Duszpasterstwa Chorych przy Komisji Episkopatu Włoch, którą będzie pełnił do 1977 roku.
W maju 1943 z jego inicjatywy powstała "Maryjna Liga Kapłanów", niosąca pomoc kapłanom – chorym i zdrowym – w szerzeniu prawdziwego nabożeństwa do Najświętszej Maryi Panny. Jej inicjatywą stała się coroczna pielgrzymka kapłanów do Lourdes, połączona z rekolekcjami. Następnie, dnia 17 maja 1947 roku założył "Centrum Ochotników Cierpienia", które zostało uznane przez papieża Jana XXIII w Breve apostolskim "Valdae probandae" z dnia 24 listopada 1960 roku, jako stowarzyszenie zrzeszające chorych, którzy świadomi swoich obowiązków wynikających z chrztu, chcą aktywnie współuczestniczyć w życiu Kościoła, ofiarując własne cierpienie jako zadośćuczynienie za grzechy świata i jako narzędzie nawrócenia, prowadząc też działalność duszpasterską, apostolską względem innych braci i sióstr cierpiących. Z kolei w 1950 roku zaczęło ukazywać się czasopismo "Kotwica nadziei", która stała się bardzo skutecznym łącznikiem prałata Novarese z powiększającą się cały czas rzeszą potrzebujących wsparcia duchowego chorych. Z kolei 1 listopada 1950 roku powołał do życia stowarzyszenie "Cichych Pracowników Krzyża". Ostatnia rodzina, którą zrodziło serce ks. prałata Novarese w dniu 15 sierpnia 1952 roku w Lourdes byli "Bracia i Siostry Chorych". Powstała z zamysłem, aby stworzyć osobom zdrowym, otwartym na cierpienie drugiego człowieka, możliwość wspierania ludzi chorych.
Dnia 23 maja 1960 roku rozpoczął działalność pierwszy włoski ośrodek duszpasterstwa chorych – Dom Niepokalanego Serca Maryi w Re (Novara). Po nim zaczęły powstawać kolejne domy: w Rzymie, Ariano Irpino, Rocca Priora, Montichiari, Moncrivello, Arco, Meldoli, w Calambrone koło Pizy, w Serniola di Casale, jak również poza granicami Włoch: w Polsce (Głogów), Izraelu (Jerozolima), Portugalii (Fatima), Kamerunie (Mouda) i Kolumbii (Buenaventura) – w których dzięki posłudze Cichych Pracowników Krzyża tysiące wiernych znalazły gościnę oraz zaczęły odkrywać prawdziwy sens i wartość ludzkiego cierpienia i choroby.
Zmarł dnia 20 lipca 1984 roku w Domu "Matki Bożej Ozdoby Karmelu" (Regina Decor Carmeli) w Rocca Priora. Jego osoba i dzieło cieszyły się szczególnym szacunkiem i życzliwością papieży. Na wieść o śmierci prałata Novarese papież Jan Paweł II wydał okrzyk: "Śmierć księdza prałata Novarese to strata nie tylko dla Stowarzyszenia, ale dla całego Kościoła Powszechnego". Jego najbliższa współpracownica, współzałożycielka Cichych Pracowników Krzyża, s. Elwira Miriam Psorulla o jego śmierci napisała: "Jestem pewna, że Matka Boska przyszła, aby zabrać ze sobą swego ulubionego syna. Sama przyszła, osobiście! W przeciwnym razie niewytłumaczalny zostałby świetlany uśmiech, jaki drogi Ojciec miał na ustach tuż na chwilę, zanim uszło z niego życie. Uśmiech, który mu pozostał i potem, rozświetlając jego twarz: taki uśmiech mogła mieć tylko dusza zespolona z Bogiem!".
Proces beatyfikacyjny.
Dnia 21 listopada 1985 roku stowarzyszenie Cichych Pracowników Krzyża skierowało do kard. Ugo Poletti, ówczesnego wikariusza papieskiego dla Diecezji Rzymskiej, prośbę o wszczęcie procesu beatyfikacyjnego ks. Luigi Novarese. W dniu 26 kwietnia 1991 roku w Rocca Priora (Rzym) rozpoczął się etap diecezjalny procesu beatyfikacyjnego Sługi Bożego ks. prałata Luigi Novarese, który zakończył się 17 grudnia 2003 roku. Komisja historyczna zgromadziła w tym czasie materiał zajmujący ponad 1560 stron. W czasie procesu przesłuchano 93 świadków, w tym 7 kardynałów, 4 biskupów, 10 księży, 41 Cichych Pracowników Krzyża i członków "Centrum Ochotników Cierpienia" oraz 32 osoby świeckie. Wszystkie akta procesu zajmują 9 woluminów (1911 stron), ale cała dokumentacja jest o wiele szersza. Składa się z 50 woluminów. Wśród nich są pisma Sługi Bożego: medytacje, rozważania, modlitwy, listy, instrukcje, artykuły, korespondencja rodzinna, apostolska oraz dotycząca stowarzyszenia.
27 marca 2010 Benedykt XVI wydał dekret o heroiczności cnót sługi Bożego Luigi Novarese. Ostatnim etapem procesu beatyfikacyjnego Sługi Bożego Luigi Novarese, było zatwierdzenie cudu za Jego wstawiennictwem, którego Benedykt XVI dokonał 19 grudnia 2011 roku. W ten sposób zakończył się proces beatyfikacyjny. Ogłoszenie sługi Bożego Ks. prałata Luigi Novarese błogosławionym Kościoła (obrzęd beatyfikacji) nastąpiło 11 maja 2013 w rzymskiej bazylice św. Pawła za Murami.

</doc>
<doc id="1488073" url="https://pl.wikipedia.org/wiki?curid=1488073" title="Larry Bryggman">
Larry Bryggman

Arvid Laurence „Larry” Bryggman (ur. 21 grudnia 1938 w Concord) – amerykański aktor.
Życiorys.
W 1962 trafił na off-Broadway jako Tallahassee w sztuce "A Pair of Pairs" u boku Conrada Baina. W 1974 zadebiutował na Broadwayu w spektaklu "Ulysses in Nighttown".
Jego powszechna popularność zaczęła się wraz z rolą doktora Johna Dixona w operze mydlanej CBS "As the World Turns", za którą grał od 18 lipca 1969 do 14 grudnia 2004; za rolę dostał dwie nagrody Daytime Emmy Award dla najlepszego aktora w serialu dramatycznym w 1984 i 1987. 
W 2005 za rolę sędziego w przedstawieniu Davida Mameta "Romans" otrzymał nagrodę Obie i Richard Seff Award
Był trzykrotnie żonaty, z trzecią żoną, Tracey Hanley jest do dziś. Z pierwszą i trzecią żoną ma po dwoje dzieci.

</doc>
<doc id="1488076" url="https://pl.wikipedia.org/wiki?curid=1488076" title="CLOB">
CLOB

CLOB – kolekcja danych znakowych w systemach zarządzania bazą danych. Obiekty CLOB są najczęściej przechowywane w wydzielonym miejscu, odwołanie do którego znajduje się w tabeli. Przykładowo systemy zarządzania bazą danych Oracle oraz DB2 dostarczają typu nazwanego wprost CLOB. Wiele innych systemów zarządzania bazą danych obsługuje w jakiejś formie ten typ danych często oznaczany jako "text" lub też "long character".
Typ danych CLOB charakteryzuje się często bardzo dużymi limitami na rozmiar, najczęściej 2 GB lub więcej. Zwiększenie długości do takich rozmiarów odbywa się najczęściej kosztem ograniczenia liczby metod, którymi można operować na tym typie. W szczególności niektóre systemy zarządzania bazą danych uniemożliwiają użycie pewnych klauzul SQL, takich jak "LIKE" lub "SUBSTRING" na typie CLOB. Aby umożliwić dostęp do danych najczęściej dostarczane są alternatywne metody, włączając w to wyodrębnianie lub wstawianie fragmentów danych do pól CLOB.
Sposoby przechowywania obiektów CLOB mogą różnić się od siebie w poszczególnych systemach zarządzania bazą danych. Niektóre systemy zawsze przechowują CLOBy jako odnośniki do danych przechowywanych poza tabelami, podczas gdy inne przechowują mniejsze CLOBy łącznie z danymi tabel, zmieniając jednak miejsce przechowywania gdy rozmiar danych zwiększy się ponad określony limit. Z kolei inne systemy pozwalają dowolnie konfigurować miejsce zapisywania takich danych.
Dane typu CLOB różnią się od danych typu BLOB tym, iż posiadają określone kodowanie znaków.

</doc>
<doc id="1488077" url="https://pl.wikipedia.org/wiki?curid=1488077" title="Michael Hadge">
Michael Hadge

Michael Hadge (ur. 6 czerwca 1932 w Greensboro) – amerykański aktor i producent.
Filmografia.
jako aktor:
jako producent:

</doc>
<doc id="1488078" url="https://pl.wikipedia.org/wiki?curid=1488078" title="Bitwa nad Monocacy">
Bitwa nad Monocacy

Bitwa nad Monocacy znana również jako bitwa, która uratowała Waszyngton – starcie zbrojne z 9 lipca 1864 roku, podczas wojny secesyjnej, na brzegach rzeki Monocacy, w hrabstwie Frederick w amerykańskim stanie Maryland. Bitwa zakończyła się zwycięstwem Skonfederowanych Stanów Ameryki, jednak dzięki temu, że postęp ich armii w kierunku Waszyngtonu został opóźniony, Unia zdołała wzmocnić obronę miasta.
Maszerując z Lynchburga na północ przez Dolinę Shenandoah, armia konfederacka pod dowództwem generała Jubala A. Early’ego ominęła federalny garnizon w Harpers Ferry i 5 i 6 lipca 1864 roku przekroczyła Potomak w okolicy Shepherdstown, wkraczając do stanu Maryland. Zorganizowane naprędce pod dowództwem Lewa Wallace’a oddziały Unii 9 lipca próbowały powstrzymać atak konfederatów nad rzeką Monocacy, na wschód od miasta Frederick. Mimo zaciętego oporu oddziały Unii zostały otoczone i pokonane. Jednak opóźnienie spowodowane bitwą pozwoliło generałowi Ulyssesowi Grantowi wzmocnić obronę Waszyngtonu. Pierwsze oddziały konfederatów, pod dowództwem generała Early’ego, dotarły do przedmieść Waszyngtonu po południu 11 lipca. Tego samego dnia wieczorem do stolicy przybyły dodatkowe oddziały armii federalnej wezwane przez generała Granta.
Łączne straty po obu stronach wyniosły 2359 żołnierzy.
W swoich pamiętnikach broniący Waszyngtonu generał Grant napisał:
Z kolei generał Early tak tłumaczył swoją niezdolność zdobycia Waszyngtonu:
Pole bitwy objęte jest współcześnie ochroną prawną jako Monocacy National Battlefield.

</doc>
<doc id="1488080" url="https://pl.wikipedia.org/wiki?curid=1488080" title="Fluidyzator">
Fluidyzator

Fluidyzator to aparat do prowadzenia fluidyzacji. 
Schemat konstrukcji fluidyzatora przedstawiono na rysunku. Składa się z naczynia z podwójnym dnem: stałym i porowatym, przez które jest tłoczony gaz (z butli, z sieci lub dmuchawy). Naczynie napełnia się drobnymi cząstkami (proszkiem) ciała stałego poddawanego obróbce lub będącego materiałem w procesie technologicznym. Przepływ gazu regulowany jest za pomocą zaworu redukcyjnego. Przy ciśnieniu gazu przewyższającym parcie warstwy proszku następuje "upłynnienie" proszku - powstaje tzw. złoże fluidalne.
Fluidyzator stosowany jest w procesach:

</doc>
<doc id="1488081" url="https://pl.wikipedia.org/wiki?curid=1488081" title="Faisal Khan">
Faisal Khan

Faisal Khan (ur. we wrześniu 1966 roku w Bombaju, Indie) – bollywoodzki aktor, brat sławnego aktora Aamir Khana. Pochodzi ze znanej rodziny filmowej – jego ojciec Tahir Hussain był producentem filmowym, wuj Nasir Hussain znanym reżyserem, scenarzysta i producentem filmowym, kuzyn Mansoor Khan reżyserem ("Qayamat Se Qayamat Tak", "Josh"). Rozwiedziony kilka miesięcy po ślubie.
Drugoplanowe role w mało znanych filmach i sławny na całe Indie brat Aamir Khan. Aktor choruje na schizofrenię. Opieka nad nim był powodem sporu między Aamir Khanem i jego ojcem.

</doc>
<doc id="1488083" url="https://pl.wikipedia.org/wiki?curid=1488083" title="Elwira Miriam Psorulla">
Elwira Miriam Psorulla

Elvira Miriam Psorulla – współzałożycielka apostolatu chorych i katolickich stowarzyszeń: "Cichych Pracowników Krzyża" i "Centrum Ochotników Cierpienia"; inicjatorka i promotorka idei budowy Domu Uzdrowienia Chorych w Głogowie (Polska). 
Ur. 1 listopada 1910 r. w Hajfie w Izraelu - Jordania. Ojciec był Grekiem, który pracował jako ambasador w Libanie; matka była Włoszką. Dzieciństwo i lata młodości spędziła w ojczystym kraju, gdzie czas nauki ukończyła dyplomem szkoły wyższej. W 1943 r. przybyła do Włoch, towarzysząc wujowi, który potrzebował specjalistycznego leczenia. Wkrótce nawiązuje kontakt z księdzem prałatem Luigi Novarese i włącza się aktywnie w jego działalność na rzecz chorych i niepełnosprawnych. W chwili założenia Stowarzyszenia Cichych Pracowników Krzyża (1947) siostra Elvira przyjmuje rolę odpowiedzialnej za gałąź żeńską Stowarzyszenia Cichych Pracowników Krzyża. W 1992 r. złożyła rezygnację z własnych funkcji zarządu jako odpowiedzialnej za gałąź żeńską, zachowując jednak tytuł "Siostry Przełożonej", który statut Cichych Pracowników Krzyża z 1964 r. zarezerwował jej osobie. Pragnieniem Założyciela Cichych Pracowników Krzyża, księdza prałata Luigi Novarese była obecność stowarzyszenia w Polsce. Ojciec Założyciel wiązał olbrzymie nadzieje na powstanie Domu, w którym członkowie wspólnoty oddawaliby się posłudze chorym i niepełnosprawnym z Jasną Górą (Częstochowa). Kiedy jednak, w dwa lata po śmierci Założyciela Cichych Pracowników Krzyża, w 1986 r. przebywający w Rzymie ówczesny proboszcz głogowskiej Kolegiaty pw. Wniebowzięcia Najświętszej Maryi Panny w Głogowie, ksiądz prałat Ryszard Dobrołowicz spotkał się z Siostrą współzałożycielką i zaproponował powstanie Domu w Głogowie, siostra Elvira przyjęła z entuzjazmem tę propozycję. W 1987 r. osobiście zaprezentowała Ojcu Świętemu Janowi Pawłowi II projekt i makietę Domu Uzdrowienie Chorych w Głogowie, który przywiózł do Rzymu ksiądz prałat Ryszard Dobrołowicz. Dnia 2 czerwca 1994 r., podczas uroczystości nadania ulicy, przy której budowano Dom Uzdrowienie Chorych nazwy "Księdza Prałata Luigi Novarese", siostra Elvira, jako jedyna cudzoziemka, otrzymała tytuł honorowego obywatela miasta Głogowa. Wielokrotnie gościła w głogowskim Domu Uzdrowienia Chorych. Zmarła 30 grudnia 2009 r. w Rzymie.

</doc>
<doc id="1488084" url="https://pl.wikipedia.org/wiki?curid=1488084" title="Hyperodapedon">
Hyperodapedon

Hyperodapedon – rodzaj archozauromorfa z grupy rynchozaurów (Rhynchosauria).
"Hyperodapedon" był średniej wielkości lądowym roślinożercą – osiągał 1,3–1,5 m długości, z czego na czaszkę przypadało około 20 cm. Miał pękate ciało, szeroką głowę i haczykowaty dziób. Na każdej stronie szczęki znajdowały się dwie płytki zębowe mające wyżłobienia odpowiadające pojedynczemu zębowi w żuchwie, co zapewniało wysoką efektywność ścinania roślinności. Prawdopodobnie mógł także manipulować pożywieniem za pomocą silnego języka. Głowa była znacznie szersza niż u jego przodków i miała znacznie bardziej zaawansowane uzębienie niż u jakiegokolwiek innego rynchozaura. Budowa czaszki wskazuje również na dobry węch i wzrok hyperodapedona. Kończyny były przystosowane do kopania w ziemi. Możliwe, że występował dymorfizm płciowy.
"Hyperodapedon" był w karniku w późnym triasie zwierzęciem bardzo pospolitym niemal na całym świecie (skamieniałości przedstawicieli tego rodzaju znaleziono w Argentynie, Brazylii, Indiach, Szkocji, Stanach Zjednoczonych i na Madagaskarze). Istnieje jeszcze co najmniej kilka nienazwanych gatunków. "Hyperodapedon" wymarł pod koniec karniku, około 216 mln lat temu, prawdopodobnie z powodu zmian klimatycznych pociągających za sobą wyginięcie źródeł jego pożywienia, takich jak paproć nasienna "Dicroidium".
Kladogram rodzaju według Mukherjee i Ray (2014)

</doc>
<doc id="1488085" url="https://pl.wikipedia.org/wiki?curid=1488085" title="2 Brygada Artylerii Pieszej">
2 Brygada Artylerii Pieszej

2 Brygada Artylerii Pieszej - jednostka artylerii Wojska Polskiego Królestwa Kongresowego.
Skład organizacyjny i obsada personalna.
dowództwo brygady - Kock
dowódcy brygady
2 kompania pozycyjna - Puławy
3 kompania lekka - Kock
4 kompania lekka - Radzyń
Dowódcą artylerii pozycyjnej i lekkiej był generał brygady Jakub Redel
Mundur.
Kurtka mundurowa, kroju piechoty, zielona z wyłogami, kołnierzem i rękawami czarnymi, z wypustkami pąsowymi i czarną patką na rękawach, guziki żółte metalowe z wyobrażeniem granatu z płomieniem, pod nim dwie skrzyżowane lufy armatnie. Naramienniki sukienne z wyciętymi cyframi l lub 2 i podłożone żółtym. suknem 
Lejbiki zielone z czarnym kołnierzem, wypustkami pąsowymi na kołnierzu i rękawach, guziki 
mundurowe, naramienniki jak przy kurtce.
Spodnie zimowe sukienne zielone z wypustką pąsową; latem czechczery. Płaszcze szare z kołnierzem czarnym, wypustką pąsową z naramiennikami. Kaszkiet z pomponem i kordonami czerwonymi, podpinka metalowa żółta z granatem, orzeł z białej blachy, pod nim dwie lufy armatnie.
Furażerka zielona z czarnym lampasem i trzema pąsowymi wypustkami. Felcechy z czerwonymi pomponami. Wszystkie lederwerki biało kredowane. Na patrontaszu granat metalowy żółty o trzech płomieniach. 
Ubiór oficerów podobny do ubioru oficerów piechoty pełniących służbę konno z uwzględnieniem kolorów artylerii konnej. 
Osiodłanie i czaprak kroju jak dla oficerów piechoty, pełniących służbę konno. Kolor sukna zielony, galony złote po ich brzegach, wypustki pąsowe.

</doc>
<doc id="1488086" url="https://pl.wikipedia.org/wiki?curid=1488086" title="Dom Uzdrowienie Chorych">
Dom Uzdrowienie Chorych

Dom Uzdrowienie Chorych – ośrodek duszpasterstwa chorych, położony w Głogowie (województwo dolnośląskie), otwarty 16 czerwca 2003 roku, nad którym opiekę sprawuje wspólnota Cichych Pracowników Krzyża. Jest to jedyny dom wspólnoty w Polsce. Stanowi centrum rekolekcyjne wspólnoty, która organizując turnusy rekolekcyjno-rehabilitacyjne, spotyka się z chorymi i niepełnosprawnymi, realizując tym samym wytyczne swojego założyciela, ks. prałata Luigi Novarese i rozwijając działalność apostolatu Centrum Ochotników Cierpienia w Polsce.
Głównym zadaniem domu (misja) jest duchowa edukacja środowiska ludzi cierpiących, mająca na celu ukazywanie zbawczej wartości ludzkiego cierpienia oraz aktywnej roli człowieka chorego w życiu Kościoła i społeczeństwa, przy równoczesnym niesieniu pomocy rehabilitacyjnej (rehabilitacja fizyczna i duchowa). W ośrodku odbywają się ponadto liczne konferencje, spotkania integracyjne i formacyjne dla innych grup działających we wspólnocie Kościoła katolickiego.
Działalność.
W Domu "Uzdrowienie Chorych" prowadzona jest wszechstronna działalność.

</doc>
<doc id="1488087" url="https://pl.wikipedia.org/wiki?curid=1488087" title="Świadkowie Jehowy na Grenlandii">
Świadkowie Jehowy na Grenlandii

Świadkowie Jehowy na Grenlandii – społeczność wyznaniowa na Grenlandii, należąca do ogólnoświatowej wspólnoty Świadków Jehowy, licząca w 2022 roku 129 głosicieli należących do 5 zborów. W 2022 roku na dorocznej uroczystości Wieczerzy Pańskiej zebrało się 297 osób. Działalność miejscowych głosicieli koordynuje Skandynawskie Biuro Oddziału, znajdujące się w duńskim Holbæk. Wydawane przez Świadków Jehowy czasopismo „Strażnica Zwiastująca Królestwo Jehowy” ukazuje się od 1973 roku również w języku grenlandzkim. W grudniu 2013 roku wydanie w tym języku wychodziło w nakładzie 2300 egzemplarzy.
Historia.
W styczniu 1955 roku regularną działalność kaznodziejską rozpoczęło dwóch misjonarzy z Danii, kolportujących publikacje Świadków Jehowy. Terenem ich pracy stało się południowo-zachodnie wybrzeże, zamieszkane przez większość Grenlandczyków. Do osad przemieszczali się łodzią, tylko z namiotami i prostym sprzętem. W latach 1956–1961 przybyło kilku kolejnych głosicieli z Danii. W 1961 roku powstały na Grenlandii pierwsze dwa zbory – jeden w stołecznym mieście Nuuk (Godthåb), a drugi w Qaqortoq (Julianehåb) na południu.
W 1965 roku rozpoczęto regularne tłumaczenie kolejnych publikacji biblijnych na język grenlandzki. W 1970 roku otwarto pierwszą grenlandzką Salę Królestwa, a w roku 1973 zanotowano 8 grup wyznawców rozsianych po wyspie.
W 1983 roku utworzono kolejne grenlandzkie zbory. W 1987 roku wybudowano drugą Salę Królestwa na Grenlandii. W 1988 roku na kongresie pod hasłem „Sprawiedliwość Boża” w Nuuk program był przedstawiony po duńsku, ale około 1/3 wszystkich przemówień przetłumaczono na język grenlandzki. Przybyły 163 osoby.
Do 1990 roku ponad 1/3 grenlandzkich rodzin posiadała już książkę "Mój zbiór opowieści biblijnych" w języku grenlandzkim.
W 1993 roku rozpoczęto działalność w Qaanaaq (Thule) i w Ittoqqortoormiit (Scoresbysund). W kwietniu 1994 roku Świadkowie Jehowy rozpowszechnili na wyspie 7513 czasopism „Strażnica” oraz „Przebudźcie się!”. Na Grenlandii działało wówczas 127 głosicieli, którzy udostępnili przeciętnie po około 59 czasopism. Szacuje się, że wówczas co 7 mieszkaniec wyspy otrzymał te publikacje. W miejscowej telewizji zaprezentowano wybrane strony jednej z publikacji rozpowszechnianych podczas tej akcji, a z jedną z głosicielek przeprowadzono wywiad, w którym przedstawiła efekty kwietniowej akcji oraz odpowiadała na pytania dotyczące wierzeń Świadków Jehowy.
Również w 1994 roku w Nuuk tłumacze-wolontariusze otrzymali nowe biura – w nowej Sali Królestwa. W jej budowie współpracowało z miejscowymi Świadkami Jehowy 80 współwyznawców z Danii.
W 2007 roku zanotowano liczbę 130 głosicieli w zborach i grupach – Qaqortoq (Julianehåb), Narsaq, Paamiut (Frederikshåb), Nuuk, Maniitsoq (Sukkertoppen), Sisimiut (Holsteinsborg), Ilulissat (Jakobshavn), Thule (Qaanaaq), Upernavik, Ittoqqortoormiit (Scoresbysund) i w Uummannaq. Rok później liczba głosicieli wyniosła 147 osób, a w 2009 roku wzrosła do 170.
Delegacje z Grenlandii brały udział w kongresach specjalnych, w 2012 roku („Strzeż swego serca!”) w Göteborgu, w roku 2013 („Słowo Boże jest prawdą!”) w Kopenhadze, w 2015 roku („Naśladujmy Jezusa!”) w Sztokholmie w Szwecji. W sierpniu 2016 roku w Nuuk odbył się kongres pod hasłem „Lojalnie trwajmy przy Jehowie!” z udziałem przeszło 400 delegatów ze Skandynawii oraz przedstawiciela Ciała Kierowniczego Świadków Jehowy Marka Sandersona. Liczba obecnych wyniosła 614 osób.
30 października 2021 roku Peter Gewitz, członek Komitetu Oddziału Skandynawia, w przemówieniu ogłosił wydanie Chrześcijańskich Pism Greckich w Przekładzie Nowego Świata w języku grenlandzkim. W związku z pandemią COVID-19 zorganizowano specjalne zebrania w trybie wideokonferencji, transmitowanego na żywo za pośrednictwem serwisu JW Stream do 413 słuchaczy, w tym 164 osób na Grenlandii.
Zebrania zborowe i kongresy odbywają się w języku duńskim i grenlandzkim. Publikacje Świadków Jehowy wydawane są w języku grenlandzkim oraz wschodniej odmianie tego języka. W Nuuk znajduje się Biuro Tłumaczeń, w którym działa 4 stałych wolontariuszy i 10 współpracowników dojeżdżających.

</doc>
<doc id="1488089" url="https://pl.wikipedia.org/wiki?curid=1488089" title="Pułkownik (Włatcy móch)">
Pułkownik (Włatcy móch)



</doc>
<doc id="1488091" url="https://pl.wikipedia.org/wiki?curid=1488091" title="Wielki chłód">
Wielki chłód

Wielki chłód – amerykańska tragikomedia z 1983 roku.
Opis fabuły.
Obiecujący naukowiec Alex popełnia samobójstwo. Na jego pogrzeb przybywają koledzy - absolwenci Uniwersytetu Michigan. Kiedyś wierzyli w hasła hipisów, ale życie zweryfikowało ich poglądy. Pogrzeb staje się dla nich okazją do rozrachunku swojego życia.
Główne role.
i inni
Nagrody i nominacje.
Oscary za rok 1983
Złote Globy 1983
Nagrody BAFTA 1984

</doc>
<doc id="1488092" url="https://pl.wikipedia.org/wiki?curid=1488092" title="PrzeWAŁka">
PrzeWAŁka

PrzeWAŁka – Ogólnopolska Giełda Kabaretowa odbywająca się cyklicznie od 1999 roku. Początkowo konkurs organizowany był w Teatrze Zdrojowym w Szczawnie-Zdroju (zawsze pod koniec marca), a od 2006 roku impreza została przeniesiona do Hotelu Maria w Wałbrzychu i odtąd odbywa się w maju.
Organizatorem PrzeWAŁki jest Wałbrzyski Ośrodek Kultury.
Początki.
I edycja PrzeWAŁki odbyła się 19 i 20 marca 1999 pod nazwą "Ogólnopolski Przegląd Aktorskich Spektakli Kabaretowych i Ogólnopolski Konkurs na Tekst Kabaretowy".

</doc>
<doc id="1488098" url="https://pl.wikipedia.org/wiki?curid=1488098" title="David Graham Phillips">
David Graham Phillips

David Graham Phillips (ur. 31 października 1867, zm. 24 stycznia 1911) – amerykański nowelista. 
Życiorys.
D.G. Phillips urodził się w Madison, w stanie Indiana. Po ukończeniu szkoły wyższej wstąpił do Asbury College, a potem do College of New Jersey. Edukację zakończył w roku 1887. Po skończeniu edukacji Phillips pracował jako reporter gazety w Cincinnati w stanie Ohio. Potem wyjechał do Nowego Jorku, gdzie został reporterem "The Sun" przez 3 lata, od 1890 do 1893 roku. Następnie przeszedł do "New York World" do roku 1902. W tym czasie napisał pierwszą powieść, "The Great Good Success", która została wydana w roku 1901. Z czasem Phillips wyrobił sobie szacunek w świecie dziennikarzy i pisarzy. W roku 1911 został zastrzelony przed klubem Princenton Club w Nowym Jorku. Mordercą był muzyk, który wierzył, że powieść "The Fashionable Adventures of Joshua Craig" była wzorowana na jego rodzinie. 
Był członkiem Towarzystwa Fabiańskiego.

</doc>
<doc id="1488100" url="https://pl.wikipedia.org/wiki?curid=1488100" title="Ulica Konwiktorska w Warszawie">
Ulica Konwiktorska w Warszawie

Ulica Konwiktorska – jedna z ulic warszawskiego Nowego Miasta, biegnąca od ul. Zakroczymskiej do ulicy Bonifraterskiej.
Historia.
Ulica powstała na terenach należących w XVIII wieku do konwiktu jezuitów – od którego pochodzi jej nazwa nadana oficjalnie w 1770 – założonego w roku 1752 jako szkoła dla młodzieży szlacheckiego pochodzenia.
Konwikt pierwotnie mieścił się w zabudowaniach przy ul. Jezuickiej, od roku 1754 w zakupionym od Marianny Potockiej dworze przy ul. Zakroczymskiej. Zabudowania gospodarcze konwiktu wznosiły się od strony ul. Bonifraterskiej (współcześnie na tych terenach znajduje się Stadion Polonii Warszawa). W roku 1772 przy Bonifraterskiej powstała nowa siedziba konwiktu, zaprojektowana przez Efraima Schrögera, strawiona przez pożar już w rok po powstaniu. Krótko po tym wydarzeniu nastąpiła kasata zakonu jezuitów, zaś sam konwikt został rozwiązany przez Komisję Edukacji Narodowej w roku 1777. Po tym czasie grunty należące do konwiktu rozparcelowano. 
Pierwotnie nowo powstająca ulica miała wjazd wyłącznie od strony ul. Zakroczymskiej, ok. 1780 została przebita do ul. Bonifraterskiej. Krótko potem została wybrukowana.
Po roku 1778 jedną z działek zakupił biskup inflancki Antoni Maciej Sierakowski, by wkrótce odsprzedać ją swemu bratu, kasztelanowi płockiemu Maksymilianowi Sierakowskiemu.
Ten około roku 1780 wystawił pałac zwany od nazwiska właściciela Pałacem Sierakowskiego.
Po wschodniej stronie pałacu w latach 1718-19 powstała kamienica kupca Jana Charzewskiego, na przeciwnym końcu ulicy w roku 1816 wzniesiono kamienicę dla niejakiego Schultza, na tyłach której jeszcze w latach czterdziestych XIX wieku znajdował się dawny dwór jezuitów.
Poza tymi zabudowaniami przy nieparzystej stronie ulicy znajdował się jeszcze drewniany dworek Zabłockich, wzmiankowany w roku 1819, oraz zabudowania należące do bonifratrów, wraz z kościołem pw. św. Jana Bożego
przypisane numeracji ul. Bonifraterskiej.
Cała zabudowa przeciwnej, parzystej strony ulicy składała się z kilku kamienic, domków i zabudowań gospodarczych. Wszystkie te obiekty zostały zburzone w latach 1854-56 w związku z poszerzeniem esplanady Cytadeli Warszawskiej, i aż do odzyskania niepodległości nie wznoszono tu nowych obiektów.
W roku 1918 tereny dawnej esplanady przeszły pod zarząd Ministerstwa Spraw Wojskowych i na powrót zostały zwrócone miastu; dzięki temu udało się poszerzyć Konwiktorską po północnej jej stronie.
W okresie 1919-25 wytyczono przedłużenie Konwiktorskiej aż do ul. Rybaki, od roku 1930 funkcjonujące pod nazwą ul. Sanguszki.
Już od roku 1916 planowano wybudowanie Stadionu Polonii Warszawa, co nastąpiło dopiero w roku 1928.
W tym okresie, w latach 1928-35 wybudowano u zbiegu z ul. Zakroczymską gmach Szkoły Przemysłu Graficznego im. Marszałka J. Piłsudskiego według projektu Czesława Przybylskiego.
W roku 1939 Pałac Sierakowskiego został zburzony bombardowaniem, zaś jego oficynę frontową strawił pożar. Rok 1944 przyniósł zagładę zabudowy nieparzystej strony ulicy, zaś po stronie parzystej ocalały uszkodzone gmach Szkoły Przemysłu Graficznego im. Marszałka J. Piłsudskiego oraz Stadion Polonii Warszawa.
Pałac Sierakowskiego odbudowano w latach 1951-54, nigdy nie doczekało się rekonstrukcji skrzydło szpitala przy klasztorze bonifratrów. Na jego miejscu wybudowano nowy socrealistyczny budynek o historyzujących formach fasady.

</doc>
<doc id="1488103" url="https://pl.wikipedia.org/wiki?curid=1488103" title="Donald Pettit">
Donald Pettit

Donald Roy Pettit (ur. 20 kwietnia 1955 w Silverton, stan Oregon, USA) – inżynier chemik, amerykański astronauta.
Loty kosmiczne.
Start do misji STS-113 nastąpił 24 listopada 2002. Na pokładzie promu Endeavour znajdowała się 7-osobowa załoga. Jej dowódcą był James Wetherbee, a pilotem Paul Lockhart. Jako specjaliści misji uczestniczyli w niej: Michael Lopez-Alegria, John Herrington oraz członkowie załogi Ekspedycji 6 – Kenneth Bowersox, Nikołaj Budarin oraz Donald Pettit. Dzień później wahadłowiec przycumował do stacji kosmicznej. 2 grudnia 2002 Endeavour odcumował, zabierając na Ziemię załogę Ekspedycji 5. Podczas lotu trwającego ponad 5,5 miesiąca Petit dwukrotnie (15 stycznia i 8 kwietnia 2003) wychodził na zewnątrz stacji kosmicznej. Podczas tych spacerów kosmicznych, które trwały ponad 13 godzin Petit i Bowersox dokończyli m.in. montaż jednej z kratownic i zainstalowali na niej oświetlenie oraz wykonywali prace przy sieci energetycznej stacji. 1 lutego astronauci zostali powiadomieni o katastrofie wahadłowca Columbia. 28 kwietnia 2003 do ISS przycumował Sojuz TMA-2 z kolejną stałą załogą stacji, którą tworzyli Jurij Malenczenko i Edward Lu. Po przekazaniu stacji 4 maja 2003 załoga Ekspedycji 6 powróciła na Ziemię. Kapsuła Sojuza TMA-1 z astronautami osiadła w okolicach Torgaju w Kazachstanie, prawie 500 km przed wyznaczonym miejscem lądowania.

</doc>
<doc id="1488104" url="https://pl.wikipedia.org/wiki?curid=1488104" title="Garderobiany (film)">
Garderobiany (film)

Garderobiany (ang. "The Dresser") – brytyjski dramat na podstawie sztuki Ronalda Harwooda.
Fabuła.
Londyn, lata 40. Trwa II wojna światowa. W teatrach panuje kryzys. Młodzi aktorzy zostali powołani do wojska. Ci, którzy dziś wieczorem mają wystąpić, są albo u schyłku swojej kariery, albo kariery nigdy nie zrobili. Kierownik teatru Madge postanawia odwołać przedstawienie „Króla Leara”. Ale garderobiany, wykorzystując całe swoje doświadczenie, miłość i oddanie, pomaga weteranowi aktorstwa wrócić do formy, dzięki której stanie przed publicznością.
Główne role.
i inni
Nagrody i nominacje.
Oscary za rok 1983
Złote Globy 1983
Nagrody BAFTA 1984
34. MFF w Berlinie (1984)

</doc>
<doc id="1488105" url="https://pl.wikipedia.org/wiki?curid=1488105" title="Oficerska Szkoła Aeronautyczna">
Oficerska Szkoła Aeronautyczna

Oficerska Szkoła Aeronautyczna – szkoła oficerska Wojsk Aeronautycznych w II Rzeczypospolitej Polskiej.
Historia.
Szkoła została zorganizowana w Poznaniu przy ul.Libiga, a następnie przeniesiona do koszar w Toruniu przy ul. Sienkiewicza, przez powołanego w połowie kwietnia 1919 na dowódcę tworzonych wojsk balonowych ppłk Aleksandra Wańkowicza w Poznaniu. Do formowania szkoły został wyznaczony major Feliks Bołsunowski. Szkoła rozpoczęła działalność 20 maja 1919, kiedy to inaugurowano pierwszy kurs (zajęcia rozpoczęły się 21 maja). W kursie uczestniczyło 27 aspirantów. Poza ogólnym wyszkoleniem jak w szkole podchorążych, prowadzono dodatkowe specjalistyczne kursy balonowe. Pierwszy kurs został zakończony 30 września 1919. Absolwenci zostali przydzieleni do nowo tworzonych jednostek balonowych na stanowiska dowódców plutonów w stopniu sierżanta. 17 października 1919 Minister Spraw Wojskowych generał porucznik Józef Leśniewski promował absolwentów I kursu Oficerskiej Szkoły Aeronautycznej.
30 września 1919 Naczelny Wódz Józef Piłsudski mianował z dniem 1 października 1919 dwudziestu pięciu absolwentów pierwszego kursu „podporucznikami wojsk lotniczych w rezerwie z powołaniem do służby czynnej na czas mobilizacji”.
Równolegle do pierwszego kursu prowadzono specjalny kurs unifikacyjny dla oficerów innych rodzajów broni oraz aeronautów z byłych armii zaborczych. Ukończyło go 15 oficerów.
15 marca 1920 rozpoczął się drugi kurs oficerski, na takich samych zasadach jak pierwszy. W momencie utworzenia pułku aeronautycznego z kursu wybrano 10 najbardziej zaawansowanych słuchaczy i obsadzono ich na stanowiskach oficerskich. Razem z pułkiem uczestniczyli w wojnie polsko-bolszewickiej. W czasie walk zginęło trzech podchorążych. 15 września 1921 drugi kurs ukończyło 31 słuchaczy, przy czym awansowanych do stopnia podporucznika zostało 28. 
Oprócz kursów oficerskich, w Podoficerskiej Szkole Aeronautycznej zorganizowano cztery kursy podoficerskie, które ukończyło 80 absolwentów. 
Szkoła istniała w latach 1919—1924, nosiła następujące nazwy: 
Po rozwiązaniu Centralnej Szkoły Balonowej, w latach 1927–1939 przy Batalionie Balonowym (później – 1 Batalionie Balonowym) w Toruniu funkcjonowała Szkoła Podchorążych Rezerwy Wojsk Balonowych, przemianowana w 1933 na Szkołę Podchorążych Rezerwy Balonów. Od 1935, mimo że absolwenci otrzymywali świadectwa ukończenia Szkoły Podchorążych Rezerwy Balonów, faktycznie funkcjonował pluton podchorążych rezerwy w składzie 1 Batalionu Balonowego. W sumie w latach 1927–1939 szkołę podchorążych rezerwy ukończyło ponad 250 absolwentów, w tym około 70% zostało oficerami zarówno służby stałej, jak i rezerwy.
Kadra i słuchacze.
Absolwenci I kursu mianowani z dniem 1 października 1919 podporucznikami wojsk lotniczych w rezerwie

</doc>
<doc id="1488106" url="https://pl.wikipedia.org/wiki?curid=1488106" title="Przewałka">
Przewałka

Przewałka (białorus. Прывалка, Прывалкі, "Prywałka", "Prywałki", ros. Привалка, "Priwałka", lit. Pervalkas) – dawne miasto, obecnie wieś nad Niemnem na Białorusi w rejonie grodzieńskim obwodu grodzieńskiego. Wchodzi w skład sielsowietu Hoża (Гожа).
Miejscowość znajduje się przy drodze krajowej R42 (), biegnącej z Grodna przez Nową Hożę i Hożę do białorusko-litewskiego przejścia granicznego Przewałka – Rajgród ("Priwałka – Raigardas").
Miasto królewskie położone było w końcu XVIII wieku w starostwie niegrodowym przewalskim w powiecie grodzieńskim województwa trockiego. 
Znajduje się tu rzymskokatolicka parafia św. Judy Tadeusza w Przewałce.
Legenda.
Według miejscowej legendy nazwa wsi pochodzi od zapadnięcia się (przewalenia się) pod ziemię istniejącego w tym miejscu bogatego miasta Rajgrodu.
Starostowie przewalscy.
Niektórzy spośród dzierżawców (najpierw namiestników, potem starostów niegrodowych) przewalskich:
Demografia.
Według Powszechnego Spisu Ludności z 1921 roku zamieszkiwało tu 611 osób, 595 było wyznania rzymskokatolickiego, 8 prawosławnego a 8 mojżeszowego. Jednocześnie 158 mieszkańców zadeklarowało polską przynależność narodową, 450 białoruską a 3 inną. Było tu 112 budynków mieszkalnych.

</doc>
<doc id="1488108" url="https://pl.wikipedia.org/wiki?curid=1488108" title="Dominique Herr">
Dominique Herr

Dominique Herr (ur. 25 października 1965 w Bazylei), piłkarz szwajcarski grający na pozycji środkowego obrońcy.
Kariera klubowa.
Herr urodził się w Bazylei i tam też rozpoczął piłkarską karierę w klubie FC Basel. W sezonie 1984/1985 zadebiutował w jego barwach w pierwszej lidze szwajcarskiej. W pierwszych dwóch sezonach nie był jednak podstawowym zawodnikiem tego klubu i w wyjściowym składzie Basel zaczął grać dopiero w sezonie 1986/1987. Przez kolejne dwa lata nie osiągnął jednak większych sukcesów, a w 1988 roku spadł z Basel do drugiej ligi. Wtedy też odszedł do Lausanne Sports. W klubie z Lozanny, podobnie jak w Basel, grał w pierwszej jedenastce i w 1990 roku wywalczył z nim wicemistrzostwo Szwajcarii. Rok później zajął z Lausanne 4. miejsce w lidze, a w 1991 roku został mistrzem jesieni. Na wiosnę zespół spisywał się jednak słabiej i sezon 1991/1992 zakończył dopiero na 6. miejscu w tabeli. Latem Dominique odszedł z zespołu i podpisał kontrakt z innym pierwszoligowcem, FC Sion, ówczesnym mistrzem kraju. Swój pierwszy sukces z tym klubem osiągnął w 1995 roku, gdy po wygranym 4:2 meczu z Grasshopper Club zdobył Puchar Szwajcarii. W 1996 roku powtórzył ze Sionem to osiągnięcie - tym razem w finale Sion pokonał 4:2 Servette FC. Po sezonie Herr zdecydował się jednak na przerwanie piłkarskiej kariery i zakończył ją w wieku 31 lat. Łącznie w pierwszej lidze szwajcarskiej rozegrał 320 meczów i zdobył 16 bramek.
Kariera reprezentacyjna.
W reprezentacji Szwajcarii Herr zadebiutował 20 września 1989 roku w przegranym 1:2 meczu eliminacji do Mistrzostw Świata 1990 z Portugalią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył cztery mecze w pełnym wymiarze czasowym: z USA (1:1), z Rumunią (4:1), z Kolumbią (0:2) oraz w 1/8 finału z Hiszpanią. Ostatni mecz w kadrze narodowej rozegrał w marcu 1996 przeciwko Luksemburgowi (1:1). Łącznie rozegrał w niej 52 spotkania i strzelił w nich 4 gole.

</doc>
<doc id="1488109" url="https://pl.wikipedia.org/wiki?curid=1488109" title="Antanas Povylius">
Antanas Povylius

Antanas Povylius (ur. 14 sierpnia 1871 w Žiūronai koło Radziwiliszek, zm. 6 lipca 1961 tamże) - litewski działacz społeczny i polityczny, spółdzielca, poseł do II Dumy (1907).
W 1891 roku ukończył gimnazjum w Szawlach. Od 1895 roku pracował jako magazynier, kierownik gospodarczy i buhalter w powiecie wileńskim. Zaangażował się w ruch socjalistyczny, kolportował wśród ludu literaturę lewicową. W 1902 roku podjął pracę w posiadłościach Gubernia należących do Władimira Zubowa. W tym samym roku znalazł się w zarządzie szawelskiego oddziału Litewskiej Partii Socjaldemokratycznej. Organizował strajk robotników w Szawlach 18 stycznia 1905 roku.
W styczniu 1907 roku uzyskał mandat posła do II Dumy z guberni kowieńskiej. Był sekretarzem frakcji LPS w rosyjskim parlamencie. W maju 1907 roku został aresztowany przez władze rosyjskie. Od 1909 do 1910 roku więziony był w twierdzy kowieńskiej.
Po odzyskaniu przez Litwę niepodległości wszedł w skład Sejmu Ustawodawczego. Należał do władz spółdzielni "Pienocentras". W 1937 roku został odznaczony Orderem Giedymina III Stopnia.

</doc>
<doc id="1488111" url="https://pl.wikipedia.org/wiki?curid=1488111" title="Born (Holandia)">
Born (Holandia)

Born – miasto liczące około 15 000 mieszkańców holenderskim zespole miejskim Sittard-Geleen. Mieści się w nim port wykorzystujący Kanał Juliany oraz fabryka samochodów Nedcar, gdzie produkuje się auta marki BMW (m.in. MINI).
Do 2001 Born było samodzielnym administracyjnie miastem.

</doc>
<doc id="1488113" url="https://pl.wikipedia.org/wiki?curid=1488113" title="Młynówka (Kłodzko)">
Młynówka (Kłodzko)

Młynówka lub Kanał Młynówka, Kanał Franciszkański () – lewostronny, sztuczny ciek, znajdujący się w Kłodzku w województwie dolnośląskim, odchodzący i wpadający do Nysy Kłodzkiej.
Historia.
Kanał powstał prawdopodobnie w okresie średniowiecza w wyniku wykonania po zachodniej stronie Nysy Kłodzkiej sztucznego przekopu jako fosy chroniącej gród od strony zachodniej, a następnie służył jako kanał doprowadzający wodę do ówczesnego młyna wodnego.
Opis.
Długość kanału wynosi 1200 m. Młynówka odchodzi od głównego nurtu Nysy Kłodzkiej w południowej części Kłodzka przy jazie, od tego miejsca płynie wzdłuż kamiennych murów obronnych otaczających staromiejską dzielnicę Kłodzka, teren dawnego podgrodzia zwany Wyspą Piasek – najstarszą część miasta stanowiąc naturalną fosę wzdłuż zabudowy. Następnie płynąc wśród domów uchodzi do Nysy Kłodzkiej poniżej mostu drogowego u zachodniego podnóża Owczej Góry. Brzegi kanału Młynówka są uregulowane i na całej długości umocnione od strony wyspy i od brzegów kamiennym murem o wysokości od 2 do 4 m. Nad kanałem zbudowanych jest sześć mostów łączących wyspę z lądem.

</doc>
<doc id="1488115" url="https://pl.wikipedia.org/wiki?curid=1488115" title="Sanktuarium Najświętszego Serca Pana Jezusa w Szczecinie">
Sanktuarium Najświętszego Serca Pana Jezusa w Szczecinie



</doc>
<doc id="1488116" url="https://pl.wikipedia.org/wiki?curid=1488116" title="Środek przeciwzbrylający">
Środek przeciwzbrylający

Środek przeciwzbrylający – substancja chemiczna dodawana do sypkich produktów spożywczych (np. sól, mąka) w celu zachowania ich sypkości oraz zapobiegnięcia zlepiania się w większe bryłki.
Substancjami przeciwzbrylającymi są np. żelazocyjanek sodu (E535), żelazocyjanek potasu (E536), żelazocyjanek wapnia (E538), dwutlenek krzemu (E551), krzemian wapnia (E552).

</doc>
<doc id="1488118" url="https://pl.wikipedia.org/wiki?curid=1488118" title="Muzeum Leopoldów">
Muzeum Leopoldów

Muzeum Leopoldów (niem. "Leopold Museum") – wiedeńskie muzeum sztuki usytuowane w MuseumsQuartier (Dzielnicy Muzeów), powstałe w 2001 z prywatnej kolekcji Rudolfa i Elżbiety Leopoldów. 
W jego zbiorach znajduje się największa kolekcja austriackiej sztuki współczesnej, w tym największy na świecie zbiór dzieł Egona Schiele oraz pokaźna kolekcja prac Gustava Klimta i Richarda Gerstla. 
Prezentowane są obrazy, grafiki, rzeźby oraz rzemiosło artystyczne z XIX i XX wieku.

</doc>
<doc id="1488119" url="https://pl.wikipedia.org/wiki?curid=1488119" title="Leopold Museum">
Leopold Museum



</doc>
<doc id="1488121" url="https://pl.wikipedia.org/wiki?curid=1488121" title="Grota Komonieckiego">
Grota Komonieckiego



</doc>
<doc id="1488122" url="https://pl.wikipedia.org/wiki?curid=1488122" title="Pranas Gudavičius">
Pranas Gudavičius

Pranas Gudavičius, ps. Gudas (ur. 7 kwietnia 1876 w Užakmeniai koło Jurborka, zm. 28 listopada 1956 w Nowym Jorku) - litewski lekarz, działacz społeczny i polityczny, poseł do II Dumy (1907). 
Życiorys.
W 1895 roku ukończył gimnazjum w Mitawie. Podjął studia na Wydziale Medycyny Uniwersytetu Charkowskiego, z którego relegowany został za działalność polityczną. Studia zakończył w Berlinie z tytułem doktora medycyny. 
W 1906 roku podjął pracę w Erżwilkach jako lekarz. Rok później wybrano go posłem do II Dumy z listy Litewskiej Partii Socjaldemokratycznej (LSDP) w guberni kowieńskiej. W latach 1910-11 był więziony w twierdzy kowieńskiej za działalność socjalistyczną. 
W 1914 roku zmobilizowany do wojska rosyjskiego, pracował jako lekarz frontowy. Po powrocie na Litwę pracował w Kownie jako lekarz sanitarny. W latach 1934-41 był przewodniczącym Litewskiego Związku Lekarzy. Wykładał na Uniwersytecie Witolda Wielkiego (1935-41). 
W 1944 roku wyjechał na Zachód, w latach 1951-55 pracował jako lekarz w USA.

</doc>
<doc id="1488124" url="https://pl.wikipedia.org/wiki?curid=1488124" title="R-39">
R-39

R-39 (Kod NATO: "SS-N-20 Sturgeon") – radziecki trzystopniowy pocisk balistyczny SLBM, na paliwo stałe. R-39 przenosił 10 głowic MIRV o mocy 100 Kt na odległość 8300 km. R-39 przenoszone były przez okręty podwodne projektu "619" (testy) oraz "941".
Rozwój i konstrukcja.
Wstępne prace nad systemem rakietowym z napędzanym paliwem stałym pociskiem ICBM rozpoczęły się w Biurze Konstrukcyjnym Budowy Maszyn Makijewa w 1971 r. Rozwój pierwszego systemu SLBM zasilanego takim rodzajem paliwa rozpoczął się dwa lata później. Prace nad systemem D-19 wyposażonym w pociski R-39 rozpoczęły się w zgodzie z dekretem Rady Ministrów Ukraińskiej SRR z września 1973 r.R-39 był trzystopniowym pociskiem na paliwo stałe, z silnikami pierwszego i drugiego stopnia w osłonie epoksydowej, o zasięgu 8300 km. W celu zmniejszenia rozmiarów pocisku w silnikach I i II stopnia zastosowano wysuwane dysze. Sekcja czołowa pocisku mieściła post-buster z systemem nawigacji i napędzanym paliwem ciekłym systemem przenoszącym 10 głowic MIRV. Same głowice, o mniejszym kącie czołowym niż głowice poprzednich pocisków SLBM, umieszczone były w tylnej sekcji post-bustera, wokół nosa (sekcji czołowej) trzeciego stopnia napędowego. Pocisk zainstalowany był w tubie startowej, gdzie podtrzymywany był przez znajdujące się na górze urządzenie absorbujące wstrząsy. R-39 był wystrzeliwany przez ciśnienie zmagazynowanych gazów (zimny start), natomiast specjalny system przeciwwstrząsowy na paliwo stałe generował otulinę gazową wokół pocisku, której zadaniem było zmniejszenie efektu oddziaływania ciśnienia hydrodynamicznego na pocisk podczas podwodnej fazy startu. Zapłon silnika pierwszego stopnia następował po opuszczeniu przez pocisk tuby startowej.
Testy pocisku rozpoczęły się w 1979 roku próbami przeprowadzonymi z pokładu okrętu K-153 (projekt "629/ 619"), kontynuowanymi następnie przez testy ze stanowisk lądowych. Spośród 17 testów lądowych, połowa zakończyła się fiaskiem wynikłym z problemów z silnikami pierwszego i drugiego stopnia. Po przekonstruowaniu systemów napędowych kontynuowano z pokładu pierwszego okrętu projektu "941" (TK-208) testy, z których 11 zakończyło się sukcesem.
System D-19 został zaakceptowany do służby w roku 1984. Po okręcie TK-208 także pięć kolejnych okrętów tego projektu otrzymało po 20 pocisków tego systemu, przy czym formalne przyjęcie do służby pocisków R-39 nastąpiło w 1989 roku. Już w roku 1980 rozpoczęły się prace nad następcą tego pocisku dla projektu "941" – R-39M, który miał być przenoszony także przez okręty przyszłego typu "Borei" (Jurii Dołgoruki). Testy w locie tego pocisku rozpoczęły się w 1996 r., jednakże po czterech nieudanych próbach program anulowano, na rzecz nowego pocisku R-30 na paliwo stałe opracowywanego pod kierunkiem nie posiadającego do tej pory doświadczenia w konstruowaniu pocisków SLBM Moskiewskiego Instytutu Technologii Cieplnych (MITT) we współpracy z Biurem Konstrukcyjnym Budowy Maszyn.

</doc>
<doc id="1488125" url="https://pl.wikipedia.org/wiki?curid=1488125" title="SS-N-20">
SS-N-20



</doc>
<doc id="1488126" url="https://pl.wikipedia.org/wiki?curid=1488126" title="Świadkowie Jehowy na Wyspach Owczych">
Świadkowie Jehowy na Wyspach Owczych

Świadkowie Jehowy na Wyspach Owczych – społeczność wyznaniowa na Wyspach Owczych, należąca do ogólnoświatowej wspólnoty Świadków Jehowy, licząca w 2022 roku 135 głosicieli, należących do 4 zborów. Na dorocznej uroczystości Wieczerzy Pańskiej w 2022 roku zgromadziły się 184 osoby. Działalność miejscowych głosicieli koordynuje Skandynawskie Biuro Oddziału, znajdujące się w duńskiej miejscowości Holbæk. Świadkowie Jehowy w 2019 roku zgromadzali się w 4 Salach Królestwa – w miejscowościach Klaksvík, Runavík, Trongisvágur i w stołecznym Thorshavn (Tórshavn).
Historia.
Działalność kaznodziejską na Wyspach Owczych zapoczątkowały dwie głosicielki z Danii, które latem 1935 roku prowadziły tu działalność ewangelizacyjną, rozpowszechniając tysiące egzemplarzy publikacji Świadków Jehowy. W roku 1949 zanotowano liczbę dwóch głosicieli.
Regularną działalność kaznodziejską rozpoczęto w 1954 roku, na Wyspach Owczych działało 10 głosicieli, a trzy lata później powstał pierwszy zbór. Wtedy rozpoczęto publiczne wyświetlanie dwóch filmów Towarzystwa Strażnica.
W 1967 roku otworzono dwie pierwsze Sale Królestwa w Thorshavn i Klaksvík. W 1971 roku odbył się pierwszy kongres na Wyspach Owczych.
W 1985 roku otwarto nową Salę Królestwa w Thorshavn. Uroczystość otwarcia transmitowała telewizja i radio. Rozpoczęto regularne tłumaczenie publikacji biblijnych na miejscowy język – farerski. Trzy lata później zanotowano liczbę 107 głosicieli.
W 1990 roku wielu wyznawców (w większości obcokrajowców) opuściło wyspy, przenosząc się głównie do Danii, a także do innych krajów skandynawskich.
W 2009 roku liczba głosicieli wyniosła 119 osób, a w roku 2016 było ich 134 – najwyższa liczba głosicieli w historii działalności Świadków Jehowy na Wyspach Owczych. W tym samym roku na uroczystości Wieczerzy Pańskiej zebrały się 203 osoby. W 2011 roku w czterech Salach Królestwa spotykały się cztery miejscowe zbory. Delegacje z Wysp Owczych brały udział w kongresach specjalnych, w roku 2013 (pod hasłem „Słowo Boże jest prawdą!”) w Kopenhadze, w 2015 roku (pod hasłem „Naśladujmy Jezusa!”) w Sztokholmie w Szwecji, a w 2019 w kongresach międzynarodowych pod hasłem „Miłość nigdy nie zawodzi!” w Atlancie, Houston, Kopenhadze, Miami, Phoenix, Saint Louis.
Biuro Tłumaczeń na język farerski znajduje się w Thorshavn.

</doc>
<doc id="1488128" url="https://pl.wikipedia.org/wiki?curid=1488128" title="VLSI">
VLSI



</doc>
<doc id="1488133" url="https://pl.wikipedia.org/wiki?curid=1488133" title="Konfederacja grodzieńska (1793)">
Konfederacja grodzieńska (1793)

Konfederacja grodzieńska – konfederacja koronna zawiązana w Grodnie 15 września 1793 przy majestacie króla Stanisława Augusta Poniatowskiego z inicjatywy posła rosyjskiego Jakoba Sieversa.
Zawiązana w celu sprawnego przeprowadzenia na sejmie grodzieńskim traktatów II rozbioru Polski przez Imperium Rosyjskie i Królestwo Prus. Likwidowała konfederację targowicką, która zakładała niepodzielność ziem Rzeczypospolitej. Konfederacja grodzieńska dążyła do przywrócenia stanu prawnego sprzed 1788. 

</doc>
<doc id="1488134" url="https://pl.wikipedia.org/wiki?curid=1488134" title="Andrius Bulota">
Andrius Bulota

Andrius Bulota (ur. 16 listopada 1872 w Putriškiai, zm. 16 sierpnia 1941 w Ponarach) – litewski prawnik, publicysta, polityk i działacz społeczny, socjalista, poseł do II i III Dumy (1907-1912) i do litewskiego Sejmu Ustawodawczego (1920).
W 1892 roku ukończył gimnazjum w Mariampolu. Później przez pięć lat studiował prawo na Uniwersytecie w Petersburgu, gdzie wraz z Vincasem Kudirką, Jonasem Kriaučiūnasem i Stasysem Matulaitisem zaangażował się w działalność w litewskim ruchu narodowym. Publikował w gazetach "Varpas" i "Ūkininkas".
W 1898 roku podjął pracę w sądzie miejskim w Tallinnie. Sześć lat później rozpoczął działalność adwokacką na terenie Wilna. Działał w radykalnym skrzydle Litewskiej Partii Demokratycznej (1902-1915), wziął czynny udział w obradach Wielkiego Sejmu Wileńskiego w 1905. Za organizowanie strajku pocztowców w tym samym roku aresztowany i więziony przez władze rosyjskie.
W 1907 uzyskał mandat do II Dumy z guberni suwalskiej, przyłączył się do frakcji trudowików, był jej sekretarzem. Zasiadał w ławach III Dumy, obejmując przewodnictwo nad frakcją. W parlamencie walczył o prawa litewskich rolników, samorząd lokalny oraz pozycję języka litewskiego w guberniach Kraju Północno-Zachodniego.
Po zakończeniu kadencji III Dumy w 1912 wrócił do pracy adwokackiej w Wilnie. W 1913 roku inicjowany do loży masońskiej "Litwa", a w 1914 "Białoruś".
W czasie I wojny światowej przebywał wraz z żoną w Rosji, USA i Kanadzie. W 1917 wszedł w skład KC Rady Delegatów Robotniczych w Piotrogrodzie z ramienia Rosyjskiej Partii Socjalistów-Rewolucjonistów, był szefem jej komisji prawnej. Został wybrany do rosyjskiej konstytuanty jako przedstawiciel Litewskiego Związku Ludowców-Socjalistów.
Po powrocie na niepodległą już Litwę pracował jako adwokat w Mariampolu, uczył w lokalnym gimnazjum. Znalazł się w Sejmie Ustawodawczym, wziął udział w delegacji litewskiej do Paryża w 1921 roku. W 1929 roku uwięziony w Varniai w związku z zamachem na skrajnie prawicowego polityka A. Voldemarsa, po zwolnieniu wyjechał do Czechosłowacji. W 1930 ponownie znalazł się w Mariampolu, kontynuował karierę adwokata. Był członkiem Litewskiej Rady Adwokackiej. W 1931 wziął udział w wiedeńskim kongresie Socjalistycznej Międzynarodówki Robotniczej.
W 1940 roku wszedł w skład Komisji Wyborczej do Sejmu Ludowego. Po aneksji Litwy przez Związek Radziecki stanął na czele Departamentu Prawnego Prezydium Rady Najwyższej Litewskiej SRR. Po najeździe nazistowskich Niemiec na ZSRR (22 czerwca 1941) i zajęciu terenów litewskich przez wojska niemieckie, Andrius Bulota został rozstrzelany wraz z żoną 16 sierpnia 1941.

</doc>
<doc id="1488140" url="https://pl.wikipedia.org/wiki?curid=1488140" title="Lobkowicz">
Lobkowicz



</doc>
<doc id="1488142" url="https://pl.wikipedia.org/wiki?curid=1488142" title="Andrzej Lachowicz">
Andrzej Lachowicz

Andrzej Lachowicz (ur. 14 sierpnia 1939 w Wilnie, zm. 30 grudnia 2015 we Wrocławiu) – polski grafik, fotografik, malarz, twórca filmów, teoretyk sztuki, członek grupy Permafo i współtwórca galerii o tej samej nazwie.
Jego matka była profesorem na Uniwersytecie im. Stefana Batorego, ojciec – wysoko postawionym komisarzem kolei państwowych. Studiował w Akademii Górniczo-Hutniczej w Krakowie (1957-1960), potem w Państwowej Wyższej Szkole Sztuk Plastycznych (obecnie Akademia Sztuk Pięknych im. Eugeniusza Gepperta) we Wrocławiu pod skrzydłami prof. Stanisława Dawskiego.
Przez 40 lat działalności artystycznej był organizatorem wielu artystycznych przedsięwzięć. Od 1968 był członkiem ZPAF. Pionier i pomysłodawca Międzynarodowych Triennale Rysunku we Wrocławiu. W latach 1970–1981 prowadził galerię Permafo. Uczestnik Sympozjum Plastycznego Wrocław ’70, we współpracy ze Zbigniewem Dłubakiem i Natalią LL. Był stypendystą Fundacji Kościuszkowskiej w Nowym Jorku (1997), Verien Kulturokontakte w Wiedniu (1991) i PRO-HELVETIA w Szwajcarii.
W 2009 został odznaczony Srebrnym Medalem „Zasłużony Kulturze Gloria Artis” oraz otrzymał Nagrodę im. Katarzyny Kobro.
Ważny obszar jego działalności stanowiły teksty teoretyczne, m.in. "Poziomy energetyczne sztuki" (1978), "Zwątpienie i nadzieja" (1986).
Twórczość.
Od lat 60. Lachowicz koncentrował się na badaniu wizualnego języka fotografii. W 1964 r. rozpoczął cykl "Cienie", który kontynuował przez całe życie. Z kolei prace z serii "Topologie" rozpoczął w 1966 r. i kontynuował do końca lat 80., kiedy prace przybrały charakter autocytatu. Z końca lat 60. pochodzą również najbardziej znane fotografie z cyklu "Transplantacje" (od 1968), przedstawiające wielokrotnie naświetlony wizerunek splecionych dłoni. Z początkiem lat 70. Lachowicz rozwijał teorię sztuki permanentnej, w której zaakcentowane były aspekty „niekończenia się”. Wizualizacją tych idei była m.in. realizacja zatytułowana "Perswazja wizualna i mentalna" (1972), która została nagrodzona na Międzynarodowym Biennale Grafiki w Lublanie. Z 1975 r. pochodzą "Znaki izomorficzne", w których artysta poddaje obserwacji i analizie własny cień. W latach 80. rozpatrywał pojęcie upadku, wpisując je w szeroki kontekst filozoficzny i antropologiczny. Dekadę później artysta wprowadził do swoich realizacji czarno-białe zdjęcia rodzinne. W ostatnich latach jego życia powstała, podejmująca wątki egzystencjalne, seria martwych natur.
Kolekcje.
Prace artysty znajdują się w wielu zbiorach muzealnych i kolekcjach prywatnych, m.in. w Muzeum Sztuki w Łodzi, Muzeum Narodowym we Wrocławiu, Dolnośląskim Towarzystwie Zachęty Sztuk Pięknych.

</doc>
<doc id="1488143" url="https://pl.wikipedia.org/wiki?curid=1488143" title="Chronologia królów Judy i Izraela Edwina Thielego">
Chronologia królów Judy i Izraela Edwina Thielego

Chronologia królów Judy i Izraela Edwina Thielego – najbardziej rozpowszechniony obecnie w naukach o historii Starożytnego Bliskiego Wschodu system datacji względnej i bezwzględnej królów starożytnej Judy i Izraela z okresu Podzielonego Królestwa, opracowany w 1943 r. przez Edwina Richarda Thielego (1895–1986), misjonarza adwentystycznego, bakałarza języków starożytnych, magistra archeologii, doktora archeologii biblijnej i profesora Starego Testamentu na Andrews University w Berrien Springs.
Opracowanie chronologii Thielego.
Edwin Thiele opracował swoją nowatorską chronologię królów hebrajskich podczas studiów doktoranckich na University of Chicago. Po raz pierwszy została ona przeniesiona na papier w jego dysertacji doktorskiej z 1943 r. Następnie, w 1944 r. rozwinął tezy zawarte w pracy doktorskiej w książce "The Chronology of the Kings Judach and Israel". W końcu, w 1951 r. opublikował obszerną książkę pt. "The Mysterious Numbers of the Hebrews Kings". Książka ta była wznawiana trzykrotnie (1963, 1982 i 1994) zapewniając chronologii Thielego rozgłos i uznanie.
Założenia i zasady chronologii Thielego.
Generalnym założeniem wstępnym Edwina Thielego przy opracowywaniu chronologii królów hebrajskich było pełne zaufanie do tekstu masoreckiego Starego Testamentu. Thiele uważał, że liczby z Ksiąg Królewskich podające pierwszy rok króla Judy lub Izraela w odniesieniu do danego roku panowania króla sąsiedniego państwa żydowskiego oraz okresy lat panowania królów odpowiadają rzeczywistości historycznej i zostały wiernie przekazane przez kopistów.
Thiele skonstruował chronologię względną królów (zestawienie okresów panowań królów Judy i Izraela względem siebie) opierając się na 4 zasadach/ hipotezach (potwierdzonych przez późniejsze odkrycia archeologiczne):
Przy opracowaniu chronologii bezwzględnej królów w skali p.n.e. Thiele wskazał następujące synchronizmy chronologii królestw żydowskich z dobrze ustalonymi dla tego okresu chronologiami Asyrii i Babilonii:
Problemy i rewizje chronologii Thielego.
Edwin Thiele napotkał tylko jeden problem przy opracowywaniu chronologii królów hebrajskich. Nie potrafił na podstawie danych z Ksiąg Królewskich zsynchronizować panowania Ezechiasza, króla Judy z panowaniem Ozeasza, ostatniego króla Izraela. Przyjął więc niechętnie – na zasadzie wyjątku od reguły – że okres lat panowania Ezechiasza został wydłużony w wyniku błędu kopisty. Pozostawił jednak przyszłym badaczom zachętę i upoważnienie do rozwiązania tego problemu.
Uniwersytecki kolega Thielego – Siegfried H. Horn wykazał przekonywająco w 1964 r., że nie trzeba sztucznie skracać panowania Ezechiasza, ale należy podzielić je na okres koregencji z jego ojcem Achazem oraz czas samodzielnych rządów. Poprawka ta została szeroko zaakceptowana przez zwolenników chronologii Thielego do tego stopnia, że chronologia z poprawką Horna nadal nosi zwyczajową nazwę chronologii Thielego (a nie Thielego-Horna).
Wprowadzenie koregencji Achaza i Ezechiasza było pierwszą z kolei rewizją chronologii Thielego. Do tej pory powstało co najmniej kilkanaście rewizji tej chronologii opracowanych przez Thielistów (zwolenników Thielego), z których obecnie wiodącym jest Lesli McFall. Rewizje wprowadziły drobne poprawki do chronologii królów Judy, pozostawiając jednak nienaruszoną chronologię królów Izraela oraz nie podważyły roku podziału Zjednoczonego Królestwa, tj, 931/930 p.n.e. W 2003 r. jeden ze zwolenników Thielego – Roger Young – wykazał przekonująco, że Salomon zmarł pomiędzy kwietniem a sierpniem 931 p.n.e. i ta poprawka znalazła się w najnowszej wersji rewizji chronologicznej McFalla z 2008 r.
Jedną z rewizji chronologii Thielego jest chronologia Pavlovskyego i Voghta załączana do wydań Biblii Tysiąclecia.
Konkurencyjną i dość często używaną w opracowaniach historycznych chronologię królów hebrajskich opracował wybitny archeolog biblijny William F. Albright, autor min. "Archeologii Palestyny" (wyd. pol. 1964). Jej zwolennikiem jest historyk John Bright, autor wydanej w Polsce "Historii Izraela". Chronologia Albrighta – krótsza od chronologii Thielego – jest obecnie odrzucana przez większość badaczy ze względu na brak synchronizacji panowania Roboama z uznanymi przez większość egiptologów datami panowaniem faraona Szeszonka I (utożsamianego zazwyczaj z „Sziszakiem”, który najechał Judę w czasie panowania Roboama).
Chronologię Thielego w kilku miejscach podważył norweski lingwista Rolf Furuli, który opracował mniejszościową „chronologię Oslo” różniącą się o jakieś 20–35 lat od systemu Thielego. Furuli odrzucił zarówno sugestię o błędach kopistów w Księgach Królewskich, jak i hipotezę o możliwej koregencji królów Judy. Chronologia Furulego kwestionuje też bezkrytyczne opieranie się na kanonie Ptolemeusza oraz na wątpliwym odczycie niektórych tabliczek astronomicznych, a dużą rolę przywiązuje do chronologii władców Judy zapisanej w biblijnych Księgach Królewskich. Na podstawie źródeł asyryjskich i babilońskich postuluje też rewizję chronologii Bliskiego Wschodu w drugiej połowie I tysiąclecia p.n.e., na przykład wskazując na możliwe panowanie kilku dodatkowych królów Babilonu. Podsumowaniem prac Furuliego nad chronologią jest dwutomowa praca "Chronologia, Asyrii, Babilonii, Egiptu i Persji w porównaniu z chronologią Biblii", która ukazała się również po polsku.
Wpływ chronologii Thielego na inne chronologie.
Chronologia królów Edwina Thielego zyskała szerokie uznanie w środowiskach historyków i archeologów Starożytnego Bliskiego Wschodu. Na jej podstawie – a dokładnie na podstawie daty bezwzględnej 5. roku panowania Roboama, króla Judy – egiptolodzy Kenneth Kitchen i Erik Hornung wyznaczyli synchronizm dla 21. roku panowania Szeszonka I (bibl. Szyszaka), króla Egiptu oraz datowali całą XXII dynastię egipską w skali p.n.e. Także na podstawie chronologii Thielego historycy opracowali chronologię królów Tyru.
Tablica chronologii Thielego i jego zwolenników.
"W poniższej Tabeli zostały przedstawione chronologie bezwzględne królów hebrajskich w opracowaniu Edwina Thielego oraz innych badaczy budujących swoje schematy w oparciu o dokonania Thielego (obecnie McFall, w przygotowaniu Horn). Ci badacze są zwani w publikacjach angielskich „Thielistami”, czyli zwolennikami Thielego."
"W niektórych opracowaniach przytaczane są daty dokładne według kalendarza juliańsko-gregoriańskiego (rok trwający od 1 stycznia do 31 grudnia) i wtedy wyglądają np. tak: Roboam 931 – 913 p.n.e., natomiast w innych (bardziej naukowych) przytaczane są daty według starożytnych lat panowania zgodnych z kalendarzem żydowskim Judy (od jesieni do jesieni) lub Izraela (od wiosny do wiosny) i transponowanych na kalendarz juliańsko-gregoriański, a wtedy wyglądają np. tak: 931/930 – 914/913 p.n.e."

</doc>
<doc id="1488144" url="https://pl.wikipedia.org/wiki?curid=1488144" title="My Number One (album)">
My Number One (album)



</doc>
<doc id="1488145" url="https://pl.wikipedia.org/wiki?curid=1488145" title="Wiek XVI">
Wiek XVI



</doc>
<doc id="1488148" url="https://pl.wikipedia.org/wiki?curid=1488148" title="Sven Utterstrøm">
Sven Utterstrøm



</doc>
<doc id="1488150" url="https://pl.wikipedia.org/wiki?curid=1488150" title="Sven Utterström">
Sven Utterström

Sven Ludvig Utterström (ur. 16 maja 1901 w Boden, zm. 7 maja 1979 tamże) – szwedzki biegacz narciarski, złoty medalista olimpijski oraz trzykrotny medalista mistrzostw świata.
Kariera.
Jego olimpijskim debiutem były igrzyska w Sankt Moritz w 1928 roku. W swoim jedynym starcie na tych igrzyskach, w biegu na 18 km techniką klasyczną, zajął 9. miejsce. Cztery lata później, podczas igrzysk olimpijskich w Lake Placid na tym samym dystansie został mistrzem olimpijskim. Ponadto zajął 6. miejsce w biegu na dystansie 50 km stylem klasycznym.
W 1930 roku wystartował na mistrzostwach świata w Oslo, gdzie zdobył złoty medal w biegu na 50 km stylem klasycznym. Był to jedyny medal dla Szwecji podczas tych mistrzostw. Startował także na mistrzostwach świata w Innsbrucku, gdzie wspólnie z Perem-Erikiem Hedlundem, Nilsem-Joelem Englundem i Hjalmarem Bergströmem zdobył złoty medal w sztafecie 4x10 km. Na tych samych mistrzostwach wywalczył srebrny medal w biegu na 50 km, ulegając jedynie Veliemu Saarinenowi z Finlandii. Zajął także piąte miejsce w biegu na 18 km stylem klasycznym.
W 1922, 1928, 1930 i 1933 roku został mistrzem Szwecji w biegu na 30 km.
Dwukrotnie, w 1929 oraz 1930 roku, wygrywał bieg na 50 km na festiwalu narciarskim w Holmenkollen. Był trzecim zawodnikiem spoza Norwegii, który wygrał te zawody. W 1929 roku otrzymał nagrodę Svenska Dagbladets guldmedalj wraz ze szwedzkim łyżwiarzem figurowym Gillisem Grafströmem.

</doc>
<doc id="1488154" url="https://pl.wikipedia.org/wiki?curid=1488154" title="Nebukadnezar II">
Nebukadnezar II



</doc>
<doc id="1488163" url="https://pl.wikipedia.org/wiki?curid=1488163" title="Szczęsny Mysłowicz">
Szczęsny Mysłowicz

Szczęsny Mysłowicz (ur. 1890, zm. 13 kwietnia 1946 w Krakowie) – producent, operator filmowy i reżyser filmów dokumentanych.
Życiorys.
Absolwent Studium Rolniczego Uniwersytetu Jagiellońskiego, a także założyciel Instytutu Filmowego "Laumen" (1927-1939), przez co stał się "filmowym kronikarzem miasta Kraków". Zrealizował między innymi filmy; "Sprowadzenie prochów Juliusza Słowackiego na Wawel" (1927), "Kraków – miasto zabytków i pamiątek przeszłości"(1928), "Krakowska Miejska Kolej Elektryczna", "Planty Krakowskie" (1929), "Pogrzeb Marszałka Józefa Piłsudskiego" (1935), "Witaj Wodzu w Krakowie" (sierpień 1939); po wojnie objął kierownictwo nad Krakowskim Oddziałem Instytutu Filmowego w Łodzi, którym to zarządzał aż do śmierci. Pochowany na Cmentarzu Rakowickim w Krakowie (kwatera AA-płd.-9).

</doc>
<doc id="1488165" url="https://pl.wikipedia.org/wiki?curid=1488165" title="Cmentarz wojenny we Vladslo">
Cmentarz wojenny we Vladslo

Cmentarz wojenny we Vladslo – cmentarz wojenny położony niedaleko belgijskiego miasta Vladslo. 
Cmentarz został założony w trakcie trwania I wojny światowej podczas walk wojsk niemieckich na terenie Belgii. Do 1918 roku pochowano tu ciała 3 233 żołnierzy. 
W 1956 roku do Vladslo przeniesiono kilka mniejszych okolicznych cmentarzy – współcześnie w Vladslo spoczywa 25 644 poległych. 
Cmentarz podzielony jest na dziesięć symetrycznie rozmieszczonych kwater z granitowymi kamieniami i sporadycznie bazaltowymi krzyżami znaczącymi groby. Każdy nagrobek symbolizuje do 20 poległych żołnierzy, a na tablicach nagrobnych znajdują się dane poległych: imię i nazwisko, ranga lub stopień wojskowy, a także data śmierci. 
Cmentarz podlega administracji Niemieckiej Komisji Cmentarzy Wojennych (niem. "Volksbund Deutsche Kriegsgräberfürsorge"), której celem jest nadzór oraz opieka nad niemieckimi cmentarzami wojennymi w Europie i Afryce Północnej.
Na cmentarzu znajdują się rzeźby Opłakujących rodziców projektu niemieckiej rzeźbiarki Käthe Kollwitz, które upamiętniają jej 17-letniego syna Petera, który poległ podczas I bitwy pod Ypres w październiku 1914 roku i spoczywa na cmentarzu we Vladslo.

</doc>
<doc id="1488171" url="https://pl.wikipedia.org/wiki?curid=1488171" title="Kod 1 z n">
Kod 1 z n

Kod 1 z n – stosowany głównie w elektronice cyfrowej sposób kodowania, w którym słowa binarne o długości n bitów zawierają zawsze tylko jeden bit o wartości 1. Pozycja jedynki determinuje zakodowaną wartość, jest to więc kod pozycyjny, wagowy.
Używa się również negacji kodu 1 z n, wtedy pozycja zera koduje wartość, a reszta bitów jest ustawiona.

</doc>
<doc id="1488176" url="https://pl.wikipedia.org/wiki?curid=1488176" title="Marlena Rybacha">
Marlena Rybacha

Marlena Rybacha (ur. 16 września 1987 w Nysie) – polska hokeistka na trawie, reprezentantka Polski, brązowa medalistka halowych mistrzostw Europy (2012, 2014)
Kariera klubowa.
Jest wychowanką klubu ULKS Dwójka Nysa. W wieku piętnastu lat została zawodniczką Pocztowca Poznań, następnie występowała w niemieckiej drużynie GTHC Grossflottbek oraz holenderskich zespołach Union Nijmegen, VHM&amp; CC MOP Vught (od 2012) i HC Oranje-Rood Eindhoven (od 2016).

</doc>
<doc id="1488177" url="https://pl.wikipedia.org/wiki?curid=1488177" title="Sterling Price">
Sterling Price

Sterling Price (ur. 14 września 1809, zm. 29 września 1867) – amerykański prawnik, polityk i wojskowy ze stanu Missouri (generał) w czasie trwania wojny amerykańsko-meksykańskiej i wojny secesyjnej.
Price, po wielu sukcesach odniesionych na początku wojny secesyjnej, poprowadził swą armię ponownie do Missouri w roku 1864, w nieudanej wyprawie mającej na celu odzyskania tego stanu dla Konfederacji. Po przegranej wyprowadził swe wojsko do Meksyku, próbując walczyć dalej i nie kapitulować wobec wojsk Unii.
Początki kariery.
Sterling „Papcio” Price urodził się w pobliżu Farmville, w hrabstwie Prince Edward, w stanie Wirginia. Uczęszczał do Koledżu Hampden-Sydney College w latach 1826-1827, gdzie studiował prawo i pracował w sądzie w pobliżu domu. Został członkiem palestry i otwarł prywatną praktykę adwokacką. Wiosną roku 1831 przeniósł się do Fayette, ale już w rok później przeprowadził się do Keytesville, gdzie był dyrektorem hotelu, właścicielem sklepu i plantacji o nazwie Val Verde. 14 maja 1833 roku poślubił Marthę Head z hrabstwa Randolph. Małżeństwo miało siedmioro dzieci, z których pięcioro nie zmarło w dzieciństwie.
W trakcie tzw. „kampanii mormońskiej” w roku 1838 Price był członkiem delegacji hrabstwa Chariton, Missouri, wysłanej celem zbadania prawdziwości doniesień o starciach pomiędzy mormonami, a ich przeciwnikami w zachodniej części stanu Missouri. Jego raport bronił mormonów, stwierdzając, że nie byli winni zbrodni zarzucanych im przez przeciwników. Po kapitulacji mormonów 1838 Price został wysłany na czele kompanii milicji stanowej przez gubernatora Lilburna Boggsa do hrabstwa Caldwell z zadaniem ochrony członków LDS przed napadami rabunkowymi ze strony nieprzyjaciół.
Price był wybierany do Izby Reprezentantów stanu Missouri w latach 1836-1838 i 1840-1844, kiedy to piastował urząd marszałkowski. Następnie, jako demokrata wybrany został do Kongresu USA, gdzie zasiadał od 4 marca 1845 do 12 sierpnia 1846, kiedy to złożył rezygnację, by wziąć udział w wojnie amerykańsko-meksykańskiej.
Wojna z Meksykiem.
Price sformował ochotniczy 2. pułk kawalerii z Missouri i został jego dowódcą w randze pułkownika 12 sierpnia 1846 roku. Ze swym pułkiem dotarł do Santa Fe, gdzie objął funkcję wojskowego gubernatora Terytorium Nowego Meksyku w miejsce gen. Stephena Kearny’ego, który wyjechał do Kalifornii. W okresie swego urzędowania Price poskromił Bunt w Taos, antyamerykańskie powstanie miejscowej ludności w styczniu 1847 roku. Prezydent Polk awansował Price’a do stopnia brygadiera czasu wojny.
W lipcu 1847 roku Price został wojskowym gubernatorem stanu Chihuahua i 16 marca 1848 dowodził Armią Zachodu w bitwie pod Santa Cruz de Rosales. Do bitwy doszło dlatego, że Price otrzymał nieprawdziwą wiadomość o marszu armii meksykańskiej na Nowy Meksyk. Była to ostatnia bitwa tej wojny, stoczona już po ratyfikacji przez Kongres traktatu z Guadalupe Hidalgo, co miało miejsce 10 marca.
Po wojnie Price został 25 listopada zwolniony ze służby i wrócił do Missouri. Zakupił szmat ziemi i jako właściciel niewolników zajął się uprawą tytoniu. Jako postać bardzo popularna łatwo wybrał wybory na gubernatora stanu i sprawował ten urząd w latach 1853-1857. Jako gubernator wykazał się sprawnością i energią przy rozbudowie sieci kolejowej w swym stanie. Po wygaśnięciu mandatu był do roku 1861 komisarzem Banku Stanowego. 28 lutego tegoż roku został wybrany przewodniczącym Konferencji Stanu Missouri, która głosowała przeciw secesji.
Udział w wojnie secesyjnej.
Price początkowo był przeciwny secesji Missouri, ale gdy Francis Blair i gen. Nathaniel Lyon zajęli należący do milicji stanowej Camp Jackson w Saint Louis, Price zmienił przekonania. W maju 1861 roku został mianowany przez gubernatora Jacksona dowódcą nowo utworzonej Gwardii Stanowej Missouri. Prowadził swych młodych rekrutów (którzy przezywali go pieszczotliwie „Papciem”) w kampanii, która miała zapewnić przynależność Missouri do Konfederacji. Jedną z najważniejszych bitew tej kampanii była I bitwa pod Lexington, podczas której Price pokonał siły Unii płk. Mulligana i zajął miasto dla Południa, aczkolwiek tylko tymczasowo.
Price został przyjęty 6 marca 1862 do armii konfederackiej w stopniu generała-majora włączając swoją Gwardię Stanu Missouri w szeregi Armii Zachodu. Najbardziej znaczącymi starciami wojny secesyjnej, w jakich uczestniczył, były: bitwa nad Wilson’s Creek, wspomniana I bitwa pod Lexington, bitwa pod Pea Ridge, II bitwa o Corinth, bitwa pod Helena, bitwa pod Westport, bitwa pod Carthage, bitwa pod Prairie D'Ane, bitwa pod Fort Davidson, bitwa pod Westport i bitwa nad Mine Creek. Jakkolwiek poświęcił się całkowicie sprawie Południa, operacje militarne widział zawsze pod kątem wyzwolenia Missouri. Początkowo odnosił spore sukcesy, ale jego ostatnie bitwy, wobec mnożących się przeciwieństw, były w większości przegrane.
Po wojnie.
Price nie skapitulował jak inni dowódcy armii konfederackiej, lecz na czele resztek swej armii przekroczył granicę meksykańską. Tam bez powodzenia zabiegał o przyjęcie do służby w wojsku cesarza Maksymiliana.
Był przywódcą konfederackiej kolonii w miejscowości Carlota, w stanie Veracruz. Gdy kolonia okazała się niewypałem, Price – biedny i chory – wrócił do Missouri. Zmarł na cholerę w Saint Louis i został pochowany tamże, na cmentarzu Bellefontaine.

</doc>
<doc id="1488192" url="https://pl.wikipedia.org/wiki?curid=1488192" title="23 Ochotniczy Pułk Piechoty Illinois">
23 Ochotniczy Pułk Piechoty Illinois

23 Ochotniczy Pułk Piechoty Illinois (ang. "23rd Illinois Volunteer Infantry Regiment"), zwany również "Brygadą Irlandzką", był jednym z licznych ochotniczych pułków piechoty, które służyły w armii Unii podczas wojny secesyjnej w latach 1861-65.
23 Pułk Piechoty z Illinois został zorganizowany w Chicago i wcielony do armii 15 czerwca 1861 roku.
Pułk został rozwiązany i skreślony z ewidencji 24 lipca 1865 roku.
W okresie pełnienia służby pułk stracił 4 oficerów i 50 żołnierzy poległych w akcjach bojowych lub zmarłych z ran oraz 2 oficerów i 93 żołnierzy, którzy zmarli w wyniku chorób, wypadków itp przyczyn, co daje ogólną liczbę 149 strat.
Dowódcami pułku byli:

</doc>
<doc id="1488195" url="https://pl.wikipedia.org/wiki?curid=1488195" title="Jan Vincent-Rostowski">
Jan Vincent-Rostowski



</doc>
<doc id="1488196" url="https://pl.wikipedia.org/wiki?curid=1488196" title="Stanisław Jaskułka (aktor)">
Stanisław Jaskułka (aktor)

Stanisław Jaskułka (ur. 16 października 1948 w Nowym Targu) – polski aktor teatralny i filmowy.
Życiorys.
Ukończył Państwową Wyższą Szkołę Teatralną w Krakowie w 1971. Pracował w Bałtyckim Teatrze Dramatycznym w Koszalinie (1971-1972), Teatrze im. Juliusza Osterwy w Lublinie (1972-1975), Teatrze Współczesnym we Wrocławiu (1975-1979 i Teatrze im. Stefana Jaracza w Łodzi (1979-1995).
Występował w wielu filmach i serialach telewizyjnych, m.in. "Plebania", "Wyrok na Franciszka Kłosa", "Autoportret z kochanką". Jest także aktorem dubbingowym. W 1989 roku odznaczony Srebrnym, a w 2005 Złotym Krzyżem Zasługi. Ponadto do dnia dzisiejszego Stanisław Jaskułka czynnie udziela się w organizacji zawodów psich zaprzęgów jako prowadzący całą imprezę. Od wielu lat jest również konferansjerem podczas Europejskich Nadbużańskich Spotkań Folklorystycznych w Sokołowie Podlaskim, Festiwalu Wielu Kultur i Narodów "Z Wiejskiego Podwórza" w Czeremsze i Majówki w Parku Szczęśliwickim na Ochocie w Warszawie (zawsze w ludowym stroju góralskim z Podhala i z zapowiedziami w tej gwarze).

</doc>
<doc id="1488197" url="https://pl.wikipedia.org/wiki?curid=1488197" title="Stanisław Jaskułka">
Stanisław Jaskułka

Imię i nazwisko to noszą m.in.:

</doc>
<doc id="1488202" url="https://pl.wikipedia.org/wiki?curid=1488202" title="Aage H. Andersen">
Aage H. Andersen

Aage H. Andersen (ur. 1 lipca 1892, zm. 27 lutego 1968) – duński nazistowski i antysemicki publicysta, pisarz i działacz polityczny.
W 1933 roku wstąpił do Narodowej Partii Socjalistycznej. Wkrótce przeszedł do Narodowosocjalistycznej Duńskiej Partii Robotniczej (DNSAP) Fritsa Clausena. Po przegranych wyborach parlamentarnych w 1935 roku, w październiku tego roku założył nazistowską Narodową Socjalistyczną Partię Robotniczą (NSAP), zostając jej przywódcą. Był znany ze swoich wystąpień antyżydowskich, za co w 1938 roku został skazany na karę 80 dni więzienia. W późniejszym okresie kilkakrotnie karano go za antysemickie wypowiedzi. Pisał też książki o charakterze antysemickim (m.in. w 1939 roku przetłumaczył na duński i wydał „Protokoły mędrców Syjonu”). Od maja tego roku współpracował z antysemickim magazynem „Kamptegnet”. W okresie okupacji niemieckiej prowadził kolaborację z Niemcami. W styczniu 1941 roku wznowił kontakty z DNSAP, stając na czele Racepoltisk Centralkontor (Centralne Biuro Polityki Rasowej). 31 października tego roku powołał Duńską Ligę Antyżydowską (DAL). Od grudnia 1943 roku do grudnia 1944 roku redagował pismo „Racetjenesten”, zamieszczające antysemickie artykuły. 20 maja 1944 roku został wydalony z DNSAP, po czym stanął na czele Centralkontor for Racespørgsmål (Centralne Biuro ds. Rasy) Korpusu Schalburga. Po zakończeniu wojny został aresztowany, po czym 19 sierpnia 1947 roku skazany na karę 8 lat więzienia. W lutym 1948 roku skazano go ponadto na karę 10 lat więzienia.

</doc>
<doc id="1488204" url="https://pl.wikipedia.org/wiki?curid=1488204" title="Dirck-Ingvard Bonnek">
Dirck-Ingvard Bonnek

Dirck-Ingvard Bonnek (ur. 20 sierpnia 1909 w Ramstrup, zm. 20 sierpnia 1943 w rejonie wsi Gurinowka) – duński wojskowy (porucznik), dowódca 2 kompanii Frikorps Danmark, a następnie oficer SS-Panzergrenadier-Regiment "Westland" podczas II wojny światowej
Służył w duńskiej marynarce wojennej, dochodząc do stopnia Kaptajnløjtnanta. Po zajęciu Danii przez wojska niemieckie 9 kwietnia 1940 r., podjął kolaborację z okupantami. 18 stycznia 1941 r. został członkiem Narodowosocjalistycznej Duńskiej Partii Robotniczej (DNSAP) Fritsa Clausena. Latem tego roku wstąpił ochotniczo do Frikorps Danmark, uzyskując 18 sierpnia stopień SS-Hauptsturmführera. Wiosną 1942 r. przeszedł szkolenie oficerskie w SS-Junkerschule w Bad Tölz, po czym został wysłany na front wschodni. Objął dowodzenie 2 kompanii. W październiku 1942 r. został odkomenderowany do Danii do szkoły wojskowej SS w Høveltegård, w której rozpoczął służbę. W listopadzie tego roku stanął na czele bojówek DNSAP. Po zamknięciu szkoły w styczniu 1943 r., w maju tego roku został wezwany do Berlina. Następnie powrócił na front wschodni, gdzie został oficerem 1 batalionu SS-Panzergrenadier-Regiment "Westland" w 5 Dywizji Pancernej SS "Wiking". 20 sierpnia 1943 r. zginął w ciężkich walkach w rejonie wsi Gurinowka.
Linki zewnętrzne.
Biografia Dircka-Ingvarda Bonneka (jęz. duński)

</doc>
<doc id="1488207" url="https://pl.wikipedia.org/wiki?curid=1488207" title="Óscar Julián Ruiz">
Óscar Julián Ruiz



</doc>
<doc id="1488208" url="https://pl.wikipedia.org/wiki?curid=1488208" title="Jerzy Adam Forster">
Jerzy Adam Forster



</doc>
<doc id="1488210" url="https://pl.wikipedia.org/wiki?curid=1488210" title="Neo">
Neo



</doc>
<doc id="1488213" url="https://pl.wikipedia.org/wiki?curid=1488213" title="Lighthouse Family">
Lighthouse Family

Lighthouse Family – brytyjski zespół grający pop, soul, R&amp;B i easy listening. Brytyjski duet, który zyskał na znaczeniu na początku lat 90. Wokalista i klawiszowiec Paul Tucker założyli go w 1993 roku w Newcastle upon Tyne po spotkaniu w czasie studiów na uniwersytecie, a obaj pracowali w tym samym barze. Ich debiutancki album , wydany w 1995 roku, sprzedał się w ponad 1,8 miliona egzemplarzy w samej Wielkiej Brytanii i stał się popularnym duetem, słuchanym w całej Europie.
Są dobrze znani z utworów takich, jak ", ", ", " i "", która również osiągnęła numer 1 na australijskiej liście przebojów.
Pierwszy studyjny album tego duetu został wydany po 18 latach, 5 lipca 2019 - "Blue Sky in Your Head." Dwukrotnie przesuwano datę premiery z 3 maja i 10 maja 2019 roku.
Kariera.
Formacja i nagrywanie płyt.
Zarówno Baiyewu i Tucker pracowali w barach, kiedy się poznali; razem nagrali dema wielu napisanych przez Tuckera piosenek pod koniec lat 80. Wśród nich demo "Ocean Drive" zwróciło uwagę dyrektora Polydor Records A&amp;R Collina Barlow, który w 1993 roku podpisał z zespołem umowę.
W następstwie recesji gospodarczej Wielkiej Brytanii, brytyjskie wytwórnie płytowe nagrywały wówczas artystów, których celem było osiągnięcie krótkoterminowego zysku. W przeciwieństwie do tego, Barlow w wywiadzie dla "The Times", spodziewał się, że zespół przetrwa "dziesięć lat lub dłużej". W momencie wydania pierwszego albumu, inwestycje Polydor'a w zespół wyniosły £250,000. Zatrudnienie producenta Mike'a Peden zostało opisane jako "wielkie wydatki", a teledyski były kręcone za oceanem w Los Angeles i Las Vegas.
Sukces komercyjny.
Główny singiel "Lifted", miał audycję w BBC Radio One oraz w wielu lokalnych stacjach BBC Radio, a "The Chart Show" wyemitował teledysk. Mimo to, nie przełożyło się to na znaczną sprzedaż singli oraz albumów w 1995 roku; tak było do czasu ponownego wydania "Lifted" w 1996 roku, który znalazł się w pierwszej piątce brytyjskiej listy przebojów UK Singles Chart, a "Ocean Drive", który był usunięty, dodano i pokrył się sześciokrotną platyną do końca roku 1997, spędzając 154 tygodnie na brytyjskiej liście przebojów UK Albums Chart. Kolejny album "Postcards from Heaven" osiągnął podobny status w 1997 roku.
Lighthouse Family zmniejszyło swój rozwój na początku 2003 roku, z powodu jak to nazwali: "ciężki harmonogram promocji" po wydaniu "Whatever Gets You Through the Day" w 2001 roku. Doprowadziło to obu do prowadzenia indywidualnych promocji. Baiyewu stał się artystą solowym., kiedy Tucker dołączył do zespołu rockowego, The Orange Lights.
Powrót.
W listopadzie 2010 duet ogłosił, że reaktywują Lighthouse Family i odbył pełną trasę koncertową po Wielkiej Brytanii i Irlandii w lutym i marcu 2011. To było pierwsze wystąpienie Lighthouse Family po ośmiu latach. Podczas wywiadu w telewizyjnym programie śniadaniowym "BBC Breakfast" 17 stycznia 2001, Lighthouse Family ujawnili, że wciąż rozmawiają ze sobą w wolnym czasie i nie ma obecnie określoneo terminu wydania nowego albumu. Jednakże, Tucker wspomniał, że zespół miał "kieszenie... pełne piosenek".
Duet planował wydać album "Blue Sky in Your Head" 3 maja 2019, reprezentowany przez singiel "My Salvation" 21 marca. Jednakże wydanie zostało opóźnione aż do 5 lipca 2019. "Blue Sky in Your Head" jest pierwszym albumem wydanym po 18 latach. 
Lighthouse Family ogłosiło wielodniową trasę koncertową po Wielkiej Brytanii zaczynającą się w listopadzie 2019 roku.

</doc>
<doc id="1488220" url="https://pl.wikipedia.org/wiki?curid=1488220" title="Joerg Haider">
Joerg Haider



</doc>
<doc id="1488222" url="https://pl.wikipedia.org/wiki?curid=1488222" title="Violeta Szekely">
Violeta Szekely

Violeta Szekely, z domu Beclea (ur. 26 maja 1965 w Dolheştii Mari w okręgu Suczawa) – rumuńska lekkoatletka, medalistka olimpijska.
Specjalizowała się w biegach średniodystansowych, zwłaszcza w biegu na 1500 metrów. Dwukrotnie startowała w letnich igrzyskach olimpijskich. W Barcelonie (1992) odpadła w półfinale biegu na 1500 metrów, za to w Sydney (2000) zdobyła na tym dystansie srebrny medal.
Zakończyła karierę w 2002.
Największe osiągnięcia.
bieg na 1500 metrów.
Zdobywała sześciokrotnie mistrzostwo Rumunii: na 800 metrów w 1993 i 1994 oraz na 1500 metrów w 1990, 1991, 1993 i 1994. W latach 1995–1998 nie startowała w oficjalnych zawodach z powodu dyskwalifikacji z powodu dopingu.

</doc>
<doc id="1488224" url="https://pl.wikipedia.org/wiki?curid=1488224" title="Morawski">
Morawski



</doc>
<doc id="1488225" url="https://pl.wikipedia.org/wiki?curid=1488225" title="2008 TC₃">
2008 TC₃



</doc>
<doc id="1488229" url="https://pl.wikipedia.org/wiki?curid=1488229" title="Igor Anton">
Igor Anton



</doc>
<doc id="1488232" url="https://pl.wikipedia.org/wiki?curid=1488232" title="The Birds of America">
The Birds of America

The Birds of America – książka amerykańskiego przyrodnika i malarza Johna Jamesa Audubona, zawierająca rysunki i opisy naukowe szeregu gatunków ptaków występujących na terenie Stanów Zjednoczonych. Tła dla rysunków ptaków wykonała Maria Martin Bachman. Po raz pierwszy opublikowano ją jako serię wydawniczą między 1827 a 1838 rokiem.
Praca ta składała się z naturalnych rozmiarów odbitek wykonanych z rzeźbionych płyt o wymiarach ok. 39×26 cali (99×66 cm). Oryginalne wydanie wykonane było techniką akwatinty przez Havellów (juniora i seniora). Doskonale zachowana kopia osiągnęła na aukcji w Christie’s w marcu 2000 cenę 8 802 500 USD, co było najwyższą ceną, jaką kiedykolwiek zapłacono za drukowaną książkę. W grudniu 2010 za pierwsze wydanie "The Birds of America" zapłacono 11,5 mln dolarów.
Oryginały wszystkich 435 znanych ilustracji Johna Jamesa Audubona przechowywane są w New-York Historical Society w Nowym Jorku. Oryginał książki znajduje się w posiadaniu Biblioteki Parlamentu Kanady.
Tomy.
Seria ukazała się w 4 tomach:

</doc>
<doc id="1488235" url="https://pl.wikipedia.org/wiki?curid=1488235" title="Kancelarya">
Kancelarya

Kancelarya – polska grupa pop-rockowa. Muzycy zasłynęli utworem „Zabiorę cię”. Piosenka została wykorzystana w serialu "39 i pół".
Muzycy występujący w zespole.
W zespole grali też:
Dyskografia.
Tracklista:

</doc>
<doc id="1488237" url="https://pl.wikipedia.org/wiki?curid=1488237" title="Tour de Suisse 2008">
Tour de Suisse 2008

72. edycja Tour de Suisse odbyła się w dniach 14-22 czerwca 2008 roku. Trasa tego szwajcarskiego, dziewięcioetapowego wyścigu liczyła 1411 km ze startem w Langnau im Emmental i metą w Bernie.
Zwyciężył reprezentant Czech Roman Kreuziger z grupy Liquigas. Polacy w tym wyścigu nie startowali.

</doc>
<doc id="1488241" url="https://pl.wikipedia.org/wiki?curid=1488241" title="Osiedla Chełma">
Osiedla Chełma

Osiedla Chełma – podział miasta Chełm na jednostki pomocnicze samorządu.
Historia.
Chełm, miasto na prawach powiatu, założone w 1392 r. na zachodnim zboczu Górki Katedralnej w oparciu o przywilej lokacyjny na prawie magdeburskim – dopiero w okresie ostatnich 150 lat odnotował trzy okresy intensywnego rozwoju, którym zawdzięcza dzisiejszą strukturę przestrzenną miasta, wykraczającą poza średniowieczne wały miejskie. Pierwszy, w drugiej połowie XIX w. związany był z budową i otwarciem w 1877 r. linii Kolei Nadwiślańskiej łączącej Mławę przez Warszawę, Lublin, Chełm z Kowlem, a następnie z budową i otwarciem w 1886 r. połączenia kolejowego z Brześciem. Dzięki nim Chełm zyskał nie tylko stację z dworcem kolejowym, ale również duży kompleks koszar dla blisko pięciotysięcznego garnizonu dwóch pułków piechoty 65 Moskiewskiego i 66 Butryskiego, założony przy trakcie lubelskim ok. 1,5 km od miasta. A równocześnie po stronie wschodniej (też ok. 1,5 km od miasta), duży kompleks szpitala wojskowego o znaczeniu regionalnym, przy trakcie hrubieszowskim pod Borkiem. Istotnie zwiększyło to strategiczne znaczenie Chełma, gospodarcze i militarne. Liczba mieszkańców potroiła się do 1900 r., a w 1912 r. Chełm został stolicą nowo utworzonej guberni chełmskiej, której rozwój przerwała jednak wkrótce I-wojna.
Po odzyskaniu niepodległości Chełm odnotował drugi okres intensywnego rozwoju, związany z przekazaniem miastu państwowych terenów Starostwa Obłonie. W ramach aspiracji i starań o przeniesienie do Chełma ważnych urzędów państwowych, ówczesne władze miasta zleciły w 1925 r. rozplanowanie na tych terenach odważnej koncepcji rozbudowy miasta i budowy na obszarze 432 ha wielkiej modernistycznej dzielnicy Nowe Miasto, 7-krotnie przekraczającej obszar miasta istniejącego, Tak odważna wizja rozwoju miasta ze strony ówczesnych władz przekonała też Ministra Komunikacji do podjęcia w 1928 r. decyzji o przeniesieniu z Radomia do Chełma siedziby Wschodniej Okręgowej Dyrekcji Kolei Państwowych i rozpoczęcia budowy osiedla kolejowego dla pracowników Dyrekcji w północnej części nowej dzielnicy. Mimo że do przeniesienia Dyrekcji nie doszło, to jednak dzięki indywidualnym inwestycjom mieszkańców Chełma w obszarze nowych osiedli dzielnicy Nowe Miasto, liczba mieszkańców podwoiła się w dwudziestoleciu międzywojennym, a dalszy rozwój znów przerwała wojna. Trzeci okres intensywnego rozwoju miasta, już po II-wojnie, związany był z lokalizacją w Chełmie w latach 50. XX w. największej wówczas polskiej Cementowni Chełm z odkrywkową kopalnią kredy w obszarze Góry Antonińskiej i folwarku Antonin po wschodniej stronie miasta. W tym okresie liczba mieszkańców ponownie podwoiła się od II-wojny, osiągając pod koniec lat 70. liczbę 50 tys. mieszkańców.
Te trzy okresy intensywnego rozwoju miasta na przestrzeni ostatnich 150 lat, utworzyły szereg struktur przestrzennych i miejsc, których podziały i nazwy funkcjonują do dziś w mowie potocznej utrwalone historią i zwyczajem, odzwierciedlając faktyczne podziały historyczne i chronologiczny rozwój miasta. Od 2003 r. istnieją jednak dwa odmienne podziały odwołujące się do tych samych nazw historycznych, od kiedy równolegle do podziału zwyczajowego wprowadzono do Statut Miasta podział administracyjny na osiedla-jednostki pomocnicze samorządu miasta, odbiegający istotnie od podziałów geograficznych i historycznych.
Podział administracyjny.
Miasto Chełm zgodnie z § 75 Statutu Miasta Chełma, jest podzielone na dziesięć osiedli-jednostek pomocniczych samorządu miasta, posiadających własne Rady Osiedla:
Podział geograficzno-historyczny.
Poza nowym podziałem administracyjnym na dziesięć osiedli-jednostek pomocniczych samorządu (2003), w Chełmie funkcjonują równolegle nieformalne, geograficzne, etymologiczne i historyczne podziały i nazwy miejsc, jednostek lub osiedli, pochodzące od nazw jurydyk, wsi, osad, kolonii, folwarków, właścicieli albo zarządców, bądź nazw charakterystycznych elementów naturalnych lub obiektów, jak wzniesienia, doliny, lasy, łąki, mokradła, młyny, wiatraki, itp. Niegdyś określały oddzielne miejsca, tereny, osady lub obiekty, o które na przestrzeni lat sukcesywnie rozszerzano granice administracyjne miasta.
Poniższa lista odzwierciedla nieformalny podział miasta na strefy i mniejsze jednostki (obszary i miejsca) określane nazwami historycznymi, utrwalonymi zwyczajem w pamięci i mowie potocznej przynajmniej części mieszkańców w rejonach, których te nazwy dotyczą:
, ul. Wojsławicką dzielnicą Nowe Miasto i południową granicą miasta z terenami wsi Zawadówka, kol. Żółtańce, kol. Pokrówka i wsi Strupin Łanowy w Gminie Chełm:
Powyższa lista nie jest wyczerpująca, a podziały między tymi jednostkami i miejscami nie są ostre, ani jednoznaczne. Niektóre z nazw posiadają synonimy lub bliskoznaczne warianty etymologiczne, jak np. nowa urzędowa nazwa "Białawin" wypierająca historyczną nazwę Bieławin, lub urzędowa nazwa "Malowane" określająca rejon rozstaju dróg, przy którym stała Malowana Karczma. Dziś Stare Miasto określane jest także "Chełmską Starówką", podobnie jak historyczna Górka Katedralna określana bywa "Górą Chełmską", a ostatnio również "Górą Zamkową". Często stosowanym synonimem nazwy Śródmieście bywa różnie lokalizowane "Centrum", najczęściej mające jednak mniejszy zasięg niż Śródmieście.

</doc>
<doc id="1488243" url="https://pl.wikipedia.org/wiki?curid=1488243" title="Świadkowie Jehowy w Czarnogórze">
Świadkowie Jehowy w Czarnogórze

Świadkowie Jehowy w Czarnogórze – społeczność wyznaniowa w Czarnogórze, należąca do ogólnoświatowej wspólnoty Świadków Jehowy, licząca w 2022 roku 341 głosicieli, należących do 7 zborów. W 2022 roku na dorocznej uroczystości Wieczerzy Pańskiej zgromadziły się 884 osoby. Działalność miejscowych głosicieli koordynuje Biuro Oddziału w Belgradzie w Serbii. Biuro Krajowe mieści się w Podgoricy.
Historia.
Królestwo Jugosławii.
Działalność na terenie Królestwa Jugosławii zapoczątkowano w latach 20. XX wieku. W następnym dziesięcioleciu szeregi Świadków Jehowy na terenie Jugosławii zasilili współwyznawcy z Niemiec, którzy na skutek zaciekłych prześladowań opuścili swoją ojczyznę. W okresie tym w Czarnogórze głosił Alfred Tuček. Wyświetlano film "Dramat stworzenia".
W roku 1941 na wyznawców spadły ostre prześladowania, a po II wojnie światowej niektórzy zostali umieszczeni w komunistycznych więzieniach (do roku 1952).
9 września 1953 roku społeczność Świadków Jehowy w Jugosławii została uznana prawnie.
W 1967 roku w kongresie pod hasłem „Dzieło czynienia uczniów” w Klagenfurcie uczestniczyło 889 głosicieli z terenu całej Jugosławii. W 1968 roku kolejny kongres pod hasłem „Dobra nowina dla wszystkich narodów” dla Świadków Jehowy z Jugosławii odbył się w Villach, a w 1969 roku pod hasłem „Pokój na ziemi” – w Norymberdze. Austriackie Biuro Oddziału umacnianiało współwyznawców pod względem organizacyjnym.
Dzięki działalności pionierów z innych części Jugosławii około roku 1980 zaczęto organizować zebrania w Podgoricy, na terenie dzisiejszej Czarnogóry.
Od 16 do 18 sierpnia 1991 roku w Zagrzebiu, odbył się pierwszy w Jugosławii kongres międzynarodowy pod hasłem „Lud miłujący wolność Bożą”, na którym obecnych było 14 684 osób – wyznawcy z całego kraju i delegaci z 15 państw.
Federalna Republika Jugosławii.
W okresie istnienia Federalnej Republiki Jugosławii (w latach 1992–2003) na jej terenie liczba głosicieli Świadków Jehowy wzrosła z około 2000 w roku 1992 do około 4000 w latach 1999–2002.
Przed 1992 działała grupa Świadków w Herceg Novi; później powstała tam Sala Królestwa, z której w 2008 roku korzystał zbór liczący 25 głosicieli.
W 1996 roku zbór w Nikšiciu rozpoczął budowę Sali Królestwa. Jednak do jej wstrzymania doprowadził miejscowy pop, który wraz z grupą około 200 ludzi, uzbrojonych w broń palną, wdarł się na plac budowy, po czym ludzie ci zaczęli rozbierać wznoszony budynek. Policja nie podjęła interwencji. W 2000 roku znaleziono inne pomieszczenie na chrześcijańskie zebrania, jednak budynek ten został podpalony, a odbudowany dopiero w roku 2001.
W Podgoricy niewielka grupa głosicieli spotykała się na początku lat 90. Po roku 1997 otwarto Salę Królestwa dla dwóch zborów wraz z pomieszczeniem mieszkalnym dla pionierów specjalnych, a także zadaszony parking, gdzie odbywają się kongresy dla wyznawców z całego kraju.
Serbia i Czarnogóra.
Przez cały okres istnienia federacji Serbii i Czarnogóry (w latach 2003–2006) działalność kaznodziejską na jej terenie prowadziło około 3900–4000 głosicieli.
Czarnogóra.
Po proklamowaniu niepodległości przez Czarnogórę (3 czerwca 2006) Świadkowie Jehowy na terenie tego kraju nadal działali pod nadzorem Komitetu Kraju w Belgradzie w Serbii, jednak począwszy od roku służbowego 2007 sprawozdania z ich działalności publikowane są osobno dla każdego z tych krajów. 25 kwietnia 2020 roku Mark Sanderson, członek Ciała Kierowniczego ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku chorwackim (oraz serbskim). W związku z pandemią COVID-19 zorganizowano specjalne zebranie w trybie wideokonferencji. W Czarnogórze, Bośni i Hercegowinie, Chorwacji oraz Serbii uczestniczyło w nim łącznie 12 705 osób.
W maju 2016 roku na terenie Czarnogóry działało 6 zborów w 5 miejscowościach: Podgorica (2 zbory), Nikšić, Bjeliši (w pobliżu Baru), Tivat i Herceg Novi. Zebrania zborowe odbywają się w języku czarnogórskim i rosyjskim.
Sytuacja prawna.
W Czarnogórze nie ma religii państwowej. Wspólnoty religijne są – zgodnie z konstytucją – oddzielone od państwa, wolne i równouprawnione w wykonywaniu działalności religijnej.
Świadkowie Jehowy działają w Czarnogórze jako jedna z wielu zarejestrowanych wspólnot religijnych.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1488246" url="https://pl.wikipedia.org/wiki?curid=1488246" title="Historia Chełma">
Historia Chełma

Historia Chełma – na podstawie badań archeologicznych, przeprowadzonych w takich miejscowościach jak m.in. Łowcza, Bukowa, Okuninka stwierdzono, że początki osadnictwa na ziemiach, na których znajduje się Chełm, sięgają epoki paleolitycznej (ok. 30 tys. lat p.n.e.). Odkryte przedmioty wskazują, że istniał tu nieprzerwany ciąg osadniczy na przestrzeni kolejnych epok. Na terenie samego Chełma osadnictwo rozpoczęło się na początku naszej ery. Mieszkała tu wówczas ludność kultury przeworskiej. W X wieku na Wysokiej Górce istniał gród drewniano-kamienny. Na przełomie VII i VIII wieku tereny miasta obejmował związek plemienny Lędzian z siedzibą w Sandomierzu. Tereny międzyrzecza Wieprza i Bugu zostały wzmocnione przez wybudowanie sieci grodów – nazwanych później Grodami Czerwieńskimi.
Pierwsza wzmianka Chełma, początki osadnictwa i przynależności państwowej.
W 981 roku Chełm został zdobyty na Lachach (Polakach) przez ruskiego księcia Włodzimierza i wszedł w skład Rusi Kijowskiej.
Grody Czerwieńskie wraz z Chełmem zostały na krótko w latach 1018–1031 odbite przez Bolesława Chrobrego.
Pierwsza wzmianka o Chełmie pochodzi z Kroniki Nikona, gdzie wśród modlących się nad relikwiami świętych w Kijowie prawosławnych biskupów wymieniany jest biskup Jan z Chełma. Zdarzenie to miało mieć miejsce w roku 1072.
Polska zorganizowała kolejną wyprawę w latach 1073–1074. Władający Chełmem kniaź Grzegorz w obliczu zbliżającej się wojny rozpoczął z Bolesławem Śmiałym układy. W wyniku rozmów Grzegorz zatrzymał Chełm jako lenno.
Już przed tą datą okolice Chełma były zasiedlone. Początek osadnictwa z czasów późnego paleolitu (ok. 10 tys. lat temu) potwierdzają wykopaliska z terenu miasta i okolic. Chełm leży, na terenie na którym w starożytności władali celtyccy Lugiowie, później (II-V w.) germańscy Goci, zeslawizowani Sarmaci (Biała Chorwacja) i zachodniosłowiańscy Lędzianie.
Istniała tu być może osada Lendzian.
Istnieją przypuszczenia, że Góra Chełmska była być może miejscem kultu pogańskiego.
Przynależność okolic Chełma do formujących się w X wieku państw Polski i Rusi Kijowskiej jest do dziś tematem debaty historycznej. Historia wczesnośredniowiecznego Chełma jest najprawdopodobniej związana z losami tzw. Grodów Czerwieńskich, ziem, do których większość historyków zalicza także okolice Chełma i które od końca X wieku tworzyły pogranicze polsko-ruskie. Staroruska kronika „Powieść minionych lat” wymienia podbicie ziem Lachów (Polaków). Jak pisał Nestor: „wyprawił się Włodzimierz na Lachów i zabrał im Przemyśl, Czerwień i inne grody” czyli "...Przemyśl, Czerwińsk i inne..."zdobyte przez Włodzimierza Wielkiego w 981 roku. Wtedy również okolice Chełma stały się częścią Rusi Kijowskiej. Zagadkowe jest czy Lachowie byli niezależnym plemieniem, czy ich ziemie wchodziły już w skład państwa Mieszka I. Prawdopodobne jest, że wcześniej, do roku 981, tereny te należały do państwa Mieszka I. W 981 Chełm był krótko pod zwierzchnictwem czeskim, a następnie polskim W latach 981-1018 zajmowała go Ruś Kijowska. W czasie wyprawy wojennej w 1018 r. odbił te tereny Bolesław Chrobry podczas wyprawy na Kijów. Potwierdza to ta sama kronika, opisując zdobycie Grodów Czerwieńskich przez Bolesława Chrobrego w roku 1018.
Średniowiecze.
W 1018–1031 Grody Czerwieńskie posiadała Polska, do czasu ich ponownego opanowania przez Jarosława Mądrego w 1031 r. i przesiedleniu na te tereny ludność ruskiej. Z powrotem przyłączył ten gród Bolesław Szczodry w 1069 r., a w 1073 r. wyprawił się na Kijów tocząc boje z Włodzimierzem II Monomachem i uzależniając go czasowo od Polski. Polska zorganizowała wyprawę w latach 1073–1074. Władający Chełmem kniaź Grzegorz w obliczu zbliżającej się wojny rozpoczął z Bolesławem Śmiałym układy. W wyniku rozmów zatrzymał Chełm w charakterze lenna. Grody Czerwieńskie utracił Władysław Herman i weszły one w skład Rusi Kijowskiej. Mścisław I Harald, zwany również Wielkim (ur. 1 czerwca 1076, zm. 14 kwietnia 1132) – wielki książę kijowski (1125–1132) umacniał swoją władzę na Rusi i m.in. nad Chełmem. Najpotężniejszym z władców Rusi był rządzący w końcu XIII w. w Kijowie, Haliczu i Włodzimierzu – ks. Roman Halicki – syn Mścisława Izjasławicza z dynastii Rurykowiczów. Zginął 19 czerwca 1205 w walce z Leszkiem Białym pod Zawichostem. Za jego rządów księstwo halickie i księstwo włodzimierskie z Grodami Czerwieńskimi przeobraziły się w odrębne państwo niezależne od Kijowa, który wówczas upadł, zniszczony przez księcia suzdalskiego. Dzięki temu Włodzimierz jako stolica i siedziba Romana Halickiego II Mścisławicza (1188–1205), został pierwszym miastem na Rusi.
Po śmierci Romana w 1205 r., w czasie małoletniości jego synów Daniela (1201–1264) i Wasylka, możnowładcy ruscy, za cenę ustępstw dla siebie powoływali na trony halicki i włodzimierski obcych władców. Sytuację miał rozstrzygnąć układ w 1214 r., dający tron w Haliczu węgierskiemu królewiczowi Kolomanowi, ożenionemu z polską księżniczką Salomeą, córką Leszka Białego. W dniu ślubu on miał lat 6, a ona 3. Leszek Biały uważając się za pana lennego Włodzimierza, nadał go swej córce Salomei i jej mężowi Kolomanowi. Ten ostatni koronował się w r. 1214 w Haliczu królem halicko-włodzimierskim i władał także Grodami Czerwieńskimi w latach 1214–1219. W r. 1219 przez bunt ruski został zmuszony do rezygnacji z tronu, a księstwa halickie i włodzimierskie dostały się pod władzę Daniela (zm. 1264), syna Romana, na okres rządów na który przypadają w pierwszej połowie, walki z Polską i Węgrami o tron, później zaś najazdy tatarskie.
Rozbicie dzielnicowe Polski wykorzystali książęta ruscy. Daniel Halicki – po babce Agnieszce Bolesławównej – prawnuk Bolesława Krzywoustego, został ogłoszony księciem włodzimierskim w 1229 r. i halickim. Po spustoszeniu Halicza przez Mongołów w 1233 r. przeniósł się z bratem Wasilkiem do Chełma w 1238 r., budując i umacniając gród wałami, zjednoczył na nowo ziemie Rusi Halicko-Wołyńskiej, którymi rządził ze swej rezydencji w Chełmie, czyniąc go stolicą Rusi Halicko-Wołyńskiej, a następnie Księstwa Chełmsko-Bełzkiego. Na Górze Chełmskiej ks. Daniel zbudował zamek, a ok. 1241 r., czyli po pierwszym najeździe tatarskim, przeniósł ze spalonego Uhruska do Chełma biskupstwo prawosławne. Ks. Daniel był fundatorem cerkwi Matki Bożej, św. Jana Złotoustego, Trójcy Świętej, św. św. Kosmy i Damiana. Od ok. 1240 roku Chełm był stolicą książąt halickich.
Po umocnieniu grodu wałami, Tatarzy nie mogli zdobyć Chełma, tylko niszczyli okolice. W latach 1241 i 1259–1260 miały miejsce I najazd mongolski na Polskę i II najazd mongolski na Polskę; Ziemię Chełmską pustoszyły siły mongolsko-tatarskie, mordując ludność, grabiąc i paląc zabudowania. Daniel, rządzący ze swej rezydencji w Chełmie, miał wielkie zamierzenia. Opanował Kijów, w 1239 roku, co było punktem wyjścia do odrodzenia dawnej potęgi. Daniel zamierzał rozpocząć wojnę z Mongołami, jednak to oni pierwsi zaatakowali i nakazali Danielowi – jako swemu poddanemu – zniszczenie umocnień; Włodzimierza, Łucka, Krzemieńca i Chełma. Powtarzające się napady tatarskie zmusiły Daniela do szukania pomocy w Rzymie. Papież Innocenty IV, aby wzmocnić jego pozycję polityczną wyraził zgodę na koronację. W 1247 roku na prośbę w Chełmie rządzącego księcia, papież Innocenty IV wziął w opiekę przed Tatarami ziemię Daniela i Wasylka, w tym i Chełm, ofiarując nawet koronę. Jednak dopiero po pożarze jaki w 1251 r. zniszczył doszczętnie Chełm i upadły warownie, w 1253 r. Daniel zawarł unię z Rzymem i przyjął koronę od legata papieskiego w Drohiczynie. Kniaź zmienił wyznanie wiary z prawosławnej na katolicką. Uroczystość koronacyjna w obrządku łacińskim odbyła się w Drohiczynie w 1253 r. Chełm przez krótki okres w czasie rozbicia dzielnicowego Polski stał się stolicą króla Rusi. W 1254 r. Daniel halicki z Towciwiłem zmuszeni byli zawrzeć z królem Litwy pokój. Na mocy tego porozumienia, wzmocnionego małżeństwem córki Mendoga z synem Daniela Szwarnem. Ruś Czarna z Nowogródkiem jako lenno Litwy została oddana Romanowi Daniłowiczowi.
Syn Daniela Szwarno w 1255 r. poślubił córkę Mendoga i w tymże roku uczestniczył z Chełmianami w wyprawie rusko-litewskiej na Lublin. Wasylko Romanowicz (ur. 1203, zm. 1269) – książę włodzimierski- syn księcia wołyńsko-halickiego Romana Halickiego i jego drugiej żony Anny, w roku 1260 prowadził oddziały złotoordyjskiego baskaka Burundaja w przedniej straży wyprawy przeciw Litwie. W kolejnej wyprawie Burundaja w 1261 namawiał do poddania się mieszkańców Chełma, a późną wiosną 1262 r. Szwarno brał udział w najeździe wielkiego księcia litewskiego Mendoga na Mazowsze.
W 1264 r. Szwarno wraz z Jaćwingami (lub Litwinami) wyruszył z Chełma i dokonał najazdu na Małopolskę, jednak podczas odwetu Bolesław Wstydliwy pokonał Jaćwingów i sprzymierzonych z nimi Rusinów pod Brańskiem. Klęska ta osłabiła nieugruntowaną jeszcze pozycję Szwarna na Rusi i w Chełmie, na rzecz Lwa Daniłowicza Halicza i Lwowa, popieranego przez Wasylka Romanowicza.
W 1264 roku spotkali się w Tarnowie: książę Rusi Halickiej Daniel Halicki z księciem polskim Bolesławem Wstydliwym i wspólnie dokonali rozgraniczeń księstw. W tym też roku ks. Daniel zmarł i został pochowany w podziemiach chełmskiej katedry, (gdzie potem spoczęły zwłoki jego syna Szwarno, i jego potomków).
Po śmierci Daniela (1264), Szwarno otrzymał Ziemię Chełmską i Bełską oraz sprawował w Chełmie jako w stolicy nominalne zwierzchnictwo nad Rusią halicko-wołyńską podzieloną zgodnie z wolą zmarłego władcy na cztery księstwa. Szwarno zmarł w 1269/1270 r. w Chełmie, gdzie też został pochowany w cerkwi Narodzenia NMP.
Lew Halicki (ur. ok. 1228, zm. ok. 1301), książę halicko-włodzimierski w latach 1293–1301, książę Halicza i Przemyśla 1264–1269, książę bełski (1245–1264). Rusią halicko-wołyńską rządził ze swej stolicy i rezydencji w Chełmie.
Był synem króla Daniela Halickiego. W 1247 poślubił Konstancję, córkę króla Węgier Beli IV, młodszą siostrę św. Kingi. Po śmierci Bolesława Wstydliwego zgłosił pretensje do tronu Polski (jako potomek Krzywoustego po kądzieli) i próbował zbrojnie opanować dzielnicę krakowską.
Książę Lew Halicki, który (po 32 latach) w 1272 r., przeniósł stolicę królestwa z Chełma do założonego przez ojca Lwowa – nazwanego tak na jego cześć, zginął w 1325 r. wraz z ks. Włodzimierzem, a jego syn Jerzy poległ w r. 1321, w walce z Giedyminem.
Potomkowie Daniela Romanowicza władali Chełmem do 1325 r. W tym czasie Polska przezwyciężyła rozbicie dzielnicowe i zainteresowała się ziemiami na wschodniej granicy. O dziedzictwo danielowe upomniał się książę mazowiecki Bolesław Trojdenowicz, kuzyn Władysława Łokietka.
W 1337 r. Księstwo wraz z Chełmem przeszło prawem pokrewieństwa na księcia mazowieckiego Bolesława Jerzego, panującego też na Rusi Czerwonej.
A potem tron halicki, przy poparciu Władysława Łokietka miał przypaść w udziale Kazimierzowi – w spadku po księciu mazowieckim Bolesławie Jerzym, który w zamian za pomoc, wyznaczył króla Polski Kazimierza Wielkiego na swego następcę. Mazowiecki krewniak Kazimierza Wielkiego – Jerzy II Trojdenowicz, zmarł w 1340 r. Jego otrucie przez bojarów w r. 1340, dało Polsce wygodny pretekst do przejęcia Rusi Czerwonej zgodnie z testamentem przez Kazimierza Wielkiego. Ale mimo tego król musiał siłą zdobywać Chełm. Początkowo miejscowe bojarstwo nie chciało się podporządkować. Dlatego też wyprawę ponowiono. Kampania ruska króla polskiego Kazimierza Wielkiego z lat 1340 i 1341, po bitwie pod Lublinem zakończyła się kompromisem. Przywódca bojarów ruskich Dymitr Detko uznał zwierzchnictwo Króla Polskiego, przyjmując tytuł "Namiestnika Królewskiego Rusi". Kazimierz Wielki wcielił bezpośrednio do Korony Ziemie Halickie, oraz poprzysiągł poszanowanie obyczajów zajętych ziem i wiary prawosławnej.
Iwonia z Goraja h. Korczak – sędzia Chełmski, poseł Kazimierza Wielkiego, – wydelegowany do Tatarów, tuż przed wojną z nimi, uzgodnił pokój.
W dziewięć lat później, po wojennych zmaganiach, Chełm znalazł się przejściowo pod panowaniem polskim.
W latach 1349–1387, trwały z przerwami walki o Chełm pomiędzy Polakami, Litwinami i Węgrami.
W 1349 r. prawem spadku posiadł te ziemie Kazimierz III Wielki i włączył do Królestwa Polskiego. W tym samym roku po raz kolejny je utracił.
Wreszcie 20 maja 1350 roku, udało się Kazimierzowi po bitwie pod Żukowem opanować niemal całą Ruś Halicko-Wołyńską, a w tym i Chełm. Kazimierz Wielki dążył, by zdobycze terytorialne umacniano przez wpływy religijne. Postanowił wystąpić do papieża w 1359 r. z prośbą o utworzenie w Chełmie biskupstwa katolickiego. Do inicjatywy króla odniósł się pozytywnie papież Innocenty VI. Terytorialnie diecezja obejmowała ziemię chełmską, księstwo bełzkie, część województwa lubelskiego i część województwa wołyńskiego. Na obszarze tym było od 500-600 osad miejskich i wiejskich.
Bp Tomasz z Sienna 20 maja 1359 został mianowany przez papieża Innocentego VI biskupem chełmskim, ale prawdopodobnie nie objął praktycznie urzędu, gdyż erygowanie diecezji przedłużało się, ze względu na spory pomiędzy Polską, Węgrami i Litwą o terytoria, na których diecezja miała powstać. Dominikanie przybyli do Chełma z Lublina w XIV w. i przy zbiegu ulic Szkolnej i Krzywej wznieśli niedużą świątynię i klasztor. Do ich obowiązków, oprócz pracy duszpasterskiej, należała opieka nad przyszpitalnym kościółkiem Św. Ducha i samym szpitalem ulokowanym poza murami miasta, przy trakcie lubelskim.
W latach 1366–1370 istniało Księstwo Chełmsko-Bełskie, ale równolegle podboju dokonywali Litwini i z mniejszymi efektami Węgrzy.
W roku 1375 dzięki interwencji biskupa przemyskiego Eryka z Winsen w Awinionie papież utworzył metropolię w Haliczu podporządkowując jej diecezje w Przemyślu, Włodzimierzu i diecezje w Chełmie.
W latach 1370–1377 – Księstwo Chełmsko-Bełskie było pod panowaniem litewskim. W 1377 – Ludwik Węgierski zorganizował zbrojną wyprawę na Litwę, ponieważ władający Chełmem i Bełzem bratanek Witolda nie składał mu hołdu lennego, który składał Kazimierzowi Wielkiemu. Wyprawę wsparł finansowo abp gnieźnieński Janusz Suchywilk, przeznaczając na nią 200 kop groszy. Król Polski Ludwik Węgierski (1370–1382) w lipcu 1377 r., w odwetowej wyprawie Polaków i Węgrów na Litwinów, pokonał ich i tym samym opanował księstwo halickie z Haliczem, Chełmem i Lwowem, oraz z zachodnią częścią Wołynia. Zarządcami Rusi Czerwonej Ludwik Luksemburczyk mianował zwykłych starostów węgierskich.
W dokumencie wydanym pod Bełzem 26 lipca 1377 król Ludwik Węgierski za zdobycie Chełma i Bełza, wynagradza najdzielniejszych rycerzy posiadłościami: m.in. Dymitra z Goraja. Od tego czasu tereny te pozostały przy Polsce, i ostatecznie zostały zatwierdzone po ślubie Jagiełły, przez Królową Jadwigę. (Pozostały tak, aż do rozbiorów, a potem w znacznej części wróciły pod władzę II RP).
W okresie walk polsko-litewskich w XIV w. przyłączone zostały do Korony grody, takie jak Chełm, Uhrusk, Wereszczyn, Szczekarew (później Krasnystaw), Horodło, Hrubieszów, Ratno, Bełz, Busk, Łopatyn, Brody, położone przeważnie na lewym brzegu Bugu. Podczas gdy reszta Wołynia należała do Litwy, z jego ziem zachodnich utworzono ziemię chełmską i województwo bełskie, których losy były już całkowicie odmienne od reszty Wołynia.
Kres wojnom położyło zawarte w 1386 r. małżeństwo królowej Jadwigi z Władysławem Jagiełłą, która rok później przyłączyła Ruś Czerwoną do Polski. 14 stycznia 1392 roku Chełm otrzymał od króla Władysława Jagiełły prawa miejskie magdeburskie i 100 łanów tj. 4320 mórg ziemi na prowadzenie osadnictwa i gospodarki rolnej.
Czasy Rzeczypospolitej.
Od czasu przyłączenia miasta na stałe do Polski, Chełm stanowił stolicę ziemi chełmskiej. Obejmowała ona m.in. Krasnystaw, Hrubieszów, Rejowiec, Zamość. Ziemia Chełmska, mimo że wchodziła w skład województwa ruskiego, posiadała autonomię równającą ją w prawach z województwami (z odrębnymi posłami na Sejm).
Na rządcę diecezji – biskupa chełmskiego wybrał Jagiełło swego spowiednika i doradcę Jana Zaborowskiego, nazwanego przez Jana Długosza, Biskupcem. Wdał się on w konflikt z biskupem krakowskim Zbigniewem Oleśnickim, którego przedmiotem była sprawa przyłączenia archidiakonatu lubelskiego (należącego do diecezji krakowskiej) – do biskupstwa chełmskiego, co wpłynęło by na znaczenie i rozwój Chełma. W tym akcie fundacyjnym świątyni Rozesłania św. Apostołów z 14 sierpnia 1417 r. przyłączył do biskupstwa 4 lub 5 wsi (Kumów – rezydencję biskupią, Pobołowice, Dobryniów oraz Plitniki albo Zagadce). W dwa lata później, przywilejem wydanym w Wolborzu 5 lipca 1419 r., uzyskał Jan Biskupiec dwie dalsze wioski (Łyszcz i Siedliszcze). Wreszcie ok. 1428 r. dobra biskupstwa zostały powiększone o jeszcze jedną wieś – Skierbieszów. Kolejną troską biskupa Jana Biskupca, po zapewnieniu podstaw materialnych diecezji, stała się sprawa zorganizowania kapituły, która podniosłaby rangę Chełma. Ale i tu główną przeszkodę stanowił brak środków materialnych do jej utrzymania. Sytuację uratował po raz kolejny Władysław Jagiełło, który dokumentem z 12 lipca 1429 r. ufundował kapitułę w Chełmie liczącą 2 prałatów i 10 kanoników, określił ich obowiązki, a także nadał im stosunkowo skromne uposażenie.
Biskup Jan Tarnowski w czasie swoich rządów przyczynił się do zabezpieczenia materialnych podstaw, warunkujących prawidłowe funkcjonowanie diecezji w Chełmie i zadbał o uposażenie kapituły, a także wyjednał u Kazimierza Jagiellończyka (1456 r.) przyznanie biskupom chełmskim dóbr wieczystych, w skład których weszły miejscowości Sawin i Skierbieszów i rozwijał działalność misyjną na Ziemi Chełmskiej. W tym celu sprowadził do diecezji dominikanów, których osiedlił w Skierbieszowie oddając im jednocześnie w użytkowanie wybudowany przez siebie kościół.
Bp Paweł z Grabowa objął w 1463 r. rządy w diecezji, której stolica – Chełm – jak twierdzi Jan Długosz – "jest w zupełnym upadku i należałoby ją przenieść do Hrubieszowa, miasta o większej liczbie ludności i lepiej urządzonego". Ciągłe najazdy ze wschodu i pożary spowodowały, że Chełm coraz bardziej podupadał. W związku z tym biskup Paweł powrócił do pomysłu Długosza i przedstawił Kazimierzowi Jagiellończykowi projekt przeniesienia stolicy biskupstwa. W 1466 roku, gdy zwołano sejmik ziemi chełmskiej w Wojsławicach, król wysłał swego delegata w celu zbadania sytuacji na miejscu. W dokumencie wydanym 28 kwietnia 1473 r. w Lublinie, gdy wielki pożar zniszczył Chełm, Król Polski zatwierdził tę zmianę, warunkując jednak jej wykonanie uprzednią zgodą Stolicy Apostolskiej. Prawdopodobnie konflikt istniejący pomiędzy papieżem Sykstusem IV, a Kazimierzem Jagiellończykiem spowodował, że plany biskupa nie zostały wprowadzone w życie.
Nie tylko w 1473 r. wielki pożar zniszczył Chełm, ale potem, co kilka lat, ten żywioł obracał gród w popiół. Bp Maciej ze Starej Łomży wyjednał u Kazimierza Jagiellończyka zgodę na przeniesienie katedry, kapituły i własnej rezydencji do Krasnegostawu. Prawa katedry otrzymał dotychczasowy krasnostawski kościół parafialny – pw. Wszystkich Świętych. Król wydał specjalny dokument w tej sprawie 26 czerwca 1490 r. Potrzebna w takich przypadkach zgoda Stolicy Apostolskiej została uzyskana prawdopodobnie za panowania Jana Olbrachta, w 1494 r. Pomimo zmiany stolicy biskupiej, zachowana została dawna nazwa Diecezji Chełmskiej.
Jan z Targowiska (biskup chełmski od 1485), z delegacją z Chełma, uczestniczył 15 września 1485 w ceremonii hołdu lennego hospodara mołdawskiego Stefana III Wielkiego przed królem Polski Kazimierzem IV Jagiellończykiem w Kołomyi.
W 1504 i w 1519 r. na Chełm napadli Tatarzy i mimo obrony, zorganizowanej przez Stanisława Kuropatwę (zm. 1520) – starostę i kasztelana chełmskiego, złupili miasto, które otoczone było drewnianym ogrodzeniem. Według dokumentów lustracyjnych chełmski gród, jeszcze w 1569 r. otoczony był drewnianym parkanem, ale już w 1616 r. dookoła miasta były już mury i wybudowano bramy m.in. Uściługską zwaną Brzeską. Mimo tego w XVII wieku miasto było wielokrotnie niszczone. O potrzebach tego grodu debatowano na sejmikach chełmskich, na których częstym delegatem królewskim był Mikołaj Sienicki (1521–1581), h. Bończa – świetny mówca. W dniach pierwszego bezkrólewia szlachta chełmska, zgromadzona w Krasnymstawie 17 czerwca 1572 r., utworzyła „Konfederację, albo Kaptur Ziemi Chełmskiej”. Stała się ona pierwowzorem dla innych ziem całej Rzeczypospolitej. Mieszkańcy Chełma w 1578 r. przeżyli tragiczny pożar niszczący klasztor dominikański i kościół Wniebowzięcia NMP. W 1579 r. sejmik chełmski obradował m.in. na temat tego żywiołu, na którym delegatem królewskim był Marcin Broniewski (zm. przed 31 marca 1593) z Bieździedzy. Grunty podominikańskie wydzierżawiło miasto, natomiast zrujnowane zabudowania zajęli Żydzi i na fundamentach kościoła zbudowali bożnicę.
Unia Cerkwi prawosławnej z Kościołem katolickim została zawarta w Brześciu w 1596 r. w czasie synodu, w którym wzięli udział obaj chełmscy biskupi: katolicki – Stanisław Gomoliński i prawosławny – Dionizy Zbirujski. W 1596 r. chełmski biskup prawosławny Dionizy Zbirujski przystąpił do Unii brzeskiej, uznając zwierzchnictwo papieskie i tym samym stworzono biskupstwo unickie. Katedra prawosławna w Chełmie, stała się katedrą unicką, a cudowny obraz Matki Boskiej ściągał pielgrzymów zarówno unitów, jak i katolików. Od 1596 do 1875 r. Chełm był siedzibą biskupstwa unickiego.
W 1628 roku biskupstwo unickie objął Metody Terlecki, który do Chełma sprowadził zakon bazylianów z przełożonym Jakubem Suszą z Mińska. W 1635 r. Władysław IV przywilejami zagwarantował unitom, posiadanie diecezji chełmskiej. W 1638 r. w oktawę Bożego Ciała w Chełmie, wybuchł wielki pożar. O podpalenie posądzano prawosławnych Kozaków. Kilka lat po tym pożarze 19 kwietnia 1641 r. dla złagodzenia konfliktów z Kozakami został mianowany kasztelanem chełmskim Zbigniew Gorajski. Król obdarzał go dużym zaufaniem i w 1646 r. wysłał go na rokowania z Kozakami i ze Szwedami, które jednak się nie powiodły. W 1648 r. miasto złupili Kozacy Bohdana Chmielnickiego wraz z Tatarami. Najazd kozacki doprowadził do całkowitego zniszczenia Chełma i śmierci ok. 75% ludności. W diecezji chełmskiej Kozacy wspólnie z Tatarami zniszczyli 10 kościołów, 54 sprofanowali. Według relacji bpa Stanisława Pstrokońskiego z 1653 r. 36 księży zostało zamordowanych, i to w okrutny sposób, a 40 zmarło wskutek panującej epidemii. W 1650 na mocy ugody zborowskiej z Chmielnickim, król Jan Kazimierz przekazał diecezję prawosławnym. W 1651 król ponownie uznał prawa unitów do diecezji chełmskiej. Dalsze zniszczenia przyniósł najazd szwedzki (1655–1657). 25 października 1655 r. wtargnęły wojska szwedzkie, w kwietniu 1656 r. Tatarzy, grabiąc i niszcząc wszystko, a potem wojska siedmiogrodzkie Jerzego II Rakoczego w 1657 r. i na dodatek we wrześniu 1557 r. zaraza zdziesiątkowała miasto. Konflikty z prawosławnymi mieszczanami chełmskimi, trwały do 1678. Z powodu klęsk i wojen do dzisiaj przetrwało niewiele zabytków z dawniejszych czasów. Wkład w odbudowę Chełma wnieśli m.in. Jan Potocki herbu Szreniawa (1619–1681) – starszy brat poety – Wacława Potockiego – rotmistrz wojsk koronnych i podczaszy chełmskim oraz następny podczaszy chełmski (w latach 1682–1731) Hieronim Lipski. Odnowieniem diecezji rzymskokatolickiej zajęli się szczególnie biskupi: Tomasz Leżeński (1658–1667) Stanisław Jacek Święcicki (1677–1696) i Krzysztof Jan Szembek (1713–1719). Tomasz Leżeński, będąc biskupem chełmskim, witając króla Polski przekazał srebra kościelne Janowi Kazimierzowi na potrzeby obrony państwa. Obejmując diecezję chełmską, podjął dzieło odnowy życia kościelnego w diecezji.
Król Jan Kazimierz doceniał cudowność obrazu Matki Bożej Chełmskiej – zwaną Zwycięską, i obwoził wizerunek w namiotach, np. pod Sokalem 16 maja 1651 r., pod Beresteczkiem. Zwycięstwo w tej bitwie nad wojskami kozacko-tatarskimi powszechnie przypisywano obecności cudownego obrazu. Obraz ten przebywał też w obozie królewskim pod Żwańcem 15 grudnia 1653 roku i w innych miejscowościach.
W 1735 r. Marianna Wolska z Radzimińskich właścicielka majątku Uher oraz marszałek wielki koronny Wacław Rzewuski odbudowali kościół Rozesłania Apostołów w Chełmie.
Przed obrazem NMP w chełmskiej katedrze unickiej klęczeli konfederaci i w 1791 r. Tadeusz Kościuszko. W latach 1768–1772 na Ziemi Chełmskiej toczyli potyczki konfederaci barscy.
W XVIII w. o znaczeniu chełmskiego biskupstwa rzymskokatolickiego świadczy powierzenie ważnych stanowisk Antoniemu Okęckiemu (1729–1793). W latach 1773–1775 został on członkiem Senatu opowiadając się przeciw rozbiorom i za utrzymaniem integralności terytorialnej Rzeczypospolitej, a także przywilejów kleru i wyznania katolickiego. Sejm mianował go Przewodniczącym Komisji Sądowniczej dla dóbr po skasowanym zakonie jezuickim. W 1775 był też członkiem Rady Nieustającej.
W XVIII w. nastąpił powolny rozwój miasta. Według lustracji z 1789 roku Chełm jako stolica Ziemi Chełmskiej, nie tylko posiadał ratusz, ale miał wszelkie władze, a mianowicie: podkomorzego, cześnika, stolnika, sędziego ziemskiego. Ziemia Chełmska w województwie ruskim miała herb niedźwiedzia między trzema drzewami w polu zielonym. Mundur obywatelski składał się z kontusza z sukna ciemnozielonego i żupana słomkowej barwy.
W 1792 r. po wybuchu wojny polsko-rosyjskiej, bp unicki Porfiriusz Skarbek-Ważyński w liście do duchowieństwa diecezji chełmskiej potępił zdrajców Polski Konfederację targowicką i błagał o pomoc i ochronę narodu polskiego. 18 lipca 1792 r., gdy dywizja Tadeusza Kościuszki po bitwie pod Dubienką ruszyła w pełnym porządku przez Roztokę do Kumowa, docierając na koniec do Chełma, mieszkańcy witali żołnierzy i udzielali pomocy rannym. W bitwie tej, Polacy stracili 900 żołnierzy i 6 dział. Rosjanie stracili około 4000 żołnierzy.
Po II rozbiorze Polski, mocą ustawy z dnia 17 czerwca 1793 r. zostało ustanowiono po raz pierwszy województwo chełmskie, które istniało w latach 1793–1795.
Natomiast w 1794 roku; miała miejsce „Burza Chełmska”, ponieważ ziemia chełmska,(jako pierwsza po ziemi krakowskiej), przystąpiła do Insurekcji Kościuszkowskiej, co zostało zatwierdzone uchwałą na Zjeździe Szlachty i Duchowieństwa w Chełmie pod przewodnictwem biskupa unickiego Porfiriusza Skarbka Ważyńskiego 6 kwietnia 1794 r., który został wybrany 16 kwietnia Naczelnikiem Komisji Porządkowej – terenowej władzy powstańczej. Potem między Opalinem a Huszczą, miejscowościami leżącymi po drugiej stronie Bugu, doszło do pierwszego zbrojnego starcia z Rosjanami. Dowodzący polskim oddziałem płk Grochowski odniósł zwycięstwo w tej walce. Ten epizod „Burzy Chełmskiej” jednak został zakończony bitwą pod Chełmem 8 czerwca 1794 r., w której rosyjskie oddziały pod wodzą gen. Ottona Wilhelma Derfeldena w liczbie ponad 16 tys. wojska uderzały z dwóch stron na Chełm. Od strony Dubienki ruszyły oddziały pod wodzą gen. Waleriana Zubowa (3,8 tys.)i gen. Borysa Lassego (5,6 tys.). Natomiast od strony Dorohuska – oddziały pod dowództwem gen. Piotra Zagriażskiego (5,6 tys.). Oddziały powstańcze, o połowę mniejsze od rosyjskich, pod dowództwem gen. Józefa Zajączka broniły miasta. Od strony Borku i Strupina oddział gen. Kajetana Ożarowskiego i dywizja gen. Filipa Haumana (ok. 3 tys. wojska razem z pospolitym ruszeniem) i od strony Góry Kredowej oddziały Michała Chomentowskiego. Po 7 godzinach walk obrońcy Chełma ponieśli klęskę. Po stronie polskiej zginęło lub zaginęło około pół tysiąca powstańców a po stronie rosyjskiej też były podobne straty, choć niektórzy podają dane o połowę mniejsze. Zginął wtedy (na stokach, nieistniejącej już Góry Kredowej) ppłk Michał Chomentowski – dowódca chełmskich kosynierów. Pułk Działyńskich zachował się dzielnie. Pospolite ruszenie, pikinierzy i kosynierzy rozbiegli się w panice przed korpusem świeżo przybyłym z Rosji dowodzonym przez Ottona Wilhelma Derfeldena
Szef sztabu gen. Zajączka, mjr Karol Kniaziewicz, mistrzowsko zorganizował odwrót w kierunku Krasnegostawu, Lublina i Warszawy, zapobiegając całkowitej zagładzie korpusu, chociaż Chełm i okolice opanowali Rosjanie, którzy spustoszyli miasto.
Po przegranej bitwie 8 czerwca 1794 r. bp Porfiriusz Skarbek-Ważyński wywiózł z Chełma dary na cele obrony Polski do Zamościa, a 15 września 1794 Karol Węgliński przekazał je władzom powstańczym w Warszawie.
15 września 1794 do Chełma weszli Austriacy i przetrzymywali biskupa Porfiriusza w areszcie domowym.
Pod zaborami.
W 1795 r. Chełm znalazł się w zaborze austriackim, w 1809 r. został przyłączony do Księstwa Warszawskiego, a 6 lat później znalazł się w zaborze rosyjskim, w Królestwie Polskim. Początek XIX wieku wiąże się z upadkiem miasta. Chełm po raz pierwszy został administracyjnie przyłączony do Lublina. W 1805 r. zostało zlikwidowane Chełmskie biskupstwo rzymskokatolickie (na rzecz diecezji lubelskiej). Wkrótce Chełm przestał być miastem powiatowym (ponownie stało się powiatem w II połowie XIX wieku).
16 maja 1830 roku Filip Felicjan Szumborski został unickim biskupem chełmskim (do śmierci 19 stycznia 1851 r.), a po nim lojalny względem zaborców Jan Taraszkiewicz, któremu 13 czerwca 1861 r. grupa patriotycznej młodzieży urządziła kocią muzykę i powybijała szyby. Natomiast następca Jan Mikołaj Kaliński był zwolennikiem powstania styczniowego.
W powstaniu listopadowym miasto nie odegrało większej roli, natomiast w czasie powstania styczniowego w 1863 r. miasto stanowiło ośrodek powstańczy.
Już 21 stycznia 1863 r. stoczono pierwsza walkę pod Sawinem a potem 23 stycznia w tych okolicach, nad Bugiem a 17 lutego w m. Rudka.
W Chełmie kilka razy przebywały oddziały powstańcze Cieszkowskiego i liczący około 600 ludzi oddział mjr. Józefa Władysława Ruckiego wycofujący się z bitwy w dniu 7 lipca 1863 roku pod Urszulinem. Oddziały powstańcze opanowały miasto 9 lipca 1863 r. bezpośrednio po bitwie pod Świerżami. Strona polska dowodzona przez Władysława Ruckiego zmusiła wojska rosyjskie do wycofania się. Powstańcy wzięli udział w nabożeństwie w katedrze unickiej i byli uroczyście witani przez duchowieństwo unickie i łacińskie oraz mieszkańców. Za drugim razem powstańcy bili się z wojskiem rosyjskim na cmentarzu przy ul. Lwowskiej, po czym nocą wycofali się w kierunku Stawu. Następnie przybyły w rejon Chełma ze Stawu oddziały Kajetana Ćwiek-Cieszkowskiego, Władysława Eminowicza i Józefa Władysław Ruckiego, Święcickiego. Po zajęciu Chełma, rankiem 5 sierpnia 1863 r., dotarły do nich wieści o zbliżaniu się sił rosyjskich z Krasnegostawu, Uściługa, Włodawy i Dubienki. Powstańcy wyruszyli w stronę Depułtycz i tuż za miejscowością Pokrówka o godz. 10:30 natknęli się na żołnierzy rosyjskich. W trakcie kilkugodzinnej bitwy wyparli Rosjan do Depułtycz, a następnie zmusili do odwrotu w kierunku Wierzchowin. W bitwie poległo 23 żołnierzy rosyjskich i 11 powstańców. Bitwa pod Depułtyczami należała do największych na terenie Ziemi Chełmskiej, zakończonych polskim sukcesem. Po upadku powstania, wielu powstańców zostało uwięzionych w nowo utworzonym więzieniu przy ul. Kolejowej i zesłanych na Syberię. 2 listopada 1863, 9 listopada 1863 r. powstańcy styczniowi toczyli pod Chełmem walki przeciw wojskom rosyjskim. Walczyli jeszcze koło Chełma; 27 stycznia 1864 r. pod Rejowcem, 16 lutego pod Kumowem, 3 marca 1864 pod m. Wygnańce, 10 marca 1864 r. pod Chojnem i 22 kwietnia 1864 r. pod Tarnogórą i udały się pod Zamość.
W 1864 r. – po powstaniu, rosyjskie władze zlikwidowały zakon bazylianów w Chełmie i rozpoczęły rusyfikację oraz prześladowanie unitów i Polaków.
Biskupstwo unickie wraz ze 120 parafiami greckokatolickimi zlikwidował w 1875 r. car Aleksander II. Katedra unicka została zamieniona na cerkiew prawosławną. Chełmskie biskupstwo unickie przestało istnieć, a unitów automatycznie zaliczono w poczet wiernych Kościoła prawosławnego, wbrew ich woli. W 1905 r. utworzono prawosławną eparchię chełmską.
W 1877 r. wybudowano prowadzącą do Chełma linię kolejową, co przyczyniło się do rozwoju przemysłu. Budowa koszar dla dwóch pułków rosyjskiego wojska spowodowała napływ Rosjan do miasta.
W 1912 r. powstała gubernię chełmską, obejmująca swym zasięgiem część dawnej Ziemi Chełmskiej. Gubernia utworzona z części guberni siedleckiej i lubelskiej i odłączona w roku 1912 od Kraju Nadwiślańskiego jako ziemie „rdzennie ruskie” m.in. za zgodą Koła Polskiego posłów Narodowej Demokracji w Dumie Państwowej Rosji. Została ona wydzielona przez władze rosyjskie w obawie przed oderwaniem Kraju Nadwiślańskiego od Rosji w razie europejskiego konfliktu zbrojnego i została włączona do generał-gubernatorstwa kijowskiego.
W czasie I wojny światowej, pierwsza fala zniszczenia przeszła przez Chełmszczyznę w sierpniu i wrześniu 1915 r., kiedy, wojska rosyjskie, cofające się z Królestwa Kongresowego w odwrocie niszczyły wsie i miasta, dwory i pałace, uprowadzając z sobą ludność na wschód. Odwrót rosyjski skończył się dopiero w Równem, skąd w połowie września tego roku wyszła kontrofensywa rosyjska. Chełm w wyniku działań wojennych bardzo nie ucierpiał, natomiast w miejscowościach na południe od miasta, gdy toczono w 1915 r. bitwę między oddziałami rosyjskimi a austro-węgierskimi, wiele domów uległo zniszczeniu.
Traktatem w Brześciu Litewskim 9 lutego 1918 cały Wołyń odstąpiono Ukraińskiej Republice Ludowej, wraz z Chełmszczyzną i Podlasiem, chociaż na tych terenach zamieszkiwało 23,1% Ukraińców. Rezultatem tego traktatu było wycofanie wojsk austriackich z części Wołynia i zastąpienie ich wojskami niemieckimi. 9 lutego 1918 r. doszło do układu między Niemcami a Ukraińską Republiką Ludową włączającego do URL Chełmszczyznę.
3 maja 1918 r. w Chełmie, tak jak i w całej Polsce, odbyła się zorganizowana przez Straż Kresową i Polską Macierz Szkolną manifestacja, z udziałem 30 tys. osób, jako zbiorowy protest społeczeństwa przeciw układom brzeskim (z lutego 1918 r.), przekazującym Chełmszczyznę i Podlasie Ukrainie. Był to "Dzień zbiorowej odpowiedzi na układy brzeskie" Nieliczni w Chełmie Ukraińcy nie próbowali protestować.
Jako wizytator apostolski przyszły papież Pius XI w czasie objazdu Polski, w Chełmie 15 września 1918 r., powiedział m.in.: "Przybyłem tu do Was, aby pocieszyć Was imieniem Ojca Świętego i udzielić wszystkim błogosławieństwa apostolskiego, które sprawi, że da Bóg, niedługo dźwignie się Wasza Polska – Ojczyzna, a w niej wolny szlachetny Naród Polski nie będzie więcej prześladowany za swoje przekonania katolickie."(Źródło: Papież Pius XI kocha i zna Polskę. Lublin 1932)
W konspiracji działała już Polska Organizacja Wojskowa w Chełmie.
W 27 października 1918 r. przyjechał do Chełma legionowy rotmistrz Gustaw Orlicz-Dreszer mianowany przez dowódcę POW Edwarda Rydza-Śmigłego Komendantem Okręgu Wojskowego w Chełmie i zarządził pobór do I Pułku Ułanów, 1 Pułku Szwoleżerów i 35 pułku piechoty WP. Zwerbował także do polskiej armii włoskich jeńców wojennych i czeskich dezerterów z armii austro-węgierskiej. Gdy 30 października Rada Regencyjna przyjęła administrację c.k. Generalnego Gubernatorstwa Lubelskiego, w nocy z 1 na 2 listopada Wiktor Ambroziewicz dyrektor chełmskiej Szkoły Filologicznej, przywiózł nominacje dla nowych władz polskich. 2 listopada 1918 r. chełmscy członkowie Polskiej Organizacji Wojskowej POW pod wodzą Gustawa Orlicz-Dreszera rozbroili okupacyjny austriacki garnizon i opanowali duży magazyn broni w chełmskiej katedrze, co przyniosło miastu niepodległość.
W nocy z 2 na 3 listopada 1918 r. grupa polskich kolejarzy z Lublina zdobyła dworzec w Chełmie. Kontrola linii kolejowych pozwoliła na rozbrajanie wracających ze wschodu wojsk austriackich i zgromadzenie pokaźnych ilości broni oraz amunicji. 4 listopada 1918 r. po porozumieniu sędziego śledczego Anatola Fuksa z naczelnikiem austriackim, nastąpiło przejęcie aresztu polowego w Chełmie przez polskie władze. 4 listopada 1918 r. na tydzień przed ogłoszeniem niepodległości Chełm stał się miastem wolnym i nastąpiło całkowite przejęcie władzy przez Polaków w tym mieście.
Groby poległych w bitwach o wolność Polski z tych lat, znajdują się na cmentarzu przy ul. Lwowskiej.
II Rzeczpospolita.
W 1918 r. Chełm znalazł się w niepodległej Polsce. 26 kwietnia 1919 r. przetransportowano do miasta sformowany w 1918 r. we Francji 1 Dywizjon 1 Pułku Szwoleżerów wchodzący w skład Błękitnej Armii gen. Józefa Hallera. Za poprzednika 2 Pułku Strzelców Konnych można uznać 1 dywizjon 1 Pułku Szwoleżerów. Pierwszym dowódcą pułku został płk Bohdan Aleksander Rudolpf. 1 Pułku Szwoleżerów w Chełmie uczestniczył w zdobyciu Wilna i wyprawie kijowskiej. 11 stycznia 1920 r. Józef Piłsudski, który przybywał w kościele na Górze Chełmskiej, podkreślił znaczenie tych wojskowych oddziałów. 1 Pułk Szwoleżerów w maju 1920 r. został wysłany na front polsko-rosyjski i następnie wziął udział w walkach z Armią Czerwoną – głównie z konnicą gen. Siemiona Budionnego. W 1920 r. chełmskie oddziały stawiały skuteczny opór wojskom bolszewickim. 28 sierpnia 1920 r. w pobliżu Uhruska doszło do walki z bolszewikami stoczonej przez 25 p.p. Zginęło wówczas 6 żołnierzy polskich. Ich grób znajduje się miejscowym cmentarzu parafialnym. Zacięte walki polsko-bolszewickie toczyły się m.in. o stację w Chełmie i most w Dorohusku. Na południe od Krasnegostawu pociąg pancerny „Mściciel” przyczynił się do powstrzymania natarcia sławnej Armii Konnej Budionnego.
22 Siedlecki Pułk Piechoty stoczył zwycięską bitwę w okolicach Hrubieszowa i Chełma. 3 września 1920 r. pod Chełmem, Naczelny Wódz Józef Piłsudski osobiście udekorował dowódcę oraz 55 żołnierzy 22. p.p. srebrnymi krzyżami Orderu Wojennego Virtuti Militari V klasy. 21 marca 1921 r. odznaczył on tym orderem sztandar 1 Pułku Szwoleżerów w koszarach chełmskich. 11 listopada 1930 r. odsłonięto pomnik poległych Chełmian w wojnie z bolszewikami, a trzy lata potem 24 września 1933 r. w obecności prezydenta Ignacego Mościckiego i gen. Sławoj Składkowskiego poświęcono Pomnik Poległych Żołnierzy 7 p.p. Leg. w wojnach o granice z lat 1918–1920. Dzieje pułku i jego szlak bojowy w latach 1914–1920 zawarte są w „Księdze Chwały Piechoty”. W okresie międzywojennym pułk związany był z Ziemią Chełmską – stacjonował w Chełmie.
W okresie międzywojennym planowano do Chełma przenieść siedzibę dyrekcji kolejowej (Chełm wygrał konkurencyjną walkę z pobliskim Lublinem). Zaowocowało to rozwojem miasta i budową dzielnicy „Nowe Miasto” na terenach folwarku Obłonie, obejmującej obszar ponad 7-krotnie większy od miasta istniejącego. Pod względem rozmachu inwestycja ta uważana jest za jedną z największych inwestycji II RP (porównywalną z budową Gdyni i Stalowej Woli). Władze miejskie rozpoczęły inwestycję w 1928 r. od budowy sieci nowych ulic według koncepcji rozplanowania nowej dzielnicy z 1926 r., opracowanej przez Spółdzielnię Architektoniczną Pracowników Zakładu Architektury Polskiej Politechniki Warszawskiej pod kierunkiem architektów A. Kuncewicza i A. Paprockiego. Wraz z budową nowych ulic rozpoczęto budowę nowoczesnej sieci wodociągowej i kanalizacyjnej dla całego miasta oraz nowej oczyszczalni ścieków w rejonie ul. Bieławin. Władze miejskie wybudowały własnym sumptem nowoczesny na tamte czasy budynek szkolny zwany „Szkołą-Pomnikiem Dziesięciolecia” Niepodległości Polski (w latach 1928–1930). W lipcu 1928 r. na obszarze ok. 50 ha ruszyła inwestycja PKP obejmująca budowę okazałego gmachu Dyrekcji i 3 kolonii mieszkalnych dla pracowników Wschodniej Dyrekcji Okręgowej Kolei Państwowych (zwanych osiedlami „Dyrekcji”), realizowanych równolegle z budowanymi przez mieszkańców Chełma osiedlami „Domki” i „Działki”. Do wybuchu wojny zrealizowano zasadniczą część sieci nowych ulic, a nowe inwestycje objęły ponad połowę obszaru nowej dzielnicy zaplanowanego w koncepcji rozbudowy miasta z 1926 r. na ponad 430 ha. Chełm stał się ważnym ośrodkiem administracyjnym, (siedziba powiatu chełmskiego-największego w województwie lubelskim oraz miasta wydzielonego na prawach powiatu grodzkiego), oświatowym (jedyną inwestycja oświatową w mieście w okresie międzywojennym było wybudowanie w 1928 roku budynku szkoły Dziesięciolecia), kulturalnym i częściowo gospodarczym (chociaż nie posiadał większych zakładów przemysłowych). Był także miastem garnizonowym dwóch jednostek wojskowych: wspomnianego 7 Pułku Piechoty Legionów i 2 Pułku Artylerii Ciężkiej.
II wojna światowa.
Wojna dotarła do Chełma 8 września 1939 r., kiedy niemieckie lotnictwo w dzień odpustu przeprowadziło naloty na miasto głównie na dworzec i ul. Kolejową. Straty w ludziach i budynkach nie okazały się duże. Pod Sawinem odparto niemieckie natarcie w kierunku Chełma. 11 września 1939 r. pojawiły się tutaj oddziały wojskowe z rozbitych wcześniej Armii „Prusy” i „Modlin”. Wołyńska Półbrygada Obrony Narodowej była (w organizacji). Tworzono Batalion Obrony Narodowej „Chełm” (typ I). Miasto stało się ośrodkiem formowania Frontu Północnego. Po otrzymaniu wiadomości o agresji sowieckiej odtworzone oddziały dostały rozkaz odejścia z rejonu Chełma na południe, gdzie pod Tomaszowem Lubelskim Armie Lublin i Armia „Kraków” Frontu Środkowego walczyły o utorowanie sobie drogi w kierunku Lwowa i dalej na południe do granicy węgierskiej. 25 września po parogodzinnej walce, miasto znalazło się na dwa tygodnie (do godzin rannych 7 października 1939 r.) w rękach radzieckich. Miasta broniły dwa bataliony nadwyżek 35 pułku piechoty oraz grupa pocztowców. 27 września 1939 r. działała w okolicy Grupy „Chełm” płk. dypl. Władysława Płonki i podległe oddziały pułku kawalerii ppłk. Feliksa Kopcia i grupy kawalerii rtm. Franciszka Flataua. Grupa „Chełm” wchodziła w skład grupy wojsk płk. dypl. Tadeusza Zieleniewskiego i wraz z nią złożyła broń 2 października 1939 r. Od 9 października do 22 lipca 1944 r. – Chełm był w niemieckiej strefie okupacyjnej.
20 listopada 1939 r. – w ramach Akcji AB aresztowano według listy prawie wszystkich księży z parafii NMP (m.in. ks. kan. Juliana Jakubiaka, ks. Marcelego Mrozka, ks. Władysława Forkiewicza, ks. Goździka) i z kościoła Rozesłania Apostołów (m.in. ks. kan. Wacława Kosiora) oraz zakonników z Zakonu OO. Franciszkanów-Reformatów (wśród nich bł. Jana Brunona Zembola, zamęczonego w Dachau. Wywieziono ich wagonami towarowymi do więzienia na Zamek w Lublinie. Od 1940 r. odbywały się też w mieście egzekucje w ramach akcji likwidującej polską inteligencję w Kumowej Dolinie, w których zginęli, m.in. ostatni przedwojenny prezydent Chełma Tadeusz Tomaszewski, nauczyciele (np. Maria Wirska, Jerzy Stępniewski) i harcerze. 30 kolejarzy rozstrzelano w Chełmie za przynależność do organizacji konspiracyjnych.(W ścianie dworca wmurowana jest tablica). 12 stycznia 1940 r. oddział SS dokonał likwidacji 440 pacjentów szpitala psychiatrycznego. Mogiła zamordowanych pacjentów znajduje się w północno-zachodniej części posesji szpitalnej. W dniu 1 grudnia 1939 roku w Warszawie grupa oficerów chełmskich powołała organizację Orła Białego na czele kpt. Kazimierzem Langiem "Grzybem", a potem za zgodą gen. Stefana Grota Roweckiego dow. ZWZ otrzymała nazwę chełmskiego 7 pp. Legionów i walczyła na Okęciu.
W 1940 r. Chełm ponownie został siedzibą prawosławnej diecezji. Górę katedralną Niemcy oddali kolaborującym z nimi Ukraińcom.
Podczas wojny istniało w Chełmie, zorganizowane w 1940 r. przy obecnej ul. Partyzantów i Lwowskiej, przez niemieckiego okupanta, getto (krwawo zlikwidowane przez Niemców w październiku 1942 r.) oraz jeden z największych obozów jenieckich (stalag 319) zlokalizowany między ul. Wojsławicką a ul. Lwowską (aż do Borku-Patelni)- stalag 319B oraz w Okszowie- stalag 319A i stalag 319C, przez Niemców na okupowanych przez nich ziemiach polskich – liczący w sumie (około 200 000 jeńców, z tego zginęło w różny sposób ponad 90 000 ofiar). Rozstrzelano też publicznie 43 zakładników na Targowicy. Mieszkańcy Chełma nie poddawali się bezwolnie okupantowi. Wielką pomoc dla jeńców i tysięcy uciekinierów przed rzezią na Wołyniu i czystką etniczną w Małopolsce Wschodniej niósł ks. Zygfryd Berezecki pracując w RGO (Rada Główna Opiekuńcza) na rzecz ludzi poszkodowanych i biednych. W mieście i regionie działały różne formy ruchu oporu (organizacje konspiracyjne, tajne nauczanie, pomoc Żydom oraz jeńcom wojennym, itd). I Rejon AK Chełm pod ogólnym dowództwem por. Witolda Fałkowskiego ps. "Wik", obejmującego gminy Wojsławice, Rakołupy rozbroił 24 marca 1944 r. załogę posterunku policji wojsławickiej ewakuującej się do Chełma. Cały konwój wpadł w lesie koło Sarniaka w zasadzkę utworzoną przez „Wika” z plutonów AK przybyłych z okolicznych miejscowości oraz z Chełma. Zdobyto broń, amunicję i przejęto dokumentację zawierającą m.in. spis konfidentów. AK i BCH w okolicach Chełma zorganizowała szereg akcji związanych z wysadzeniem pociągów. I Rejon AK, w walce z okupantem, stoczył również 17 kwietnia 1944 r. bitwę w obronie Wojsławic, z niemiecką ekspedycją pacyfikacyjną.
W lipcu 1944 roku wycofujące się oddziały Wehrmachtu wysadziły w powietrze dworzec kolejowy w Chełmie; zniszczono parowozownię i zabytkową wieżę w Bieławinie.
Okres Polski Ludowej.
Chełm został zdobyty przez oddziały 7 korpusu kawalerii gwardii 69 Armii, 16 korpusu pancernego i 5 pułku motocyklistów 2 Armii Pancernej Gwardii 1 Frontu Białoruskiego. Zgodnie z Akcją „Burza” 22 lipca weszły do miasta także i jednostki AK Oddział partyzancki (OP 7/1) 7. pułku piechoty AK w Obwodzie AK Chełm Lubelski, ale nie odegrały one takiej roli jak w wyzwoleniu Bełżca, czy Zamościa. 23 lipca do miasta wkroczyły oddziały 1 Armii Wojska Polskiego. 24 lipca do miasta przybył z Moskwy reprezentant nowych władz samorządowych kpt. Kazimierz Sidor. Tego dnia radio radzieckie poinformowało o tym, że w Chełmie powstał Polski Komitet Wyzwolenia Narodowego (PKWN) oraz że ogłoszono Manifest Lipcowy (w rzeczywistości PKWN i jego manifest powstały w Moskwie, a w Chełmie manifest wydrukowano 26 lipca). Nowe władze zastały na miejscu przedstawicieli Delegatury Rządu na Kraj, komendę Armii Krajowej (ulokowaną w budynku miejscowej DOKP), działającą Komendę Policji Państwowej oraz prezydenta miasta wraz z radą miejską. Przedstawiciele PKWN podjęli rozmowy z władzami miasta proponując wejście ich do struktur nowych władz. Przedstawiciele Delegatury rozmowy zerwali i od tego momentu zaczęli się ukrywać. W międzyczasie nowe władze przejęły lokalne struktury policji. 24 lipca zajęto gmach DOKP na tymczasową siedzibę PKWN. Siedziba komendy AK przeniosła się do budynku po drugiej stronie ulicy ale ponieważ komendant AK na Chełm ppłk Władysław Zalewski „Nowina” zszedł do podziemia, drogą nacisku usunięto oddział AK z budynku komendy. PKWN przeniósł się do Lublina. 30 lipca zaczęła działać Miejska Rada Narodowa.
31 lipca 1944 r. Kazimierz Tumidajski dow. okręgu ZWZ AK Lublin został zatrzymany przez NKWD i przewieziony do Chełma na „negocjacje” z PKWN oraz przedstawicielami Armii Czerwonej. Odmówił wówczas jakiejkolwiek współpracy, zwłaszcza podporządkowania żołnierzy AK Armii Berlinga i został wywieziony do więzienia w Związku Radzieckim.
20 sierpnia 1944 r. władzę w regionie obejmuje Powiatowa Rada Narodowa.
We wrześniu 1944 r. sformowana została w Chełmie Oficersa Szkoła Artylerii, a w październiku Oficerska Szkoła Wojsk Pancernych.
13 października 1944 r. zostaje zabity przez podziemie zastępca komisarza powiatowego MO Aleksander Demczuk wraz z żoną16 czerwca 1945 r. oddział WiN zabija starostę chełmskiego Stefan Flisa.
W kwietniu 1945 roku, tuż po Wielkanocy, dochodzi w mieście do pierwszego w powojennej Polsce pogromu antyżydowskiego.
16 czerwca 1945 r. oddział WiN zabija starostę chełmskiego Stefan Flisa.
W więzieniu w Chełmie, (które było wykorzystywane przez hitlerowców w czasie okupacji), od lipca 1944 r. do 1956 r. przebywało tysiące żołnierzy AK, z Armii Andersa, więźniów Majdanka, uciekinierów z ZSRR, opozycjonistów z aresztu śledczego (z piwnic UB pod obecnym kinem „Zorza”) i z Komisariatu MO (przy ul. Reformackiej, byłej ul. Feliksa Dzierżyńskiego). Po 1954 r. trafili tu więźniowie z Zamku w Lublinie.
W okresie Polski Ludowej w mieście powstało wiele zakładów przemysłowych. Podczas realizacji planu 6 - letniego w mieście wziesiono zakłady drobiarskie i wytwórnię win. W 1960 r. powstała cementownia "Chełm I" (później rozbudowano ją o cementownię "Chełm II"; razem dawały ponad 15% krajowej produkcji cementu i zatrudniały ok. 4 tys. pracowników), a w 1974 r. Chełmskie Zakłady Obuwia im. PKWN. Zmodernizowano dawną rektyfikatornię wódek rodziny Daumanów, przebudowując ją na Zakład Przetwórstwa Owocowo-Warzywnego. 
Na polach na południowym i zachodnim skraju miasta powstały nowe osiedla mieszkaniowe (XXX-lecia, Kościuszki). Ulica Rejowiecka, dwupasmowa aleja 1 Armii Wojska Polskiego i wiadukt nad linią kolejową odciążyły od ruchu tranzytowego ulicę Lubelską i stare miasto. Niemal wszystkie ulice w mieście otrzymały asfaltową nawierzchnię. Od 1959 r. zaczęły kursować autobusy komunikacji miejskiej. W 1959 r. powstał Stadion Miejski, kilka lat później (1964) budynek Chełmskiego Domu Kultury. Na północnym skraju miasta urządzono kąpielisko Glinianki. W 1975 miasto otrzymało Park XXX-lecia (12 ha). Od 1976 roku organizowano akcję "Chełm 80" w ramach, której do miasta co roku, w okresie letnim, przybywała grupa kilku tysięcy studentów by pracować na rzecz miasta w brygadach pracy. W 1979 roku zbudowano hotel "Kamena" oraz rozpoczęto budowę osiedla "Zachód". W tymże roku otwarto Muzeum PKWN oraz oddano do użytku fabrykę domów. Na zachodnim krańcu miasta wybudowano po 1980 r. amfiteatr. Od 1980 roku wydawany był również "Tygodnik Chełmski".
16 lipca 1974 roku z okazji 30 lecia PRL Chełm został odzanaczony przez Radę Państwa Krzyżem Wielkim Orderu Odrodzenia Polski.
1 czerwca 1976 r. Chełm stał się miastem wojewódzkim.
W lipcu 1980 r. rozpoczęły się strajki w chełmskich zakładach i powstały NSZZ Solidarność. 13 grudnia 1981 r. wprowadzono stan wojenny i wielu chełmskich działaczy NSZZ Solidarność internowano.
6 maja 1988 r. papież Jan Paweł II nadał katedrze w Chełmie tytuł Bazyliki Mniejszej. 8 września odbyło się uroczyste ogłoszenie bazyliki z udziałem kardynała Henryka Gulbinowicza 
III Rzeczpospolita.
Aktem z dnia 6 października 1993 r. w dniu 22 lutego 1994 r. arcybiskup metropolita lubelski Bolesław Pylak nadał katedrze w Chełmie tytuł Kapituły Kolegiackiej i erygował przy niej kapitułę chełmską.
Po reformie administracyjnej z 1998 r. Chełm przestał być miastem wojewódzkim i znalazł się w granicach województwa lubelskiego jako miasto na prawach powiatu.
Przynależność państwowa.
Od uzyskania praw miejskich Chełm znajdował się pod panowaniem następujących państw:

</doc>
<doc id="1488253" url="https://pl.wikipedia.org/wiki?curid=1488253" title="Poncjusz z Kartaginy">
Poncjusz z Kartaginy

Święty Poncjusz z Kartaginy (zm. ok. 260 roku) – święty katolicki, męczennik, jeden z pierwszych łacińskich hagiografów.
Żyjący w III wieku diakon towarzyszył w wygnaniu św. Cyprianowi. Opierając się na aktach męczeńskich Cypriana z Kartaginy napisał "Żywot świętego Cypriana", dzieło znane później Grzegorzowi z Nazjanzu ("Mowa" 24).
Jego wspomnienie obchodzone jest 8 marca.

</doc>
<doc id="1488255" url="https://pl.wikipedia.org/wiki?curid=1488255" title="Posydiusz z Kalamy">
Posydiusz z Kalamy

Posydiusz z Kalamy, Święty Posydiusz, łac "Possidius Calamitanus" (zm. ok. 437) – święty katolicki, Ojciec Kościoła, uczeń świętego Augustyna, autor cennego życiorysu pt. "Żywot świętego Augustyna" ("De vita Augustini") oraz "Spisu dzieł świętego Augustyna", biskup.
Żywot świętego.
Do objęcia biskupstwa Kalamy (Kalima) w Numidii w 397 roku Posydiusz należał do uczniów św. Augustyna. Później brał udział w synodach zwoływanych w Kartaginie w 403, 407, 410, 411 i 419 roku i milewskim. W swojej działalności zwalczał donatyzm i pelagianizm. Będąc wysłannikiem do cesarza Honoriusza w sprawie zaostrzenia liberalnego dla heretyków prawa, poznał św. Paulina (410 rok). W tym czasie utrzymywał listowny kontakt ze św. Augustynem. W 428 roku musiał opuścić obleganą przez Wandalów Kalamę i udał się do Hippony, gdzie towarzyszył śmierci swego nauczyciela. Po powrocie na stolicę biskupią (o. 435 roku) wraz z Noatem i Sewerianem występowali przeciw propagowanemu przez króla Genzeryka arianizmowi. W 437 roku został wygnany i prawdopodobnie udał się do Italii, gdzie zmarł.
Dzień obchodów.
Jego wspomnienie liturgiczne w Kościele katolickim obchodzone jest 16 maja.

</doc>
<doc id="1488257" url="https://pl.wikipedia.org/wiki?curid=1488257" title="Świadkowie Jehowy w Macedonii Północnej">
Świadkowie Jehowy w Macedonii Północnej

Świadkowie Jehowy w Macedonii Północnej – społeczność wyznaniowa w Macedonii Północnej, należąca do ogólnoświatowej wspólnoty Świadków Jehowy, licząca w 2022 roku 1259 głosicieli, należących do 24 zborów. Na dorocznej uroczystości Wieczerzy Pańskiej w 2022 roku zebrało się 2859 osób. Działalność miejscowych głosicieli koordynuje Biuro Oddziału w Skopje.
Historia.
Początki.
Działalność kaznodziejską na terenie Macedonii Północnej, należącym wówczas do europejskiej części Turcji, zapoczątkował około roku 1887 Basil Stephanoff. Jednakże na skutek fałszywych pogłosek na temat jego działalności znalazł się on w więzieniu. 
Później, w Królestwie Jugosławii, do którego należała obecna Macedonia Północna, pierwsza korporacja prawna reprezentująca Badaczy Pisma Świętego (Świadków Jehowy) – „Latarnia Morska – Stowarzyszenie Badaczy Pisma Świętego w Królestwie Jugosławii” została założona w słoweńskim Mariborze w połowie lat 20. Alfred Tuček w drodze ze Słowenii do Bułgarii zostawił publikacje biblijne Dimitarowi Jovanovičowi w miejscowości Strumica. Wkrótce został on pierwszym macedońskim Świadkiem Jehowy. Zapoznał ze swoimi wierzeniami braci Aleksego i Kostę Arsov. Za pomocą czasopism i płyt gramofonowych prowadzili oni działalność kaznodziejską w Macedonii Północnej. Jedno z czasopism trafiło do Tušo Carčeva, który nawiązał kontakt z biurem w Mariborze, dzięki czemu utworzono pierwszą grupę w Macedonii. Później wyświetlano film "Dramat stworzenia".
Po napaści Niemiec na Jugosławię 6 kwietnia 1941 roku, łączność pomiędzy Biurem Oddziału a głosicielami w Macedonii została przerwana. Nawiązano ją ponownie dopiero po zakończeniu II wojny światowej.
Legalizacja.
9 września 1953 roku Socjalistyczna Federalna Republika Jugosławii pod rządami marszałka Tito oficjalnie zarejestrowała Chrześcijańską Wspólnotę Religijną Świadków Jehowy. Rejestracja pozwalała zgromadzać się w wyznaczonych salach i rozsyłać literaturę biblijną, lecz nie można było prowadzić działalności kaznodziejskiej od domu do domu, za którą groziły grzywny. Dlatego głoszono potajemnie i nieoficjalnie. Dalej też młodzi Świadkowie Jehowy odbywali kilkuletnie wyroki więzienia za odmowę podjęcia służby wojskowej.
W 1957 roku w Zagrzebiu, w dawnym warsztacie przerobionym na Salę Królestwa miał miejsce pierwszy powojenny kongres dla jugosłowiańskich Świadków Jehowy. Tam też urządzono lokalne biuro, utrzymujące łączność ze współwyznawcami w Macedonii. W 1958 roku w Chorwacji powielano publikacje religijne dla wyznawców z całej Jugosławii, które zaczęły docierać również do Macedonii. Pod koniec lat 60. XX wieku powstała grupa głosicieli w Kočani. W okresie tym głosiciele z Macedonii mieli ograniczony kontakt z Biurem Oddziału w Zagrzebiu. Austriackie Biuro Oddziału umacniało współwyznawców pod względem organizacyjnym.
W 1967 roku w kongresie pod hasłem „Dzieło czynienia uczniów” w Klagenfurcie w Austrii uczestniczyło 889 jugosłowiańskich wyznawców. Rok później w austriackim Villach odbył się kolejny kongres, pod hasłem „Dobra nowina dla wszystkich narodów” dla Świadków Jehowy z Jugosławii, w którym uczestniczyło 2319 osób. W 1969 roku zorganizowano ośmiodniowy kongres międzynarodowy pod hasłem „Pokój na ziemi” w Norymberdze w Niemczech. Program był przedstawiany również w językach serbsko-chorwackim oraz słoweńskim.
Rozwój działalności.
Od 16 do 18 sierpnia 1991 roku w Zagrzebiu odbył się pierwszy w Jugosławii kongres międzynarodowy Świadków Jehowy pod hasłem „Lud miłujący wolność Bożą”. Uczestniczyły w nim 14 684 osoby, w tym macedońscy wyznawcy. W roku 1993 na kongres przybyły 642 osoby. W tym samym roku Świadkowie Jehowy zostali uznani prawnie w Macedonii. Otwarto biuro pracujące pod nadzorem austriackiego Komitetu Oddziału oraz zakupiono w Skopje budynek przy ulicy Alžirskiej, do którego z Zagrzebia przeniósł się macedoński zespół tłumaczy. Utworzono macedoński Komitet Kraju i Dom Betel.
W latach 1994–1998 władze ograniczały ilość importowanych publikacji Świadków Jehowy. Z tego względu niektóre materiały były kopiowane. Czasopisma wysyłano do Macedonii również pocztą, a także w niewielkich ilościach wwozili je turyści. Ograniczenia te ustały po korzystnym wyroku Sądu Najwyższego, zezwalającym na nieskrępowany import literatury biblijnej.
W roku 1999 w ówczesnej Macedonii ukończono dwie nowe Sale Królestwa (w Strumicy i Bitoli), zakończono również prace nad kompleksem dwóch Sal Królestwa w Skopje. W latach 2001–2007 wybudowano 9 nowych miejsc wielbienia.
W 2000 roku liczba głosicieli przekroczyła 1000 osób. W 2001 roku w stolicy otwarto Biuro Oddziału, 17 maja 2003 roku uroczyście oddano do użytku nowe obiekty biura Świadków Jehowy. Prace budowlane trwały dwa lata. Dotychczasowe obiekty czterokrotnie powiększono. W trzech osobnych budynkach mieści się administracja, dział tłumaczeń, pokoje mieszkalne, kuchnia i pralnia. Przemówienie inauguracyjne wygłosił członek Ciała Kierowniczego Świadków Jehowy Guy H. Pierce. Przybyli też delegaci z 10 krajów.
W 2001 roku wydano Chrześcijańskie Pisma Greckie w Przekładzie Nowego Świata (Nowy Testament) w języku macedońskim.
W dniach 20–22 listopada 2003 roku na zaproszenie "Macedońskiego Centrum Współpracy Międzynarodowej" na trzydniowych targach Świadkowie Jehowy zaprezentowali swoje publikacje. W lipcu 2004 roku do pomocy w działalności kaznodziejskiej wśród albańskojęzycznych mieszkańców Macedonii przyjechały dwa małżeństwa albańskich współwyznawców, powstały też 3 zbory romskie. Od kwietnia do lipca 2007 roku przeprowadzono kampanię, w trakcie której 337 głosicieli z 7 krajów prowadziło działalność kaznodziejską w ponad 200 miejscowościach, w których dotąd jeszcze nie była ona prowadzona.
W 2006 roku w kongresie pod hasłem „Wyzwolenie jest blisko!” w stolicy uczestniczył członek Ciała Kierowniczego – Gerrit Lösch, który ogłosił wydanie całego Pisma Świętego w Przekładzie Nowego Świata w języku macedońskim.
W 2017 roku publikacje biblijne zaczęto wydawać w miejscowej odmianie języka romani.
17 grudnia 2008 roku tamtejszy "Trybunał Kraju" potwierdził legalność działalności wyznania w Macedonii. W 2008 roku w kraju zanotowano liczbę 1339 głosicieli, a 3677 osób spotkało się na Pamiątce. W 2010 roku zanotowano liczbę 1363 głosicieli, a w roku 2014 – 1342. 
W styczniu 2014 roku utworzono stałą grupę tłumaczy lokalnego języka romani, zapisywanego alfabetem łacińskim oraz cyrylicą.
W lipcu 2015 roku delegacja Świadków Jehowy z Macedonii brała udział w kongresie specjalnym pod hasłem „Naśladujmy Jezusa!” w Sofii w Bułgarii, w czerwcu 2017 roku w kongresie specjalnym pod hasłem „Nie poddawaj się!” w Wiedniu, a w 2019 roku w kongresie międzynarodowym pod hasłem „Miłość nigdy nie zawodzi!” w Atenach.
W 2017 roku zorganizowano po raz pierwszy kongres w języku romskim. W kongresie pod hasłem „Nie poddawaj się!” uczestniczyły delegacje z 12 krajów. Program został przedstawiony w kilku odmianach języka romani używanych w Macedonii, Bułgarii i Serbii.
Od sierpnia do października 2019 roku zorganizowano specjalną kampanię głoszenia w języku macedońskim i albańskim, w której wzięło udział 476 głosicieli z 7 krajów. W 2020 roku osiągnięto liczbę 1279 głosicieli.
8 stycznia 2023 roku Daniel Jovanovic, członek Komitetu Oddziału Macedonia Północna, ogłosił podczas specjalnego spotkania w Skopje wydanie Ewangelii według Mateusza w Przekładzie Nowego Świata w języku romani (Macedonia) cyrylicą i pismem łacińskim. Poprzez „JW Stream–Studio” program zgromadzenia był transmitowany online do zborów posługujących się tym językiem w Europie Środkowej. W 2023 roku posługiwało się nim 317 głosicieli w Macedonii Północnej.
Macedońskie Biuro Oddziału nadzoruje tłumaczenie literatury na język macedoński oraz język romani używany w Macedonii Północnej.

</doc>
<doc id="1488259" url="https://pl.wikipedia.org/wiki?curid=1488259" title="Dolna Kalifornia">
Dolna Kalifornia



</doc>
<doc id="1488264" url="https://pl.wikipedia.org/wiki?curid=1488264" title="Świadkowie Jehowy w Bośni i Hercegowinie">
Świadkowie Jehowy w Bośni i Hercegowinie

Świadkowie Jehowy w Bośni i Hercegowinie – społeczność wyznaniowa w Bośni i Hercegowinie, należąca do ogólnoświatowej wspólnoty Świadków Jehowy, licząca w 2022 roku 1011 głosicieli, należących do 16 zborów. Na dorocznej uroczystości Wieczerzy Pańskiej w 2022 roku zgromadziły się 1574 osoby. Działalność miejscowych głosicieli koordynuje Biuro Oddziału w Zagrzebiu w Chorwacji. Biuro Krajowe mieści się w Sarajewie.
Historia.
Początki.
Na terenie Królestwa Jugosławii, do którego należała obecna Bośnia i Hercegowina, pierwsza korporacja prawna reprezentująca Badaczy Pisma Świętego (Świadków Jehowy) – „Latarnia Morska – Stowarzyszenie Badaczy Pisma Świętego w Królestwie Jugosławii” – została założona w słoweńskim Mariborze we wrześniu 1930 roku. Pod koniec lat 20. w Mostarze Alfred Tuček (1904–1987), dyrygent orkiestry gwardii królewskiej przyjął wierzenia Świadków Jehowy. W 1934 roku poślubił pionierkę z Niemiec, która należała do grona niemieckich współwyznawców opuszczających ten kraj na skutek prześladowań w okresie nazistowskim. Wspólnie prowadzili oni działalność kaznodziejską w różnych regionach Królestwa Jugosławii. W tym okresie publicznie wyświetlano film "Dramat stworzenia".
Rozwój działalności.
Na terenie Jugosławii Świadkowie Jehowy zostali zarejestrowani 9 września 1953 roku, ale działalność kaznodziejska podlegała ograniczeniom. Wkrótce po chrzcie w roku 1957, pochodząca z Chorwacji Veronika Babić przeniosła się do Sarajewa. Również Milica Radišić z chorwackiej Slawonii (ochrzczona w 1950 roku) wraz z rodziną zamieszkała w Bośni. Te dwie rodziny rozpoczęły regularną działalność na terenie Bośni. W roku 1963 otwarto Salę Królestwa w Sarajewie, z której korzystał pierwszy zbór w Bośni i Hercegowinie.
W 1967 roku w kongresie pod hasłem „Dzieło czynienia uczniów” w Klagenfurcie uczestniczyło 889 jugosłowiańskich Świadków Jehowy, w tym kilkudziesięciu z Bośni. W roku 1968 w Villach odbył się kolejny kongres pod hasłem „Dobra nowina dla wszystkich narodów” dla Świadków Jehowy z Jugosławii, a w 1969 roku kongres pod hasłem „Pokój na ziemi” w Norymberdze. Austriackie Biuro Oddziału umacniało współwyznawców pod względem organizacyjnym.
Po rozpadzie Jugosławii.
Od 16 do 18 sierpnia 1991 roku w Zagrzebiu, odbył się pierwszy w Jugosławii kongres międzynarodowy Świadków Jehowy pod hasłem „Lud miłujący wolność Bożą”. Zebrały się 14 684 osoby, w tym bośniaccy wyznawcy. W kongresie uczestniczyło pięciu członków Ciała Kierowniczego: Carey W. Barber, Lloyd Barry, Milton G. Henschel, Teodor Jaracz i Lyman A. Swingle.
Wkrótce zaczęła się wojna domowa, która w marcu następnego roku objęła Bośnię i Hercegowinę. W wyniku tej wojny rozpoczęło się trwające od kwietnia 1992 do końca lutego 1996 oblężenie Sarajewa. 26 października 1993 roku wysłano z Wiednia pomoc humanitarną, zawierającą 16 ton żywności i drewna opałowego dla współwyznawców w Bośni (z Travnika, 40 głosicieli w Zenicy i 65 w Sarajewie). Był to pierwszy konwój z pomocą humanitarną, który dotarł do Sarajewa od początku oblężenia. Podobną pomoc zorganizowano w Tuzli, Mostarze i Bihaciu. Łącznie w roku 1994 wysłano 66 ton różnych artykułów dla 219 bośniackich współwyznawców. W czerwcu 1994 roku w Tuzli, Zenicy i Sarajewie zorganizowano jednodniowe zgromadzenia specjalne, w których uczestniczyli członkowie Komitetu Kraju z Zagrzebia. W zgromadzeniu tym udział wzięło 726 osób, a 55 ochrzczono.
W trakcie oblężenia Sarajewa za neutralną postawę niektórzy otrzymali wyroki skazujące i byli więzieni. Podobne próby przechodzili młodzi głosiciele w Banja Luce. Niektórzy głosiciele ponieśli śmierć na skutek działań wojennych. Do oblężonych miast od czasu do czasu literaturę biblijną przekazywano faksem.
Do 1996 roku nadzór nad działalnością w Chorwacji oraz w Bośni i Hercegowinie sprawował Komitet Kraju w Zagrzebiu, działający pod nadzorem Biura Oddziału w Austrii. W tym też roku utworzono czteroosobowy Komitet Oddziału, a 23 października 1999 roku w Zagrzebiu oddano do użytku Biuro Oddziału koordynujące działalność również w Bośni i Hercegowinie. Po wojnie rozpoczęto budowę Sal Królestwa. Jedna z nich powstała w Banja Luce pomimo sprzeciwu serbskiego Kościół prawosławnego, mimo uznania prawnego działalności Świadków Jehowy w Bośni. Budowa Sali w Banja Luce stała się precedensem prawnym ułatwiającym wznoszenie własnych miejsc wielbienia w tej części Bośni i Hercegowiny.
W 2011 roku działalność kaznodziejską prowadziło 1224 głosicieli. Wiosną 2014 roku niemieccy współwyznawcy zorganizowali pomoc humanitarną dla poszkodowanych przez powódź, jaka przeszła przez Bałkany. W 2015 roku Świadkowie Jehowy z Bośni i Hercegowiny wzięli udział w kongresie specjalnym pod hasłem „Naśladujmy Jezusa!”, który odbył się w Zagrzebiu w Chorwacji, a latem 2019 roku w kongresie międzynarodowym pod hasłem „Miłość nigdy nie zawodzi!” w Stanach Zjednoczonych. 25 kwietnia 2020 roku Mark Sanderson, członek Ciała Kierowniczego ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku chorwackim (oraz serbskim). W związku z pandemią COVID-19 zorganizowano specjalne zebranie w trybie wideokonferencji. W Bośni i Hercegowinie, Chorwacji, Czarnogórze oraz Serbii uczestniczyło w nim łącznie 12 705 osób.
Kongresy odbywają się w Sarajewie w języku bośniackim, chorwackim i serbskim.

</doc>
<doc id="1488265" url="https://pl.wikipedia.org/wiki?curid=1488265" title="Adolf Fryderyk IV">
Adolf Fryderyk IV

Adolf Fryderyk IV (ur. 5 maja 1738 w Mirow, zm. 2 czerwca 1794 w Neustrelitz) – książę Meklemburgii-Strelitz. Jego władztwo było częścią Świętego Cesarstwa Rzymskiego Narodu Niemieckiego.
Życiorys.
Był trzecim dzieckiem (najstarszym synem) księcia Mirow Karola Ludwika Fryderyka i jego żony Elżbiety Albertyny Sachsen-Hildburghausen. Jego dziadkiem był książę Meklemburgii-Strelitz Adolf Fryderyk II.
Po śmierci ojca 5 czerwca 1752 został następcą tronu. Wstąpił na niego 11 grudnia 1752, kiedy zmarł jego stryj książę Adolf Fryderyk III. 
3 marca 1753 roku w Dreźnie został odznaczony polskim Orderem Orła Białego nr 314, 26 kwietnia 1753 otrzymał szwedzki Order Serafinów, 23 kwietnia 1764 został kawalerem brytyjskiego Orderu Podwiązki, a 7 października 1791 pruskiego Orderu Orła Czarnego.
Zmarł bezżennie i bezdzietnie. Tron odziedziczył po nim jego brat Karol.

</doc>
<doc id="1488268" url="https://pl.wikipedia.org/wiki?curid=1488268" title="XFree">
XFree



</doc>
<doc id="1488270" url="https://pl.wikipedia.org/wiki?curid=1488270" title="SCI-ARC">
SCI-ARC



</doc>
<doc id="1488271" url="https://pl.wikipedia.org/wiki?curid=1488271" title="The Serpent">
The Serpent

The Serpent – drugi album studyjny amerykańskiej grupy muzycznej Still Remains.

</doc>
<doc id="1488272" url="https://pl.wikipedia.org/wiki?curid=1488272" title="Marian Gaborik">
Marian Gaborik



</doc>
<doc id="1488273" url="https://pl.wikipedia.org/wiki?curid=1488273" title="Piaskówka (Tarnów)">
Piaskówka (Tarnów)

Piaskówka lub Osiedle Piaskówka − osiedle Tarnowa w północno-zachodniej części miasta, między Strusiną a Krzyżem. W 2015 roku osiedle zamieszkiwało osób. 
Na terenie Piaskówki znajduje się park, utworzony w latach 1977−1979, wcześniej było to miejsce wydobywania piasku. 
Osiedle stanowi jednostkę pomocniczą o nazwie Osiedle nr 3 „Piaskówka”.

</doc>
<doc id="1488277" url="https://pl.wikipedia.org/wiki?curid=1488277" title="Missak Manuszian">
Missak Manuszian



</doc>
<doc id="1488279" url="https://pl.wikipedia.org/wiki?curid=1488279" title="Antonio Candreva">
Antonio Candreva

Antonio Candreva (ur. 28 lutego 1987 w Rzymie) – włoski piłkarz, występujący na pozycji pomocnika we włoskim klubie US Salernitana 1919, do którego jest wypożyczony z UC Sampdoria. W latach 2009–2018 reprezentant Włoch.
Kariera klubowa.
Antonio Candreva zawodową karierę rozpoczął w 2004 w Ternanie Calcio. W jej barwach zadebiutował w sezonie 2004/2005, kiedy to rozegrał dwa spotkania w Serie B. Miejsce w podstawowym składzie Ternany Candreva wywalczył sobie w kolejnych rozgrywkach, kiedy to zanotował 29 ligowych występów. "Rossoverdi" zajęli jednak 20. miejsce w tabeli i spadli do Serie C1. W sezonie 2006/2007 włoski zawodnik był jednym z wyróżniających się graczy swojego zespołu.
Dzięki dobrej formie 24 maja 2007 podpisał kontrakt z występującym w Serie A Udinese Calcio. W pierwszej lidze zadebiutował jednak dopiero 27 stycznia 2008 w zremisowanym 0:0 meczu z Interem. W nowym klubie Candreva musiał pogodzić się z rolą rezerwowego i w trakcie całego sezonu zanotował tylko 3 ligowe występy.
W letnim okienku transferowym Włoch został wypożyczony do drugoligowego Livorno, gdzie od razu stał się podstawowym graczem. W sezonie 2008/2009 rozegrał w Serie B 33 mecze i strzelił 2 gole. Razem z Livorno zajął trzecie miejsce w tabeli i awansował do pierwszej ligi dzięki zwycięstwu w barażach.
20 stycznia 2010 Candreva został wypożyczony na pół roku do Juventusu, lecz po zakończonym sezonie nie został wykupiony na stałe i powrócił do Udinese Calcio.
30 sierpnia 2010 roku zawodnik został wypożyczony do Parmy z możliwością pierwokupu po zakończeniu sezonu. W 2011 roku wypożyczono go do Ceseny, a rok później do S.S. Lazio.
W lipcu 2012 r. "Biancocelesti" wykupili Candrevę.
Kariera reprezentacyjna.
Candreva ma za sobą występy w młodzieżowych reprezentacjach Włoch. Pierwszy mecz zanotował 26 października 2004, kiedy to kadra do lat 18 przegrała 0:4 z drużyną Czech. Następnie Candreva występował w zespołach do lat 19, 20 oraz 21. Jedyną bramkę dla młodzieżowych reprezentacji włoski pomocnik strzelił 16 października 2005, kiedy to drużyna Włoch do lat 19 pokonała 2:0 Macedonię. Candreva w 2008 brał udział w Igrzyskach Olimpijskich w Pekinie, podczas których zastąpił kontuzjowanego Claudio Marchisio.
Na początku listopada 2009 Candreva został powołany przez Marcello Lippiego do seniorskiej reprezentacji Włoch na towarzyskie mecze z Holandią i Szwecją. W drużynie narodowej zadebiutował 14 listopada w zremisowanym 0:0 spotkaniu przeciwko Holandii. W 77. minucie został wówczas zmieniony przez Riccardo Montolivo.

</doc>
<doc id="1488281" url="https://pl.wikipedia.org/wiki?curid=1488281" title="Hickson Compact Group">
Hickson Compact Group



</doc>
<doc id="1488283" url="https://pl.wikipedia.org/wiki?curid=1488283" title="Marcello Antony">
Marcello Antony

Marcello Antony, właściwie Marcello Couto de Farias (ur. 28 sierpnia 1965 roku w Rio de Janeiro, w stanie Rio de Janeiro) - brazylijski aktor telewizyjny i filmowy.
Życiorys.
Urodził się w bardzo biednej rodzinie jako najstarszy syn Marildy Couto i José Roberto de Fariasa, ma dwóch braci - Maurício i Márcio. Wychowywał się w Niterói, skąd dojeżdżał godzinę do Rio de Janeiro, gdzie podjął pracę jako kelner w "Teatro Café" do trzeciej rano. Jednak obciążenie spowodowało, że wpadł w depresję. Po porzuceniu pracy w kawiarni i pierwszych niepowodzeniach w poszukiwaniu ról w serialach, uczestniczył w warsztatach aktorskich organizowanych przez studio Rede Globo. Debiutował w teatrze w 1989 roku. Po występie w telenoweli "Dziedziczna nienawiść" ("O rei do gado", 1996), pojawił się po raz pierwszy na kinowym ekranie w dramacie "W domu z cukru" ("A Casa de Açúcar", 1996).
Od 1997 roku był związany z aktorką Mônicą Torres, mają dwoje dzieci, syna Francisco i adoptowaną córkę Stephanie. Mônica Torres ma córkę, Isabel (ur. 1987), z pierwszego małżeństwa. 11 maja 2002 r. wzięli ślub, jednak w 2010 r. rozwiedli się. 9 czerwca 2011 r. ożenił się z Caroliną Hollinger.

</doc>
<doc id="1488284" url="https://pl.wikipedia.org/wiki?curid=1488284" title="Robert Vernon Smith">
Robert Vernon Smith

Robert Vernon Smith, Robert Vernon, 1. baron Lyveden GCB (ur. 23 lutego 1800 w Londynie, zm. 10 listopada 1873) – brytyjski polityk, członek stronnitwa wigów, minister w rządach lorda Johna Russella i lorda Palmerstona.
Był synem Roberta Percy’ego Smitha i Caroliny Marii Vernon, córki Richarda Vernona. Wykształcenie odebrał w Eton College oraz w Christ Church na Uniwersytecie Oksfordzkim. Uczelnię ukończył w 1822 r. z dyplomem drugiej klasy ze studiów klasycznych.
W 1829 r. został wybrany do Izby Gmin jako reprezentant okręgu Tralee. Od 1831 r. reprezentował okręg wyborczy Northampton. W latach 1830–1834 był lordem skarbu. W 1835 r. został sekretarzem przy Radzie Kontroli. W latach 1839–1841 był podsekretarzem stanu w Ministerstwie Wojny i Kolonii. Nie objął żadnego stanowiska po powrocie wigów do władzy w 1846 r. Dopiero w lutym 1852 r. został sekretarzem ds. wojny, ale gabinet Russella upadł już miesiąc później i Smith stracił stanowisko. W latach 1855–1858 był przewodniczącym Rady Kontroli w gabinecie Palmerstona. W 1859 r. otrzymał tytuł 1. barona Lyveden i zasiadł w Izbie Lordów.
W 1823 r. poślubił Emmę Mary Fitzpatrick, nieślubną córkę hrabiego Upper Ossory. W 1846 r. zmienił nazwisko swoich dzieci na "Vernon". Sam zmienił nazwisko w 1859 r. Był członkiem Reform Club, Travellers Club i Brooks's. Zmarł w 1873 r. Tytuł barona odziedziczył jego syn Fitzpatrick.

</doc>
<doc id="1488286" url="https://pl.wikipedia.org/wiki?curid=1488286" title="Baron Lyveden">
Baron Lyveden

Baronowie Lyveden 1. kreacji (parostwo Zjednoczonego Królestwa)

</doc>
<doc id="1488289" url="https://pl.wikipedia.org/wiki?curid=1488289" title="Detektor mikrometeoroidów">
Detektor mikrometeoroidów

Detektor mikrometeoroidów – urządzenie do rejestrowania uderzeń mikrometeoroidów. Stosowane do badania ilości pyłu w przestrzeni kosmicznej.
Najprostszymi detektorami są:

</doc>
<doc id="1488290" url="https://pl.wikipedia.org/wiki?curid=1488290" title="Robert Vernon, 1. baron Lyveden">
Robert Vernon, 1. baron Lyveden



</doc>
<doc id="1488291" url="https://pl.wikipedia.org/wiki?curid=1488291" title="Matthew Talbot Baines">
Matthew Talbot Baines



</doc>
<doc id="1488292" url="https://pl.wikipedia.org/wiki?curid=1488292" title="Rosnakowa">
Rosnakowa

Rosnakowa, Rusnakowa – polana w Gorcach znajdująca się na grzbiecie odchodzącym od Turbacza w południowo-zachodnim kierunku. Niegdyś była koszona i wypasana. Z polany w kierunku zachodnim widoczny jest wierzchołek i grzbiet Bukowiny Miejskiej, w północno-zachodnim – Średniego Wierchu, a w oddali szczyty Babiej Góry i Pasma Policy. Od północno-wschodniej strony horyzont zamykają zbocza Turbacza.
W górnej części polany znajduje się Kaplica Matki Boskiej Królowej Gorców, nazywana także Kaplicą Papieską, Partyzancką lub Pasterską. Wybudowano ją w 1979 z okazji pierwszej pielgrzymki Jana Pawła II do Polski, z inicjatywy Czesława Pajerskiego – właściciela polany i honorowego kustosza Muzeum Podhalańskiego w Nowym Targu. Powstała na miejscu wcześniej tu istniejącej niedużej kapliczki Matki Bożej Królowej Gorców. Obecnie kapliczka ta przeniesiona jest na północne obrzeża polany. Jest ona pomnikiem walki o wolną Polskę; wykonana jest z pnia z trzema wbitymi w niego bagnetami i oplecionego drutem kolczastym symbolizującym spętaną niewolą Polskę. W kapliczce znajduje się rzeźba Bogurodzicy, a ponad nią trzy hełmy różnych formacji armii polskiej.
Wykonana z drewna Kaplica Papieska ma konstrukcję zrębową. Jest przesycona symboliką patriotyczną, podobnie jak poprzednia kapliczka. Zbudowana jest na planie krzyża Virtuti Militari, belkowanie drzwi ma kształt orła, a zamykający je łańcuch symbolizuje Polskę w niewoli. Korona umieszczona powyżej głowy orła jest stylizowana na łódź, jest w niej portret Jana Pawła II i napis: „Pasterzowi pasterze”. Na oknach kaplicy znajdują się wizerunki 4 polskich orłów pochodzące z czasów biskupa Stanisława ze Szczepanowa, z czasów konfederacji barskiej, z okresu II Rzeczypospolitej oraz pozbawiony korony orzeł armii polskiej w ZSRR. Patriotyczny jest również wystrój wnętrza; znajdują się tutaj tablice pamiątkowe poległych żołnierzy IV batalionu 1. Pułku Strzelców Podhalańskich AK. Na znajdującym się obok kaplicy betonowym pomniku ofiar katyńskich trzy dłonie symbolizują ofiary Katynia, Ostaszkowa i Charkowa.
Obok kaplicy znajdują się ławki, dzwonnica i polowy ołtarz. Od maja do października codziennie odbywają się tutaj msze, w których biorą udział turyści, grupy oazowe, harcerze, myśliwi, a także mieszkańcy okolicznych miejscowości. Blisko mają tylko mieszkający w schronisku PTTK na Turbaczu, wszyscy pozostali odbyć muszą w tym celu wielogodzinną wycieczkę i wspiąć się niemal pod szczyt Turbacza. Najbardziej uroczysta msza odbywa się w drugą niedzielę sierpnia. Dawniej wiązano ją z rocznicą wybuchu powstania warszawskiego, od 1982 jest to Święto Ludzi Gór organizowane przez Związek Podhalan. Podczas obchodów tego święta wielokrotnie kazania wygłaszał ksiądz Józef Tischner. Przeważnie były to kazania patriotyczne o „ślebodzie” (po góralsku wolności). "„...widziołek jom i słysołek na zywo. Ka? Ocywiście na Polanie Rusnakowej pod Turbaczem, podcas Tischnerowych msy ... Pamiętom, jak na te niezwykłe spotkonia z Tischnerem chodziły tłumy góroli i ceprów – w tym takik ceprów, którym zwykle nawet na małe pagórki nie fcioło sie wchodzić." – pisze anonimowo jeden z uczestników tych patriotycznych spotkań.
Rosnakowa znajduje się poza obszarem Gorczańskiego Parku Narodowego, w granicach wsi Klikuszowa w województwie małopolskim, w powiecie nowotarskim, w gminie Nowy Targ.

</doc>
<doc id="1488293" url="https://pl.wikipedia.org/wiki?curid=1488293" title="Ghervazen Longher">
Ghervazen Longher

Ghervazen Longher (ur. 3 stycznia 1972 w Kaczyce) – rumuński polityk i działacz społeczny narodowości polskiej, poseł do Izby Deputowanych.
Życiorys.
Jest absolwentem zarządzania na uniwersytecie w Jassach. W latach 1998–2002 pełnił obowiązki prezesa Stowarzyszenia Dom Polski w Nowym Solońcu. W 2002 po śmierci Jana Piotra Babiasza został prezesem Związku Polaków w Rumunii. W tym samym roku uzyskał po raz pierwszy mandat poselski, który utrzymywał w wyborach w 2004, 2008 i 2012. Był m.in. wiceprzewodniczącym grupy parlamentarnej mniejszości narodowych.
W 2014 Ghervazen Longher został skazany przez rumuński Wysoki Trybunał Kasacyjny i Sprawiedliwości na karę trzech miesięcy pozbawienia wolności z warunkowym zawieszeniem za przestępstwo konfliktu interesów polegające na nielegalnym zatrudnieniu swojego brata i siostry w Izbie Deputowanych.
W wyborach w 2016 miejsce w niższej izbie parlamentu jako reprezentantka mniejszości polskiej uzyskała jego żona Victoria Longher. Ghervazen Longher ponownie wystartował na posła w 2020, powracając do Izby Deputowanych.
Odznaczenia.
Odznaczony Złotym Krzyżem Zasługi (2009) oraz Krzyżem Kawalerskim (2010) i Krzyżem Oficerskim (2022) Orderu Zasługi Rzeczypospolitej Polskiej.

</doc>
<doc id="1488294" url="https://pl.wikipedia.org/wiki?curid=1488294" title="Thomas Bickel">
Thomas Bickel

Thomas Bickel (ur. 6 października 1963 w Aarbergu) – szwajcarski piłkarz grający na pozycji środkowego pomocnika.
Kariera klubowa.
Pierwszym klubem Bickela w piłkarskiej karierze był FC Biel-Bienne. W 1984 roku zadebiutował w jego barwach w drugiej lidze szwajcarskiej i grał w nim przez jeden sezon. W 1985 roku odszedł do silniejszego FC Zürich, grającego w pierwszej lidze. Od czasu transferu był podstawowym zawodnikiem klubu, spędził w nim trzy sezony i grał tam do czasu spadku klubu do drugiej ligi w 1988 roku. Największym sukcesem Thomasa za czasów gry w FC Zürich było zajęcie 4. miejsca w sezonie 1985/1986. W zespole Zurychu wystąpił w 92 meczach i strzelił 19 bramek.
Latem 1988 Bickel przeszedł do innego klubu z Zurychu, Grasshopper Club. W swoim pierwszym sezonie spędzonym w tym klubie zdobył Puchar Szwajcarii, dzięki zwycięstwu w finale 2:1 nad FC Aarau. Rok później, w 1990 roku, Thomas wywalczył z Grasshoppers dublet - mistrzostwo oraz krajowy puchar. W sezonie 1990/1991 obronił tytuł mistrzowski. W 1994 roku po raz trzeci zdobył szwajcarski puchar, a w sezonie 1994/1995 przycyznił się do wywalczenia mistrzostwa kraju przez Grasshoppers. Jednak w trakcie sezonu odszedł z zespołu, dla którego rozegrał łącznie 178 spotkań i zdobył 24 gole.
Na początku 1995 roku Bickel wyjechał do Japonii i podpisał kontrakt z klubem tamtejszej Japan Football League, Visselem Kobe. W 1996 roku zajął 2. miejsce w lidze i awansował wraz z Visselem do J-League, czyli pierwszej ligi japońskiej. Wtedy też grał w klubie między innymi z Duńczykiem Michaelem Laudrupem. W 1997 roku zajął z Visselem przedostatnie miejsce w lidze, a pod koniec roku zakończył karierę.
Kariera reprezentacyjna.
W reprezentacji Szwajcarii Bickel zadebiutował 19 sierpnia 1986 roku w wygranym 2:0 towarzyskim meczu z Francją. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył trzy mecze, w tym jeden jako rezerwowy: z USA (1:1), z Rumunią (4:1) oraz w 1/8 finału z Hiszpanią. Ostatni mecz w kadrze narodowej rozegrał w październiku 1995 przeciwko Węgrom (3:0). Łącznie rozegrał w niej 52 spotkania i strzelił w nich 5 goli.

</doc>
<doc id="1488295" url="https://pl.wikipedia.org/wiki?curid=1488295" title="Świadkowie Jehowy w Uzbekistanie">
Świadkowie Jehowy w Uzbekistanie



</doc>
<doc id="1488296" url="https://pl.wikipedia.org/wiki?curid=1488296" title="Rutaca">
Rutaca

Rutaca (Rutas Aéreas C.A.) – wenezuelskie linie lotnicze z bazą w Ciudad Bolívar.
Katastrofy.
25 stycznia 2001 Douglas DC-3 Air Rutaca rozbił się w Ciudad Bolívar. Wypadek odebrał życie 24 osobom.

</doc>
<doc id="1488302" url="https://pl.wikipedia.org/wiki?curid=1488302" title="Arcelin (przystanek kolejowy)">
Arcelin (przystanek kolejowy)

Arcelin – przystanek kolejowy w Arcelinie, w województwie mazowieckim, w Polsce.
W roku 2018 przystanek obsługiwał 0-9 pasażerów na dobę.

</doc>
<doc id="1488303" url="https://pl.wikipedia.org/wiki?curid=1488303" title="Mutua Madrileña Masters Madrid 2008">
Mutua Madrileña Masters Madrid 2008

Mutua Madrileña Masters Madrid 2008 – tenisowy turniej ATP rangi ATP Masters Series z cyklu Mutua Madrileña Masters Madrid rozgrywany w dniach 13–19 października 2008 roku w Mardycie na kortach twardych w hali o puli nagród 2 270 000 euro.

</doc>
<doc id="1488305" url="https://pl.wikipedia.org/wiki?curid=1488305" title="Take It to the Limit">
Take It to the Limit

Take It to the Limit — drugi album studyjny zespołu rockowego Hinder. Produkcja albumu rozpoczęła się w styczniu 2008, a sam album wydany został 4 listopada 2008. Nagrywany był przez Jaya Van Poederooyena w Van Howes Studios w Vancouver, producentem płyty był Brian Howes. Album uzyskał status złoty od RIAA.
Wydanie.
Pierwszy singel "Use Me" został udostępniony stacjom radiowym 7 lipca 2008, a ściągnąć można go było od 15 lipca 2008. Utwór "Heaven Sent" był wykonywany jeszcze na koncertach grupy Hinder w 2007, początkowo nazwana "Heaven Lost You".
Drugi singel, "Without You", został udostępniony stacjom radiowym 23 września 2008.
Singel "Use Me" jest również pierwszą piosenką dostępną do ściągnięcia do gier "Rock Band" oraz "Guitar Hero World Tour".
Zespół Hinder został w listopadzie 2008 uznany za "Wykonawcę miesiąca" ("Artist of the Month") na platformie Xbox Live, pozwalając członkom platformy z pakietem Gold na ściągnięcie teledysku "Use Me" w rozdzielczości 480p za darmo.
Odbiór.
Płyta została odebrana chłodno, zbierając często nieprzychylne recenzje. Christian Hoard z "Rolling Stone" napisał o wokaliście Austinie Winklerze jako o "złym przykładzie dla emocjonalnych wyrostków". W najgorszej recenzji, Stephen Thomas Erlewine z AllMusic dając ocenę 1,5/5 opisał zespół jako "gorliwe trzymanie się wszystkich głupich stereotypów grupy rockowej wywodzących się z Sunset Strip z roku 1988". Opisuje też, jak "ośmieszający brak wyobraźni" posiada Hinder poprzez wykorzystanie do utworów nazw innych znanych piosenek.
"Entertainment Weekly" dał mniej negatywną ocenę C+, ale powtórzył zarzuty dotyczące braku oryginalności i kontrastujących ze sobą stylów piosenek. Chris Willman wyjaśniając to, powiedział: "Jeżeli byłbyś młody, zakochany, głupi w piciu (...) być może wybaczysz Hinderowi jego brak oryginalności i przewagę problemów z życiem [pokazanych w tej płycie]".
Utwory dodatkowe.
Best Buy dołącza sześć dodatkowych utworów do płyty. Wśród nich są wykonania podczas koncertów oraz wersje akustyczne niektórych piosenek.
Walmart również wydaje specjalną edycję albumu, w której dostępne są 3 dodatkowe utwory oraz płyta DVD.
Wydanie w sklepie iTunes zawiera natomiast dwa dodatkowe utwory.

</doc>
<doc id="1488308" url="https://pl.wikipedia.org/wiki?curid=1488308" title="Far Side">
Far Side



</doc>
<doc id="1488322" url="https://pl.wikipedia.org/wiki?curid=1488322" title="Port lotniczy Grodno">
Port lotniczy Grodno

Port lotniczy Grodno (IATA: GNA, ICAO: UMMG) – port lotniczy położony 18 km na południe od centrum Grodna, na Białorusi.

</doc>
<doc id="1488329" url="https://pl.wikipedia.org/wiki?curid=1488329" title="Kolor fioletowy">
Kolor fioletowy



</doc>
<doc id="1488332" url="https://pl.wikipedia.org/wiki?curid=1488332" title="Kolor czarny">
Kolor czarny



</doc>
<doc id="1488334" url="https://pl.wikipedia.org/wiki?curid=1488334" title="Remember the Name">
Remember the Name

Remember the Name – singel zespołu Fort Minor, promujący album "The Rising Tied".
Konstrukcja utworu.
Według Mike’a Shinody utwór „przełamuje naukę muzyki” za pomocą refrenu, mówiącego o potrzebie zrobienia kariery w biznesie muzycznym oraz osiągnięcia sławy i uznania, o czym mówi tytuł.
Wersy są rapowane w trzeciej osobie, tak więc każdy raper mówi o sobie z punktu widzenia kogoś postronnego. W utworze znajdują się również odwołania do wcześniejszej kariery Mike’a Shinody i Styles of Beyond.
Przecieki.
20 sierpnia 2005 roku, tak więc kilka miesięcy przed oficjalną premierą albumu "The Rising Tied", utwór znalazł się w internecie, i zdobył pozytywne recenzje od społeczności hiphopowej. Miał być także pierwszym singlem promującym album "The Rising Tied", ale ostatecznie singlem tym został utwór „Petrified”.
Odbiór.
Utwór szybko stał się hymnem sportowym, granym na wielu stadionach w Stanach Zjednoczonych. National Basketball Association użyła go podczas NBA Playoffs w latach 2006 oraz 2007, a także podczas National Basketball Association Draft w roku 2008. Utwór pojawił się także w grze komputerowej firmy EA Sports, "NBA Live 06". Utwór „Remember the Name” był użyty w roku 2006, podczas Big East Men's Basketball Tournament, w tym samym roku był używany przed grami drużyny baseballowej Arizona Diamondbacks, a rok później przed grami Cleveland Indians.
Utwór ten pojawił się również w reklamie nagród Grammy w roku 2008 i zwiastunie filmu "Fighting".

</doc>
<doc id="1488335" url="https://pl.wikipedia.org/wiki?curid=1488335" title="Kolor brązowy">
Kolor brązowy



</doc>
<doc id="1488336" url="https://pl.wikipedia.org/wiki?curid=1488336" title="Remember The Name">
Remember The Name



</doc>
<doc id="1488337" url="https://pl.wikipedia.org/wiki?curid=1488337" title="Sky Georgia">
Sky Georgia

Sky Georgia – gruzińska linia lotnicza z siedzibą w Tbilisi, głównym węzłem jest Port lotniczy Tbilisi. Linie posiadają w swojej flocie 1 samolot McDonnell Douglas DC-9. 
W latach 1998-2004 operowały jako Air Bisec, w latach 2004-2008 jako Georgian National Airlines. 

</doc>
<doc id="1488338" url="https://pl.wikipedia.org/wiki?curid=1488338" title="Zurich Open 2008">
Zurich Open 2008

Tenisowy turniej WTA Zurich Open 2008 odbył się w dniach 13 – 19 października w szwajcarskim Zurychu na kortach twardych w hali. Pula nagród wyniosła 600 000 dolarów amerykańskich.

</doc>
<doc id="1488339" url="https://pl.wikipedia.org/wiki?curid=1488339" title="Świadkowie Jehowy w Nepalu">
Świadkowie Jehowy w Nepalu

Świadkowie Jehowy w Nepalu – społeczność wyznaniowa w Nepalu, należąca do ogólnoświatowej wspólnoty Świadków Jehowy, licząca w 2022 roku 2823 głosicieli, należących do 43 zborów. Na dorocznej uroczystości Wieczerzy Pańskiej w 2022 roku zebrało się 7529 osób. Działalność miejscowych głosicieli koordynuje japońskie Biuro Oddziału, a Biuro Krajowe znajduje się w Katmandu.
Historia.
Początki.
W marcu 1970 roku rodzina Świadków Jehowy z Indii przeniosła się do Katmandu i tam zaczęła głosić wyznawaną religię. Działalność kaznodziejską prowadzono nieoficjalnie, głównie wśród znajomych i współpracowników, ponieważ konstytucja Nepalu zabraniała wówczas prozelityzmu, za który groziły wysokie sankcje karne zarówno ewangelizatorom, jak też nowo pozyskiwanym wyznawcom. Rodzina ta regularnie urządzała w swym domu zebrania religijne, zapraszając na nie zainteresowanych. Po czterech latach, w marcu 1974 roku, przyłączyli się do nich członkowie rodziny pewnego sekretarza rodziny królewskiej, a później on sam.
Wyznawcy, których było stać na daleką podróż przez góry, początkowo jeździli na większe zgromadzenia do Indii. Dwóch wyznawców z Indii w różnych okresach znalazło w Nepalu zatrudnienie i przez kilka lat pomagało w umacnianiu nowo powstałego zboru. W roku 1976 w Katmandu było 17 głosicieli.
Pod koniec 1984 roku władze zaczęły nakładać ograniczenia. Aresztowano czworo wyznawców na cztery dni, a w jednej z wiosek nawet osoby, z którymi studiowano Biblię. Sześć z nich zwolniono dopiero po upływie 43 dni. W niedługim czasie było jeszcze kilka innych aresztowań, jednak nikogo nie postawiono w stan oskarżenia. Ostatnie zatrzymanie grupy wyznawców miało miejsce w 1989 roku, ale po trzech dniach ich wypuszczono. Przedstawiciele władz żądali złożenia przez zatrzymanych deklaracji zaprzestania ewangelizacji, na co żaden z zatrzymanych nie wyraził zgody; część z nich musiała jednak podpisać oświadczenie o gotowości poniesienia konsekwencji, gdyby ponownie zostali przyłapani na prowadzeniu działalności kaznodziejskiej.
W roku 1985 wybudowano pierwszą własną Salę Królestwa; liczba głosicieli wzrosła do 35. Przez dłuższy czas służyła ona także jako miejsce do przedstawiania programu zgromadzeń okręgowych.
Rejestracja prawna i rozwój działalności.
Od lat 90. XX wieku Świadkowie Jehowy korzystali z coraz większej miary wolności religijnej. Zaprzestano aresztowań, a w 1994 roku wyznanie uznano prawnie. W Katmandu prowadzi się tłumaczenie publikacji o tematyce biblijnej na język nepalski. Liczba głosicieli stale wzrasta: z 63 osób w roku 1990 do ponad 1000 w 2008 roku.
W październiku 2005 roku Świadkowie Jehowy w Nepalu uzyskali status stowarzyszenia religijnego.
W latach 2009, 2011 oraz 2013 do kraju wysłani zostali misjonarze, absolwenci Biblijnej Szkoły Strażnicy – Gilead. W 2010 roku wydano Chrześcijańskie Pisma Greckie w Przekładzie Nowego Świata (Nowy Testament) w języku nepalskim. W roku 2014 liczba głosicieli przekroczyła 2100.
W wyniku trzęsienia ziemi, które nastąpiło 25 kwietnia 2015 roku, śmierć poniosła jedna kobieta będąca Świadkiem Jehowy oraz dwójka jej dzieci. Zostało zniszczonych 38 domów należących do Świadków, a 126 zostało uszkodzonych. W niewielkim stopniu zostało uszkodzone Biuro Krajowe. Działania pomocowe dla Świadków Jehowy w Nepalu podjęło Biuro Oddziału w Japonii. Europejski zespół medyczny złożony ze współwyznawców współpracował z nepalskim Komitetem Pomocy Doraźnej w leczeniu pacjentów w Salach Królestwa. Dla poszkodowanych wybudowano przeszło 90 nowych domów. 16 kwietnia 2016 roku w Katmandu odbył się specjalny program z okazji wizyty przedstawiciela Biura Głównego Świadków Jehowy, którego program transmitowano do wszystkich zborów w Nepalu. Łącznie wysłuchało go 3137 osób. W dniach od 17 do 19 listopada 2017 roku w indonezyjskiej Dżakarcie odbył się kongres specjalny pod hasłem „Nie poddawaj się!”, a w lipcu 2018 roku w Oslo kongres specjalny pod hasłem „Bądź odważny!” z udziałem delegacji z Nepalu.
18 maja 2018 roku w Katmandu ogłoszono wydanie w języku nepalskim pełnego Przekładu Nowego Świata.
Kongresy regionalne odbywają się w języku nepalskim i nepalskim języku migowym.
Świadkowie Jehowy wydają publikacje w językach używanych w Nepalu: nepalskim, newari, maithili i nepalskim migowym.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:
Liczba obecnych na Pamiątce.
Dane na podstawie oficjalnych raportów o działalności:

</doc>
<doc id="1488340" url="https://pl.wikipedia.org/wiki?curid=1488340" title="Cécile Vogt-Mugnier">
Cécile Vogt-Mugnier



</doc>
<doc id="1488342" url="https://pl.wikipedia.org/wiki?curid=1488342" title="Far Side (astronautyka)">
Far Side (astronautyka)

Far Side (również: Farside, "odległa dziedzina") – amerykański projekt badań przestrzeni kosmicznej na ekstremalnie dużych wysokościach i jednocześnie nazwa rakiety sondażowej w nim użytej.
Badania zrealizowało biuro badań naukowych Sił Powietrznych USA w 1957 roku za pomocą rakiety sondażowej odpalanej z balonu stratosferycznego. Techniki takiej użyto wcześniej w rakietach Rockoon. Instrumenty naukowe umieszczone w rakiecie dostarczał University of Maryland.
Czterostopniowa rakieta na paliwo stałe, produkowana przez Aeronutronic Systems, podwieszana była pod balonem stratosferycznym o pojemności czaszy 106 188 m³. Na wysokości ok. 30 km rakieta była odpalana. Rekordowa osiągnięta wysokość: 6437 km.
Z powodów technicznych (zakłóceń telemetrii) badania nie odkryły pasów radiacyjnych, co uczynił rok później satelita Explorer 1.

</doc>
<doc id="1488343" url="https://pl.wikipedia.org/wiki?curid=1488343" title="Edelpilz">
Edelpilz

Edelpilz – rodzaj duńskiego sera, który produkowany jest z krowiego i owczego mleka. Ser ten zaliczany jest do serów podpuszczkowych, dojrzewających oraz pełnotłustych. Edelpilz to ser o pikantnym smaku.

</doc>
<doc id="1488346" url="https://pl.wikipedia.org/wiki?curid=1488346" title="Ulrike von Levetzow">
Ulrike von Levetzow

Theodore Ulrike Sophie von Levetzow (ur. 4 lutego 1804 w Löbnitz (obecnie dzielnica miasta Groitzsch), zm. 13 listopada 1899 w Třebívlicach koło Litomierzyc) w Czechach) – ostatnia miłość poety Johanna Wolfganga von Goethego.
Życiorys.
Ojcem Ulryki był szambelan, następnie marszałek dworu księstwa Mecklenburg-Schwerin Joachim Otto Ulrich von Levetzow, matką Amalie von Brösigke. Gdy rodzice się rozwiedli, Ulrykę umieszczono we francuskiej pensji (szkoła z internatem dla dziewcząt). Była najstarszą córką, miała dwie siostry.
W 1821 wraz z matką i siostrami przebywała w uzdrowisku Mariańskie Łaźnie (niem. "Marienbad"), gdzie jej matka spotkała znajomego poetę Johanna Wolfganga von Goethego, który mimo różnicy wieku (miał 72 lata) zalecał się do 17-letniej panny. Sytuacja powtórzyła się w następnym roku, a po dwóch latach, w 1823, Goethe skłonił swego przyjaciela, wielkiego księcia Karola Augusta z Weimaru do złożenia oficjalnych oświadczyn z propozycją zawarcia małżeństwa z 19-letnią Ulryką.
Goethe swe oświadczyny traktował poważnie i na serio, czemu dał wyraz w utworze "Marienbader Elegie". Ulrike von Levetzow stanowczo zaprzeczała, jakoby miała romans z podstarzałym poetą, jednak "towarzysko" była traktowana jako ostatnia miłość (a nawet kochanka) Goethego. Nie wyszła za mąż.
Zmarła w sędziwym wieku w swej pokaźnej posiadłości ziemskiej odziedziczonej po ojczymie.

</doc>
<doc id="1488347" url="https://pl.wikipedia.org/wiki?curid=1488347" title="Salah Bakour">
Salah Bakour

Salah Bakour (ur. 15 kwietnia 1982 w Rouen) – algierski piłkarz występujący na pozycji obrońcy.
Kariera klubowa.
Bakour urodził się we Francji jako syn algierskich imigrantów. Jako junior grał w klubach Cosmo Taverny, Red Star 93, AJ Auxerre oraz SM Caen, do którego juniorskiej ekipy trafił w 1999 roku. W 2001 roku został włączony do jego pierwszej drużyny. 3 marca 2001 w zremisowanym 2:2 meczu z Nîmes Olympique zadebiutował w Ligue 2. W 2004 roku awansował z klubem do Ligue 1. W tych rozgrywkach pierwszy mecz zaliczył 11 września 2004 przeciwko RC Lens (1:0). 30 października 2004 w zremisowanym 1:1 meczu ze Stade Rennais zdobył pierwszą bramkę w trakcie gry w Ligue 1. W 2005 roku spadł z zespołem do Ligue 2. Wówczas odszedł z Caen.
Latem 2005 roku został graczem również drugoligowego FC Istres. Spędził tam dwa sezony, w ciągu zagrał w 43 ligowych meczach Istres. W 2007 roku przeszedł do belgijskiego KV Kortrijk, grającego w drugiej lidze. W 2008 roku awansował z nim do ekstraklasy. Bakour zadebiutował w niej 18 października 2008 w przegranym 0:2 spotkaniu z KSC Lokeren. Następnie grał w rezerwach FC Rouen i AS Beauvais Oise.
Kariera reprezentacyjna.
Bakour rozegrał jedno spotkanie w reprezentacji Algierii. Było to towarzyski mecz przeciwko Chinom (0:1), rozegrany 28 kwietnia 2004.

</doc>
<doc id="1488349" url="https://pl.wikipedia.org/wiki?curid=1488349" title="Tastawinzaur">
Tastawinzaur

Tastawinzaur ("Tastavinsaurus") – rodzaj zauropoda z grupy Titanosauriformes. Żył u schyłku wczesnej kredy (apt), około 120 mln lat temu. Gatunkiem typowym jest "Tastavinsaurus sanzi". Nazwa rodzajowa pochodzi od Peñarroya de Tastavins – wsi w prowincji Teruel, w okolicach której po raz pierwszy odkryto jego szczątki – zaś epitet gatunkowy honoruje hiszpańskiego paleontologa, José Luísa Sanza.
W skałach pochodzenia morskiego w formacji Xert w południowo-wschodniej Hiszpanii odnaleziono jeden niekompletny szkielet tastawinzaura. Materiał kopalny obejmował trzy kręgi grzbietowe i fragment czwartego, dziewięć żeber, kość krzyżową, dwadzieścia pięć kręgów ogonowych, dwadzieścia jeden ostróg, obie kości biodrowe, łonowe, kulszowe i udowe, prawe: piszczel i kość strzałkową, sześć kości śródstopia i siedem paliczków. Jest to jeden z najbardziej kompletnych odnalezionych szkieletów wczesnokredowych europejskich zauropodów. W 2012 roku opisano niekompletny szkielet pozaczaszkowy tastawinzaura odkryty na stanowisku La Canaleta w Teruel.
Analiza kladystyczna przeprowadzona w 2008 roku zasugerowała, że "Tastavinsaurus" to takson siostrzany północnoamerykańskiego "Venenosaurus". Bliskie pokrewieństwo tych rodzajów potwierdziła również analiza z 2012 roku, w której wraz z "Cedarosaurus" tworzyły klad Laurasiformes. Pokrewieństwo to neguje natomiast analiza D'Emica z tego samego roku, z której wynika, że "Venenosaurus" i "Cedarosaurus" były przedstawicielami rodziny Brachiosauridae, zaś "Tastavinsaurus" był bazalnym przedstawicielem siostrzanego do Brachiosauridae kladu Somphospondyli (obejmującego tytanozaury, euhelopy i ich najbliższych krewnych); według tej analizy "Tastavinsaurus" był taksonem siostrzanym do kladu obejmującego wszystkich pozostałych przedstawicieli Somphospondyli poza najbardziej bazalnymi rodzajami "Ligabuesaurus" i "Sauroposeidon".

</doc>
<doc id="1488355" url="https://pl.wikipedia.org/wiki?curid=1488355" title="Kurt Mendel">
Kurt Mendel

Kurt Mendel (ur. 27 stycznia 1874 w Pankow (Berlin), zm. 2 lutego 1946 w Berlinie) – niemiecki lekarz neurolog i psychiatra.
Życiorys.
Syn neurologa Emanuela Mendla i Susanne z domu Lindow. Studiował medycynę na Uniwersytecie Fryderyka Wilhelma w Berlinie, Uniwersytecie Georga Augusta w Getyndze i Uniwersytecie Chrystiana Albrechta w Kilonii; tam w 1897 roku otrzymał tytuł doktora medycyny. Od 1899 roku pracował w prowadzonej przez ojca poliklinice w Berlinie. Redaktor a potem wydawca „Neurologisches Centralblatt”. W 1913 roku pracował razem z Aloisem Alzheimerem we Wrocławiu. 
Od 1912 przez wiele lat był sekretarzem Gesellschaft Deutscher Nervenärzte.
Żonaty z Elisabeth Müller. W 1938 z powodu wprowadzonych przez nazistów regulacji prawnych stracił prawo wykonywania zawodu. Prawdopodobnie uniknął śmierci dzięki małżeństwu z nie-Żydówką. Zmarł 2 lutego 1946 w Berlinie.
Dorobek naukowy.
Opisał objaw neurologiczny, znany dziś jako objaw Mendla-Bechterewa. W 1910 jako jeden z pierwszych postulował istnienie zjawiska męskiego klimakterium.

</doc>
<doc id="1488356" url="https://pl.wikipedia.org/wiki?curid=1488356" title="Świadkowie Jehowy w Mali">
Świadkowie Jehowy w Mali

Świadkowie Jehowy w Mali – społeczność wyznaniowa w Mali, należąca do ogólnoświatowej wspólnoty Świadków Jehowy, licząca w 2022 roku 365 głosicieli, należących do 6 zborów. Na dorocznej uroczystości Wieczerzy Pańskiej w 2022 roku zebrały się 982 osoby. Działalność miejscowych głosicieli nadzoruje senegalskie Biuro Oddziału. Biuro Krajowe znajduje się w Bamako.
Historia.
W roku 1962 czterech Świadków Jehowy z Ghany rozpoczęło regularną działalność kaznodziejską w Mali. Potem o wsparcie działalności w tym kraju poproszono też francuskich współwyznawców, działających w Algierii. Po kilku miesiącach problemy zdrowotne zmusiły ich do powrotu do Francji. 10 maja 1964 roku zostali zastąpieni przez małżeństwo, które dostało przydział do Bamako.
We wrześniu 1965 roku czterech pionierów specjalnych deportowano z Mali. Wszyscy zostali przeniesieni do Senegalu. W Mali pozostało dwóch pionierów. W 1977 roku zanotowano liczbę 32 głosicieli, działających w jednym zborze w Bamako.
W 1991 roku założono drugi zbór, a w całym kraju działało 104 głosicieli. W roku 1995 powstały kolejne 4 zbory i liczba głosicieli wzrosła do 154 osób.
W roku 2008 zanotowano liczbę 255 głosicieli. W latach 2011–2012 Świadkowie Jehowy z Senegalu zorganizowali pomoc humanitarną dla współwyznawców w Mali, którzy zostali poszkodowani przez suszę. W 2014 roku w Mali działało 348 głosicieli.
W 2016 roku zorganizowano kursy językowe w języku bomu. W stolicy oddano do użytku nową Salę Królestwa. 
W 2021 zanotowano liczbę 382 głosicieli, a na uroczystości Wieczerzy Pańskiej zebrały się 994 osoby.
Zebrania zborowe i kongresy regionalne odbywają się w języku francuskim, języku bambara i amerykańskim języku migowym.
Świadkowie Jehowy wydają publikacje w językach używanych w Mali. Oprócz francuskiego, także w bambara, bomu (w tych językach dostępny jest także oficjalny serwis internetowy – jw.org) i fulfulde (maasina).

</doc>
<doc id="1488359" url="https://pl.wikipedia.org/wiki?curid=1488359" title="Jaume I">
Jaume I

Jaume I – stacja metra w Barcelonie, na linii 4. Stacja została otwarta w 1926.

</doc>
<doc id="1488360" url="https://pl.wikipedia.org/wiki?curid=1488360" title="Szary">
Szary



</doc>
<doc id="1488361" url="https://pl.wikipedia.org/wiki?curid=1488361" title="Caiuby">
Caiuby

Caiuby Francisco da Silva (ur. 14 lipca 1988 w São Paulo) – brazylijski piłkarz, występujący w szwajcarskim klubie Grasshopper Club Zürich (wypożyczony z niemieckiego klubu FC Augsburg).
Kariera klubowa.
29 sierpnia 2008 Caiuby podpisał 5-letni kontrakt z klubem VfL Wolfsburg. Swojego pierwszego gola na 7:0 strzelił w debiutowym meczu w pucharze Niemiec przeciwko FC Oberneuland. 5 września 2008 zaliczył kuriozalny debiut w Bundeslidze. W czasie meczu z FC Schalke 04 został wprowadzony na boisko zmieniając Christiana Gentnera, 60 sekund później strzelił gola na 2:1 dla zespołu z Dolnej Saksonii. Po dziewięciu minutach z powodu czerwonej kartki, którą otrzymał Ricardo Costa został zdjęty z boiska. Mecz zakończył się remisem.
14 lutego 2019 został wypożyczony do szwajcarskiego klubu Grasshopper Club Zürich.

</doc>
<doc id="1488362" url="https://pl.wikipedia.org/wiki?curid=1488362" title="Tastavinsaurus">
Tastavinsaurus



</doc>
<doc id="1488363" url="https://pl.wikipedia.org/wiki?curid=1488363" title="Granatowy">
Granatowy



</doc>
<doc id="1488365" url="https://pl.wikipedia.org/wiki?curid=1488365" title="Kaplica Matki Boskiej Królowej Gorców">
Kaplica Matki Boskiej Królowej Gorców



</doc>
<doc id="1488366" url="https://pl.wikipedia.org/wiki?curid=1488366" title="Barceloneta (stacja metra)">
Barceloneta (stacja metra)

Barceloneta – stacja metra w Barcelonie, na linii 4. Stacja została otwarta w 1976.

</doc>
<doc id="1488368" url="https://pl.wikipedia.org/wiki?curid=1488368" title="Szarora">
Szarora

Szarora (tadż.: Шарора) – osiedle typu miejskiego w Tadżykistanie (wilajet administrowany centralnie). Według danych szacunkowych na rok 2008 liczy 10 006 mieszkańców.

</doc>
<doc id="1488369" url="https://pl.wikipedia.org/wiki?curid=1488369" title="Dąbrowa Lubolska">
Dąbrowa Lubolska

Dąbrowa Lubolska – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.
Wieś uprzednio nosiła nazwę Dąbrowa. Zmiana nazwy na Dąbrowa Lubolska nastąpiła po roku 1945.

</doc>
<doc id="1488372" url="https://pl.wikipedia.org/wiki?curid=1488372" title="Dusti">
Dusti

Dusti (tadż.: Дусти) - osiedle typu miejskiego w Tadżykistanie (wilajet chatloński). Według danych szacunkowych na rok 2008 liczy 9 848 mieszkańców.

</doc>
<doc id="1488374" url="https://pl.wikipedia.org/wiki?curid=1488374" title="Duncansby Head">
Duncansby Head

Duncansby Head (gael. "Rubha Duncansby", pol. "Przylądek Duncansby") – przylądek w Wielkiej Brytanii, u wybrzeży północnej Szkocji. Jeden z najbardziej na północ wysuniętych fragmentów głównego lądu Szkocji i Wielkiej Brytanii. Od zachodu oblewają go wody cieśniny Pentland Firth, a od południa zatoki Moray Firth. W 1924 roku w miejscu tym wzniesiono latarnię morską.

</doc>
<doc id="1488376" url="https://pl.wikipedia.org/wiki?curid=1488376" title="Przylądek Duncansby">
Przylądek Duncansby



</doc>
<doc id="1488377" url="https://pl.wikipedia.org/wiki?curid=1488377" title="Katalog mgławic Abella">
Katalog mgławic Abella

Katalog mgławic Abella – katalog astronomiczny mgławic planetarnych zestawiony przez amerykańskiego astronoma George’a Abella.
George Abell skatalogował mgławice planetarne zaobserwowane na płytach fotograficznych wykonanych podczas przeglądu nieba "National Geographic Society – Palomar Observatory Sky Survey (POSS I)" przy użyciu 48-calowego teleskopu Schmidta z obserwatorium Palomar. Przegląd ten miał miejsce w latach 1949–1958. Identyfikacją mgławic na płytach fotograficznych wraz z Abellem zajmowali się jego współpracownicy: Albert George Wilson, Rudolph Minkowski oraz Robert G. Harrington. Wstępną listę mgławic planetarnych George Abell opublikował w 1955 roku, zawierała ona 73 pozycje.
Katalog mgławic Abella został opublikowany w 1966 roku. W katalogu tym znalazło się 86 pozycji. Z czasem okazało się jednak, że pięć obiektów z katalogu nie jest mgławicami planetarnymi.

</doc>
<doc id="1488379" url="https://pl.wikipedia.org/wiki?curid=1488379" title="Łębno">
Łębno

Łębno – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488383" url="https://pl.wikipedia.org/wiki?curid=1488383" title="Gulliver">
Gulliver

Gulliver – niezrealizowana misja NASA na Marsa z eksperymentem do poszukiwania życia, w postaci lądownika sondy Voyager (Mariner-B). Zamiast niej w 1975 wysłano sondy Viking 1 i Viking 2, na których pokładzie znalazły się m.in. instrumenty eksperymentu „Labeled Release” (LR) zbudowane na podstawie projektu Gullivera.
Działanie eksperymentu miało opierać się na wytwarzaniu dwutlenku węgla przez organizmy żywe.
Po łagodnym lądowaniu na powierzchni Marsa z Gullivera wyrzucone miały zostać sznury, długości ok. 7,5 metra, pokryte lepką substancją, do której przyległyby cząstki gruntu. Sznury zostałyby wciągnięte do wnętrza lądownika i zanurzone w pożywce zawierającej promieniotwórczy węgiel C-14. Gdyby spodziewane drobnoustroje podjęły procesy życiowe w pożywce, wyzwoliłyby w atmosferę urządzenia dwutlenek węgla zawierający węgiel C-14, wykrywalny rejestratorami promieniowania jonizującego. Jego odnotowanie byłoby pośrednim dowodem występowania życia na Marsie.

</doc>
<doc id="1488384" url="https://pl.wikipedia.org/wiki?curid=1488384" title="Liga polska w piłce nożnej (1927) – wyniki spotkań">
Liga polska w piłce nożnej (1927) – wyniki spotkań

Runda wiosenna.
3. kolejka (17 kwietnia).
Brakuje 3 meczów. 1. FC Katowice, Warta Poznań, Pogoń Lwów, Legia Warszawa, Hasmonea Lwów, Ruch Wielkie Hajduki.
5. kolejka (1 - 3 maja).
Brakuje 3 meczów. Pogoń Lwów, Klub Turystów Łódź, ŁKS Łódź, Hasmonea Lwów, Legia Warszawa, Czarni Lwów
6. kolejka (8 maja).
08.05.27 1. FC Katowice 1:0 Pogoń Lwów
08.05.27 Klub Turystów Łódź 1:6 Legia Warszawa
08.05.27 Warszawianka 2:1 ŁKS Łódź
08.05.27 Hasmonea Lwów 2:2 Polonia Warszawa
08.05.27 Warta Poznań 4:0 Jutrzenka Kraków
7. kolejka (15 maja).
15.05.27 Czarni Lwów 0:1 1. FC Katowice
15.05.27 Pogoń Lwów 2:1 Warszawianka
15.05.27 Legia Warszawa 3:1 Warta Poznań
15.05.27 Ruch Wielkie Hajduki 1:1 Hasmonea Lwów
15.05.27 Jutrzenka Kraków 0:0 Polonia Warszawa
8. kolejka (22 maja).
22.05.27 Polonia Warszawa 3:5 Ruch Wielkie Hajduki
22.05.27 Klub Turystów Łódź 3:2 Czarni Lwów
22.05.27 Pogoń Lwów 2:0 ŁKS Łódź
22.05.27 1. FC Katowice 3:2 Warszawianka
Do pełnej kolejki brakuje meczu Jutrzenka-Legia (zostanie rozegrany 16 czerwca)
(26 maja).
26.05.27 Jutrzenka Kraków 1:3 Ruch Wielkie Hajduki
9. kolejka (29 maja).
Brakuje 2 meczów. Warszawianka, Jutrzenka, TKS Toruń, Czarni
(5 czerwca).
05.06.27 Hasmonea Lwów 2:4 1. FC Katowice
05.06.27 Warszawianka 1:5 Czarni Lwów
(6 czerwca).
06.06.27 Legia Warszawa 2:0 Czarni Lwów
10. kolejka (12 czerwca i 17 lipca).
12.06.27 ŁKS Łódź 2:1 Jutrzenka Kraków
12.06.27 Warta Poznań 1:4 Ruch Wielkie Hajduki
12.06.27 1. FC Katowice 2:3 Legia Warszawa
12.06.27 Polonia Warszawa 0:3 Klub Turystów Łódź
Brakuje 3 meczów. Wisła Kraków, Pogoń Lwów, Czarni Lwów, TKS Toruń, Hasmonea Lwów, Warszawianka
(16 czerwca).
Mecz pasujący do 8. kolejki:
11. kolejka (19 czerwca).
Brakuje 2 meczów. Polonia Warszawa, Czarni Lwów, Ruch Wielkie Hajduki, Warszawianka.
(29 czerwca).
29.06.27 Warszawianka 1:2 Klub Turystów Łódź
29.06.27 Hasmonea Lwów 2:1 Jutrzenka Kraków
29.06.27 ŁKS Łódź 2:2 Czarni Lwów
12. kolejka (3 lipca).
Brakuje 3 meczów. Wisła Kraków, Klub Turystów Łódź, Polonia Warszawa, Czarni Lwów, Ruch Wielkie Hajduki, Warszawianka.
13. kolejka (10 lipca).
Brakuje 3 meczów. Wisła Kraków, Legia Warszawa, Klub Turystów Łódź, ŁKS Łódź, Polonia Warszawa, Czarni Lwów
(17 lipca).
Przegląd Sportowy 9 lipca ogłosił terminarz II rundy (od 24 lipca) a przed jej rozpoczęciem na 17 lipca zapowiedział 4 mecze I rundy. Ciekawe, że na liście znalazł się mecz Ruchu z Katowicami, który został rozegrany w pierwszej kolejce.
Polonia - Pogoń
Czarni -TKS
Hasmonea - Turyści
Ruch - Katowice
W kolejnym numerze 16 lipca Przegląd Sportowy opublikował tabelę wg której do kompletnej I rundy zabrakło 4 meczów. Jest tutaj prawidłowo podany wynik meczu Ruch - Katowice, pojawia się za to mecz Warta - Hasmonea rozegrany 3 lipca.
Polonia - Pogoń (zaplanowany na 17 lipca)
Czarni -TKS (zaplanowany na 17 lipca)
Hasmonea - Turyści (zaplanowany na 17 lipca)
Warta - Hasmonea
Trzy mecze zaplanowane na 17 lipca zostały rozegrane zgodnie z planem:
17.07.27 Polonia Warszawa 3:3 Pogoń Lwów
17.07.27 Hasmonea Lwów 3:3 Klub Turystów Łódź
Runda jesienna.
21. kolejka (11 września – ).
brak meczu Jutrzenka Kraków z Legia Warszawa (gospodarz nieznany)

</doc>
<doc id="1488385" url="https://pl.wikipedia.org/wiki?curid=1488385" title="Grzegorz Jachimowicz">
Grzegorz Jachimowicz

Hryhorij Jachymowycz, , (ur. 16 lutego 1792 w Podborcach, zm. 29 kwietnia 1863 we Lwowie) – greckokatolicki biskup pomocniczy lwowski i tytularny biskup Pompeiopolis w latach 1841–1848, greckokatolicki biskup przemyski w latach 1848–1860, arcybiskup metropolita lwowski od 1860. Jeden z przywódców narodowego ruchu ukraińskiego – w 1848 był inicjatorem powstania i przewodniczącym Głównej Rady Ruskiej. 
Od 1837 rektor Greckokatolickiego Seminarium Generalnego. W roku 1854 otrzymał nobilitację z tytułem barona, był profesorem Uniwersytetu Lwowskiego (w tym rektorem w latach 1860–1861).

</doc>
<doc id="1488390" url="https://pl.wikipedia.org/wiki?curid=1488390" title="Nerki (województwo łódzkie)">
Nerki (województwo łódzkie)

Nerki – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488393" url="https://pl.wikipedia.org/wiki?curid=1488393" title="Endoteliny">
Endoteliny



</doc>
<doc id="1488394" url="https://pl.wikipedia.org/wiki?curid=1488394" title="Martynas Yčas">
Martynas Yčas

Martynas Yčas (ur. 13 listopada 1885 w Šimpeliškiai koło Birżów, zm. 5 kwietnia 1941 w Rio de Janeiro) – litewski prawnik i polityk, poseł do Dumy Państwowej, wydawca, publicysta, działacz gospodarczy i religijny.
Życiorys.
Urodził się w litewskiej rodzinie ewangelicko-reformowanej na Żmudzi. W 1903 roku rozpoczął naukę w gimnazjum w Parnawie. W latach 1907-11 wraz z bratem Jonasem studiował prawo w Tomsku, jego praca na temat organizacji Kościoła Ewangelickiego-Reformowanego na Litwie została wyróżniona. Po powrocie do Kowna pracował jako asystent adwokata Petrasa Leonasa.
W 1912 roku został wybrany z guberni kowieńskiej do Dumy Państwowej IV kadencji. W czasie I wojny światowej przebywał w Petersburgu. 11 maja 1916 roku został przyjęty na audiencji przez papieża Benedykta XV jako przewodniczący Towarzystwa Litwinów.
Pisywał do litewskiej prasy, m.in. do "Vilniaus žinios", "Viltis", "Vairas" i "Lietuvos aidas". W latach 1914-15 był redaktorem pisma "Vairas", a później przez trzy lata (1916-18) również "Lietuvių balsas". Wraz z księdzem Jakubėnasem redagował przed I wojną światową czasopismo religijne "Kalendarz Birżański" ("Biržų kalendorius").
Po rewolucji lutowej przez krótki czas sprawował urząd wiceministra oświaty w rządzie rosyjskim. Podjął akcję na rzecz uznania autonomii, a później niezależności Litwy przez Rząd Tymczasowy.
W 1918 roku został uwięziony przez bolszewików w Woroneżu wraz z innymi działaczami litewskimi. Po wypuszczeniu na wolność w maju 1918 roku powrócił na Litwę. Zaangażował się w działalność Taryby, zostając jej wysłannikiem na Ukrainie. 13 lipca 1918 roku wszedł oficjalnie w skład Rady. W marcu 1919 roku znalazł się w składzie delegacji litewskiej na Konferencję Pokojową w Paryżu jako zastępca przewodniczącego Voldemarasa.
11 listopada 1918 roku otrzymał nominację na p.o. ministra finansów Litwy, pełnił również funkcję szefa resortu przemysłu i handlu. Przyczynił się do rozwoju litewskiej gospodarki. W grudniu 1918 roku wraz z Adomasem Prūsasem i Saliamonasem Banaitisem założył Bank Przemysłowo-Handlowy, który istniał do 1926 roku. Zainicjował m.in. powstanie spółki przemysłowo-handlowej "Lietuvos garlaiviai", przedsiębiorstwa leśnego "Eglynas", fabryki oleju "Ringuva", zakładu "Butas" w Kownie, firmy eksportowo-importowej "Dubysa" oraz fabryki tkanin w Poniewieżu.
Brał aktywny udział w życiu społeczności ewangelicko-reformowanej na Litwie. W 1912 roku wszedł w skład Kuratorium Kościoła, później był przewodniczącym Synodu. W 1922 roku zakładał Litewskie Towarzystwo Ewangelików Reformowanych, którego został przewodniczącym. Jego żona Hypatija Yčiene, również kalwinka, stała w latach 1922-23 na czele redakcji pisma reformowanego "Mūsų žodis".
W 1941 roku wraz z rodziną wyemigrował przez Niemcy i Portugalię do Brazylii. Wkrótce zmarł w Rio de Janeiro na atak serca. Został pochowany na cmentarzu św. Jana Chrzciciela w Rio.

</doc>
<doc id="1488396" url="https://pl.wikipedia.org/wiki?curid=1488396" title="Popów-Kolonia">
Popów-Kolonia

Popów-Kolonia – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488400" url="https://pl.wikipedia.org/wiki?curid=1488400" title="Cerkiew Świętego Krzyża w Węgorzewie">
Cerkiew Świętego Krzyża w Węgorzewie

Cerkiew Świętego Krzyża w Węgorzewie – cerkiew greckokatolicka w Węgorzewie, w województwie warmińsko-mazurskim. Jest to dawny kościół ewangelicki stanowiący część zabudowań byłego zakładu opiekuńczego "Bethesda".
Historia.
Kamień węgielny pod świątynię położono 2 października 1930 r., wyświęcono pod wezwaniem św. Krzyża trzy lata później, o czym mówi zachowana do dziś tablica w przedsionku kościoła. Ewangelicy użytkowali kościół do 1945 r., po czym został on im odebrany przez władze na potrzeby katolickiej parafii wojskowej. W latach 50. ponownie wrócił w ręce ewangelików. W 1983 r. został wydzierżawiony, a w 1998 odkupiony przez grekokatolików. Od 1999 prowadzone są prace remontowe mające przystosować cerkiew do liturgii greckokatolickiej. Węgorzewscy ewangelicy w dalszym ciągu mają prawo korzystać z dolnej kaplicy.
Świątynia mieści się przy ulicy 11 Listopada 14. Jest to dwupoziomowa, salowa budowla z wydzielonym prezbiterium na planie prostokąta, wybudowana z czerwonej cegły w uproszczonym stylu nawiązującym do neogotyku. Nad wejściem wznosi się masywna dzwonnica na planie prostokąta, kryta czterospadowym dachem. Front dzwonnicy zdobią wąskie, podłużne wnęki, w środkowej umieszczono duży, biały, podświetlany krzyż. Wnętrze kryte drewnianym stropem, pozbawione typowych dla kościołów ewangelickich empor. Obecnie prezbiterium oddziela od nawy drewniany ikonostas o nowoczesnych formach.
Z dawnego wyposażenia ewangelickiego zachowały się ławki, witraże oraz wielki drewniany krucyfiks w prezbiterium.

</doc>
<doc id="1488403" url="https://pl.wikipedia.org/wiki?curid=1488403" title="Hamburg-Blankenese (stacja kolejowa)">
Hamburg-Blankenese (stacja kolejowa)

Hamburg-Blankenese – stacja kolejowa w Hamburgu, w Niemczech. Znajdują się tu 2 perony. Znajduje się około 13 km na zachód od dworca Hamburg Hauptbahnhof, w dzielnicy Hamburga Blankenese. Według klasyfikacji Deutsche Bahn posiada kategorię 4. Jest dworcem czołowym.
Opis.
Stacja jest centralnie położona w dzielnicy. Składa się z budynku stacji, z kilku mniejszych sklepów, oraz dwóch peronów, które są połączone przejściem podziemnym i posiadają windy dla niepełnosprawnych. Obecnie teren wokół stacji i sam budynek został odnowiony, zbudowane zostały parkingi, biura i obiekty handlowe.
Linie.
Stacja jest zarządzana przez dwie linie S-Bahn, osiem linii autobusowych. Dziennie z usług dworca korzysta około 30 000 pasażerów.

</doc>
<doc id="1488407" url="https://pl.wikipedia.org/wiki?curid=1488407" title="Stara Dąbrowa (województwo łódzkie)">
Stara Dąbrowa (województwo łódzkie)

Stara Dąbrowa – wieś w Polsce, położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488410" url="https://pl.wikipedia.org/wiki?curid=1488410" title="Aribert, arcybiskup Mediolanu">
Aribert, arcybiskup Mediolanu

Aribert, arcybiskup Mediolanu, "Ariberto d'Intimiano" (ur. ok. 970, zm. 16 stycznia 1045 w Monzy) – arcybiskup Mediolanu od 1018 roku. Sojusznik cesarza Henryka II przeciwko Arduinowi z Ivrei. Obrońca prestiżu diecezji mediolańskiej.
W 1022 roku stanął w obronie ślubu kościelnego podczas synodu w Pawii zakazującego wchodzenia w związki z wolnymi kobietami chłopom kościelnym ("clerici servi"). Celem tego edyktu było zabezpieczenie przed utratą siły roboczej na dobrach kościelnych. Według Landolfa Starszego miał poślubić niejaką Usserię oraz wyrażał aprobatę zawieraniu małżeństw przez kleryków. Wspierał – zobowiązując je do wdzięczności – klasztory Św. Wincentego, Św. Dionizego i inne (podlegały one jego bezpośredniej kontroli przy przyzwoleniu papieży z rodu tuskulańskiego.
Aribert w czerwcu 1025 wraz z innymi biskupami północnych Włoch udał się do Konstancji celem złożenia hołdu lennego cesarzowi Konradowi II. Tam – w zamian za osiągnięte przywileje – zobowiązał się koronować Konrada II Żelazną Koroną Lombardii, co uczynił 26 marca 1026 w Mediolanie. Rok później odbył podróż do Rzymu by uczestniczyć 26 marca 1027 w koronacji Konrada II na cesarza rzymskiego przez papieża Jana XIX. W trakcie przenosin Konrada II z siedziby laterańskiej do Watykanu po prawicy cesarskiej – w miejscu tradycyjnie przysługującym arcybiskupowi Mediolanu – ustawił się prałat Rawenny. Aribert w obawie o utratę pozycji i osobistych korzyści z niej wynikających wdał się w utarczkę słowną z arcybiskupem Rawenny i nie uspokoił się pomimo wstawiennictwa cesarza. Dla podkreślenia własnego znaczenia około 1027 przeniósł relikwie Giovanniego Bono uważanego za ostatniego biskupa Mediolanu, który schronił się w Genui po inwazji Longobardów – gest ten miał przypominać o prawach Mediolanu do posiadłości w Ligurii, gdzie Kościół w Genui zgłaszał aspiracje do autonomii (kilka lat wcześniej z podobnych motywów zabroniono biskupowi Pawii niesienia w górze krzyża na procesji zorganizowanej podczas zgromadzenia świeckich i kościelnych możnowładców, wyrażającego poparcie dla Henryka II.
Po cesarskiej koronacji przyłączył się w 1034 roku do wyprawy wojennej Konrada II przeciwko Burgundii. Udział w niej nie przyniósł mu jednak spodziewanych korzyści w postaci wzrostu władzy. Po powrocie z wyprawy Aribert stanął w obliczu napięć społecznych z powodu sporów, które przeciwstawiły sobie wielką szlachtę i drobnych wasali ("valvassores"), którzy domagali się również dla swoich dóbr praw dziedziczenia – takich, jakie wielcy wasale otrzymali już począwszy od IX wieku. Po niepowodzeniu mediacji spór stał się otwarty – wyrzuceni z Mediolanu "valvassores" zgrupowani w tzw. "lega della Motta" – pokonali w 1036 roku w Campomalo, między Mediolanem a Lodi, oddziały arcybiskupa i wielkiej szlachty. W związku z rozwojem wypadków Aribert przysporzył sobie wrogów wśród drobnych wasali. W 1037 roku cesarz Konrad II dotarł do Mediolanu w charakterze rozjemcy. Jego kontakty z Aribertem pogorszyły się wskutek władzy, w którą urastał arcybiskup. Cesarz wyrzucony z Mediolanu zwołał do Pawii zgromadzenie, aby wysłuchać oskarżeń przeciw Aribertowi. Zaprosił również arcybiskupa, aby ten oczyścił się ze stawianych mu zarzutów. Aribert odmówił podporządkowania własnych działań sądownictwu cesarskiemu (argumentował, że jest cesarskim parem i nie musi ustosunkowywać się wobec zarzutów) i zdołał zbiec przed aresztowaniem (lub jak podają inne źródła został aresztowany i wkrótce zbiegł z niewoli). W Mediolanie stanął na czele powstania wszczętego przez frakcję antycesarską – rozpoczął mobilizację przeciwko spodziewanemu atakowi Konrada II. Przedstawiał siebie jako poręczyciela jedności i autonomii miasta. Cesarz obległ Mediolan i podczas oblężenia wydał "Constitutio de feudis" – dokument nadający prawo dziedziczenia również dla "valvassores". Pomimo tego Mediolanu nie zdobył i skierował się ku Rzymowi, gdzie dzięki dyplomacji doprowadził do izolacji Ariberta od jego uprzednich sojuszników. Papież Benedykt IX w marcu 1038 ekskomunikował arcybiskupa Mediolanu. Broniąc miasta przed cesarzem w 1038 Aribert po raz pierwszy użył carroccio, rydwanu bojowego, który wkrótce stał się symbolem i Mediolanu, i wszystkich miast Toskanii.
W 1039 roku zmarł Konrad II. W 1040 roku w Ingelheim am Rhein Aribert podpisał traktat pokojowy z jego synem i następcą, cesarzem Henrykiem III. Traktat uzgadniał zawieszenie działań wojennych oraz przywrócenie Ariberta do jego rangi.
W 1042 "cives" – rodzące się mieszczaństwo – pod przewodnictwem Lanzone della Corte (sędziego i notariusza, przedstawiciela drobnej szlachty miejskiej) powstało przeciwko szlachcie i wraz z arcybiskupem Aribertem wyrzuciło ją z miasta. W 1044 uciekinierzy, którzy zwarli swoje szeregi z drobną szlachtą walczącą ("milites") z Seprio i z Martesany, mogli powrócić do miasta.
W ostatnich latach życia Aribertowi zdawało się jedynie zależeć na zapewnieniu Kościołowi mediolańskiemu jego ogromnych posiadłości. Pod koniec roku Aribert ciężko zachorował i zmarł 16 stycznia 1045.

</doc>
<doc id="1488411" url="https://pl.wikipedia.org/wiki?curid=1488411" title="Lynx">
Lynx



</doc>
<doc id="1488412" url="https://pl.wikipedia.org/wiki?curid=1488412" title="Suchorzyn">
Suchorzyn

Suchorzyn – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488414" url="https://pl.wikipedia.org/wiki?curid=1488414" title="Kijowski szlak solny">
Kijowski szlak solny

Kijowski szlak solny – stary szlak handlowy, którym transportowano sól pochodzącą z panwi północnego Krymu do Kijowa i całej Rusi Kijowskiej.
Pierwsza wzmianka o tym szlaku występuje w litopysie z 1170. Szlak ten prowadził z Krymu przez Perekop, lewym brzegiem Dniepru w górę jego biegu, przechodził na prawy brzeg Brodem Kamiańskim koło ujścia rzeki Konka, prowadząc prosto na północ omijał wielkie kolano Dniepru. Następnie ponownie przechodził na lewy brzeg Dniepru brodem koło ujścia Worskli, i prowadził dalej w kierunku Kijowa, gdzie dochodził do miasta przekraczając rzekę po raz kolejny.
Innym źródłem dostaw soli dla Rusi były ruskie żupy solne wschodniego Podkarpacia.

</doc>
<doc id="1488416" url="https://pl.wikipedia.org/wiki?curid=1488416" title="Turkus (kolor)">
Turkus (kolor)



</doc>
<doc id="1488419" url="https://pl.wikipedia.org/wiki?curid=1488419" title="Beżowy">
Beżowy



</doc>
<doc id="1488421" url="https://pl.wikipedia.org/wiki?curid=1488421" title="Zygokaktus">
Zygokaktus



</doc>
<doc id="1488422" url="https://pl.wikipedia.org/wiki?curid=1488422" title="Beż">
Beż



</doc>
<doc id="1488423" url="https://pl.wikipedia.org/wiki?curid=1488423" title="Klasyfikacja Keitha-Wagenera-Barkera">
Klasyfikacja Keitha-Wagenera-Barkera

Klasyfikacja Keitha-Wagenera-Barkera – klasyfikacja stosowana do oceny zmian na dnie oka w przebiegu nadciśnienia tętniczego. W klasyfikacji tej wyróżnia się cztery okresy zmian naczyniowych:

</doc>
<doc id="1488426" url="https://pl.wikipedia.org/wiki?curid=1488426" title="José Roberto de Oliveira">
José Roberto de Oliveira

José Roberto de Oliveira (ur. 9 grudnia 1980 roku w Itumbiarze) – brazylijski piłkarz grający na pozycji pomocnika w klubie CR Flamengo. W pierwszym składzie zagrał 3 razy i strzelił 1 gola. Wcześniej grał między innymi w Botafogo de Futebol e Regatas, Esporte Clube Vitória, Kashiwa Reysol, SL Benfica i Cruzeiro Esporte Clube.
Linki zewnętrzne.
Profil zawodnika na foradejogo

</doc>
<doc id="1488431" url="https://pl.wikipedia.org/wiki?curid=1488431" title="François-Joseph Navez">
François-Joseph Navez

François-Joseph Navez (ur. 16 listopada 1787 w Charleroi, zm. 12 października 1869 w Brukseli) – belgijski malarz neoklasycystyczny.
Życiorys.
Studiował w Brukseli pod kierunkiem Pierre'a François, następnie w Paryżu u Jacques'a-Louis Davida. W 1810 wspólnie z innymi malarzami (Antoine'em Brice'em, Antoine'em Cardonem i Charles'em Verhulstem) założył Towarzystwo Miłośników Sztuk Pięknych (Société des Amateurs d'Arts). Lata 1817–1822 spędził we Włoszech, gdzie tworzył pod wpływem Jeana Ingresa i François Graneta. W latach 1835–1862 był dyrektorem Królewskiej Akademii Sztuk Pięknych w Brukseli (Académie royale des Beaux-Arts de Bruxelles). Wykształcił wielu wybitnych malarzy m.in. późniejszego zięcia, orientalistę Jeana-François Portaelsa, Alfreda Stevensa i Fanny Coor.
Navez zdobył uznanie i rozgłos jako portrecista. Malował również sceny mitologiczne, religijne i historyczne.
W Schaarbeek i Charleroi nazwano ulice jego imieniem.

</doc>
<doc id="1488434" url="https://pl.wikipedia.org/wiki?curid=1488434" title="Morello">
Morello



</doc>
<doc id="1488437" url="https://pl.wikipedia.org/wiki?curid=1488437" title="Wylazłów">
Wylazłów



</doc>
<doc id="1488439" url="https://pl.wikipedia.org/wiki?curid=1488439" title="Hrabstwo Davis (Iowa)">
Hrabstwo Davis (Iowa)

Hrabstwo Davis – hrabstwo położone w USA w stanie Iowa z siedzibą w mieście Bloomfield. Założone w 1843 roku.

</doc>
<doc id="1488441" url="https://pl.wikipedia.org/wiki?curid=1488441" title="Wylazłów (gmina Pęczniew)">
Wylazłów (gmina Pęczniew)

Wylazłów – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1488444" url="https://pl.wikipedia.org/wiki?curid=1488444" title="Cerkiew Świętych Apostołów Piotra i Pawła w Węgorzewie">
Cerkiew Świętych Apostołów Piotra i Pawła w Węgorzewie

Cerkiew pod wezwaniem Świętych Apostołów Piotra i Pawła – prawosławna cerkiew parafialna w Węgorzewie. Należy do dekanatu Olsztyn diecezji białostocko-gdańskiej Polskiego Autokefalicznego Kościoła Prawosławnego.
Świątynia znajduje się przy ulicy Pionierów 25A.
Jest to budynek z wysokim szczytem pochodzący z początku XX wieku, w którym przed wojną mieściła się kaplica baptystów. W 1949 przekazany prawosławnym. Obiekt wpisano do rejestru zabytków 19 maja 2000 pod nr A-1685.
W 2009 cerkiew była remontowana – m.in. naprawiono dach i wykonano drewniane podpory sufitu.

</doc>
<doc id="1488446" url="https://pl.wikipedia.org/wiki?curid=1488446" title="R 123">
R 123



</doc>
<doc id="1488449" url="https://pl.wikipedia.org/wiki?curid=1488449" title="Wylazłów (gmina Poddębice)">
Wylazłów (gmina Poddębice)

Wylazłów – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.
Przez miejscowość przebiega droga wojewódzka nr 703.

</doc>
<doc id="1488450" url="https://pl.wikipedia.org/wiki?curid=1488450" title="Chocolate (film)">
Chocolate (film)

Chocolate (inaczej "Chocolate: Deep Dark Secrets") to bollywoodzki thriller, którego akcja rozgrywa się w Londynie w Wigilię Bożego Narodzenia. W rolach głównych Anil Kapoor, Sunil Shetty, Arshad Warsi, Emraan Hashmi i Irfan Khan. Film z 2005 roku wyreżyserował do własnego scenariusza debiutant Vivek Agnihotri, potem autor "Dhan Dhana Dhan Goal".
Fabuła.
Londyn. Boże Narodzenie. Po zuchwałej kradzieży milionów funtów i tajemniczym wybuchu na statku, policja aresztuje dwóch Indusów. U jednej z ofiar wybuchu na statku znaleziono portfel ze zdjęciem tych osób. Ich obrony podejmuje się sławny adwokat indyjski Krishan Pundit (Anil Kapoor). Próbując ustalić linię obrony wysłuchuje opowieści podejrzanych malarza Pipi (Irfan Khan) i seksownej tancerki Simran (Tanushree Dutta). Stopniowo spoza kolejnych kłamstw odsłania się przed nim coraz pełniejsza i coraz prawdziwsza historia piątki przyjaciół, pasjonatów muzyki, skuszonych okazją szybkiego zarobienia bardzo dużych pieniędzy. Ci, których ręce dotychczas dotykały instrumentów muzycznych, chwytają za broń. Trzech z nich już nie żyje. Pipi i Simran z bólem odsłaniają przed adwokatem przeszłość, która doprowadziła do śmierci szalonego Rockera (Sunil Shetty), hakera i geniusza komputerowego Chipa (Arshad Warsi) i podrywacza Deva (Emraan Hashmi)...
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick (film)", "Just Married (film 2007)", "Bas Ek Pal", " Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", "Dhan Dhana Dhan Goal", "Król z przypadku", czy "Bhagam Bhag".

</doc>
<doc id="1488453" url="https://pl.wikipedia.org/wiki?curid=1488453" title="Ukraiński Instytut dla Dziewcząt w Przemyślu">
Ukraiński Instytut dla Dziewcząt w Przemyślu

Ukraiński Instytut dla Dziewcząt w Przemyślu – ukraiński zakład wychowawczo-oświatowy (bursa), utworzony w 1881 z inicjatywy o. D. Kordasewycza przez Towarzystwo o tej samej nazwie w Przemyślu.
Instytut ten początkowo (do roku 1888) nosił nazwę "Bursa dla dziewcząt obrządku rusko-katolickiego", w latach 1888-1912 - "Ruski Instytut dla Dziewcząt".
Towarzystwo, gromadząc nadal fundusze, wybudowało kolejne budynki szkolne i mieszkalne, i w 1895 otworzyło pierwszą ukraińską szkołę żeńską z internatem (do 1918 dyrektorem Instytutu i szkoły była M. Prymiwna, a kierownikiem M. Krwawyczewa).
W 1903 z wyższych klas szkoły utworzono jedyne wówczas w Galicji żeńskie liceum ukraińskie (dyrektorem został S. Zaryćkyj, a od 1910 Ołeksa Jarema), a w 1920 humanistyczne gimnazjum (dyrektor szkoły S. Bobeliak, dyrektor Instytutu M. Bordun, kierownik Ł. Baczynśkyj).
Długoletnim opiekunem Instytutu był biskup Kostiantyn Czechowycz, a od lat 20. XX wieku - Wołodymyr Zahajkewycz.

</doc>
<doc id="1488454" url="https://pl.wikipedia.org/wiki?curid=1488454" title="Jonas Yčas">
Jonas Yčas

Jonas Yčas (ur. 21 lipca 1880 w Šimpeliškiai koło Birżów, zm. 17 grudnia 1931 w Kownie) – litewski pedagog i profesor, działacz społeczny i religijny. 
Urodził się w okolicach Birży w rodzinie ewangelików reformowanych. Jego bratem był Martynas Yčas. W latach 1890-94 uczył się w gimnazjum w Mitawie, a później również w Słucku, gdzie mieszkał u wuja Stanislovasa Dagilisa - członka Synodu Ewangelicko-Reformowanego. 
W 1898 roku został przyjęty na Wydział Prawa Uniwersytetu w Petersburgu, jednak ostatecznie rozpoczął studia filologiczne (greka, łacina) i historyczne. W 1903 roku obronił pracę magisterską z dziedziny języka litewskiego. 
W latach 1903-08 nauczał w gimnazjum w Tomsku, był dyrektorem założonej przez siebie prywatnej szkoły średniej. Później pracował w Semipałatyńsku jako inspektor szkolny (1908-16). 
W 1907 roku wszedł w skład Litewskiego Towarzystwa Nauk w Wilnie. Brał udział w synodach Kościoła Ewangelicko-Reformowanego, współpracował w prasą litewską. W 1908 roku wziął ślub z Oną Neimanaite w kościele kalwińskim w Popielu. 
W czasie I wojny światowej przebywał w Woroneżu, gdzie nauczał w gimnazjum litewskim założonym przez brata Martynasa Yčasa. Należał do partii kadetów. 
Po powrocie na Litwę w 1918 roku stanął na czele resortu oświaty. W 1919 roku kontynuował kształcenie na Uniwersytecie w Królewcu, gdzie zajmował się kronikami Szymona Grunau z XVI wieku. W 1920 roku uzyskał tam tytuł doktora filozofii. 
W Litwie międzywojennej był początkowo dyrektorem Gimnazjum im. Juozasa Balčikonisa w Poniewieżu. W 1922 roku rozpoczął pracę na Wydziale Nauk Humanistycznych Uniwersytetu Litewskiego jako profesor zwyczajny. Z jego inicjatywy powstał w 1925 roku na uczelni Wydział Teologii Ewangelickiej. W latach 1925-27 pracował w instytucjach oświatowych Kraju Kłajpedy. 
Był członkiem Litewskiej Partii Postępu (1916-24). Zmarł w Kownie w 1931 roku, pochowano go na lokalnym cmentarzu ewangelickim. Grób nie zachował się. 

</doc>
<doc id="1488461" url="https://pl.wikipedia.org/wiki?curid=1488461" title="Georges Bregy">
Georges Bregy

Georges Bregy (ur. 17 stycznia 1958 w Raron) – szwajcarski piłkarz grający na pozycji ofensywnego pomocnika.
Kariera klubowa.
Karierę piłkarską Bregy rozpoczął w klubie FC Raron. W 1975 zaczął występować w pierwszym zespole w jednej z niższych lig Szwajcarii. W 1979 zainteresowali się nim szefowie pierwszoligowego FC Sion i wtedy też zawodnik przeszedł do tego klubu. W Sionie od samego początku stał się podstawowym zawodnikiem. W 1980 wywalczył swój pierwszy w karierze Puchar Szwajcarii, a w 1982 powtórzył ze Sionem ten sukces. Natomiast w sezonie 1983/1984 zdobył 21 bramek w pierwszej lidze i został królem strzelców.
Latem 1984 Bregy odszedł do BSC Young Boys wywodzącego się ze stolicy kraju, Berna. Przez dwa sezony był jednym z najlepszych strzelców zespołu, a w 1986 po raz pierwszy wywalczył tytuł mistrza Szwajcarii. Po sezonie wrócił do Sionu i w 1987 roku zajął z nim 3. miejsce w szwajcarskiej lidze. W trakcie sezonu 1987/1988 Bregy dość niespodziewanie został wypożyczony do drugoligowego FC Martigny Sports, ale nie zdołał z nim awansować do pierwszej ligi. Latem 1988 przeszedł do Lausanne Sports i w 1990 wywalczył z tą drużyną wicemistrzostwo kraju. Latem ponownie został zawodnikiem Young Boys. Grał w nim przez cztery lata, a największym sukcesem Bregy'ego w tym okresie było zajęcie 2. miejsca w lidze w 1993. W 1994 po mundialu w Stanach Zjednoczonych Bregy zakończył piłkarską karierę. Liczył sobie wówczas 36 lat. W szwajcarskiej ekstraklasie rozegrał łącznie 458 spotkań i zdobył w nich 167 bramek.
Kariera reprezentacyjna.
W reprezentacji Szwajcarii Bregy zadebiutował 27 marca 1984 roku w zremisowanym 1:1 towarzyskim meczu z Polską. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył cztery mecze w pełnym wymiarze czasowym: z USA (1:1 i gol z rzutu wolnego w 40. minucie), z Rumunią (4:1), z Kolumbią (0:2) oraz w 1/8 finału z Hiszpanią. Mecz z Hiszpanią był jego ostatnim w kadrze narodowej. Łącznie rozegrał w niej 54 spotkania i strzelił w nich 12 goli.

</doc>
<doc id="1488465" url="https://pl.wikipedia.org/wiki?curid=1488465" title="Franz Maurer">
Franz Maurer

Franz Maurer, właśc. Franciszek Maurer (ur. 1953 w Krakowie, zm. 2020 w Warszawie) — fikcyjna postać i główny bohater filmów sensacyjnych "Psy" (1992)"," "Psy 2. Ostatnia krew" (1994) oraz "Psy 3. W imię zasad" (2020) w reżyserii Władysława Pasikowskiego. Jest również jednym z głównych bohaterów powieści sensacyjnej "Psy 2.5. W imię miłości" (2020), której akcja umieszczona jest pomiędzy drugą, a trzecią częścią.
W jego rolę wcielił się Bogusław Linda. Jest to jeden z najbardziej rozpoznawalnych bohaterów w polskiej kinematografii, wiele kwestii Maurera przeszło do języka potocznego.
Życiorys.
Życie prywatne.
Porucznik Franciszek Maurer, przez kolegów nazywany „Franz” urodził się w 1953 prawdopodobnie w Krakowie. Skończył tamże studia prawnicze w 1978 z wyróżnieniem, potem podjął pracę w resorcie spraw wewnętrznych oraz w „bezpiece”. W tamtym czasie poznał mechanika Olgierda Żwirskiego ps. Olo, z którym zaprzyjaźnił się. Poślubił córkę wiceszefa MSW — Milenę Kurzepę, która opuściła go i wyjechała z dzieckiem do USA. W 1980 Franz zabił swojego kolegę ze studiów kpt. Witolda Nowakowskiego, który zabił żonę i groził, że zrzuci swą córkę z dachu, jeśli władze nie podwyższą płacy o dodatkowe 2200 zł i nie zarejestrują wolnych związków zawodowych w resorcie. Na koncie miał 31 nagan i 18 pochwał (w tym dwie na wniosek szefa MSW Rosyjskiej Federacyjnej Socjalistycznej Republiki Radzieckiej), ponadto trzy razy groziło mu dyscyplinarne zwolnienie ze służby, jednak dzięki kontaktom Franza w MSW wszystkie te zwolnienia cofnięto. Ma brata mieszkającego w Auckland.
"Psy (1992)".
Na początku 1990 Franz, podobnie jak inni byli pracownicy „bezpieki”, przechodzi weryfikację, by nowe władze ustaliły, czy dana osoba może zostać przeniesiona do nowych służb państwowych (UOPu bądź reaktywowanej policji), czy musi odejść z pracy. Kilka dni wcześniej Franz i jego koledzy z SB wraz z ich dowódcą kapitanem Tadeuszem Stopczykiem palili akta na wysypisku śmieci. Następnie dostaje od Ola bliską umorzeniu sprawę córki księdza, Andżeliki Wenz, która przebywa w domu dziecka. Franz postanawia się nią zaopiekować. Podczas libacji na stołówce do Stopczyka przychodzi młody policjant, podporucznik Waldemar „Nowy” Morawiec, który potem doniósł przełożonemu Stopczyka — majorowi Walendzie — o próbie palenia kolejnych akt. Wieczorem Franz i jego grupa znowu jedzie palić dokumenty operacyjne. Nowy czaił się i robił zdjęcia esbekom, kiedy to zostaje przyłapany i pobity przez Ola.
Większość esbeków z grupy Franza, podobnież jak on sam, Stopczyk i Walenda, przechodzą weryfikację pomyślnie i zostają przyjęci do wydziału kryminalnego policji. Jedynie Olo zostaje bez pracy. Nowym przełożonym Franza i jego kolegów zostaje major Stanisław Bień, który organizuje atak na szajkę przemytników samochodów i amfetaminy złożoną z dawnych funkcjonariuszy wschodnioniemieckiego Stasi. Okazuje się, że mafia byłego oficera bezpieki z Lublina — majora Grossa — ma zamiar zabić Niemców i przejąć pieniądze. W dowodzonej przez "Nowego" akcji giną „Dziadek” i „Student” (który po części doprowadził do zorientowania się przez przemytników o tym, że czyha na nich policja). „Kazek” i „Jerzyk” oprócz ran dostają ataku szału, „Młody” ciężko ranny leży w szpitalu. Franz akurat wtedy poszedł zadzwonić do Andżeli i było za późno, aby udzielił pomocy kolegom. Z tego powodu "Nowy" wpadł w szał i usiłował zaatakować Franza krzesłem w szpitalu. Zostaje jednak powstrzymany przez Bienia i składa na Franza raport, przez który zostaje on odsunięty od śledztwa.
Franz postanawia działać na własną rękę i schwytać przestępców samemu. Próbuje wciągnąć w to Ola, domyśla się, że ma on kontakty z mafiozami i może pomóc mu ich złapać. Od niego Franz dowiaduje się o niejakim „Chemiku” — farmaceucie, którego bracia Słaby (producenci narkotyków) i konkurencyjna im grupa Grossa chcą przejąć do produkcji amfetaminy. Franz z Nowym ponownie wsadzają Chemika do więzienia. Do Franza przyjeżdża adwokat jego żony z USA, by pomóc mu odsprzedać jej dom. Franz i Andżela przenoszą się do niewielkiego mieszkania. Po odwiedzinach Ola Andżelika opuszcza Franza i przenosi się do niego. Niedługo potem przyznaje się Franzowi do związku z jego przyjacielem. Gangsterzy próbują zabić Maurera gdy wraca do mieszkania. Nowy postanawia mu pomóc, jednak wpada pod samochód i ranny zostaje przewieziony do szpitala. Franz odkrywa, że za wyciągnięciem Chemika stoi prokurator Nawrocki. Przyjeżdża do kliniki w której Nawrocki przebywa, a następnie, torturując go, wyciąga z niego informacje, że wyciągnięcie Chemika zlecili mu Olo i Gross. Franz za samowolne działania traci pracę w policji, jest zmuszony oddać legitymację i pistolet. Podczas odwiedzin Nowego w szpitalu ten decyduje się kontynuować walkę z gangsterami za Franza. Nową broń — AKS — Maurer zdobywa od swojego kolegi Radosława Wolfa — i postanawia raz na zawsze rozprawić się z Grossem i Olem. Podczas spotkania gangu z rosyjskim nabywcą towaru Franz zabija Grossa a później Ola. Próbuje popełnić samobójstwo, jednak nie ma już naboi. Zostaje osadzony w więzieniu i zrywa kontakty z Andżelą.
"Psy 2. Ostatnia krew (1994)".
Cztery lata po "Psach", Franz zostaje wypuszczony z więzienia za pieniądze brata. Spotyka się z odbierającym go z więzienia Nowym, u którego początkowo mieszka, a także z Wolfem, który brał udział w wojnie w Jugosławii. Wolf zostaje na lotnisku złapany przez Bienia jako podejrzany o popełnianie zbrodni wojennych i werbunek do serbskiej armii. Franz przesłuchiwany w tej sprawie w charakterze świadka postanawia nie wydać kolegi, który w podzięce zaprasza go na wódkę. Franz zakochuje się w Nadii – Jugosłowiance, którą Wolf kupił w Sarajewie, a następnie kupuje ją od niego za skrzynkę Johnniego Walkera. Po wyjściu z więzienia zostaje skierowany do pracy w hucie, ale zostaje wyrzucony, gdyż brał udział w bójce z hutnikami planującymi strajk odmawiając im współuczestniczenia.
Wolf znajduje mu nowego pracodawcę, rosyjskiego dyplomatę Sawczuka, który był z Wolfem na wojnie w Jugosławii i zajmuje się przemytem broni dla każdej walczącej strony. Pierwszym zadaniem zleconym przez Sawczuka jest przewiezienie karabinów Kałasznikowa, które mają trafić do Jugosławii. Jednakże oprócz Franza i Wolfa jest potrzebna jeszcze trzecia osoba. Franz postanawia zaangażować przeniesionego do drogówki Nowego, który bierze urlop. Tymczasem Nadia zdradza Franza z Wolfem, o czym dowiaduje się Nowy. Podczas przystanku auto z karabinami zostaje porwane. Franz znajduje złodziei i zostawia ich nagich w lesie. W międzyczasie kontaktuje się ze Stopczykiem i Walendą aby ustalili kim jest tak naprawdę Sawczuk i współpracujący z nim Sarzyński. Jednakże sekretarka Stopczyka mająca akta Sarzyńskiego znika w tajemniczych okolicznościach, przez co Stopczyk przeniesiony zostaje do Olsztyna, a Walenda przechodzi na przymusową emeryturę.
Następnym zadaniem Franza jest wyjazd do Terespola aby odebrać 21 milionów dolarów, które winni Sawczukowi są miejscowi Rosjanie dowodzeni przez Jakuszyna, który również zna Wolfa z wojny. Franz nawiązuje nić porozumienia z jednym z gangsterów – Ganzem. Podczas powrotu Rosjanie atakują „Ogórek” Nowego. Wolf każe Franzowi skakać i uciec z pieniędzmi. Samochód Nowego koziołkuje i psuje się w pobliżu opuszczonej cementowni. Nowy zostaje obezwładniony, Wolf ucieka, zaś Franz zaczyna ich szukać. Jakuszyn postanawia zaszantażować Wolfa – jeśli nie odda Rosjanom pieniędzy, zabiją Nowego. Wolf przejmuje Ganza i wydłubuje mu oko nożem. Zostawia przy tym Nowego na pastwę losu, w wyniku czego ten traci prawy kciuk. Franz postanawia uratować kolegę i zabija Jakuszyna i jego podwładnych.
Maurer zaczyna mieć wątpliwości co do pracy dla Sawczuka. Dochodzi do wniosku, że Sawczuk po prostu zarabia na ofiarach wojny w sposób bezwzględny, a Wolf oszukuje go myśląc w podobny sposób, na dodatek uprawiając seks z Nadią. Skłania go to, aby powstrzymać Sawczuka i transport broni. Przynosi Nowemu premię od Sawczuka za utratę zdrowia i prosi go, żeby zostawił zabijanie innych jemu.
Franz odkrywa potem, że Wolf będzie wiózł broń pociągiem. Dopada go i dzwoni do Nowego, by policjanci zrobili blokadę na torach. Niestety Nowy zostaje zatrzymany przez Bienia, przekupionego przez Sawczuka. Franz wyrzuca z pociągu maszynistę i wdaje się w wymianę ognia z Wolfem. Po strzelaninie znajduje ich Nadia. Zawożą Wolfa do lekarza — weterynarza. Franz postanawia rozprawić się z Sawczukiem, którego zabija w hotelu, ale zostawia 100 dolarów na jego pogrzeb. Za resztę pieniędzy wylatuje z Nadią do brata w Nowej Zelandii.
"Psy 2.5: W imię miłości (2020)".
Akcja powieści osadzona jest w 1995.

</doc>
<doc id="1488469" url="https://pl.wikipedia.org/wiki?curid=1488469" title="Aleksander Eliasz">
Aleksander Eliasz

Aleksander Eliasz (rum. "Alexandru Iliaș") – hospodar Wołoszczyzny w latach 1616–1618 i 1627–1629, jako Aleksander IV, oraz hospodar Mołdawii w latach 1620–1621 i 1631–1633, jako Aleksander VII; pochodził z dynastii Muszatowiczów.
Biografia.
Najprawdopodobniej był wnukiem hospodara mołdawskiego Aleksandra IV Lăpușneanu, synem jego syna Eliasza. W 1616, po dość długiej przerwie w sprawowaniu funkcji hospodarskiej przez przedstawicieli rodu Muszatowiczów, został mianowany na hospodara Wołoszczyzny. W 1618 został obalony za sprawą opozycji bojarskiej i choć ta została stłumiona przez Imperium Osmańskie, tron wołoski Turcy oddali popieranemu przez Polskę Gabrielowi Mohyle. W 1620 - po śmierci współpracującego z Polską Kacpra Grazziani - Porta z kolei mianowała Aleksandra hospodarem mołdawskim, jednak już wkrótce, w 1621 (w roku bitwy pod Chocimiem) został odsunięty od rządów. W 1627 zdołał uzyskać ponownie, na okres dwóch lat, tron wołoski, a następnie, w latach 1631–1633 jeszcze raz piastował stanowisko hospodara Mołdawii. Stojąc na stanowisku protureckim, rządził krajem nie przy współudziale miejscowych bojarów, ale Greków sprowadzanych ze Stambułu. Zagrożenie wpływów bojarów zaowocowało ich spiskiem i obaleniem Aleksandra Eliasza (na jego miejsce bojarzy wezwali z Polski Mirona Barnowskiego-Mohyłę).
Synami Aleksandra Eliasza byli hospodar mołdawski Eliasz III Aleksander oraz hospodar wołoski Radu XI Eliasz.

</doc>
<doc id="1488475" url="https://pl.wikipedia.org/wiki?curid=1488475" title="Wielokształtny częstoskurcz komorowy zależny od katecholamin">
Wielokształtny częstoskurcz komorowy zależny od katecholamin

Wielokształtny częstoskurcz komorowy zależny od katecholamin (ang. Catecholaminergic Polymorphic Ventricular Tachycardia, CPVT) – rzadka, genetycznie uwarunkowana choroba z grupy kanałopatii, objawiająca się częstoskurczem komorowym związanym z aktywacją adrenergiczną przy nieobecności wad strukturalnych serca. 
CPVT dziedziczy się autosomalnie dominująco. Przyczyną choroby jest najczęściej mutacja w genie kodującym białko receptora rianodynowego RYR2, w 1-2% jest to mutacja genu kalsekwestryny "CASQ2". Kalsekwestryna jest białkiem sarkoplazmy wiążącym jony wapnia.

</doc>
<doc id="1488476" url="https://pl.wikipedia.org/wiki?curid=1488476" title="CPVT">
CPVT



</doc>
<doc id="1488477" url="https://pl.wikipedia.org/wiki?curid=1488477" title="Emzar Kwicjani">
Emzar Kwicjani

Emzar Kwicjani (Kwiciani) – dowódca lokalnego oddziału samoobrony w wąwozie kodorskim w Abchazji, którego liczył w różnych okresach od 300 do 850 osób. Oddział zwany "Monadire" ("Myśliwy") sformował się podczas wojny gruzińsko-abchaskiej w celu obrony wąwozu kodorskiego przed atakiem Abchazji. W 1998 oddział uzyskał status jednostki formalnie wchodzącej w skład sił gruzińskiego Ministerstwa Obrony, co oznaczało oficjalne wsparcie ze strony Gruzji (wypłacanie pensji, wyposażanie w broń). W 1999 Kwicjani został mianowany oficjalnym przedstawicielem prezydenta Gruzji, Euduarda Szewardnadzego, w wąwozie. Po dojściu do władzy prezydenta Saakaszwilego Kwicjani stracił status przedstawiciela prezydenta Gruzji, a jego wpływy zaczęły słabnąć. Liczebność jego oddziału była zmniejszana, aż w 2005 rozformowano go. W rzeczywistości jednak członkowie rozwiązanego oddziału zachowali broń i w dalszym ciągu uznawali zwierzchność Kwicjaniego. 25 lipca 2005 Gruzja przeprowadziła w wąwozie kodorskim operację "policyjną" mającą na celu usunięcie Kwicjaniego, który kilka dni wcześniej wypowiedział posłuszeństwo Tbilisi i próbował wywołać bunt przy pomocy Rosjan i Abchazów. Po trzech dniach walk oddział "Monadire" został rozbrojony, a Kwicjani uciekł do Abchazji lub Rosji.

</doc>
<doc id="1488478" url="https://pl.wikipedia.org/wiki?curid=1488478" title="Kostiantyn Czechowycz">
Kostiantyn Czechowycz

Konstantyn Ritter von Czechowycz (ukr. Костянтин Чехович; ros. Константин Чехович; ur. 15 października 1847 w Dziewięcierzu, zm. 28 kwietnia 1915 w Przemyślu) – greckokatolicki biskup przemyski w latach 1896–1915, popierał ukraiński ruch narodowy.
Życiorys.
Syn parocha w Dziewięcierzu Józefa Czechowicza i Antoniny z Pasławskich. Szkołę Główną w Jaworowie ukończył w 1858, Gimnazjum ukończył w 1868, studia teologiczne we Lwowie ukończył w 1871. 12 września w Lubieniach w powiecie jaworowskim poślubił Marię z Sienkiewiczów (ur. 28 czerwca 1856 – zm. 12 sierpnia 1873). Jako wdowiec został 5 stycznia 1873 wyświęcony na kapłana przez bp Jana Stupnickiego. W latach 1873–1875 „cooperator” (wikariusz) w Mołodyczu. w latach 1875-1877 był prefektem seminarium we Lwowie. Po śmierci ojca (parocha Józefa Czechowicza) objął parochię Dziewięcierz w latach 1877–1887 i był też kapelanem wojskowym. Po pobycie na probostwie został kanclerzem eparchii przemyskiej. W latach 1888-1890 rektor Greckokatolickiego Seminarium Duchownego w Przemyślu.
W 1896 został mianowany biskupem przemyskim, a w 1897 konsekrowany i intronizowany. W latach 1895–1914 był posłem do Sejmu Krajowego Galicji w VII, VII, IX i X kadencji, w tym od początku 1912 pełnił stanowisko wicemarszałka, zastępując Andrzeja Szeptyckiego.
Sprowadził do Przemyśla żeńskie greckokatolickie zakony sióstr bazylianek i służebnic NMP, jego staraniem zbudowano gmach greckokatolickiego seminarium duchownego, jak również założono Ruski Instytut dla Dziewcząt.
Również wskutek jego poparcia utworzono ukraińskie instytucje finansowe: „Ukrajińską Szczadnycię”, Towarzystwo Wzajemnego Kredytowania „Wira” i „Miszczańską Kasę”.
W 1897 otrzymał od papieża Medal „Fidei et Virtuti”, a w dwa lata później cesarski Order Korony Żelaznej II klasy.
W 1912 otrzymał nobilitację szlachecką z herbem zbliżonym do Ostoji.
W czasie rosyjskiej okupacji Przemyśla w 1915 został aresztowany przez władze carskie i wkrótce zmarł.

</doc>
<doc id="1488479" url="https://pl.wikipedia.org/wiki?curid=1488479" title="Konstanty Czechowicz">
Konstanty Czechowicz



</doc>
<doc id="1488482" url="https://pl.wikipedia.org/wiki?curid=1488482" title="Konstantyn Czechowicz">
Konstantyn Czechowicz



</doc>
<doc id="1488483" url="https://pl.wikipedia.org/wiki?curid=1488483" title="Rewaskularyzacja laserowa">
Rewaskularyzacja laserowa

Rewaskularyzacja laserowa (ang. transmyocardial revascularization, TMLR) – metoda inwazyjnego leczenia dławicy piersiowej, stosowana u pacjentów u których wyczerpano inne możliwości rewaskularyzacji danego obszaru mięśnia sercowego. Polega na wytworzeniu laserem kanałów w mięśniu sercowym, indukującym prawdopodobnie angiogenezę w miokardium i niszczącym zakończenia nerwowe. Często stosowana jest łącznie z CABG. Wskazania do TLMR według Society of Thoracic Surgeons to:

</doc>
<doc id="1488484" url="https://pl.wikipedia.org/wiki?curid=1488484" title="Stanislovas Dagilis">
Stanislovas Dagilis

Stanislovas Dagilis (ur. 17 marca 1843 w Mažutiškiai koło Birżów, zm. 19 grudnia 1915 w Birżach) – litewski poeta i tłumacz, działacz społeczności kalwińskiej na Litwie. 
Życiorys.
Urodził się na Żmudzi w rodzinie protestanckiej. Był wujem Jonasa Yčasa i Martynasa Yčasa. Uczył się w gimnazjach w Kiejdanach i Słucku. Studiował w Instytucie Historyczno-Filologicznym w Petersburgu, po czym rozpoczął pracę nauczyciela w gimnazjum klasycznym w Sumach (1873). 
Po powrocie na Litwę mieszkał w Birżach. Współpracował z pismami "Aušra", "Draugija", "Pasiuntinys" oraz kalwińskim "Kalendarzem Birżańskim". W 1910 przygotowywał do druku śpiewnik ewangelicko-reformowany. 
Przetłumaczył na język litewski "Konrada Wallenroda" i "Trzech budrysów" Adama Mickiewicza, "Litwę" Władysława Syrokomli, "Angelę" i "Trzy palmy (przypowieść wschodnią)" Michaiła Lermontowa, "Eugeniusza Oniegina" i "Poetę" Puszkina. 
W 1923 wystawiono mu w Birżach pomnik dłuta N. Gronskienė.

</doc>
<doc id="1488485" url="https://pl.wikipedia.org/wiki?curid=1488485" title="Franciszek I (władca Konga)">
Franciszek I (władca Konga)

"Dom" Franciszek I – manikongo w 1544. Wstąpił na tron obalając Piotra I. Niedługo potem został pozbawiony władzy i wygnany z kraju przez Diogo I.

</doc>
<doc id="1488493" url="https://pl.wikipedia.org/wiki?curid=1488493" title="Borki Lipkowskie">
Borki Lipkowskie

Borki Lipkowskie – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1488494" url="https://pl.wikipedia.org/wiki?curid=1488494" title="Shōgun (powieść)">
Shōgun (powieść)

Shōgun – powieść Jamesa Clavella wydana w 1975 roku, pod względem chronologii wydarzeń stanowiąca pierwszą część jego "Azjatyckiej sagi".
Akcja "Shōguna" rozgrywa się w feudalnej Japonii, na kilka miesięcy przed bitwą pod Sekigaharą, zaś głównymi bohaterami są: angielski marynarz, doświadczony nawigator John Blackthorne, rozbitek z angielsko-holenderskiego żaglowca (postać wzorowana na Williamie Adamsie) i siogun Toranaga (wzorowany na Ieyasu Tokugawie).
W 1980 roku na podstawie tej powieści powstał dziewięciogodzinny serial telewizyjny, który w późniejszym czasie przerobiono na dwugodzinny film kinowy. W rolach głównych wystąpili: Richard Chamberlain, Toshirō Mifune, Yōko Shimada i John Rhys-Davies.
W Polsce powieść po raz pierwszy pojawiła się w 1992 roku nakładem wydawnictwa Iskry. Wydano ją w trzech tomach pod zbiorczym tytułem "Shōgun: Powieść o Japonii". W 2006 roku wydawnictwo Vis-à-Vis Etiuda wydało "Shōguna" jako jeden wolumin, liczący ponad tysiąc stron. Tłumaczami obydwu wydań byli Andrzej i Małgorzata Grabowscy.
Wymowa słowa „siogun”.
Prawidłową wymową słowa japońskiego 将軍 w języku polskim jest „siogun” („sio-” jak w słowie siostra). Przyjęty przed laty zapis „szogun” pochodził z fonetycznego zapisu w języku angielskim „shogun”. Wikipedia używa transkrypcji Hepburna i zgodnie z nią, prawidłowy zapis jest „shōgun”, gdzie „ō” oznacza długą samogłoskę „o”.

</doc>
<doc id="1488500" url="https://pl.wikipedia.org/wiki?curid=1488500" title="Borysew">
Borysew

Borysew – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.
We wsi znajduje się ogród zoologiczny "Zoo Safari Borysew".

</doc>
<doc id="1488502" url="https://pl.wikipedia.org/wiki?curid=1488502" title="Pod czułą kontrolą">
Pod czułą kontrolą

Pod czułą kontrolą – amerykański dramat obyczajowy z 1983 roku.
Opis fabuły.
Mac Siedle był piosenkarzem country. Ale ostatnio częściej zagląda do kieliszka niż występuje. Trafia do motelu w meksykańskim miasteczku. Jego właścicielka Rosa, samotna matka, postanawia pomóc przybyszowi. W zamian za nocleg i wyżywienie oferuje mu pracę.
Główne role.
i inni
Nagrody i nominacje.
Oscary za rok 1983
Złote Globy 1983

</doc>
<doc id="1488504" url="https://pl.wikipedia.org/wiki?curid=1488504" title="Żywice jonowymienne (leki)">
Żywice jonowymienne (leki)

Żywice jonowymienne – (ATC: V04 CG01) grupa leków stosowanych w hipercholesterolemii. Leki z tej grupy wiążą w jelicie kwasy żółciowe, zmniejszając ich transport zwrotny do wątroby, co prowadzi do zmniejszenia poziomu cholesterolu w hepatocytach i zwiększenia ekspresji receptora LDL. Więcej receptorów LDL na powierzchni hepatocytów prowadzi do wzmożenia usuwania cząsteczek LDL-C z krwi i obniżenia poziomu tej frakcji cholesterolu w osoczu. 
Należą tu:

</doc>
<doc id="1488506" url="https://pl.wikipedia.org/wiki?curid=1488506" title="James Maybrick">
James Maybrick

James Maybrick (ur. 24 października 1838 w Liverpoolu, zm. 11 maja 1889 tamże) – kupiec bawełniany z Liverpoolu, najbardziej znany jako podejrzany o bycie Kubą Rozpruwaczem, czemu wyraz dał w swoim pamiętniku. Pamiętnik często jest uznawany za mistyfikację.
Życiorys.
James Maybrick, syn Williama i Susanny Maybricków, urodził się 24 października 1838 w slumsach Liverpoolu. Ochrzczony 12 listopada tego samego roku w Kościele Św. Piotra w Liverpoolu, otrzymał imię na cześć zmarłego w 1828 roku brata. James miał pięciu braci: Williama (ur. 1835), Michaela (ur. 1841), Alfreda (ur. 1844), Thomasa (ur. 1846) i Edwina (ur. 1851).
Maybrick został kupcem bawełnianym i z racji wykonywanego zawodu często podróżował.
W 1871 osiadł się w Norfolk w Wirginii, aby założyć filię swojej firmy. W 1874 zachorował tam na malarię. Jako lekarstwo zastosowano u niego związek arszeniku, od którego uzależnił się do końca życia.
W 1880 postanowił wrócić do Anglii, do głównej siedziby firmy. 12 marca 1880 wypłynął z Nowego Jorku do Liverpoolu, dokąd przybył sześć dni później. Na statku poznał Florence Elizabeth Chandler, którą niemal natychmiast postanowił poślubić. W tamtym czasie James miał 42 lata, a Florence, córka bankiera z Mobile w stanie Alabama – 18.
Ślub zawarli 27 lipca 1881 w Kościele św. Jana w dzielnicy Piccadilly w Londynie. Następnie przenieśli się do Liverpoolu.
Mieli oni dwoje dzieci: syna, Jamesa Chandlera (ur. w 1882 w Liverpoolu), który wkrótce zmarł na płonicę, oraz córkę, Gladys Evelyn (ur. w 1886 w Liverpoolu).
James Maybrick podróżował często do Stanów Zjednoczonych, co zaowocowało kryzysem związku, a oboje zaangażowali się w pozamałżeńskie romanse, przy czym jednym z kochanków Florence był jej szwagier, a z kolei innym kupiec bawełniany, Alfred Brierley.
Z kolei w przypadku Jamesa Maybricka wspomina się o jego poślubieniu z Sarah Ann Robertson, bez uzyskania rozwodu z Florence. Florence prawdopodobnie rozpoczęła romans z Brierleyem tuż po tym, jak dowiedziała się o Sarah Ann.
Śmierć.
Zdrowie Jamesa Maybricka zaczęło gwałtownie podupadać około 27 kwietnia 1889; zmarł 11 maja tego samego roku.
Okoliczności śmierci Maybricka były podejrzane. Sekcja zwłok wykazała, że główną przyczyną zgonu było przedawkowanie arszeniku. Mimo że nie zostało to definitywnie ustalone, uznano, że stoi za tym Florence bądź ktoś z nią związany. Florence została oskarżona o otrucie i uwięziona. Apelacja spowodowała jej uwolnienie w roku 1904. Żyła samotnie, utrzymując się z różnych zajęć. Zmarła 23 października 1941.
Pamiętnik.
W 1992 ujawniono pamiętnik Maybricka, w którym utrzymywał, że jest Kubą Rozpruwaczem. Autor nie podaje wprawdzie swojego prawdziwego nazwiska, ale podaje wiele wskazówek i szczegółów związanych z życiem Jamesa Maybricka, aby można było przypuszczać, że to on jest jego autorem. Autor pamiętnika podaje szczegóły dotyczące morderstwa pięciu ludzi, najczęściej uznawanych za ofiary Kuby Rozpruwacza, a także innych morderstw, o których nic nam nie wiadomo.
Pamiętnik po raz pierwszy ujawnił Michael Barrett, bezrobotny handlarz złomem, który ogłosił, że dostał go w pubie od przyjaciela, Tony'ego Devereux. W 1993 roku został w atmosferze wielkich kontrowersji wydany jako "Pamiętnik Kuby Rozpruwacza". Niektórzy eksperci od początku dali wiarę temu, iż pamiętnik jest autentykiem, ale większość uznała go za mistyfikację.
Obecnie powszechnie uważa się, że pamiętnik ten jest fałszerstwem. Opinia ta wynika z jego analiz. I tak na przykład pamiętnik zawiera opinie o morderstwach Rozpruwacza, które pojawiły się dopiero w XX wieku. Podobnie rzecz się ma z opisanymi w pamiętniku miejscami w Liverpoolu, które nie istniały w czasach Maybricka. Przeprowadzone zostały również badania na atramencie użytym w pamiętniku, które wykazały, że pamiętnik ten został napisany niedawno oraz był pisany w jedynie kilka dni, chociaż na początku pamiętnika pojawia się informacja, że jego spisywanie zajęło kilka miesięcy. Wśród badaczy dokumentu był Kenneth Rendell, który stwierdził, że charakter pisma autora jest raczej dwudziestowieczny aniżeli wiktoriański. Zauważył również sprzeczności w faktach oraz niespójność charakteru pisma. Pamiętnik wprawdzie był pisany w prawdziwym wiktoriańskim albumie, ale 20 końcowych stron zostało wydartych; Rendell uznał także, że gdyby autorem był Maybrick, nie użyłby tego typu książki.
W styczniu 1995 roku Michael Barrett złożył w dwóch oddzielnych oświadczeniach pod przysięgą, „że w rzeczywistości jest autorem manuskryptu pisanego przez moją żonę Anne Barrett, a dyktowanego przeze mnie i znanego jako "Pamiętnik Kuby Rozpruwacza"”. Co ciekawe, notariusz Barretta twierdził, że nie spisywał takiego oświadczenia, Barrett natomiast twierdził co innego.
Wkrótce po „odkryciu” pamiętnika zaprezentowano zegarek kieszonkowy, który na wewnętrznej stronie zawierał inicjały "J.M.", słowa "I am Jack" ("Jestem Kubą") oraz inicjały pięciu ofiar Kuby Rozpruwacza. Testy wykazały, że napisy te są stare, ale ich wyniki są kwestionowane.
Mniejszość osób, w tym obecny właściciel pamiętnika, Robert Smith, uważają, że pamiętnik nie jest fałszerstwem. Twierdzą oni, że naukowe metody datowania przyjęły, że książka i atrament w niej użyty są z XIX wieku, że kilka szczegółów dotyczących morderstwa opisanych w nim przed opublikowaniem książki było znanych jedynie policji i Rozpruwaczowi, że na oryginalnych fotografiach ze scen morderstw można znaleźć inicjały "F. M." napisane na ścianach za ciałami ofiar. Według nich inicjały odnoszą się do żony Jamesa Maybricka, Florence Maybrick, której niewierność stała się jednym z motywów zbrodni. Wiarygodność tych twierdzeń powoduje jednak kontrowersje.
Z drugiej strony, w czasie popełniania przez Kubę Rozpruwacza zbrodni Maybrick miałby 49 – 50 lat, a najwięcej psychopatycznych morderców ma od 25 do 40 lat.

</doc>
<doc id="1488507" url="https://pl.wikipedia.org/wiki?curid=1488507" title="Andreaeopsida">
Andreaeopsida



</doc>
<doc id="1488508" url="https://pl.wikipedia.org/wiki?curid=1488508" title="Leopoldo Elia">
Leopoldo Elia

Leopoldo Elia (ur. 4 listopada 1925 w Fano, zm. 5 października 2008 w Rzymie) – włoski prawnik, nauczyciel akademicki i polityk, minister i parlamentarzysta.
Życiorys.
Absolwent studiów prawniczych, pracował zawodowo jako wykładowca akademicki na uniwersytetach w Urbino, Ferrarze, Turynie i Rzymie, uzyskując profesurę. W 1976 został wybrany przez parlament w skład Sądu Konstytucyjnego. Od 21 września 1981 do 7 maja 1985 był jego przewodniczącym.
W rządzie Carla Azeglia Ciampiego był ministrem bez teki ds. reform wyborczych i instytucjonalnych. W okresie od 19 kwietnia 1994 do 10 maja 1994 pełnił jednocześnie obowiązki ministra spraw zagranicznych po rezygnacji Beniamina Andreatty. Trzykrotnie Leopoldo Elia sprawował mandat parlamentarzysty z ramienia Chrześcijańskiej Demokracji (senatora X kadencji) i Włoskiej Partii Ludowej (deputowanego XII kadencji i senatora XIII kadencji). W 2001 wycofał się z działalności politycznej.
W 1975 odznaczony Krzyżem Wielkim Orderu Zasługi Republiki Włoskiej.

</doc>
<doc id="1488510" url="https://pl.wikipedia.org/wiki?curid=1488510" title="Adolphe Muzito">
Adolphe Muzito

Adolphe Muzito (ur. 1957 w Gungu) – kongijski polityk, premier Demokratycznej Republiki Konga od 10 października 2008 do 6 marca 2012. 
Życiorys.
Adolphe Muzito ukończył nauki ekonomiczne na Uniwersytecie w Kinszasie. Jest członkiem Zjednoczonej Partii Lumumbistów ("Parti Lumumbiste Unifié ", PALU), w szeregach której zajmuje wysoką pozycję. 6 lutego 2007 objął stanowisko ministra budżetu w gabinecie premiera Antoine'a Gizengi. 
10 października 2008 prezydent Joseph Kabila mianował Muzito premierem Demokratycznej Republiki Konga, po wcześniejszej rezygnacji z urzędu Antoine'a Gizengi z racji zaawansowanego wieku. 
Rząd Muzito został zaprzysiężony 26 października 2008. W jego skład weszło 53 członków: 3 wicepremierów, 36 ministrów oraz 14 wiceministrów. Jest on w większości zdominowany przez członków prezydenckiej Partii Ludowej na rzecz Rekonstrukcji i Demokracji. Prezydent Kabila określił nowy gabinet mianem "rządu walki i odbudowy". Do jego głównych zadań miało bowiem należeć przywrócenie pokoju we wschodnich prowincjach kraju (Kiwu Północne), ogarniętych od października 2008 walkami z siłami partyzanckimi generała Laurenta Nkundy.
6 marca 2012 rząd Muzito złożył dymisję na ręce prezydenta Kabili. Dymisja rządu nastąpiła w następstwie wyborów powszechnych z 28 listopada 2011, w których najwięcej mandat w parlamencie zdobyła koalicja partii popierających prezydenta. Obowiązki szefa rządu przejął wicepremier Louis Alphonse Koyagialo.

</doc>
<doc id="1488513" url="https://pl.wikipedia.org/wiki?curid=1488513" title="Człowiek tłumu">
Człowiek tłumu

Człowiek tłumu (ang. "The Man of the Crowd") – nowela Edgara Allana Poego, gdzie na pierwszy plan wysuwa się anonimowy narrator, podążający za nieznanym mężczyzną przez zatłoczony Londyn. Utwór został opublikowany w 1840 roku.
Opis fabuły.
Historia jest zapoczątkowana sentencją "Ce grand malheur, de ne pouvoir être seul (Jakież to wielkie nieszczęście nie potrafić być samotnym)", która jest cytatem pochodzącym z książki Jeana de la Bruyère pt. "Charaktery".
Po przejściu nieznanej choroby, anonimowy narrator siedzi w pewnej kawiarni w Londynie. Zafascynowany tłumami na zewnątrz, rozważa o świadomości ludzi, uważających się za osamotnionych, pomimo „dużej aktywności przedsiębiorczej wokół”. Poświęca czas na podział różnych typów ludzi, których widzi. Gdy nadchodzi wieczór, koncentruje się na „podupadłym, starym człowieku, mającym może 65, może 70 lat”, którego twarz wykazuje osobliwą idiosynkrazję i którego ciało było „niewielkiej postury, bardzo chude, prawdopodobnie bardzo słabe”. Mężczyzna nosił brudne, postrzępione ubrania. Narrator wybiega z kawiarni i podąża za owym człowiekiem. Ten prowadzi go przez bazary i sklepy, jednak nic nie kupując, aż do biedniejszych części miasta, a następnie wraca do „serca potężnego Londynu”. Owa pogoń przeciąga się od wieczora, aż po dzień kolejny. Ostatecznie, wyczerpany narrator stoi naprzeciw mężczyzny, który wciąż go nie dostrzega. Narrator wnioskuje, że jest on winny jakiejś strasznej zbrodni.
Analiza.
Idąc śladem tekstu noweli, powód maniakalnej obsesji narratora w stosunku do mężczyzny bierze się z „absolutnej idiosynkrazji jego wyrazu”. Dlaczego narrator jest przez niego aż tak dotknięty, nie jest do końca jasne, chociaż pojawia się sugestia, że tych dwóch ludzi to dwie strony tej samej osoby, gdzie stary człowiek reprezentuje tajemniczą stronę narratora, lecz nie jest on w stanie tego dostrzec. Stary człowiek może przemierzać Londyn w poszukiwaniu jego zaginionego przyjaciela lub aby uciec od wspomnienia zbrodni. Możliwa zła natura owego człowieka może być zasugerowana poprzez sztylet możliwie widoczny pod jego peleryną. Bez względu na to jakie przestępstwo mógł popełnić, zmusza go to do wędrówki. Brak wyjaśnienia aspektu można porównać do podobnie niejasnych motywów z „Beczki Amontillado”. Poe celowo prezentuje historię jako rodzaj mistyfikacji, zachęcając czytelników do domysłów na własną rękę w stosunku do sekretu starego człowieka.
Na początku historii, narrator ocenia i kategoryzuje ludzi wokół niego w podobny sposób jak Walt Whitman w „Song of Myself”. Narratorowi Poego brakuje jednak uroczystego ducha Whitmana. W czasie obserwacji owych ludzi narrator potrafi ustalić dużą liczbę informacji na podstawie ich wyglądu i kilku drobnych detali. Przykładowo, spostrzega, że ucho obserwowanego człowieka niewiele wystaje, wnioskując przy tym, że musi być on urzędnikiem, który przechowuje za nim pióro. Poe uwzględnił potem owe zdolności do obserwacji drobnych szczegółów w stworzonej przez siebie figurze C. Auguste’a Dupina.
Istotna jest także sceneria Londynu, co jest jednym z kilku specyficznych detali zawartych w historii. W 1840 był on największym miastem na świecie z populacją rzędu 750000 mieszkańców. Poe mógł znać Londyn z czasu spędzonego tam jako młody chłopiec z jego zastępczą rodziną Allanów. W tej, jak i innych historiach Poe utożsamia nowoczesne miasta ze wzrostem bezosobowej zbrodni.
Publikacja.
Nowela została jednocześnie opublikowana w grudniu 1840 na łamach Atkinson’s Casket i Burton’s Gentleman’s Magazine. Ostatnie czasopismo nie było więcej wydawane. Nowela została później uwzględniona w kolekcji Wiley &amp; Putnam zatytułowanej „Opowieści Edgara A. Poego” (ang. "Tales by Edgar A. Poe").

</doc>
<doc id="1488514" url="https://pl.wikipedia.org/wiki?curid=1488514" title="Redondazaur">
Redondazaur

Redondazaur ("Redondasaurus") – rodzaj wymarłych gadów naczelnych z kladu Crurotarsi, z rzędu fitozaurów.
Żył w okresie późnego triasu (230–200 mln lat temu) na terenach obecnej Ameryki Północnej. Długość ciała do 12 m, wysokość ok. 1,5 m, długość głowy 1,5 m, masa 11–12 t. Jego skamieniałości znaleziono w USA (w stanie Nowy Meksyk).
Był jednym z największych fitozaurów. Miał krótkie kończyny, grzbiet pokryty kostnymi tarczkami oraz wydłużony, lecz dość silny pysk. Anatomia redondazaura wskazuje, że większość życia spędzał w rzekach i jeziorach. Prawdopodobnie polował z zaskoczenia.

</doc>
<doc id="1488516" url="https://pl.wikipedia.org/wiki?curid=1488516" title="I liga brazylijska w piłce nożnej (1982)">
I liga brazylijska w piłce nożnej (1982)

Brazylia 1982
Mistrzem Brazylii został klub CR Flamengo, natomiast wicemistrzem Brazylii - klub Grêmio Porto Alegre.
Do Copa Libertadores w roku 1983 zakwalifikowały się następujące kluby:
W 1982 roku w rozgrywkach I ligi brazylijskiej wzięło udział 44 klubów. Nikt nie spadł do drugiej ligi, a w następnym sezonie I liga liczyła także 44 kluby.
Campeonato Brasileiro Série A 1982.
Uczestnicy.
W mistrzostwach Brazylii w 1982 roku wzięły udział 44 kluby, w tym obrońca tytułu Grêmio Porto Alegre, najlepszy klub II ligi ("Taça de Prata") w 1981 Guarani FC oraz 4 najlepsze kluby II ligi w 1982: América Rio de Janeiro, Athletico Paranaense, Corinthians Paulista i São Paulo Rio Grande. Ponadto udział wzięło 38 najlepszych klubów w mistrzostwach stanowych 1981 roku.
Stan São Paulo reprezentowało 6 klubów: Internacional Limeira, Ponte Preta Campinas, XV de Jaú, Santos FC, São Paulo i São José.
Stan Rio de Janeiro reprezentowało 5 klubów: Bangu AC, Botafogo FR, CR Flamengo, CR Vasco da Gama i Fluminense FC.
Po 2 kluby reprezentowały następujące stany: stan Rio Grande do Sul – Internacional Santa Maria i SC Internacional, stan Bahia – EC Bahia i Vitória Salvador, stan Ceará – Ferroviário Fortaleza i Ceará Fortaleza, stan Goiás – Goiás EC i Anapolina Anápolis, stan Minas Gerais – Clube Atlético Mineiro i Cruzeiro EC, stan Parana – Grêmio Maringá i Londrina, oraz stan Pernambuco – Náutico Recife i Sport Recife.
Następujące stany miały w mistrzostwach Brazylii tylko po 1 klubie: stan Alagoas – CSA Maceió, stan Amazonas – Nacional Manaus, Dystrykt Federalny – Taguatinga Brasília, stan Espírito Santo – Desportiva Cariacica, stan Maranhão – Moto Club São Luís, stan Mato Grosso – Mixto Cuiabá, stan Mato Grosso do Sul – Operário Campo Grande, stan Pará – Paysandu SC, stan Paraíba – Treze Campina Grande, stan Piauí – River Teresina, stan Rio Grande do Norte – América Natal, stan Santa Catarina – Joinville oraz stan Sergipe – Itabaiana.
Format rozgrywek.
Mistrzostwa Brazylii podzielone zostały na dwa etapy, mające wyłonić najlepszą szesnastkę, z której następnie systemem pucharowym wyłoniony miał być mistrz Brazylii. W pierwszym etapie 40 klubów podzielono na 8 grup - po 5 klubów w każdej grupie. Trzy najlepsze kluby w każdej grupie automatycznie awansowały do drugiego etapu. Kluby, które zajęły w swoich grupach 4. miejsce miały jeszcze szanse w barażach, gdzie do drugiego etapu awansowali zwycięzcy każdej z 4 par. Także ostatnie w tabelach kluby wzięły udział w turnieju Taça de Prata, z którego do drugiego etapu awansowały 4 kluby. Łącznie do drugiego etapu zakwalifikowały się 32 kluby.
W drugim etapie 32 kluby podzielono na 8 grup, po 4 kluby w każdej grupie. Do 1/8 finału awansowały po 2 najlepsze kluby z każdej grupy. Następnie 1/8 finału, ćwierćfinały, półfinały oraz finał rozegrano systemem pucharowym mecz i rewanż.
W grupach o kolejności decydowała w pierwszym rzędzie liczba zdobytych punktów, następnie liczba zwycięstw, a na końcu bilans bramkowy.
Pierwszy etap.
Baraże.
Zwycięzcy awansowali do drugiego etapu mistrzostw, natomiast przegrani zachowali jeszcze szansę w turnieju "Taça de Prata" w 1982 roku.
Taça de Prata.
W turnieju "Taça de Prata" do drugiej fazy mistrzostw Brazylii zakwalifikowały się następujące kluby:
Finał.
Mistrzem Brazylii w 1982 roku został klub CR Flamengo, a wicemistrzem Brazylii – Grêmio Porto Alegre.
Końcowa klasyfikacja sezonu 1982.
W klasyfikacji nie uwzględniono wyników baraży kończących pierwszy etap mistrzostw.

</doc>
<doc id="1488518" url="https://pl.wikipedia.org/wiki?curid=1488518" title="Reuben, Reuben">
Reuben, Reuben

Reuben, Reuben - amerykańska tragikomedia z 1983 roku na podstawie powieści Petera De Vriesa i sztuki "Spofford" Hermana Shumlina.
Opis fabuły.
Gowan McGland, szkocki poeta przechodzi kryzys twórczy. Aby mieć z czego żyć pracuje jako wykładowca na uniwersytecie w Nowej Anglii. Tam poznaje Genevę. To spotkanie pchnie poetę na odpowiednie tory.
Główne role.
i inni
Nagrody i nominacje.
Oscary za rok 1983
Złote Globy 1983

</doc>
<doc id="1488521" url="https://pl.wikipedia.org/wiki?curid=1488521" title="Uładzimir Zdanowicz">
Uładzimir Zdanowicz

Uładzimir Macwiejewicz Zdanowicz (, , "Władimir Matwiejewicz Zdanowicz"; ur. 15 marca 1959 w Zastawiu w rejonie drohiczyńskim) – białoruski nauczyciel i polityk, w latach 2000–2012 deputowany do Izby Reprezentantów Zgromadzenia Narodowego Republiki Białorusi II, III i IV kadencji.
Życiorys.
Urodził się 15 marca 1959 roku we wsi Zastaw, w rejonie drohiczyńskim obwodu brzeskiego Białoruskiej SRR, ZSRR. Ukończył Białoruski Uniwersytet Państwowy (BUP), uzyskując wykształcenie radiofizyka, a także Akademię Zarządzania przy Prezydencie Republiki Białorusi, uzyskując wykształcenie menedżera sfery socjalnej. Posiada tytuł magistra pedagogiki. Pracował jako młodszy pracownik naukowy, inżynier BUP, wychowawca w szkole średniej w Bezdzieżu, zastępca dyrektora ośmioletniej szkoły w Kremnowie, nauczyciel w ośmioletniej szkole w Lipnikach, w szkole średniej w Drohiczynie, dyrektor gimnazjum w Drohiczynie.
W 2000 roku został deputowanym do Izby Reprezentantów Zgromadzenia Narodowego Republiki Białorusi II kadencji z Drohiczyńskiego Okręgu Wyborczego Nr 9. Pełnił w niej funkcję zastępcy przewodniczącego Stałej Komisji ds. Oświaty, Kultury, Nauki i Postępu Naukowo-Technicznego. Wchodził w skład deputackiego zjednoczenia „Za Związek Ukrainy, Białorusi i Rosji” („ZUBR”) i grupy deputackiej „Deputowany Ludowy”. W 2004 roku został deputowanym do Izby Reprezentantów III kadencji z tego samego okręgu. Pełnił w niej funkcję przewodniczącego tej samej komisji. 27 października 2008 roku został deputowanym do Izby Reprezentantów IV kadencji z Dniepro-Bużańskiego Okręgu Wyborczego Nr 10. Pełnił w niej funkcję przewodniczącego tej samej komisji. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Uładzimir Zdanowicz jest żonaty, ma syna i dwie córki.

</doc>
<doc id="1488522" url="https://pl.wikipedia.org/wiki?curid=1488522" title="Podbańska">
Podbańska

Podbańska (słow. "Podbanské", węg. "Podbanszkó") – osiedle u południowego podnóża Tatr na Słowacji, położone przy Tatrzańskiej Drodze Młodości, 16 km na zachód od Szczyrbskiego Jeziora. Administracyjnie należy do miasta Wysokie Tatry i jest jego najbardziej na zachód wysuniętą częścią. Zamieszkane jest przez 43 osoby (stan na 31 grudnia 2016).
Podbańska znajduje się na granicy Tatr Wysokich i Tatr Zachodnich, przy wylocie Doliny Cichej Liptowskiej i nieco na północ od wylotu Doliny Kamienistej. Składa z dwóch części położonych po przeciwnych stronach Białej Liptowskiej. Nad wschodnim brzegiem, na wysokości ok. 970-980 m n.p.m. leśniczówka i kilka sąsiednich zabudowań tworzą tzw. Starą Podbańską lub Nadbańską ("Nadbanské"). Nad zachodnim brzegiem, na wysokości ok. 915-950 m stoją liczne domki letniskowe i dwa duże hotele („Kriváň” i „Permon”) – jest to tzw. Nowa Podbańska. W zimie funkcjonują tu 4 wyciągi narciarskie.
Nazwa osady wiąże się z czynnymi do końca XVIII wieku kopalniami (baniami) pod szczytem Krywania. W 1871 roku wybudowano leśniczówkę (rok ten przyjmuje się jako datę powstania osady), a następnie tartak i przetwórnię kory świerkowej. Następne obiekty zaczęto budować dopiero w roku 1923, po rozszerzeniu leśnej drogi ze Szczyrbskiego Jeziora przez Trzy Studniczki. Dwa lata później otworzono noclegownię turystyczną. Po II wojnie światowej zaczęła powstawać Nowa Podbańska. Najpierw zbudowano tu 10 drewnianych domków dla brygad młodzieżowych uczestniczących w zalesianiu okolicy. W 1968 roku powstał wyciąg narciarski, a rok później hotel „Kriváň” – w ramach przygotowań do Mistrzostw Świata w Narciarstwie Klasycznym w 1970 roku. W 1981 roku zbudowano hotel „Permon”.

</doc>
<doc id="1488525" url="https://pl.wikipedia.org/wiki?curid=1488525" title="Dunnet Head">
Dunnet Head

Dunnet Head (gael. "Ceann Dùnaid") – przylądek w Wielkiej Brytanii, u wybrzeży północnej Szkocji. Jest to najbardziej na północ wysunięty fragment głównego lądu Szkocji i wyspy Wielka Brytania. Może być uznawany jako zachodnia granica cieśniny Pentland Firth. 
W 1831 roku wzniesiono tu latarnię morską.

</doc>
<doc id="1488527" url="https://pl.wikipedia.org/wiki?curid=1488527" title="Przylądek Dunnet">
Przylądek Dunnet



</doc>
<doc id="1488531" url="https://pl.wikipedia.org/wiki?curid=1488531" title="Bernard I (władca Konga)">
Bernard I (władca Konga)

"Dom" Bernard I (zm. 1567) - manikongo w latach 1561 - 1567. Tron zdobył mordując popieranego przez Portugalczyków Alfonsa II. Dobre relacje z Europejczykami odzyskał dopiero po zawarciu z nimi odpowiedniej ugody. Niedługo po tym fakcie musiał stawić czoła inwazji ludów Bateke i Dżaga.
Poległ w jednej z bitew z Bateke z państwa Tio. Jego następcą został Henryk I.

</doc>
<doc id="1488533" url="https://pl.wikipedia.org/wiki?curid=1488533" title="Moje Cross Creek">
Moje Cross Creek

Moje Cross Creek - amerykański film biograficzny z 1983 roku na podstawie książki Marjorie Kinnan Rawlings.
Opis fabuły.
Ameryka, rok 1928. Marjorie, zniechęcona jałowością życia w Nowym Jorku pisarka, porzuca męża i wyjeżdża na prowincję do Cross Creek. Mieszka tam wśród prostych ludzi i nawiązuje przyjaźnie. Wśród jej nowych znajomych znajdują się: służąca Geechee, ekscentryczny odludek i alkoholik Marsh Turner oraz Norton Baskin, właściciel miejscowego hotelu. Nowe miejsce bardzo pozytywnie wpływa na pisarkę. Zaczyna tworzyć nowe powieści...
Obsada.
i inni
Nagrody i nominacje.
Oscary za rok 1983

</doc>
<doc id="1488534" url="https://pl.wikipedia.org/wiki?curid=1488534" title="Modulacja fazowa">
Modulacja fazowa



</doc>
<doc id="1488538" url="https://pl.wikipedia.org/wiki?curid=1488538" title="Smilozuch">
Smilozuch

Smilozuch ("Smilosuchus") – rodzaj wymarłego archozaura z kladu Crurotarsi i rzędu fitozaurów. Gatunkiem typowym jest "Smilosuchus gregorii"; Stocker (2010) przeniosła do tego rodzaju dwa dodatkowe gatunki – "S. adamanensis" (opisany jako "Machaeroprosopus adamanensis", później zaliczony do rodzaju "Leptosuchus") i "S. lithodendrorum" (opisany jako "Machaeroprosopus lithodendrorum", później uznany za młodszy synonim "Leptosuchus crosbiensis").
Żył w okresie późnego triasu (230–200 mln lat temu) na terenach obecnej Ameryki Północnej.
Był jednym z największych drapieżników swoich czasów. Miał stosunkowo krótki i wysoki pysk, masywną czaszkę, zróżnicowane uzębienie z dużymi „kłami” na początku pyska, służącymi do zabijania dużych ofiar. Czaszka smilozucha osiągała długość 100–155 cm, a całe zwierzę dorastało do 12 metrów.

</doc>
<doc id="1488539" url="https://pl.wikipedia.org/wiki?curid=1488539" title="Lidzija Jarmoszyna">
Lidzija Jarmoszyna

Lidzija Michajłauna Jarmoszyna (biał. Лідзія Міхайлаўна Ярмошына, ros. Лидия Михайловна Ермошина, "Lidija Michajłowna Jermoszyna"; ur. 29 stycznia 1953 w Słucku, obwód miński, Białoruska SRR, ZSRR) – białoruska prawnik i działaczka państwowa, przewodnicząca Centralnej Komisji Republiki Białorusi ds. Wyborów i Prowadzenia Referendów Krajowych; wielokrotnie wyrażano opinie o tym, że na swojej posadzie przewodniczącej CKW Lidzija Jarmoszyna organizowała fałszowanie wyborów na Białorusi.
Życiorys.
Urodziła się w Słucku w rodzinie wojskowego. W 1975 ukończyła studia na Wydziale Prawa Kaliningradzkiego Uniwersytetu Państwowego. Pracowała jako konsultant ds. prawnych w Kaliningradzie i Bobrujsku oraz asystentka prokuratora rejonu październikowego w Kaliningradzie.
Od 1988 roku doradczyni prawna, a później również szefowa Departamentu Prawnego Miejskiego Komitetu Wykonawczego w Bobrujsku. W 1992 roku nominowana w skład Centralnej Komisji Wyborczej i Referendalnej Republiki Białorusi. Od 1996 roku pozostaje jej przewodniczącą.
7 kwietnia 2003 roku uhonorowana tytułem Zasłużonego Prawnika Republiki Białorusi. Otrzymała order Honoru w 2014 roku.
Opinie na temat udziału w fałszowaniu wyborów.
Według raportu przygotowanego przez polską Fundację Wolność i Demokracja, Lidzija Jarmoszyna w czasie pełnienia funkcji przewodniczącej Centralnej Komisji ds. Wyborów wielokrotnie kierowała fałszowaniem wyborów parlamentarnych i prezydenckich.
W 2004 r. zakazano jej wjazdu do UE, w 2006 r. – do USA. 2 lutego 2011 roku znalazła się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.
W 2020 r. została dodana do listy sankcyjnej UE, Szwajcarii, Wielkiej Brytanii i Kanady.

</doc>
<doc id="1488541" url="https://pl.wikipedia.org/wiki?curid=1488541" title="Na wschód od Edenu (film)">
Na wschód od Edenu (film)

Na wschód od Edenu (oryg. "East of Eden") – amerykański dramat z 1955 w reżyserii Elii Kazana. Film jest swobodną adaptacją powieści Johna Steinbecka "Na wschód od Edenu".
Fabuła.
Akcja filmu ma miejsce w roku 1917 tuż przed przystąpieniem Stanów Zjednoczonych do wojny. Caleb i Aaron, synowie ranczera Adama Traska, dorastają w przeświadczeniu, że ich matka nie żyje. W rzeczywistości opuściła ich ojca tuż po urodzeniu bliźniaków. Caleb, nierozumiany przez ojca, jest przekonany, że ten go nie kocha i siebie samego uważa za zło wcielone. Pewnego dnia dowiaduje się, że matka jednak żyje i mieszka w pobliskim Monterey, prowadząc podejrzany bar, tak naprawdę dom publiczny. Adam tymczasem bankrutuje. Cal postanawia zbić majątek, aby podźwignąć ojca z kłopotów i w ten sposób zdobyć jego miłość. Narzeczona Aarona, Abra, ulega urokowi Cala, natomiast jego interesy nie idą tak gładko, jak zakładał.
Wersja polska.
i inni

</doc>
<doc id="1488542" url="https://pl.wikipedia.org/wiki?curid=1488542" title="Dynastia z Canossy">
Dynastia z Canossy

Markizowie "lub" hrabiowie z Canossy – ród z Canossy, który ugruntowywał swoją pozycję w X wieku, kiedy wielu "wasali" potężnych rodzin feudalnych doświadczyło awansu społecznego, umiejętnie wykorzystując kryzys dotykający licznych możnowładców. Zawierając korzystne sojusze zyskali oni wiele w okresie sporów między arystokracją italską a ostatnimi cesarzami saksońskimi - Ottonem III i Henrykiem II.
Pochodzący z Lukki, Zygfryd I rozpoczął budowę zamku w Canossie około 940 roku. Panowie na zamku zaczęli używać tytułu "comes" i otrzymali z cesarskiego nadania hrabstwa: Guastalla w 991, Parmę, Piacenzę, Bergamo i Cremonę w 984, Brescię w 980, Mantuę w 977, Modenę, Carpi i Reggio w 962, a Lukkę nawet wcześniej. W 1027 Marchia Toskanii została nadana Bonifacemu III, a w 1100 Marchię Werony nadano Matyldzie z Canossy, znanej jako "La Gran Contessa". Szczegóły relacji pomiędzy synami Zygfryda I - Zygfrydem II i Adalbertem Atto pozostają niewiadome - o drugim z nich pojawiają się wzmianki w piśmiennictwie, iż udzielał schronienia Królowej Adelajdzie Burgundzkiej, gdy uciekała przed Berengarem II i Willą w 951.
Członkiem rodu był Tedald, biskup Arezzo w latach 1023 - 1036, sponsor Guido z Arezzo.

</doc>
<doc id="1488545" url="https://pl.wikipedia.org/wiki?curid=1488545" title="Pierre Perrier">
Pierre Perrier

Pierre Perrier (ur. 9 sierpnia 1984 roku w Nogent-sur-Marne, w regionie Île-de-France, w departamencie Dolina Marny) – francuski aktor. 
Aby zarobić na swoje kieszonkowe, dorabiał na rysowaniu. Został dostrzeżony przez agenta, który wysłał go na casting do serialu "Fred i jego orkiestra" ("Fred et Son Orchestre", 2001), gdzie pojawił się w jednym z odcinków pt. "Romeo i Julia" ("Roméo et Juliette"). W dramacie Jeana-Marca Barra "Każda jego noc" ("Chacun sa nuit", 2006) zagrał postać Sébastiena.

</doc>
<doc id="1488547" url="https://pl.wikipedia.org/wiki?curid=1488547" title="Silkwood">
Silkwood

Silkwood – amerykański dramat z 1983 roku oparty na faktach.
Opis fabuły.
1974 rok, Oklahoma. Karen Silkwood pracuje w zakładzie produkującym paliwo do reaktorów jądrowych. Odkrywa pewne praktyki niezgodne z prawem, stanowiące zagrożenie życia pracowników. Podejmuje interwencję. 13 listopada 1974 roku Karen umawia się na spotkanie z dziennikarzem, ale nie pojawia się.
Obsada.
i inni
Nagrody i nominacje.
Oscary za rok 1983
Złote Globy 1983
Nagrody BAFTA 1984

</doc>
<doc id="1488550" url="https://pl.wikipedia.org/wiki?curid=1488550" title="Walkie-Talkie">
Walkie-Talkie



</doc>
<doc id="1488551" url="https://pl.wikipedia.org/wiki?curid=1488551" title="Fanny Geefs">
Fanny Geefs

Fanny Geefs, z domu Corr (ur. 1807 w Brukseli, zm. 1883) – belgijska malarka pochodzenia irlandzkiego.
Urodziła się jako Isabelle Marie Françoise Corr. Sztuką interesowała się od dziecka. Studiowała w Brukseli pod kierunkiem François-Josepha Naveza. Malowała portrety, sceny rodzajowe i historyczne. Od 1836 była żoną znanego belgijskiego rzeźbiarza Guillaume'a Geefsa. Pracowała na zlecenie belgijskiej rodziny królewskiej, m.in. wykonała kilka portretów królowej Ludwiki Marii Orleańskiej. Po śmierci artystki w 1883 Koninklijke Bibliotheek nabyła dużą kolekcję jej dzieł.
Fanny miała dwóch braci, Erin Corr (1803–1862) był znanym grawerem, a Henri Corr (1810–1875) inżynierem i malarzem.

</doc>
<doc id="1488554" url="https://pl.wikipedia.org/wiki?curid=1488554" title="Cessna 120">
Cessna 120

Cessna 120 – samolot turystyczny amerykańskiej firmy Cessna oblatany w 1946, jednocześnie z modelem 140, między którymi różnice są niewielkie.
Oba modele nie odniosły sukcesów rynkowych, ponieważ w 1950 wszedł na rynek model Cessna 150, mający ładniejszy kształt i nowsze rozwiązania technologiczne.
Produkowano trzy wersje modelu 120 i 140: Cessnę 120, 140, 140a. Razem sprzedano ponad 7000 samolotów Cessna 120/140.

</doc>
<doc id="1488555" url="https://pl.wikipedia.org/wiki?curid=1488555" title="Tân An">
Tân An

Tân An – miasto w Wietnamie, stolica prowincji Long An. W 2008 roku ludność miasta wynosiła 66 358 mieszkańców.

</doc>
<doc id="1488558" url="https://pl.wikipedia.org/wiki?curid=1488558" title="Daimler Dingo">
Daimler Dingo

Daimler Dingo (Daimler Scout Car) – brytyjski samochód pancerny z okresu II wojny światowej.
Na początku 1938 roku War Office podjęło decyzję o wprowadzeniu na uzbrojenie British Army nowego rodzaju pojazdów pancernych. Miały to być lekkie, czterokołowe, bezwieżowe pojazdy pancerne przeznaczone do zadań rozpoznawczych. Zainteresowanie budową tego typu pojazdu wyraziły firmy Morris Commercial Cars Ltd., Alvis Ltd. i BSA Cycles Ltd. W sierpniu 1938 roku odbyły się testy prototypowych pojazdów skonstruowanych przez te firmy. Wszystkie miały podobne wymiary i masę, ale różniły się zastosowanymi rozwiązaniami.
W pierwszych próbach uczestniczyły pojazdy firm Alvis i Morris ponieważ prototyp firmy BSA nie został jeszcze ukończony. W próbach tych lepszy okazał się Alvis Scout Car. Prototyp firmy Morris miał kłopoty z uzyskaniem wymaganych osiągów oraz z chłodzeniem silnika. Został więc odesłany do producenta w celu dokonania koniecznych poprawek.
Drugie próby miały miejsce w marcu 1939 roku. Brały w nich udział wszystkie trzy wozy, w tym ukończony we wrześniu 1938 roku prototyp firmy BSA. Podczas prób Morris Scout Car ponownie okazał się najgorszy i z dalszego rozwoju tej konstrukcji zrezygnowano. Prototypy firm Alvis i BSA były udanymi konstrukcjami. Ostatecznie pomimo większej prędkości maksymalnej i przyspieszenia Alvisa wybrano prototyp firmy BSA, który miał niżej położony środek ciężkości. Było to ważne ponieważ War Office podjęło decyzje o wyposażeniu Scout Carów w pancerne dachy. Pierwsze zamówienie na 172 pojazdy seryjne zostało wystosowane przez War Office w maju 1939 roku. W tym samym roku BSA zostało przejęte przez koncern Daimler i w związku z tym otrzymał on oficjalną wojskową desygnatę Car, Scout, Daimler Mk. I, ale bardziej popularną nazwą była Dingo. Produkcję seryjną pojazdu rozpoczęto w drugiej połowie 1939 roku, a pierwsze wyprodukowane egzemplarze trafiły do jednostek wchodzących w skład British Expeditionary Force. W następnych latach kolejne wersje Dingo były używane powszechnie jako pojazdy rozpoznawcze, pojazdy oficerów łącznikowych czy pojazdy osobiste dowódców jednostek.
Od 1942 roku Dingo były produkowane także przez firmę Humber. Zbliżone konstrukcyjnie pojazdy produkowano także w Kanadzie (Ford Canada Lynx) i we Włoszech (Lancia Lince).
Opis.
Daimler Dingo był czterokołowym pojazdem pancernym przeznaczonym głównie do zadań rozpoznawczych. Pojazd posiadał pancerz spawany ze stalowych płyt. Pancerz czołowy miał grubość 30 mm, boczny i tylny 12 mm, dach 5 mm. W tylnej części pojazdu umieszczono silnik gaźnikowy Daimler o mocy 55 KM przy 4200 obr./min. Był to silnik o pojemności 2,5 l, w układzie V, chłodzony cieczą. Silnik napędzał wszystkie koła za pośrednictwem pięciobiegowej skrzyni biegów. Skrzynia była wyposażona w rewers dzięki czemu osiągi przy jeździe do przodu i do tyłu były identyczne. W wersji Mk. I, Mk. IA i Mk. IB pojazd miał wszystkie koła skrętne. Po maksymalnym wychyleniu kół przednich zaczynały się wychylać koła tylne. W czasie jazdy do tyłu kierowane były koła tylne. W wersjach Mk. II i Mk. III ze sterowanych kół tylnych zrezygnowano.
Załogę pojazdu stanowiło dwóch żołnierzy. Pojazd był uzbrojony w rkm Bren i uzbrojenie załogi (kb Lee-Enfield lub pm Sten). Początkowo tylko część pojazdów była wyposażona w radiostacje Wireless Set No.11 (wersja Mk. I) lub No.19 (wersja Mk. II) i wozy z radiostacjami oznaczano dodatkowo literami W/T. Później w radiostacje wyposażono prawie wszystkie Dingo i z dodatkowego oznaczania wozów z radiostacjami zrezygnowano.

</doc>
<doc id="1488559" url="https://pl.wikipedia.org/wiki?curid=1488559" title="Tedald z Canossy">
Tedald z Canossy

Tedald (zm. 1012) – z rodu z Canossy, syn Adalberta Atto, komes Brescii od 980, Modeny, Ferrary i Reggio od 981 oraz Mantui od 1006. Używał tytułu markiza w związku z posiadaniem rozległych komickich włości oraz ich granicznego charakteru. Siedzibą jego rodu była Kanossa. Sukces, który osiągnął, był wynikiem lojalności wobec dynastii saksońskiej.
W 1002 przeciwstawił się markizowi Arduinowi z Ivrei w jego roszczeniach o italską koronę. Towarzyszył cesarzowi Henrykowi II w jego kampanii italskiej 1004 roku i był obecny podczas królewskiej koronacji w Pawii 15 maja.
Zapewnił dziedzictwo całego swojego patrymonium synowi Bonifacemu III. Drugi jego syn został w 1023 roku biskupem Arezzo.

</doc>
<doc id="1488561" url="https://pl.wikipedia.org/wiki?curid=1488561" title="Sam440ep">
Sam440ep

Sam440ep – płyta główna w formacie Mini-ITX produkowana przez firmę ACube Systems. Płyta posiada zintegrowany procesor AMCC 440ep taktowany częstotliwością 667 MHz, układ graficzny ATI Radeon i 512 MB RAM. Można uruchomić na niej system operacyjny AmigaOS 4.1 lub Linux.

</doc>
<doc id="1488562" url="https://pl.wikipedia.org/wiki?curid=1488562" title="Przestrzeń ortogonalna">
Przestrzeń ortogonalna

Przestrzeń ortogonalna – skończenie wymiarowa przestrzeń liniowa formula_1 nad ciałem formula_2 wraz z określonym symetrycznym funkcjonałem dwuliniowym
Funkcjonał formula_4 nazywany jest "uogólnionym iloczynem skalarnym" w przestrzeni ortogonalnej formula_5
Przykład.
Funkcjonał dwuliniowy
który w bazie kanonicznej ma macierz
jest uogólnionym iloczynem skalarnym w przestrzeni formula_8 Funkcjonał ten można zapisać w jawnej postaci

</doc>
<doc id="1488567" url="https://pl.wikipedia.org/wiki?curid=1488567" title="Bezpiecznik topikowy">
Bezpiecznik topikowy

Bezpiecznik topikowy, wkładka topikowa – rodzaj zabezpieczenia elektrycznego, w którym przez stopienie się jednego z jego elementów następuje przerwanie ciągłości obwodu elektrycznego.
Zasada działania.
W bezpieczniku topikowym przerwanie obwodu elektrycznego następuje po określonym dla danego natężenia prądu czasie jego przepływu. Główną częścią bezpiecznika jest element topikowy wbudowany we wkładkę topikową. Topik jest przewodnikiem elektrycznym, który nagrzewa się w wyniku płynięcia przez niego prądu. Gdy zbyt duże natężenie prądu trwa dłuższy czas, to wówczas topik nagrzewa się do temperatury, w której się topi. W momencie przepalenia topika następuje zapalenie łuku elektrycznego, gdy wartość natężenia płynącego prądu spadnie do zera łuk gaśnie i prąd przestaje płynąć. Czas palenia się łuku zależy od rozłączanego napięcia, natężenia prądu oraz środowiska w którym się pali.
Im większe natężenie prądu, tym szybciej dochodzi do nagrzania i stopienia topika. Bezpieczniki cechują się charakterystyką czasowo-prądową odwrotną, co oznacza, że im większy jest prąd, tym mniej czasu potrzeba na jego zadziałanie.
Po jednorazowym zadziałaniu bezpiecznik ulega zniszczeniu i podlega wymianie na nowy. Naprawa uszkodzonego bezpiecznika nie jest aktualnie praktykowana, a jej próby klasyfikowane są jako "błąd w sztuce". (Historycznie, proste konstrukcyjnie bezpieczniki można było naprawiać stosując fabryczne taśmy lub druty topikowe.)
Budowa bezpieczników.
Standardowy bezpiecznik topikowy składa się z następujących elementów:
Główną częścią bezpiecznika jest element topikowy. Najczęściej są to miedziane, srebrne lub miedziane pokryte srebrem taśmy. Aby uzyskać efekt jak najszybszej reakcji na przetężenie, taśmy te posiadają przewężenia bądź nacięcia.
Przetopienie elementu topikowego powoduje zapłon łuku, który jest dalej podtrzymany płynącym prądem awaryjnym. Aby łuk zgasł, a tym samym nastąpiło przerwanie obwodu natężenie prądu musi spaść poniżej wartości progowej. Aby przyspieszyć proces gaszenia łuku, topik zasypany jest piaskiem kwarcowym, piasek rozprasza i chłodzi łuk. Do gaszenia łuku stosuje się też układy wydmuchiwania łuku oraz wypełnianie bezpieczników płynem.
Całość zamknięta jest w szczelnej, najczęściej ceramicznej obudowie.
Często bezpieczniki wyposażone są we wskaźniki zadziałania. Są to różnego rodzaju elementy przymocowane za pomocą sprężyny do obudowy. W chwili przepalenia topika następuje ich samoczynne wysunięcie i zasygnalizowanie w ten sposób stanu awaryjnego.
Bezpieczniki gazo-wydmuchowe.
Specjalna konstrukcja bezpieczników opracowana dla sieci średnich i wysokich napięć. Topik znajduje się w rurce z materiału gazującego. Zapalający się łuk powoduje silne gazowanie materiału ścianek i wydmuchiwanie łuku. Dodatkowo topik napinany jest sprężyną i w chwili przepalenia jest wyciągany z gazującej rurki. Zaletą ich jest możliwość szybkiego wyłączenia obwodu o stosunkowo wysokim napięciu. Wadą jest silna zależność skuteczności wyłączania od wartości przepływającego prądu.
Terminologia.
Terminy odpowiadające normie DIN VDE 0102/0103 dla prądów zwarciowych w sieciach trójfazowych.
Kategorie pracy oznacza się dwiema literami. Pierwsza z nich oznacza klasę działania, a druga chroniony obiekt. Klasy działania określają jednoznacznie, jaki zakres prądowy może być wyłączony przez zabezpieczenie:
Przykład:
Udarowy prąd zwarciowy ip – maksymalna możliwa wartość chwilowa oczekiwanego prądu zwarciowego. Uwaga ! Wielkość udarowego prądu zwarciowego zależy od chwili, w której występuje zwarcie. Obliczenie udarowego prądu zwarciowego ip przy zwarciu trójfazowym odnosi się do przewodu i chwili, w której pojawia się prąd największy.
Ciągły prąd zwarciowy Ik – wartość skuteczna prądu zwarciowego, która pozostaje na stałe po wygaśnięciu przebiegu nieustalonego.
Uwaga ! Wartość skuteczna składowej symetrycznej prądu przemiennego oczekiwanego prądu zwarciowego w chwili wystąpienia zwarcia, kiedy impedancja prądu zwarciowego odniesiona jest do zerowego punktu czasowego.
Termiczny prąd zwarciowy Ith – szyny zbiorcze i wyposażenie techniczne będą w przypadku zwarcia poddane działaniu termicznemu. Oddziaływanie to zależy od wielkości przebiegu czasowego i czasu trwania prądu zwarciowego Ith którego wartość skuteczna wywołuje taką samą ilość ciepła, jak podczas trwania zwarcia Ik w swojej składowej stałej i zmiennej przemiennego prądu zwarciowego. Charakterystyki czasowo-prądowe są określone w przepisach VDE 0363 i dopuszczalne jest ich odchylenie o maksimum 10% w kierunku osi prądowej. Przy uwzględnieniu temperatury otoczenia, wkładki topikowe zabezpieczeń są w stanie przenosić ciągły prąd nominalny przy temperaturze 55 °C. Zabezpieczenia topikowe są doskonałym zabezpieczeniem przeciwzwarciowym. Przy bardzo wysokich prądach przepalają się one tak szybko, że udarowy prąd zwarciowy może wystąpić tylko w bardzo ograniczonej wysokości.

</doc>
<doc id="1488570" url="https://pl.wikipedia.org/wiki?curid=1488570" title="Resurrection (album Chimaira)">
Resurrection (album Chimaira)

Resurrection – czwarty album studyjny amerykańskiej grupy muzycznej Chimaira wydany 6 marca 2007 roku przez wytwórnię Ferret Music.

</doc>
<doc id="1488572" url="https://pl.wikipedia.org/wiki?curid=1488572" title="Kinoteodolit">
Kinoteodolit

Kinoteodolit – urządzenie do automatycznego optycznego śledzenia aktywnego odcinka lotu rakiety lub ruchu sztucznego satelity, zbliżone do teodolitu.
Przyrząd śledzi lot obiektu i wykonuje jego zdjęcia w określonych odstępach czasu. Zdjęcia takie umożliwiają określenie wielu parametrów lotu rakiety.
Przykładem kinoteodolitu do śledzenia satelitów jest kamera Bakera-Nunna.

</doc>
<doc id="1488573" url="https://pl.wikipedia.org/wiki?curid=1488573" title="Fanny Corr">
Fanny Corr



</doc>
<doc id="1488574" url="https://pl.wikipedia.org/wiki?curid=1488574" title="WHITEbox">
WHITEbox

WHITEbox – dwupłytowa kompilacja zespołu Sunn O))). Na album składają się płyty "White1" i "White2".

</doc>
<doc id="1488576" url="https://pl.wikipedia.org/wiki?curid=1488576" title="Biegacz wręgaty">
Biegacz wręgaty

Biegacz wręgaty ("Carabus (Tachypus) cancellatus") – gatunek chrząszcza z rodziny biegaczowatych ("Carabidae") i podrodziny Carabinae.
Taksonomia.
Gatunek został opisany w 1798 roku przez Johanna Karla Wilhelma Illigera. Klasyfikowany jest obecnie w podrodzaju "Tachypus", zaliczanym do podziału ("subdivisio") Latitarsi w dziale ("divisio") Multistriati. Dawniej zaliczany do podrodzaju "Cancellocarabus", obecnie zsynonimizowanego z "Tachypus".
Opis.
Ciało długości od 16 lub 17 do 32 mm. Duży biegacz o pokrywach z wyraźnymi żeberkami i pojedynczymi rzędami guzków pomiędzy nimi. Rzędy wzgórków wyraźne i nieprzerywane dużymi dołkami. Grzbietowa część ciała ubarwiona metalicznie, miedzianie, czasem zielonkawo. Przedplecze o krawędzi bocznej ze szczecinkami, a tylnych kątach wystających do tyłu. Pierwszy człon czułków zwykle czerwony, ale może być też czarny. Czwarty człon czułków na wierzchołku niemal nagi. Odnóża czerwonawe lub czarne.
Biologia i ekologia.
Pożywienie.
Głównie larwy owadów i inne drobne bezkręgowce: ślimaki i dżdżownice. Jedzą także padlinę. Drapieżne są zarówno owady dorosłe, jak i larwy.
Cykl życiowy.
Owady dorosłe wychodzą z kryjówek w kwietniu (wcześniej na południu, później na północy areału występowania) i żyją do sierpnia. W tym czasie odbywają się gody i samica składa ok. 45 jaj, z których wylęgają się żarłoczne larwy. Larwy przepoczwarzają się jeszcze w tym samym roku i dorosłe owady pojawiają się znów jesienią: we wrześniu i październiku. Zimują pod korą lub zagrzebane w kępach traw, gdzie czekają do kwietnia roku następnego.
Zachowanie.
Biegają bardzo szybko i sprawnie. Zaniepokojone potrafią wyrzucać sok żołądkowy na odległość 25 cm.
Habitat.
Występuje do wysokości 1000 m n.p.m. Zasiedla głównie obszary pól i łąk, miejscami jest bardzo liczny. Spotykany także w lasach.
Rozprzestrzenienie.
Gatunek eurosyberyjski, rozprzestrzeniony od Hiszpanii po Bajkał. W Europie wykazany z Albanii, Austrii, Belgii, Bośni i Hercegowiny, Bułgarii, Białorusi, Czech, Chorwacji, Cypru, Danii, Estonii, europejskiej Turcji, Finlandii, Francji, Hiszpanii, Holandii, byłej Jugosławii, Luksemburgu, Liechtensteinu, Litwy, Łotwy, Mołdawii, Niemiec, Norwegii, obwodu kaliningradzkiego, Polski, europejskiej Rosji, Rumunii, Słowacji, Słowenii, Szwecji, Szwajcarii, Ukrainy, Węgier, Wielkiej Brytanii i Włoch. Poza Europą znany z Syberii i Kazachstanu. Na Wyspach Brytyjskich i w Ameryce Północnej został wprowadzony. W Polsce na terenie całego kraju.
Podgatunki.
Wyróżnia się 9 podgatunków tego biegacza:

</doc>
<doc id="1488577" url="https://pl.wikipedia.org/wiki?curid=1488577" title="Węglan miedzi">
Węglan miedzi



</doc>
<doc id="1488578" url="https://pl.wikipedia.org/wiki?curid=1488578" title="Enkeleid Dobi">
Enkeleid Dobi

Enkeleid Dobi (ur. 23 maja 1975 w Durrës) – albański piłkarz występujący na pozycji pomocnika lub napastnika, reprezentant Albanii w latach 1995–2003, trener piłkarski.
Kariera klubowa.
Karierę rozpoczynał w klubie Teuta Durrës, w barwach którego w sezonie 1993/94 wygrał Kategoria e Parë, a w sezonie 1994/95 zdobył Puchar Albanii. Na początku 1997 przeniósł się do chorwackiego NK Varteks, gdzie w ciągu półtora roku zaliczył dwa występy. W chorwackim klubie grał jako napastnik. W sezonie 1998/99 był wypożyczony do słoweńskiego NK Beltinci, a sezon później wrócił do Varteksu. W 2000 przeszedł do polskiej I ligi, do Zagłębia Lubin, w barwach którego rozegrał 51 ligowych meczów. W polskiej I lidze grał jeszcze w Górniku Zabrze. W 2003 trafił do francuskiego trzecioligowego ES Viry-Châtillon.
Kariera reprezentacyjna.
30 listopada 1995 zadebiutował w reprezentacji Albanii w spotkaniu z Bośnią i Hercegowiną, w którym strzelił bramkę. Ogółem w latach 1995–2003 Dobi rozegrał w drużynie narodowej 6 spotkań i zdobył 1 gola.
Kariera trenerska.
W latach 2017–2020 był trenerem KS Polkowice, z którym w sezonie 2018/19 wywalczył awans do II ligi. 30 lipca 2020 został trenerem pierwszoligowego Widzewa Łódź. 13 kwietnia 2021 został zwolniony ze stanowiska.
Życie prywatne.
Jest żonaty z Polką pochodząca z Lubina. Posiada obywatelstwo albańskie i polskie.

</doc>
<doc id="1488579" url="https://pl.wikipedia.org/wiki?curid=1488579" title="Moklik">
Moklik

Moklik (675 m n.p.m.) – szczyt w Górach Sanocko-Turczańskich.
Należy do grzbietu odbiegającego z jednego z wierzchołków (725 m n.p.m.) środkowej części Żukowa na południowy zachód. Zachodnie jego zbocza opadają do doliny potoku Paniszczówka, natomiast wschodnie – ku dolinie rzeki Czarnej. Ze szczytu odgałęziają się na zachód i wschód dwa krótkie ramiona, zaś główny grzbiet przebiega na południe, kulminując w Rosolińcu (601 m n.p.m.), a następnie obniżając się na zachód do doliny Czarnego. Nad zakolem Czarnego, u podnóża wschodniego ramienia (tzw. Berdo) znajduje się jaskinia Jahybta. Stoki są na ogół zalesione, jednak na wschód od szczytu jest punkt widokowy na odkrytym fragmencie zbocza eksponowanego na południe.
Na stokach Moklika położone były nieistniejące obecnie wioski: Paniszczów i Rosolin.
Przez masyw Moklika nie prowadzą szlaki turystyczne.

</doc>
<doc id="1488583" url="https://pl.wikipedia.org/wiki?curid=1488583" title="Nervión">
Nervión

Nervión (baskijski "Nerbioi") – rzeka na Półwyspie Iberyjskim, płynąca przez północną Hiszpanię i uchodząca do Zatoki Biskajskiej.
Źródła znajdują się na granicy prowincji Burgos i Araba, na północnych stokach Gór Kantabryjskich w paśmie Sierra de Guillarte, na wysokości około 850 m n.p.m. Kilka kilometrów od źródeł, już na obszarze gór Sierra Salvada znajduje się uskok, z którego rzeka spada w postaci 270-metrowego wodospadu, a następnie kontynuuje swój bieg głęboko wciętą doliną Délica w kierunku północno-wschodnim, wpływając do prowincji Vizcaya w pobliżu miasta Orduña. W mieście Basauri łączy się z rzeką Ibaizabal (rzeki i przepływ podobnej wielkości), tworząc w ten sposób jedną rzekę pod nazwą Ria de Bilbao lub Nervión-Ibaizabal. Razem dzielą aglomerację Bilbao (Gran Bilbao) na dwie części. Po pokonaniu 72 km rzeka uchodzi do Zatoki Biskajskiej pomiędzy miastami Portugalete i Getxo. Pływy morskie docierają do 15 km w głąb lądu, osiągając rejon starego miasta Bilbao.
Główne dopływy:
Główne dopływy Ria de Bilbao (Nervión-Ibaizabal):
Etymologia i kontrowersje.
Pomimo obecnie używanej hiszpańskiej nazwy Nervión, pochodzącej od rzymskiego cesarza Nerwy, tradycyjna baskijska nazwa odcinka od Basauri do ujścia to "Ibaizabal", co w języku baskijskim oznacza "szeroką rzekę". Ta nazwa ujściowego odcinka była w użyciu od XI do XX w. Dane hydrologiczne i geologiczne zdają się potwierdzać, iż główną rzeką nie jest Nervión, lecz Ibaizabal. W związku z tym występują różnice w ocenie długości rzeki oraz powierzchni jej dorzecza. Powierzchnia dorzecza samej rzeki Nervión wynosi około 530 km², natomiast powierzchnia dorzecza całego systemu z rzeką Ibaizabal oraz rzekami uchodzącymi do Ria de Bilbao wynosi około 1900 km².
Historia i ekonomia.
Od czasów antycznych dolina i miasto Orduña pełniły rolę łącznika pomiędzy centralną a północną częścią Półwyspu Iberyjskiego. W średniowieczu biegła tędy granica pomiędzy prowincją Vizcaya a powiatami Kastylii. W mieście Orduña znajdował się punkt poboru opłat (myto). Przez wieki Nervión pełnił ważną rolę korytarza komunikacyjnego łączącego Kraj Basków z resztą Hiszpanii. Jednocześnie wzrosła rola położonego przy ujściu miasta Bilbao. Ze względu na wzrost wydobycia rud żelaza w Górach Kantabryjskich miasto stało się wkrótce największym portem północnej Hiszpanii, gdzie przeładowywano rudę żelaza, węgiel, koks i wyroby przemysłu ciężkiego oraz chemicznego. Coraz większe zastosowanie stali spowodowało budowę wzdłuż rzeki kilku zakładów hutniczych, z których pierwszy w Barakaldo zainaugurował swoją działalność w 1854 r. W taki sposób wzrosła jeszcze bardziej rola komunikacyjna, co doprowadziło w 1863 r. do wybudowania wzdłuż rzeki linii kolejowej.
Środowisko.
Po wielu latach oddziaływania przemysłu ciężkiego wody rzeki, zwłaszcza na odcinku ostatnich 25 km stały się ekologicznie martwe. Poziom zawartości tlenu w wodzie był o 20% niższy od normy. Wraz z upadkiem przemysłu ciężkiego związanego głównie z zaniechaniem wydobycia rud żelaza oraz wysokimi kosztami produkcji stali rzeka stopniowo ulega samooczyszczeniu. Zmiana sposobu zagospodarowania wspomagana przez władze lokalne od początku lat 90. jest najbardziej widoczna w samym Bilbao, gdzie w miejscu dawnych zakładów przemysłowych powstają nowoczesne biurowce, siedziby banków czy też zaprojektowane przez Franka O. Gehry'ego słynne Muzeum Guggenheima.

</doc>
<doc id="1488584" url="https://pl.wikipedia.org/wiki?curid=1488584" title="Zygfryd z Canossy">
Zygfryd z Canossy

Zygfryd I z Canossy, wł. Sigifredo di Canossa (ur. ok. 898 w Parmie, zm. 961) – longobardzki szlachcic z Lukki ("de comitatu Lucensi"), posiadał w okolicach lat 920–930 majątek ziemski w Emilii. Z nadania króla Hugo II otrzymał "Hof Vilianum" w Parmie.
Pozostawił po sobie synów Adalberta Atto (przyszłego markiza Canossy) oraz Zygfryda.

</doc>
<doc id="1488587" url="https://pl.wikipedia.org/wiki?curid=1488587" title="SC Daimler Dingo">
SC Daimler Dingo



</doc>
<doc id="1488588" url="https://pl.wikipedia.org/wiki?curid=1488588" title="Fridrichas Kuršaitis">
Fridrichas Kuršaitis

Fridrichas Kuršaitis, (ur. 24 kwietnia 1806 w Noragėliai koło Jędrzychowa, ob. Motylkowo w rejonie sławskim, zm. 23 sierpnia 1886 w Cranz) – litewski ksiądz luterański, działacz oświatowy i kulturalny w Prusach Wschodnich, profesor Uniwersytetu Albrechta w Królewcu. 
Życiorys.
Ukończył gimnazjum w Elblągu. Od 1836 do 1844 studiował na Uniwersytecie Albrechta w Królewcu, uczęszczał na zajęcia z języka litewskiego prowadzone przez Ludwika Rezę. W 1844 został ordynowany na księdza ewangelicko-augsburskiego. Od 1841 do 1883 stał na czele Seminarium Języka Litewskiego w Królewcu. 
W 1865 zatrudniono go na królewieckim uniwersytecie, dziesięć lat później otrzymał tytuł doktora filozofii honoris causa i magistra sztuk wyzwolonych. W 1882 przyjęto go w skład członka korespondencyjnego Czeskiego Towarzystwa Naukowego. 
Zajmował się pracą dziennikarską. W latach 1849–1880 redagował czasopismo „Podróżnik z Królewca” („Keleivis iš Karaliaučiaus”), a od 1875 do 1880 również „Nusidavimai”. 
W 1841 opracował śpiewnik luterański w języku litewskim. Przetłumaczył na nowo "Mały katechizm" Marcina Lutra, w 1853 wydał "Wyznanie augsburskie" oraz poprawioną Biblię, dwa lata później Nowy Testament. Przekładał na język litewski broszury religijne i pieśni ludowe. W 1843 wydał w Berlinie "Dainy" Ludwika Rezy (niem. „Dainos oder litauische Volkslieder”). W latach 1843–1849 opracował podręcznik do nauki litewskiego dla seminarium królewieckiego "Lietuvių kalbos tyrinėjimus" (niem. „Beiträge zur Kunde der litauischen Sprache”). 
Jego najpoważniejszym dziełem językoznawczym pozostaje "Gramatyka języka litewskiego", wydana w Halle w 1876. Wydał też słownik niemiecko-litewski i litewsko-niemiecki (Halle: 1870, 1883). 
Prace Kurschata kontynuował jego kuzyn Aleksandras.

</doc>
<doc id="1488589" url="https://pl.wikipedia.org/wiki?curid=1488589" title="Biegacz gajowy">
Biegacz gajowy

Biegacz gajowy ("Carabus nemoralis") – gatunek dużego chrząszcza z rodziny biegaczowatych.
Występujący w centralnej Europie, wprowadzony również na tereny Ameryki Północnej. Dorosły osobnik osiąga zwykle od 22 do 26 mm długości. Żyje na terenach zalesionych, pod kamieniami oraz opadłymi liśćmi i korą. Często można go spotkać na terenach rolniczych, jak i w miejskich ogrodach. Żywi się dżdżownicami (Lumbicidae).
Na terenie Polski jest gatunkiem pospolitym, niechronionym, choć dawniej objętym ścisłą ochroną gatunkową.

</doc>
<doc id="1488591" url="https://pl.wikipedia.org/wiki?curid=1488591" title="Dingo (ujednoznacznienie)">
Dingo (ujednoznacznienie)



</doc>
<doc id="1488595" url="https://pl.wikipedia.org/wiki?curid=1488595" title="Szuanie (powieść)">
Szuanie (powieść)

Szuanie (oryg. fr. "Les Chouans") – powieść Honoriusza Balzaka opublikowana po raz pierwszy w 1829. Początkowo nosiła tytuł "Ostatni Szuan, czyli Bretania w roku 1800". Chociaż utwór powstał, zanim narodziła się koncepcja cyklu powieściowego "Komedia ludzka", został do niej włączony jako część "Scen z życia wojskowego". Była to pierwsza powieść, którą Balzac opublikował pod własnym nazwiskiem. 
Okoliczności powstania utworu.
Balzak, choć nie chciał nawet nazywać "Szuanów" powieścią historyczną, korzystał przy pisaniu dzieła z kilku obszernych opracowań dotyczących walk szuanów i wojen wandejskich, w tym "La Guerre des Vendéens et des Chouans" Jeana Savary'ego, pamiętniki Josepha de Puisaye i "Histoire de la Vendee et des Chouans" Alfonsa de Beauchamp. Odwiedził również miasteczko Fougères, w którym umieścił akcję kluczowych wydarzeń książki. Opis Bretanii przedstawiony w powieści daleki jest jednak od późniejszych balzakowskich dokumentacji miejsc, utrzymany został w konwencji powieści gotyckiej i przyczynia się bardziej kreowaniu ogólnego nastroju powieści niż przekazywaniu informacji. 
Borys Reizow uważa, że bezpośrednią inspiracją dla fabuły "Szuanów" była historia szuana Boishardy'ego, poległego w miejscowości Montcontour w nocy z 16 na 17 czerwca 1795, i jego żony, Józefiny de Kerkadio, która przeżyła walki z rewolucyjnym wojskiem. Zabicie go, po dłuższych nieudanych atakach republikanów na jego oddział, było możliwe dzięki Karolowi Carlot, chłopu, który poinformował republikanów o miejscu pobytu Boishardy'ego. Za taką tezą przemawia szereg epizodów utworu zawierających aluzje do rzeczywistej historii (np. zbieżności nazwisk i szczegółów fabuły). Również Balzak zapewniał w przedmowie do powieści, że opisuje ona prawdziwą historię "z tą tylko różnicą, że rzeczywistość była jeszcze bardziej ohydna". 
Ważną stylistyczną inspiracją dla Balzaka była twórczość Waltera Scotta i Jamesa Fenimore'a Coopera, a w mniejszym stopniu George'a Byrona (konstrukcja postaci Marii de Verneuil, która pojawiła się także pod wpływem biblijnej Judyty). Opis zachowania zbuntowanych chłopów otwarcie nawiązuje do cooperowskich wizji Indian, do których zresztą Balzak często porównuje swoich szuanów.
Treść.
Jest rok 1799, w Bretanii trwają walki z szuanami. Wobec niepowodzeń ponoszonych przez oddział kierowany przez młodego republikanina Hulota, Joseph Fouché wpada na pomysł schwytania wodza monarchistów, markiza de Montauran zwanego Gars, za pomocą zasadzki. Kluczem do jej powodzenia ma być młoda arystokratka, Maria de Verneuil, która w zamiarze Fouche'a ma rozkochać w sobie legendarnego szuana, a następnie wydać go w ręce republikanów. Wspiera ją w tym ambitny agent policyjny Corentin. 
Zamiary policji republikańskiej są początkowo realizowane zgodnie z planem, lecz nieoczekiwanie (także dla samej siebie) Maria de Verneuil zakochuje się w człowieku, którego miała zgubić. Wbrew zakazom Corentina i mimo niechęci, jaką darzą ją szuanie, doprowadza do zaślubin z Garsem. Wściekły z powodu takiego obrotu sprawy Corentin mówi Marii, że jej mąż kocha inną kobietę, a poślubił ją tylko dla ratowania życia. Nie zorientowawszy się, że jest oszukiwana, de Verneuil w gniewie przekazuje Hulotowi informacje niezbędne do tego, by mógł zniszczyć ze swoim oddziałem obóz szuanów. Kiedy dowiaduje się o kłamstwie, jest już za późno: Maria ginie razem z mężem po przegranej przez szuanów bitwie pod Fougères. 
Cechy utworu.
"Szuanie" nie są klasyczną powieścią historyczną, a klasyfikacja gatunkowa dzieła pozostaje przedmiotem dyskusji. Zamiarem Balzaka było oddanie ogólnej atmosfery czasów wygasającej partyzantki rojalistycznej w Bretanii oraz niemożności pogodzenia światopoglądu jej uczestników z nowym porządkiem politycznym Francji. Autor podkreślał, że nie jest historykiem, a zatem nie będzie nawet starał się przedstawiać suchych faktów, a zamiast tego za pomocą fikcyjnej opowieści chce dokonać psychologicznej i ideowej charakterystyki obydwu obozów walczących w Bretanii. Nie opowiadał się przy tym po żadnej ze stron, podkreślając zarówno szczerość ideałów i przekonań, jak i okrucieństwa, jakich dopuszczali się przeciwnicy, sygnalizując jednak nieuchronność postępu cywilizacyjnego nawet w zacofanej Bretanii. Równie istotna w utworze jest prezentacja samej specyfiki Bretanii: Balzak stara się przedstawić jej zacofane, feudalne oblicze, izolację jej mieszkańców od reszty Francji. Podkreślane jest to wyraźnie w sferze leksykalnej: przezwisko "Gars" jest wyrazem pochodzenia celtyckiego, zaś chłopi bretońscy regularnie określani są jako dzikusy. Niektórzy z szuanów są wręcz opisani w sposób upodabniający ich do zwierząt. 
Chociaż pisarz nie stosuje wartościowania idei, które wyznają bohaterowie, nie jest całkowicie neutralny: nie wartościując żadnego systemu myślenia, potępia postawę Corentina, dla którego walka z szuanerią służy wyłącznie własnym interesom i korzyściom materialnym. Balzak wyraźnie zderza ze sobą zachowanie tego człowieka z ideowością żołnierzy, dla których wojna z de Montauranem jest logiczną konsekwencją rewolucji. Balzak sugeruje również, że najlepszym rozwiązaniem dla ówczesnej Francji byłaby monarchia konstytucyjna, do jakiego wniosku dochodzi – w miarę postępów akcji – również Maria de Verneuil, a według niektórych interpretatorów także umierający de Montauran.
Recepcja.
W momencie publikacji Balzak był przekonany o wysokiej wartości dzieła, zwłaszcza w porównaniu z wcześniejszymi próbami literackimi. Po latach zakwalifikował jednak powieść jako pozostającą pod zbyt wielkim wpływem modelu walterskottowskiego, obfitującą w zbędny dramatyzm i opartą na niezgodnym z zasadą realizmu wątku miłosno-przygodowym. Recenzje krytyków były jednak o wiele przychylniejsze: szczególnie docenione zostały szczegółowo nakreślone wizerunki postaci oraz opisy ich zmiennych uczuć i przeżyć. Podkreślano wnikliwość, z jaką autor oddawał silne emocje i motywacje bohaterów, zarówno te związane z polityką, jak i z prywatnymi relacjami międzyludzkimi. Z drugiej strony część recenzentów krytykowała nadmierny "romantyzm" dzieła i mnogość zbiegów okoliczności jako fundamentu akcji powieści. 

</doc>
<doc id="1488609" url="https://pl.wikipedia.org/wiki?curid=1488609" title="Rutiodon">
Rutiodon

Rutiodon – wymarły rodzaj archozaura z rodziny fitozaurów (Phytosauridae).
Średniej wielkości przedstawiciel fitozaurów – osiągał długość 3 m, z czego na czaszkę przypadało około 75 cm. Cechował się krótkimi kończynami, długim ogonem i podobnie jak u dzisiejszych krokodyli wydłużonym pyskiem. Nozdrza były daleko cofnięte i położone na wzgórku kostnym przed oczami. Grzbiet, boki i ogon były pokryte dużymi łuskami, zapewniającymi ochronę. Ostre zęby pozwalały mu na chwytanie śliskich ryb i innych niewielkich stworzeń.
"Rutiodon" żył pod koniec karniku na terenie dzisiejszej Ameryki Północnej. Część autorów uznaje "Rutiodon" za starszy synonim rodzaju "Leptosuchus" lub rodzaju "Angistorhinus"; Ballew (1989) zaliczyła też do rodzaju "Rutiodon" gatunek "Leptosuchus gregorii", który kilka lat później ustanowiony został gatunkiem typowym odrębnego rodzaju "Smilosuchus". Jeśli przyjąć tę klasyfikację, to rodzaj "Rutiodon" obejmowałby gatunki fitozaurów, których skamieniałości znajdowano na wschodzie Stanów Zjednoczonych (Karolina Północna), jak i gatunki odkryte na zachodzie USA (stany Arizona, Nowy Meksyk i Teksas). Badania Stocker (2010) sugerują jednak, że "Angistorhinus", "Leptosuchus" i "Smilosuchus" są odrębnymi rodzajami, a tym samym do rodzaju "Rutiodon" należały jedynie fitozaury ze wschodu Stanów Zjednoczonych. Fitozaury przypisywane do tego rodzaju znajdowano również w warstwach noryckich i retyckich w Europie (Niemcy i Szwajcaria), nie ma jednak pewności, że europejskie znaleziska w rzeczywistości należą do rodzaju "Rutiodon". Prawdopodobnie rutiodony budowały gniazda i opiekowały się jajami.

</doc>
<doc id="1488610" url="https://pl.wikipedia.org/wiki?curid=1488610" title="Tell Me">
Tell Me

Tell Me – piosenka R&amp;B/hip-hop stworzona na czwarty solowy album studyjny amerykańskiego rapera Diddy’ego pt. "Press Play" (2006). Wyprodukowany przez Just Blaze’a oraz nagrany z gościnnym udziałem wokalistki pop Christiny Aguilery, utwór wydany został jako drugi singel promujący krążek w listopadzie 2006 roku.
Singel spotkał się z umiarkowanym sukcesem komercyjnym, największą popularność zyskał w krajach Europy, gdzie osiągnął między innymi pozycję #8 brytyjskiego notowania UK Singles Chart. Odbiór utworu przez krytyków muzycznych był pozytywny.
Informacje o utworze.
„Tell Me” początkowo nagrane zostało w wersji demo przez Danity Kane, jednak Diddy zdecydował się nagrać kompozycję ponownie, z gościnnym udziałem Christiny Aguilery. Utwór został skomponowany przez rapera oraz zastęp zaprzyjaźnionych z nim muzyków – Steve’a „Static Majora” Garretta, Shannon Jones, Jacka Knighta, Shannona Lawrence’a, Ryana Montgomery’ego, Leroya Watsona oraz Elizabeth Wyce, piosenkarkę działającą pod pseudonimem Yummy Bingham. Słowa rapowane przez Diddy’egp napisał amerykański raper Royce da 5’9”. Piosenka nie zyskała na popularności w rodzimym kraju wykonawcy ze względu na niską promocję singla. „Tell Me” grywany był w popularnej nowojorskiej stacji radiowej Z100 niezwykle rzadko. Z tego powodu kompozycja nie znalazła się w Top 40 oficjalnego notowania "Billboard" Hot 100 i stała się najgorzej sprzedającym singlem z albumu "Press Play" w Stanach Zjednoczonych. Ze znacznie większym sukcesem singel spotkał się w krajach europejskich, gdzie w większości list przebojów zajmował miejsca w Top 30.
Wydanie singla.
Dnia 4 listopada 2006 roku utwór zadebiutował na pozycji #62 listy "Billboard" Hot 100 – notowania najlepiej sprzedających się singli w Stanach Zjednoczonych. W dziewiątym tygodniu od debiutu „Tell Me” osiągnął, jako najwyższe, miejsce czterdzieste siódme. W sumie kompozycja spędziła w notowaniu dwadzieścia tygodni. Podobnie, jak singel „Come to Me”, piosenka osiągnęła wysoką lokację w zestawieniu UK Singles Chart, w drugim tygodniu od debiutu, dnia 18 grudnia 2006 roku, zajmując miejsce #8. Piosenka spędziła w sumie w Top 75 na oficjalnej liście najlepiej sprzedających się singli w Wielkiej Brytanii siedemnaście tygodni. Porównywalnie, wysokie miejsca utwór zanotował w pozostałych krajach Europy, plasując się w Top 10 w takich państwach, jak Bułgaria (pozycja szczytowa notowania airplayowego) Finlandia, Irlandia, Niemcy czy Szwajcaria.
Opinie.
Redaktor magazynu "Billboard" Jason Lipshutz uznał singel za jeden z dwudziestu największych hitów Christiny Aguilery w Stanach Zjednoczonych, pomimo iż „Tell Me” jest w istocie singlem Diddy’ego, z Aguilerą na featuringu.
Recenzje.
Utwór uzyskał generalnie pozytywne recenzje ze strony profesjonalnych krytyków muzycznych. Recenzent pracujący dla witryny blogcritics.com uznał, że piosenka opiera się przede wszystkim na „chwytliwym, rozgrzewającym hooku”. „Wygląda na to, że utwór może wreszcie dać Christinie Aguilerze airplayową publikę w formacie urban, tak długo wyczekiwaną przez jej fanów (‘Ain’t No Other Man' i 'Can't Hold Us Down' mogły liczyć tu na umiarkowane wsparcie radiofonii); ‘Tell Me’ jest też wystarczająco mainstreamowy, by nagłośnić album Diddy’ego” – kontynuował dziennikarz. Według Jacka Foleya, związanego ze stroną indielondon.co.uk, „Christina Aguilera nawiązuje z Diddy’m wydajną współpracę, opartą na sukcesie jej singla ‘Ain’t No Other Man'”, a wokal wokalistki jest „odważny i pozytywnie ociekający żywiołowością”. „Tell Me” został oznaczony jako jeden z najlepszych utworów na krążku "Press Play" w recenzji serwisu AllMusic.
Teledysk.
Teledysk do singla nagrywany był w ostatnim tygodniu września 2006 w Los Angeles oraz reżyserowany przez Erika White’a. Klip miał premierę dnia 30 października 2006 roku w programie "Total Request Live" stacji MTV. W Wielkiej Brytanii ujrzał światło dzienne 17 listopada 2006. Klip rozpoczyna się ujęciem przedstawiającym rapera siedzącego w fotelu w futurystycznie urządzonym, białym pokoju, słuchającego emitowanej z krążka "Press Play" piosenki „Diddy Rock”. Następnie podchodzi do niego kobieta, która wkłada płytę do odtwarzacza, rozpoczynając tym samym utwór „Tell Me”. Potem Diddy zaczyna rapować, lecz kiedy rozpoczynają się wersy śpiewane przez Christinę Aguilerę, raper znika z podmuchem wiatru. Wtedy pojawia się silnie ucharakteryzowana wokalistka wykonująca utwór w tunelu powietrznym. Kolejne ujęcia prezentują tańczących artystów. Teledysk kończy się na wspólnym tańcu wokalistów na tle reflektorów.
Odcinek "Se hvordan P. Diddy &amp; Christina Aguilera videoen blev til" duńskiego programu telewizyjnego "Planet Voice" przedstawił kulisy realizowania teledysku.

</doc>
<doc id="1488611" url="https://pl.wikipedia.org/wiki?curid=1488611" title="Aleksandras Kuršaitis">
Aleksandras Kuršaitis

Aleksandras Teodoras Kuršaitis (; ur. 2 października 1857 w Kretyndze, zm. 17 sierpnia 1944 w Kiefersfelden) – litewski językoznawca, działacz społeczny i kulturalny na Litwie Pruskiej.
Życiorys.
Studiował filologię litewską, niemiecką i klasyczną na Uniwersytecie Albertyna pod opieką wuja Fridrichasa Kuršaitisa. W 1882 podjął pracę w gimnazjum litewskim w Tylży. Stał na czele lokalnego Litewskiego Towarzystwa Literackiego, do 1912 redagował jego organ w języku niemieckim „Mitteilungen der Litauischen Literarischen Gesellschaft”.
W 1900 założył Towarzystwo Litewskie „Luizė”, którego został przewodniczącym. Na początku XX wieku uzupełnił i wydał po raz kolejny gramatykę litewską według E. J. Schiekoppa („Litauische Elementar-Grammatik”, 1901–1902). W 1911 wstąpił do stowarzyszenia „Prussia”.
W czasie I wojny światowej służył w wojsku niemieckim m.in. na terenach Litwy.
Jego największym dziełem pozostaje „Słownik litewsko-niemiecki” (niem. " Litauisch-deutsches Worterbuch"; lit. "Lietuviškai-vokiškas žodynas"), wydany po raz kolejny w Getyndze w latach 1968–1973.

</doc>
<doc id="1488614" url="https://pl.wikipedia.org/wiki?curid=1488614" title="Wojsko Polskie na Wschodzie (1914–1920)">
Wojsko Polskie na Wschodzie (1914–1920)

Wojsko Polskie na Wschodzie – polskie formacje wojskowe formowane w Rosji w latach 1914–1920.
Legiony Polskie w byłym zaborze rosyjskim.
W momencie wybuchu I wojny światowej w sierpniu 1914 wśród młodzieży polskiej powstała myśl stworzenia własnej armii. Ówczesne warunki nie pozwalały jednak na działania w tak szerokim zakresie. Ograniczano się więc początkowo do tworzenia oddziałów ochotniczo-partyzanckich przy poszczególnych armiach rosyjskich.
Aprobatę władz rosyjskich uzyskała dopiero inicjatywa Witolda Ostoja-Gorczyńskiego. W telegramie z 18 października 1914 szef sztabu-Stawki generał Nikołaj Januszkiewicz wyraził zgodę na formowanie oddziałów polskich. Czynności organizacyjne zaczął Gorczyński w Brześciu i w Chełmie, a następnie kontynuował w Puławach, gdzie powstał „Legion Puławski”. Dalszy napływ ochotników umożliwił podjęcie prac organizacyjnych związanych z formowaniem w Lublinie drugiego oddziału, zwanego „Legionem Lubelskim”, a także dwóch szwadronów ułanów. Oficjalnie formacje te nosiły nazwę „Legionów Polskich”. 
Władzę zwierzchnią nad wszystkimi formacjami legionowymi przejęło dowództwo 104 Brygady Pospolitego Ruszenia z generałem Piotrem Szymanowskim na czele. Istniejące oddziały legionowe potraktowano jako formacje pospolitego ruszenia i odpowiednio przemianowano: Legion Puławski na 739 Drużynę Nowoaleksandryjską, Legion Lubelski na 740 Drużynę Lubelską, oba zaś szwadrony na 115 i 116 sotnie konne. 20 lipca 1915 brygadę rozwiązano, a strzelców Drużyny Lubelskiej zaczęto wykorzystywać jako uzupełnienie stanów osobowych walczącej Drużyny Nowoaleksandryjskiej. 
Jesienią 1915 rozpoczęły się starania o przekształcenie legionów w większą polską formację wojskową. Pułkownik Jan Rządkowski i adiutant cara rotmistrz Adam hrabia Zamoyski uzyskali zgodę Mikołaja II, by resztki Legionu przenieść do Bobrujska i rozpocząć rozbudowę polskich formacji wojskowych. Ocalały skład Legionu Puławskiego i żołnierze z 740 Drużyny Lubelskiej stały się zawiązkiem Brygady Strzelców Polskich (BSP).
Strzelcy Polscy.
Dyskusje dotyczące autonomii Królestwa sprzyjały dalszej rozbudowie polskich ochotniczych formacji wojskowych u boku armii rosyjskiej.
Inicjatywa generała Szymanowskiego, pułkownika Rządkowskiego i rotmistrza Zamoyskiego skutkowała wydaniem rozporządzenia szefa Stawki generała Michała Aleksiejewa o powołaniu Brygady Strzelców Polskich, której formowanie rozpoczęło się w Bobrujsku. Stanowisko dowódcy powierzono Szymanowskiemu. Szefem sztabu brygady został natomiast Rosjanin, kapitan Żyliński. Wkrótce do Brygady dołączono dywizjon ułanów i kompanię saperską.
Brygada, mimo swojej nazwy, była całkowicie zależna od dowództwa rosyjskiego. Korespondencja urzędowa była prowadzona w języku rosyjskim, natomiast komendy padały w języku polskim. W szeregach Brygady znajdowało się ponad 8 tysięcy żołnierzy, niemal wyłącznie Polaków.
Na dalszą rozbudowę polskich formacji wojskowych zezwolił "carski rozkaz wigilijny do armii i floty" z roku 1916. Wielkim orędownikiem rozbudowy wojsk polskich był też dowódca wojsk Frontu Południowo-Zachodniego generał Aleksiej Brusiłow. Na jego wniosek 24 stycznia 1917 szef Stawki zezwolił na bazie brygady formować Dywizję Strzelców Polskich.
Właściwy proces organizowania dywizji złożonej z czterech pułków strzelców, dywizjonu ułanów, kompanii saperów i pododdziałów zabezpieczenia, pozbawionej jednak artylerii, rozpoczął się 8 lutego 1917.
Korpusy polskie.
Nowy okres dziejów polskiego wysiłku militarnego podejmowanego w Rosji nastąpił po obaleniu caratu. Poważne możliwości mobilizacyjne wynikające z dużej liczby Polaków służących w armii rosyjskiej dawały nadzieję organizacji dużych formacji wojskowych. Liczbę rezerw osobowych określono na około 700 000, w tym 119 generałów i prawie 20 000 oficerów. W przewidywaniach mobilizacyjnych brano ponadto pod uwagę znaczną liczbę Polaków żyjących na terytorium państwa rosyjskiego, a zdolnych do służby wojskowej, oraz około 100 000 mężczyzn polskiego pochodzenia w obozach jenieckich.
W skład Wojska Polskiego, formowanego na nowych zasadach, miały wejść trzy wyższe związki taktyczne. Były to: I Korpus Polski pod dowództwem gen. Dowbora-Muśnickiego organizowany na Białorusi, II Korpus Polski pod dowództwem gen. Stankiewicza tworzony w Besarabii i III Korpus Polski pod dowództwem gen. Eugeniusza de Henninga-Michaelisa formowany na Ukrainie. 
W okresie panowania w Rosji Rządu Tymczasowego polskie formacje wojskowe formowały się jako część składowa armii rosyjskiej. Po obaleniu rządu przez bolszewików nastąpiła zasadnicza zmiana koncepcji. Wojsko Polskie wobec armii rosyjskiej miało występować jako formalnie neutralne, a wobec armii mocarstw zachodnich jako sojusznicza siła zbrojna. Przedsięwzięcie to zamierzano realizować bez uzgodnień z władzami bolszewickimi. 
Tworzenie II i III Korpusu Polskiego rozpoczęto już na przełomie listopada i grudnia 1917. Realizowano je w bardzo skomplikowanej sytuacji, uwarunkowanej rozwojem wydarzeń rewolucyjnych i walką o władzę w szeregach Frontu Rumuńskiego, stanowiącego bazę werbunkową dla II Korpusu Polskiego i w formacjach Frontu Południowo-Zachodniego, traktowanych jako źródło uzupełnień III Korpusu Polskiego. Napływ ochotników był zatem bardzo utrudniony i nader ograniczony.
Największe postępy organizacyjne odnotowano przy formowaniu I Korpusu Polskiego. W połowie stycznia 1918, a więc w szczytowym okresie swego rozwoju, liczył on około 29 000 żołnierzy, czyli prawie połowę stanu etatowego obliczonego na 67 790 osób.
W skład I Korpusu Polskiego wchodziły: 1 Dywizja Strzelców generała Gustawa Ostapowicza, 2 Dywizja Strzelców generała Józefa Szamoty, 3 Dywizja Strzelców generała Józefa Leśniewskiego, 1 pułk ułanów pułkownika Bolesława Mościckiego, 2 pułk ułanów pułkownika Stefana Suszyńskiego, 3 pułk ułanów pułkownika Zygmunta Łempickiego, 1 Brygada Artylerii pułkownika Kazimierza Pławskiego, 2 Brygada Artylerii pułkownika Tadeusza Jastrzębskiego, dywizjon artylerii ciężkiej pułkownika Edwarda Malewicza, dywizjon moździerzy pułkownika Eugeniusza Rodziewicza, 1 pułk inżynieryjny podpułkownika Bolesława Jażwińskiego, Brygada Rezerwowa generała Józefa Pawłowskiego, Legia Rycerska podpułkownika Eugeniusza Habicha oraz kilkadziesiąt pododdziałów i zakładów tyłowych. Korpus miał stanowić formację przeznaczoną wyłącznie do działań przeciw wojskom niemieckim i austro-węgierskim. W strukturze organizacyjnej opierał się na wzorach rosyjskich, a w sprawach dotyczących ustroju wewnętrznego korzystał z zasad ustalonych przez Naczpol, występujący jako namiastka władzy politycznej. 
Poczynania organizacyjne utrudniało również narastanie nurtu rewolucyjnego w samym korpusie, zwłaszcza zaś w jego zapasowym pułku w Biełgorodzie.
W lutym 1918 r. I Korpus Polski zajął Twierdzę Bobrujsk. W lutym i marcu 1918 r. doszło w okolicy twierdzy do ciężkich walk o Bobrujsk z bolszewikami, zakończonych zwycięstwem żołnierzy polskich. Sukces żołnierzy polskich uniemożliwiał bolszewikom sprawną komunikację Piotrogrodu z Ukrainą, co przekładało się na pogorszenie ogólnej sytuacji strategicznej Armii Czerwonej na Ukrainie wiosną 1918 r. Walki te były jednymi z pierwszych starć żołnierza polskiego z bolszewikami.
Twierdza Bobrujsk stała się centrum tzw. Rzeczypospolitej Bobrujskiej – polskiej strefy okupacyjnej w trójkącie Mohylew – Żłobin – Słuck. Wiosną 1918 r. był to teren de facto całkowicie kontrolowany przez Polaków.
Skomplikowana sytuacja społeczno–militarna zmusiła gen. Dowbor-Muśnickiego do podjęcia współdziałania z armią niemiecką. Zostało ono usankcjonowane umową z 26 lutego 1918 podpisaną z przedstawicielami dowództwa wojsk niemieckich na Wschodzie. Korpus sprawował władzę okupacyjną na terenie 6 powiatów Białorusi. Jednak po zawarciu przez państwa centralne traktatu pokojowego z Rosją Sowiecką, Niemcy zrezygnowali z dalszej współpracy z korpusem i 21 maja 1918 doprowadzili do jego rozbrojenia. 
Tworzenie II Korpusu Polskiego rozpoczęło się formalnie 20 grudnia 1917. Podstawę prawną stanowiło zezwolenie dowódcy wojsk Frontu Rumuńskiego, generała Dymitra Szczerbaczowa. Na stanowisko dowódcy powołany został generał Sylwester Stankiewicz. Korpus organizował się w Besarabii, głównie w Sorokach nad Dniestrem. Do marca 1918 w jego szeregach znalazło się ponad 4000 żołnierzy.
6 marca w skład II Korpusu weszła II Brygada Legionów Polskich. Jej wcielenie nastąpiło w obliczu poważnego zagrożenia ze strony armii austro-węgierskiej, która to od 28 lutego 1918 wznowiła działania ofensywne i ruszyła na Odessę. Korpus został zmuszony do przegrupowania się poza strefę okupacyjną wojsk austro-węgierskich.
Podczas marszu na wschód doszło do zmiany dowództwa. Generała Stankiewicza zastąpił pułkownik Józef Haller (ps. generał „Mazowiecki”). Podczas marszu na Ukrainę naddnieprzańską Haller musiał toczyć zaciekłe walki ze zrewoltowanym chłopstwem ukraińskim. 12 kwietnia 1918 wojska polskie zostały zatrzymane przez generała Aleksandra Osińskiego. 
11 maja w rejonie Kaniowa korpus stoczył bitwę z okrążającymi go wojskami niemieckimi, po której został zmuszony do kapitulacji.
Bitwa kaniowska, wieńcząca kilkumiesięczne dzieje II Korpusu Polskiego, nie odegrała poważniejszej roli z operacyjnego punktu widzenia. Miała jednak znaczenie dla sprawy polskiej. Stanowiła skromny, ale samodzielny wkład żołnierza polskiego w dzieło zwycięstwa nad państwami centralnymi. 
W jeszcze trudniejszych warunkach i nader powoli przebiegało formowanie oddziałów polskich III Korpusu Polskiego na Ukrainie. Ochotnicy napływali tam do punktów koncentracyjnych wyznaczonych przez generała Eugeniusza de Herminga-Michaelisa. Punkty te znajdowały się w Łucku, Równem, Sarnach, Krzemieńcu, Zasławiu, Korosteniu, Starokonstantynowie, Płoskirowie, Barze i Kamieńcu Podolskim. Poczynania organizacyjne podjęto również w Kijowie, gdzie przebywał sam Michaelis. Z ochotników, którzy stawili się w wyznaczonych punktach, do połowy stycznia 1918 utworzono zaczątki kilkunastu pododdziałów piechoty, kawalerii, artylerii, taborów i dwa pododdziały sanitarne. We wszystkich tych pododdziałach znalazło się około 3000 oficerów, podoficerów i szeregowców.
Nie dały również spodziewanych wyników zabiegi o przydział broni z zasobów Frontu Południowo-Zachodniego. Istotny wpływ na postępy akcji wojskowo-organizacyjnej podejmowanej przez Michaelisa zaczęły też wywierać bolszewicko-ukraińskie działania zbrojne. Po zajęciu w wyniku tych działań Kijowa Michaelis wraz ze swym sztabem przeniósł się do Żytomierza, gdzie otoczył ochroną miejscową ludność polską. Zarządził też koncentrację zorganizowanych już oddziałów w rejonie Antonina oraz Winnicy.
W marcu 1918 zadecydowano o odwołaniu Michaelisa ze stanowiska dowódcy korpusu a funkcję tę objął generał Aleksander Osiński. Faktycznie dowództwo sprawował jednak kapitan Przemysław Barthel de Weydenthal, awansowany do stopnia podpułkownika, formalnie będący szefem sztabu korpusu. 
Na polecenie dowództwa austriackiego wojska korpusu zostały rozlokowane w rejonie Pikowa, Janowa oraz Chmielnika i praktycznie internowane. Dowództwo nad tymi siłami, zespalanymi w Lekką Brygadę III Korpusu Polskiego, liczącą około 2000 żołnierzy objął pułkownik Juliusz Rómmel. W nocy z 9 na 10 czerwca 1918 formacje Lekkiej Brygady zostały rozbrojone.
Wojsko Polskie na Murmaniu, Syberii i w Odessie.
Kolejny etap działań organizacyjnych po likwidacji korpusów nastąpił z początkiem czerwca 1918. Formowanie wojska podjęto w różnych rejonach państwa rosyjskiego. Akcja organizacyjna na Kubaniu odbywała się pod kierunkiem gen. Żeligowskiego. Powstawała tam Brygada Strzelców Polskich przekształcona niebawem w 4 Dywizję Strzelców Polskich.
Dywizję przetransportowano morzem do Odessy i zaliczono formalnie w skład Armii Polskiej we Francji. Jesienią 1918 i zimą 1919 r. wzięła ona udział w walkach z bolszewikami. 
Wiosną 1919 wycofana na terytorium Rumunii i przewieziona koleją do Czerniowiec, tutaj uczestniczyła w walkach polsko-ukraińskich i polsko-bolszewickich. Następnie dotarła z bronią w ręku do Polski i weszła w skład formującej się 10 Dywizji Piechoty Wojska Polskiego. 
W II RP do tradycji 4 Dywizji Strzelców Polskich nawiązywały trzy pułki: 28 Pułk Strzelców Kaniowskich, 29 Pułk Strzelców Kaniowskich i 31 Pułk Strzelców Kaniowskich.
W skład Armii Polskiej we Francji weszły również oddziały organizowane przez pułkownika Waleriana Czumę na Powołżu, a potem na Syberii. Ich trzon stanowiła 5 Dywizja Strzelców Polskich (zwana Dywizją Syberyjską) pułkownika Kazimierza Rumszy. Pod koniec 1919 roku liczyła 10 772 żołnierzy, potem stan liczebny dywizji nadal się powiększał osiągając około 16 500. Podczas walk odwrotowych, występując jako osłona korpusu czesko-słowackiego, 10 stycznia 1920 w walkach z oddziałami bolszewickimi uległy rozbiciu w rejonie stacji Klukwiennaja na wschód od Krasnojarska.
1 lipca 1920 drobna część dywizji, która nie uznała kapitulacji, przedostała się drogą morską do Polski. Wraz z pułkownikiem Czumą przybyło 120 oficerów i 800 szeregowców. Pozostali polscy żołnierze, którzy złożyli broń przed bolszewikami i którym udało się przeżyć późniejszą niewolniczą pracę, wrócili do Polski dopiero po podpisaniu pokoju ryskiego. 
Pół roku wcześniej, w grudniu 1919, również drogą morską dotarł do Polski polski oddział wojskowy z północnej Rosji. Jego żołnierzy nazywano popularnie "murmańczykami". Formacja ta, traktowana formalnie jako oddział wydzielony 5 Dywizji Strzelców, organizowana była od połowy 1918 najpierw przez pułkownika Stanisława Dowoyno-Sołłohuba, a potem przez podpułkownika Juliana Skokowskiego i liczyła ok. 400 żołnierzy.
Liczebność Wojska Polskiego na Wschodzie.
W chwili wybuchu I wojny światowej na Wschodzie w czynnej służbie znajdowało się około 600.000 żołnierzy–Polaków, natomiast w lutym 1917 r. 700 tysięcy Polaków, w tym 119 generałów i 20 tys. oficerów. Szacuje się, że jedynie w latach 1914–1917 przez wszystkie formacje na Wschodzie przewinęło się co najmniej milion Polaków.
Upamiętnienie.
Walki żołnierzy polskich na wschodzie zostały upamiętnione na Grobie Nieznanego Żołnierza w Warszawie, napisami na tablicach, w okresie II RP i po 1990: „KRECHOWCE” „BOBRUJSK”, „KANIÓW”, „MURMAŃ 1918”, „SYBERIA 1918-1920” i „KUBAŃ-ODESSA 1918–1919”.

</doc>
<doc id="1488616" url="https://pl.wikipedia.org/wiki?curid=1488616" title="Stefan Brygiewicz">
Stefan Brygiewicz

Stefan Brygiewicz (ur. 11 maja 1896 w Rosji, zm. 19 kwietnia 1919) – porucznik pilot Wojska Polskiego.
Życiorys.
Ukończył gimnazjum w Petersburgu, a potem wstąpił na tamtejszą Politechnikę. W czasie studiów działał w polskich organizacjach studenckich.
W czasie I wojny światowej został zmobilizowany do armii carskiej. Skierowany do szkoły pilotów morskich w Baku na Kaukazie, po jej ukończeniu w połowie 1918, przedostał się na ziemie polskie. Wstąpił na Wydział Budowy Maszyn Politechniki Warszawskiej.
Po rozbrojeniu Niemców wraz z prawie wszystkimi studentami Politechniki wstąpił do Wojska Polskiego. Po utworzeniu pierwszych eskadr lotniczych wstąpił do lotnictwa polskiego. Po przejściu dodatkowego szkolenia z pilotażu maszyn lądowych został przydzielony do 4 eskadry wywiadowczej. Podczas wojny polsko-bolszewickiej brał udział w walkach na froncie litewsko-białoruskim. m.in. w bombardowaniach Mołodeczna, Wilejki, Mińska. Podczas kolejnego lotu bojowego na samolocie Albatros C.III zginął śmiercią lotnika w okolicach Wołkowyska.
Za zasługi dla lotnictwa polskiego został odznaczony Polową Odznaką Pilota.

</doc>
<doc id="1488637" url="https://pl.wikipedia.org/wiki?curid=1488637" title="No Mercy 2008">
No Mercy 2008



</doc>
<doc id="1488640" url="https://pl.wikipedia.org/wiki?curid=1488640" title="Silvana De Mari">
Silvana De Mari

Silvana De Mari (ur. 28 maja 1953 w Santa Maria Capua Vetere) – włoska pisarka, tworzy heroic fantasy.
Za powieść "Ostatni elf" z 2004 otrzymała Nagrodę Bancarellino i Andersena. Kontynuacja cyklu ("Ostatni ork") otrzymała Nagrodę IBBY, książka została okrzyknięta we Włoszech najlepszą książką dla młodzieży ostatnich lat.

</doc>
<doc id="1488641" url="https://pl.wikipedia.org/wiki?curid=1488641" title="Sigitas Parulskis">
Sigitas Parulskis

Sigitas Parulskis (ur. 10 lutego 1965 w Abelach, rejon rakiszecki) – litewski pisarz, poeta, eseista, dramaturg, krytyk.
Życiorys.
W 1990 ukończył studia w zakresie języka i literatury litewskiej na Uniwersytecie Wileńskim.
Pracował w redakcjach "Aitvaras", "Literatūra ir menas", "Lietuvos aidas", "Lietuvos rytas" i "Šiaurės Atėnai". W latach 2002–2003 był felietonistą tygodnika "Veidas".
Debiutował w 1990 zbiorem wierszy "Iš ilgesio visa tai". Wydał szereg tomików poezji, trzy tomy esejów, zbiór opowiadań i dwie powieści. Jest również autorem sztuk teatralnych.
Tłumaczony na angielski, czeski, fiński, francuski, grecki, łotewski, niemiecki, polski, rosyjski, szwedzki, włoski i inne. W 2008 w Polsce ukazała się powieść "Trzy sekundy nieba" ("Trys sekundės dangaus").
Od 1994 jest członkiem Litewskiego Związku Pisarzy.
Mieszka w Wilnie.
Twórczość.
Zbiory poezji
Powieści
Eseje
Dramaty
Scenariusze
Opowiadania

</doc>
<doc id="1488645" url="https://pl.wikipedia.org/wiki?curid=1488645" title="I liga brazylijska w piłce nożnej (1981)">
I liga brazylijska w piłce nożnej (1981)

Brazylia 1981
Mistrzem Brazylii został klub Grêmio Porto Alegre, natomiast wicemistrzem Brazylii - klub São Paulo.
Do Copa Libertadores w roku 1982 zakwalifikowały się następujące kluby:
W 1981 roku w rozgrywkach I ligi brazylijskiej wzięły udział 44 kluby. Nikt nie spadł do drugiej ligi, a w następnym sezonie I liga także liczyła 44 kluby.
Campeonato Brasileiro Série A 1981.
Uczestnicy.
W mistrzostwach Brazylii w 1981 roku wzięły udział 44 kluby, w tym dwa najlepsze w turnieju "Taça de Prata" w 1980 – Londrina i CSA Maceió, a od drugiego etapu mistrzostw uczestniczyły 4 najlepsze kluby II ligi ("Taça de Prata") z 1981: Náutico Recife, EC Bahia, SE Palmeiras i Uberaba. Ponadto udział wzięło 38 najlepszych klubów w mistrzostwach stanowych 1980 roku.
Stan São Paulo reprezentowało 6 klubów: Internacional Limeira, Ponte Preta Campinas, Portuguesa São Paulo, Santos FC, São Paulo i Corinthians Paulista.
Stan Rio de Janeiro reprezentowało 5 klubów: Bangu AC, Botafogo FR, CR Flamengo, CR Vasco da Gama i Fluminense FC.
Po 2 kluby reprezentowały następujące stany: stan Rio Grande do Sul – Grêmio Porto Alegre i SC Internacional, stan Bahia – Galicia Salvador i Vitória Salvador, stan Ceará – Ferroviário Fortaleza i Fortaleza, stan Goiás – Goiás EC i Vila Nova Goiânia, stan Minas Gerais – Clube Atlético Mineiro i Cruzeiro EC, stan Parana – Colorado Kurytyba i Pinheiros Kurytyba, oraz stan Pernambuco – Santa Cruz Recife i Sport Recife.
Następujące stany miały w mistrzostwach Brazylii tylko po 1 klubie: stan Alagoas – CRB Maceió, stan Amazonas – Nacional Manaus, Dystrykt Federalny – Brasília, stan Espírito Santo – Desportiva Cariacica, stan Maranhão – Sampaio Corrêa São Luís, stan Mato Grosso – Mixto Cuiabá, stan Mato Grosso do Sul – Operário Campo Grande, stan Pará – Paysandu SC, stan Paraíba – Campinense Campina Grande, stan Piauí – River Teresina, stan Rio Grande do Norte – América Natal, stan Santa Catarina – Joinville oraz stan Sergipe – Itabaiana.
Format rozgrywek.
Mistrzostwa Brazylii podzielone zostały na dwa etapy, mające wyłonić najlepszą szesnastkę, z której następnie systemem pucharowym wyłoniony miał być mistrz Brazylii. W pierwszym etapie 40 klubów podzielono na 4 grupy - po 10 klubów w każdej grupie. Do drugiego etapu awansowało po 7 klubów z każdej grupy oraz 4 najlepsze kluby w turnieju Taça de Prata. Łącznie do drugiego etapu zakwalifikowały się 32 kluby.
W drugim etapie 32 kluby podzielono na 8 grup, po 4 kluby w każdej grupie. Do 1/8 finału awansowały po 2 najlepsze kluby z każdej grupy.
Mecze 1/8 finału, ćwierćfinały, półfinały oraz finał rozegrano systemem pucharowym mecz i rewanż.
W grupach o kolejności decydowała w pierwszym rzędzie liczba zdobytych punktów, następnie liczba zwycięstw, a na końcu bilans bramkowy.
Pierwszy etap.
Taça de Prata.
Z drugiej ligi (Campeonato Brasileiro Série B) do drugiego etapu zakwalifikowały się następujące kluby:
Finał.
Mistrzem Brazylii w 1981 roku został klub Grêmio Porto Alegre, a wicemistrzem Brazylii – São Paulo.
Końcowa klasyfikacja sezonu 1981.
W klasyfikacji nie uwzględniono wyników baraży kończących pierwszy etap mistrzostw.

</doc>
<doc id="1488648" url="https://pl.wikipedia.org/wiki?curid=1488648" title="Christophe Ohrel">
Christophe Ohrel

Christophe Ohrel (ur. 7 kwietnia 1968 w Strasburgu) – piłkarz szwajcarski grający na pozycji defensywnego lub prawego pomocnika. Posiada także obywatelstwo francuskie.
Kariera klubowa.
Ohrel urodził się we francuskim Strasburgu, ale karierę piłkarską rozpoczął w Szwajcarii, w klubie Lausanne Sports. W sezonie 1987/1988 zadebiutował w jego barwach w pierwszej lidze szwajcarskiej, a w kolejnym sezonie był już podstawowym zawodnikiem drużyny z Lozanny. W 1990 roku wywalczył z nią wicemistrzostwo Szwajcarii, a w 1991 roku został mistrzem jesieni, jednak na koniec sezonu piłkarze Lausanne Sports zajęli dopiero 6. miejsce w lidze. W 1992 roku Christophe odszedł do Servette FC, a w sezonie 1993/1994 wywalczył z nią swoje pierwsze w karierze mistrzostwo Szwajcarii.
W 1994 roku Ohrel przeszedł do francuskiego Stade Rennais FC, grającego w Ligue 1 i był tam drugim Szwajcarem obok Marca Grassiego. W 1995 roku zajął z Rennes 13. miejsce w lidze i po sezonie odszedł do AS Saint-Étienne. W barwach ASSE zadebiutował 26 lipca w przegranym 0:2 meczu z Girondins Bordeaux. W Saint-Étienne grał przez jeden sezon, jednak spadł z tym klubem do Ligue 2, zajmując przedostatnią pozycję.
W 1996 roku Ohrel wrócił do ligi szwajcarskiej i ponownie zaczął występować w Lausanne Sports. W 1998 roku wywalczył z tym klubem Puchar Szwajcarii, pierwszy dla tego zespołu od 17 lat. W 1999 roku powtórzył to osiągnięcie, a latem 2000 odszedł do FC Luzern, z którym dwukrotnie bronił się przed spadkiem do drugiej ligi. Na początku 2002 roku odszedł do drugoligowego Yverdon-Sport FC, a w 2003 roku przeszedł do CS Chênois. Karierę kończył w 2005 roku jako piłkarz czwartoligowego Pully Football.
Kariera reprezentacyjna.
W reprezentacji Szwajcarii Ohrel zadebiutował 3 kwietnia 1991 roku w zremisowanym 0:0 meczu kwalifikacji do Euro 92 z Rumunią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył cztery mecze, w tym dwa w pełnym wymiarze czasowym: ze Stanami Zjednoczonymi (1:1 i gol z rzutu wolnego w 40. minucie), z Rumunią (4:1), z Kolumbią (0:2) oraz w 1/8 finału z Hiszpanią. W 1996 roku został pominięty w kadrze powołanej przez Artura Jorge na Euro 96, a w 1997 roku rozegrał w kadrze narodowej swój ostatni mecz, wygrany 5:0 z Azerbejdżanem. Łącznie rozegrał w niej 56 spotkania i strzelił w nich 6 goli.

</doc>
<doc id="1488650" url="https://pl.wikipedia.org/wiki?curid=1488650" title="Stanisław Netswolodow">
Stanisław Netswolodow



</doc>
<doc id="1488652" url="https://pl.wikipedia.org/wiki?curid=1488652" title="John Charles Herries">
John Charles Herries

John Charles Herries (ur. listopad 1778, zm. 24 kwietnia 1855) – brytyjski polityk i finansista, członek stronnictwa torysów i Partii Konserwatywnej, minister w rządach lorda Godericha, księcia Wellington, Roberta Peela i lorda Derby’ego.
Był synem londyńskiego kupca. Karierę zaczynał jako młodszy urzędnik w Skarbie Jego Królewskiej Mości. Ze względu na swoją wiedzę w sprawach finansowych był prywatnym sekretarzem wielu ministrów. Otrzymał w końcu stanowisko głównego komisarza listy cywilnej, a po jego likwidacji w 1816 r. został audytorem listy.
W 1823 r. został wybrany do Izba Gmin jako reprezentant okręgu Harwich. W parlamencie zasiadał do 1841 r. Od 1847 r. reprezentował okręg wyborczy Stamford. Był sekretarzem skarbu w latach 1823–1827. W rządzie Godericha był kanclerzem skarbu w latach 1827–1828. W administracji Wellingtona był zarządcą mennicy, a przez krótki czas w 1830 r. stał na czele Zarządu Handlu. W latach 1834–1835 był sekretarzem ds. wojny. W krótko istniejącym rządzie Derby’ego w 1852 r. był przewodniczącym Rady Kontroli.
Jako jeden z nielicznych byłych ministrów pozostał w Partii Konserwatywnej po jej rozpadzie w 1846 r. na tle zniesienia ustaw zbożowych. W latach 1849–1851, wspólnie z Benjaminem Disraelim i lordem Granbym, stał na czele konserwatystów w Izbie Gmin. Zmarł w 1855 r.

</doc>
<doc id="1488655" url="https://pl.wikipedia.org/wiki?curid=1488655" title="172P/Yeung">
172P/Yeung

172P/Yeung – kometa krótkookresowa należąca do rodziny komet Jowisza. Odkrył ją William Kwong Yu Yeung 21 stycznia 2002.
Orbita i właściwości fizyczne.
Orbita komety 172P/Yeung ma kształt elipsy o mimośrodzie 0,36. Jej peryhelium znajduje się w odległości 2,24 j.a., aphelium zaś 4,78 j.a. od Słońca. Jej okres obiegu wokół Słońca wynosi 6,58 roku, nachylenie do ekliptyki to wartość 11,52˚.
Jądro tej komety ma rozmiary maks. kilku km.

</doc>
<doc id="1488659" url="https://pl.wikipedia.org/wiki?curid=1488659" title="Władysław Ryszkiewicz">
Władysław Ryszkiewicz

Władysław Ryszkiewicz (ur. 1897 w Ostrowie Wielkopolskim, zm. 7 kwietnia 1919 w Warszawie) – podporucznik pilot Wojska Polskiego II RP.
Życiorys.
W czasie I wojny światowej jako poddany Cesarstwa Niemieckiego został zmobilizowany do armii niemieckiej i skierowany do Szkoły Pilotów w Grudziądzu. Po jej ukończeniu, w grudniu 1917, pełnił służbę czynną w Królewcu, w Prusach Wschodnich. Szybko porzucił armię niemiecką i z dużymi trudnościami przedostał się do Polski. Tutaj przyjęty został do służby w lotnictwie tworzonego Wojska Polskiego i skierowany do Wojskowej Szkoły Lotniczej w Warszawie w roli instruktora. Mianowany w Wojsku Polskim podporucznikiem. W czasie lotu szkoleniowego 7 kwietnia 1919 zginął wraz z porucznikiem Oskierką. Pochowany na Cmentarzu Powązkowskim w Warszawie.

</doc>
<doc id="1488661" url="https://pl.wikipedia.org/wiki?curid=1488661" title="Studio Wschód">
Studio Wschód

Studio Wschód – program publicystyczny o tematyce gospodarczo-politycznej dotyczący obszaru dawnego ZSRR. Program jest emitowany w TVP Info (początkowo w TVP3) od 2007 roku. Gospodynią programu od początku jego istnienia jest Maria Przełomiec.
Od listopada 2013 do stycznia 2016 program emitowany był nieregularnie, zazwyczaj co dwa tygodnie. Od stycznia 2016 program emitowany jest w każdą sobotę o 17.32 po Teleexpressie Extra.
W programie omawiane są bieżące wydarzenia w Rosji, Ukrainie, Białorusi, krajach bałtyckich i Azji. Wydarzenia komentowane są przez polityków i ekspertów z Polski i z zagranicy.
Z powodu trwającej pandemii koronawirusa program został tymczasowo zawieszony, lecz po przerwie program wrócił do TVP Info.

</doc>
<doc id="1488666" url="https://pl.wikipedia.org/wiki?curid=1488666" title="Metoda Weigerta">
Metoda Weigerta

Metoda Weigerta – metoda barwienia preparatów histologicznych wprowadzona przez Carla Weigerta w 1882 roku. W metodzie tej wybarwieniu ulega mielina. 
Historycznie, określenia używano także wobec innych wprowadzonych przez Weigerta technik, stosowanych do wybarwiania neurogleju, śluzu, elastyny czy fibryny.

</doc>
<doc id="1488668" url="https://pl.wikipedia.org/wiki?curid=1488668" title="R-31">
R-31

R-31 (Kod NATO: "SS-N-17 Snipe") – radziecki dwustopniowy pocisk balistyczny SLBM, na paliwo stałe. R-31 przenosiły jedną głowicę o mocy 500 Kt na odległość 3900 km, same zaś przenoszone były przez okręty podwodne projektu "667AM".

</doc>
<doc id="1488669" url="https://pl.wikipedia.org/wiki?curid=1488669" title="Alicja Przyłuska-Fiszer">
Alicja Przyłuska-Fiszer

Alicja Honorata Przyłuska-Fiszer (ur. 30 maja 1955 w Warszawie) – rektor Akademii Wychowania Fizycznego Józefa Piłsudskiego w Warszawie, filozof, doktor habilitowany nauk humanistycznych Uniwersytetu Warszawskiego.
Życiorys.
Absolwentka IX LO im. Klementyny Hoffmanowej w Warszawie. Ukończyła studia filozoficzne na Wydziale Nauk Społecznych Uniwersytetu Warszawskiego w 1978 roku. W latach 1980–1983 odbyła studia doktoranckie w zakresie filozofii w Instytucie Filozofii i Socjologii PAN, uzyskując w 1984 roku stopień doktora nauk humanistycznych. W 1998 roku otrzymała stopień doktora habilitowanego nauk humanistycznych na Wydziale Filozofii i Socjologii UW.
Uzyskała 3 międzynarodowe stypendia naukowe. Dwukrotnie – The Nuffield Foundation grant to study bioethics (1992, 1993) oraz TEMPUS Individual Mobility Grant (1995). Odbyła staże naukowe w Centre for Philosophy and Health Care, Uniwersytet Walijski, Swansea – Wielka Brytania (1992), w The Hastings Center, Briarcliff Manor w nowym Jorku (1993) oraz w Catholic University of Nijmegen w Holandii (1995).
W latach 1978–1979 pracowała jako asystent w Zakładzie Badań Socjologicznych i Wychowania Instytutu Polityki Naukowej, Postępu Technicznego i Szkolnictwa Wyższego. Od 1984 roku (z pięcioletnia przerwą) pracuje w Akademii Wychowania Fizycznego w Warszawie, początkowo jako adiunkt w Zakładzie Filozofii i Socjologii na Wydziale Wychowania Fizycznego, a od 1998 roku – w Katedrze Psychospołecznych Podstaw Rehabilitacji na Wydziale Rehabilitacji. W 1999 została mianowana na stanowisko profesora nadzwyczajnego. Od 2002 roku kieruje Zakładem Filozofii Medycyny i Bioetyki (dawniej Pracownia Bioetyki).
Uczestniczyła w realizacji czterech międzynarodowych projektów badawczych z zakresu bioetyki, finansowanych przez Komisję Europejską (1994–1995), Fundację Stefana Batorego (2003) oraz Oxford Outcomes (2003–2004). W Akademii Wychowania Fizycznego w Warszawie kierowała trzema projektami badań własnych i jednym projektem badań statutowych, uczestniczyła też w dwóch badaniach statutowych jako wykonawca.
Opublikowała dwie monografie, w tym pracę habilitacyjną "Etyczne aspekty sporu o przerywanie ciąży" (1997), 45 artykułów i rozdziałów w pracach zbiorowych (7 w języku angielskim i niemieckim) oraz 5 przekładów naukowych. Brała aktywny udział w ponad 50 konferencjach naukowych.
Jest członkiem Polskiego Towarzystwa Filozoficznego (PTF), European Society for Philosophy of Medicine and Health (ESPMH) oraz członkiem założycielem Polskiego Towarzystwa Bioetycznego (PTB). Bierze udział w pracach Rady Programowej pisma "Człowiek – Niepełnosprawność – Społeczeństwo" i "Krytyka Lekarska" oraz Komitetu Reakcyjnego „Wychowanie Fizyczne i Sport”.
Przedmiotem jej zainteresowań naukowych jest bioetyka (etyczne i filozoficzne problemy biologii i medycyny), etyka normatywna i metaetyka. Prowadziła wykłady, ćwiczenia i seminaria z historii filozofii i etyki dla studentów na kierunku wychowanie fizyczne (AWF), zajęcia z zakresu deontologii lekarskiej, filozofii i etyki medycznej dla studentów medycyny (AM), zajęcia z zakresu bioetyki dla studentów prawa (UW) oraz seminaria z deontologii lekarskiej i bioetyki dla lekarzy, pielęgniarek i rzeczników odpowiedzialności zawodowej (CMKP).
Opracowała program zajęć z etyki, filozofii medycyny i bioetyki dla studentów rehabilitacji, prowadzi wykłady z bioetyki na kursach podyplomowych (UW, WSPS, AWF) i etyki badań naukowych na studiach doktoranckich. Była promotorem wyróżnionej pracy doktorskiej (2007) na Wydziale Rehabilitacji AWF w Warszawie (drugi przewód w toku) oraz promotorem kilkunastu prac magisterskich.
Od 1998 roku przez 7 lat była członkiem Senackiej Komisji Badań Naukowych. W latach 1999–2005 pełniła funkcję prodziekana ds. nauki na Wydziale Rehabilitacji AWF, wydziałowego koordynatora Programu Sokrates i przewodniczącej Wydziałowej Komisji Rekrutacyjnej. Przez dwie kadencje przewodniczyła Senackiej Komisji ds. Etyki Badań Naukowych. W kadencji 2005–2008 pełniła funkcję prorektora ds. studenckich Akademii Wychowania Fizycznego w Warszawie. W 1999 roku otrzymała nagrodę indywidualną Prezesa Urzędu Kultury Fizycznej i Turystyki za dorobek naukowy, a w roku 2007 – Medal Komisji Edukacji Narodowej. W kadencji 2008–2012 pełni funkcję rektora Akademii Wychowania Fizycznego Józefa Piłsudskiego w Warszawie. Jest członkiem Komitetu Bioetyki PAN.

</doc>
<doc id="1488671" url="https://pl.wikipedia.org/wiki?curid=1488671" title="SS-N-17">
SS-N-17



</doc>
<doc id="1488673" url="https://pl.wikipedia.org/wiki?curid=1488673" title="Sekrety księżnej de Cadignan">
Sekrety księżnej de Cadignan

Sekrety księżnej de Cadignan (oryg. fr. "Les Secrets de la princesse de Cadignan") – powieść Honoriusza Balzaka z 1839, należąca do cyklu "Komedia ludzka". Stanowi część "Scen z życia paryskiego". 
Treść.
Jest rok 1833, księżna Diana de Cadignan de Mafrigneuse (z domu d'Uxelles) wycofała się właśnie z życia wielkiego świata paryskiego, w którym przez lata zdobyła sławę jednej z tych kobiet, które złamały najwięcej męskich serc, niszcząc równocześnie ambicje i fortuny. Mimo tego pani de Cadignan czuje się niespełniona w życiu, gdyż mimo niezliczonej ilości miłosnych przygód nigdy tak naprawdę nie kochała. Dlatego po rezygnacji ze światowego życia utrzymuje kontakt jedynie z przyjaciółką, markizą d'Espard. Ta ostatnia przedstawia jej człowieka jej zdaniem naprawdę niezwykłego: barona Daniela d'Artheza, pisarza, człowieka, który mimo odziedziczenia ogromnej rodzinnej fortuny nadal trudni się pisaniem i odmawia uczestnictwa w wielkoświatowych intrygach, choć jest z tego powodu obiektem licznych żartów. D'Arthez nie wie nic o zwyczajach panujących na salonach, toteż zaintrygowana jego osobowością i zarazem znudzona nowym życiem pani de Cadignan postanawia go uwieść. Plan ten udaje się. Chociaż d'Arthez dobrze zna życiorys arystokratki, a jego nieżyjący już przyjaciel Michel Chrestien był w niej bez pamięci i nieszczęśliwie zakochany, nie jest w stanie oprzeć się jej urodzie, jak i temu, co kobieta opowiada mu o sobie i swoim życiu, całkowicie podporządkowanemu konwenansom salonowym oraz pieniądzom. Przekonany o tym, że pani de Cadignan jest raczej ofiarą obyczajów swojej epoki niż "łamaczką serc i fortun", za jaką jest uważana, d'Arthez zaczyna nawet publicznie jej bronić. Tymczasem arystokratka sama zakochuje się w człowieku, który miał być jedynie ofiarą jej nowego podboju. Zastanawia się, czy może i powinna nawiązać nowy związek, ostatecznie decyduje się na to i wreszcie znajduje swoje szczęście. 
Cechy utworu.
"Sekrety księżnej de Cadignan" są jednym z wielu w "Komedii ludzkiej" studiów psychologii kobiety dojrzałej (tytułowa bohaterka ma 36 lat) oraz przeżywania przez nią późnej, lecz prawdziwej (w odróżnieniu od wcześniejszych związków) miłości. Podczas gdy w wielu wcześniejszych utworach Balzak krytykował obyczaje salonowe z ich wszechobecnym zakłamaniem, odgrywaniem wielkich uczuć i podporządkowywaniem uczuć korzyściom materialnym, "Sekrety księżnej de Cadignan" ukazują możliwość metamorfozy nawet osoby, która przez wiele lat przebywała w takim właśnie środowisku. Wymowę symboliczną mają dwa nazwiska głównej bohaterki - przejście z mężowskiego tytułu de Mafrigneuse na odziedziczony po zmarłym krewnym de Cadignan wyraża również zmianę wartości i zachowania księżnej. Z kolei postać d'Artheza, chociaż pojawia się też w innych tomach cyklu (m.in. w "Straconych złudzeniach"), w tym utworze pełni głównie funkcję autobiograficzną, całość dzieła ilustruje bowiem niespełnione marzenie samego Balzaka o zostaniu bohaterem romansu między powieściopisarzem a wielką damą. Fakt, iż jest to jedna z nielicznych części "Komedii ludzkiej" o tak jednoznacznie szczęśliwym zakończeniu podkreśla dodatkowo krytykę obyczajów salonowych przeprowadzaną przez Balzaka w całym cyklu, wskazując myśl autora, że droga do prawdziwego szczęścia wiedzie z pominięciem wartości lansowanych przez wielki świat. 

</doc>
<doc id="1488675" url="https://pl.wikipedia.org/wiki?curid=1488675" title="Aleksandras Kursaitis">
Aleksandras Kursaitis



</doc>
<doc id="1488676" url="https://pl.wikipedia.org/wiki?curid=1488676" title="Fridrichas Kursaitis">
Fridrichas Kursaitis



</doc>
<doc id="1488677" url="https://pl.wikipedia.org/wiki?curid=1488677" title="William Richard Gowers">
William Richard Gowers

Sir William Richard Gowers (ur. 20 marca 1845 w Londynie, zm. 4 maja 1915 tamże) – brytyjski neurolog, pediatra, artysta malarz i rytownik.
W 1904 roku przedstawił jeden z pierwszych opisów fibromilagii. Na jego cześć nazwano szlak Gowersa ("tractus spinocerebellaris anterior") w rdzeniu kręgowym i objaw Gowersa.

</doc>
<doc id="1488678" url="https://pl.wikipedia.org/wiki?curid=1488678" title="Nervion">
Nervion



</doc>
<doc id="1488679" url="https://pl.wikipedia.org/wiki?curid=1488679" title="Szarża lekkiej brygady (film 1968)">
Szarża lekkiej brygady (film 1968)

Szarża lekkiej brygady (oryg. "The Charge of the Light Brigade") − brytyjski dramat historyczny z 1968 roku w reżyserii Tony’ego Richardsona. 
Opis fabuły.
Akcja filmu rozgrywa się tuż przed wybuchem oraz w trakcie wojny krymskiej. Jego finalną sekwencję stanowi rekonstrukcja bitwy pod Bałakławą. Obraz dzieli się na kilka części, oddzielają je animowane wstawki. W pierwszej zostało przedstawione życie oddziału kawalerii w brytyjskich koszarach podczas pokoju, kolejne ukazują działania wojenne na Krymie. Centralną postacią obrazu jest Louis Nolan, młody oficer - wcześniej służący w Indiach - skonfliktowany ze swoimi zwierzchnikami. Obserwujemy nie tylko koleje jego służby, ale także osobiste rozterki. W tle zostali ukazani ówcześni dowódcy brytyjskiej armii oraz zwyczaje w niej panujące.
Obraz Richardsona polemizuje - w oparciu o opracowania historyczne - z tradycyjnym wyobrażeniem (funkcjonującym w Wielkiej Brytanii) tytułowej szarży jako czynu niezwykle heroicznego. Demaskuje wszystkie błędy popełnione w czasie kampanii oraz pychę i niekompetencję dowódców brytyjskiego kontyngentu.

</doc>
<doc id="1488680" url="https://pl.wikipedia.org/wiki?curid=1488680" title="Okręg wyborczy Harwich">
Okręg wyborczy Harwich

Okręg wyborczy Harwich wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg położony jest w hrabstwie Essex.

</doc>
<doc id="1488683" url="https://pl.wikipedia.org/wiki?curid=1488683" title="Identified (singel)">
Identified (singel)

Identified to drugi singel amerykańskiej piosenkarki pop Vanessy Hudgens z jej drugiego albumu "Identified". Singel zostanie wydany do Radia Disney 21 października 2008, a jest wyprodukowany przez Dr.Luke i Maxa Martina. Singel będzie dostępny na iTunes 11 listopada 2008.
Informacje o piosence.
W lipcu 2008 Vanessa zaczęła rozmawiać o drugim singlu z jej drugiego albumu Identified z jej wytwórnią płytową. Ona i wytwórnia byli rozerwani pomiędzy "Identified" a Amazed, ale pomyśleli, że "Identified" może odnieść większy sukces, więc ona ogłaszała, po wykonaniu jej na "Identified Summer Tour", że będzie to następny singel. Zostanie wydany 11 listopada 2008. Jednakże, z powodu, że "Identified" będzie drugim singlem, inni fani, faworyzowali piosenkę Amazed, która według pogłosek ma być trzecim singlem, wydanym na początku 2009 roku.
Teledysk.
Teledysk zostanie nakręcony pod koniec października. Będzie miał swoją premierę na disneychannel.com 9 grudnia 2008 o godzinie 8.00.
Wycofanie singla.
Jako drugi singel ma zostać wydana piosenka "Amazed". Vanessa kręci do niego teledysk, a jego premiera jest przewidziana na początek stycznia.

</doc>
<doc id="1488684" url="https://pl.wikipedia.org/wiki?curid=1488684" title="Hiroshi Abe (aktor)">
Hiroshi Abe (aktor)

 – japoński model i aktor. Urodził się w Jokohamie, prefektura Kanagawa. Znany ze swojego wysokiego wzrostu (1,89 m).

</doc>
<doc id="1488686" url="https://pl.wikipedia.org/wiki?curid=1488686" title="Katalog gromad Abella">
Katalog gromad Abella

Katalog gromad Abella – katalog astronomiczny zawierający bogatsze gromady galaktyk zestawiony przez amerykańskiego astronoma George’a Abella.
Katalog gromad Abella został utworzony w 1958 roku i zawierał 2712 gromad znajdujących się na północ od deklinacji -27°. Od czasu powstania był kilkakrotnie uzupełniany. Uzupełnienie z 1989 roku (Abell-Corwin-Olowin) zawiera 5250 gromad, w tym również gromady nieba południowego. Obecnie na katalog Abella składają się trzy części: "Northern Abell Catalog" (obiekty Abell 1 do Abell 2712), "Southern Abell Catalog" (Abell 2713 do Abell 4076) oraz "Supplementary Southern Abell Catalog" (Abell 4077 do Abell 5250). W rozszerzonej formie jest to największy katalog gromad galaktyk pozwalający tworzyć mapy gromad i supergromad galaktyk we Wszechświecie.
W swoim katalogu Abell umieszczał gromady zawierające co najmniej 50 galaktyk. Pierwsze wydanie katalogu powstało na podstawie analizy zdjęć wykonanych w ramach programu Palomar Observatory Sky Survey. Katalog Abella zawiera większość obfitych gromad galaktyk znajdujących się w odległości do 3 miliardów lat świetlnych. Dzięki temu stał się bardzo ważnym źródłem wiedzy o astronomii galaktycznej oraz umożliwił lepsze zrozumienie natury i właściwości gromad, a także pozwolił na identyfikację supergromad.
W swoim katalogu George Abell stworzył system klasyfikacji gromad, określając je jako regularne lub nieregularne. Stworzył również 6-punktową skalę dotyczącą ilości składników oraz odległości galaktyk od siebie.

</doc>
<doc id="1488693" url="https://pl.wikipedia.org/wiki?curid=1488693" title="Byczyna (województwo łódzkie)">
Byczyna (województwo łódzkie)

Byczyna – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1488695" url="https://pl.wikipedia.org/wiki?curid=1488695" title="Nerbioi">
Nerbioi



</doc>
<doc id="1488699" url="https://pl.wikipedia.org/wiki?curid=1488699" title="Ciężków">
Ciężków



</doc>
<doc id="1488700" url="https://pl.wikipedia.org/wiki?curid=1488700" title="Gdy rozum śpi budzą się demony">
Gdy rozum śpi budzą się demony



</doc>
<doc id="1488714" url="https://pl.wikipedia.org/wiki?curid=1488714" title="Purpura tyryjska">
Purpura tyryjska



</doc>
<doc id="1488715" url="https://pl.wikipedia.org/wiki?curid=1488715" title="Pentland Skerries">
Pentland Skerries

Pentland Skerries (nord. "Pettlandssker" ) – grupa czterech niezamieszkanych szkockich wysp, położonych przy wschodnim ujściu cieśniny Pentland Firth, na północny wschód od przylądka Duncansby Head i na południe od wyspy South Ronaldsay.
Największą z wysp jest Muckle Skerry, na której znajduje się latarnia morska. Pozostałe wyspy to Little Skerry, Louther Skerry oraz Clettack Skerry.

</doc>
<doc id="1488722" url="https://pl.wikipedia.org/wiki?curid=1488722" title="Auguste Axenfeld">
Auguste Axenfeld

Auguste Axenfeld (ur. 25 października 1825 w Odessie, zm. 25 sierpnia 1876 w Paryżu) – ukraińsko-francuski lekarz i malarz.
Był synem Israela Aksenfelda. Po ukończeniu edukacji szkolnej w rodzinnym mieście wyjechał do Paryża, aby studiować medycynę. Dyplom doktora medycyny na Sorbonie. W 1853 został wykładowcą na Sorbonie.

</doc>
<doc id="1488724" url="https://pl.wikipedia.org/wiki?curid=1488724" title="Ciężków (powiat poddębicki)">
Ciężków (powiat poddębicki)

Ciężków – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1488731" url="https://pl.wikipedia.org/wiki?curid=1488731" title="Kaplica papieska">
Kaplica papieska



</doc>
<doc id="1488734" url="https://pl.wikipedia.org/wiki?curid=1488734" title="Kaplica papieska (Turbacz)">
Kaplica papieska (Turbacz)



</doc>
<doc id="1488737" url="https://pl.wikipedia.org/wiki?curid=1488737" title="R-29RM">
R-29RM

R-29RM (Kod NATO: "SS-N-23 Skiff") – radziecki i rosyjski trzystopniowy pocisk balistyczny dalekiego zasięgu SLBM systemu D-9RM, na paliwo ciekłe. R-29RM może przenosić cztery głowice MIRV na odległość 8300 km, trwają jednak prace nad umożliwieniem mu przenoszenia 10 głowic MIRV o mocy 100 kiloton każda. R-29RM przenoszone są przez okręty podwodne projektu "667BDRM"
Konstrukcja.
Prace nad ulepszoną wersją systemu D-29R, D-29RM z międzykontynentalnym pociskiem R-29RM rozpoczęły się w 1979 roku. Silniki wszystkich trzech stopni zanurzone są w zbiornikach paliwa ciekłego. W odróżnieniu od pocisków R-29 oraz R-29R silnik trzeciego stopnia R-29RM, obok komory głównej, posiada cztery dodatkowe sterujące komory spalania. Dodatkową znaczącym usprawnieniem pocisku jest integracja systemu napędowego trzeciego stopnia z systemem napędowym post-bustera. Obydwa te systemu używają wspólnego zbiornika paliwa. Post-buster R-29RM został skonstruowany do przenoszenia 4 do 10 głowic MIRV, umieszczonych w wewnętrznym wgłębieniu zbiornika paliwa drugiego stopnia. Głowice te przechodzą następnie po bokach trzeciego stopnia napędowego. Średnica kadłuba pocisku zwiększa się z 1,8 metra do 1,9 metra, co pozwoliło na zwiększenie ilości paliwa, bez zwiększenia długości pocisku. Waga pocisku uległa zwiększeniu z 35,8 t w R-29R do 40,3 t w R-29RM, podobnie jak dopuszczalny ładunek z 1650 kg do 2800 kg oraz zasięg z 8000 do 8300 km.
Testy pocisku rozpoczęły się w czerwcu 1983 roku seria startów z pływającej platformy testowej, kontynuowane były następnie szesnastoma startami z wyrzutni lądowej. Kolejny etap obejmował końcowe powtórki oraz próby morskie. System rakietowy D-29RM dopuszczony został do służby w 1986 r. Pociski te odpalane mogą być z powierzchni, jak również z zanurzonego okrętu, w tym ostatnim przypadku wyrzutnie są zalewane wodą przed startem.
System D-29RM został rozmieszczony na siedmiu okrętach podwodnych projektu 667BDRM, przenoszących po 16 pocisków R-29RM każdy. Pociski z 10 głowicami MIRV nie zostały nigdy rozmieszczone.
System przeszedł modernizację w 1988 roku. W trakcie modernizacji pociski zostały wyposażone w ulepszone głowice, przeprowadzono także modyfikacje umożliwiające lot po spłaszczonej trajektorii oraz start pocisku z wysokich szerokości geograficznych. Zwiększona została także odporność głowic na efekty eksplozji jądrowych.
We wrześniu 1999 roku rząd Rosji podjął decyzję o wznowieniu produkcji pocisków R-29RM, która została uprzednio przerwana w 1998 roku. W 2010 roku R-29RM zostały zastąpione przez nowe pociski oznaczone R-29RMU (RSM-54 Siniewa), które zostały przekazane na wyposażenie okrętów "667BDRM".

</doc>
<doc id="1488738" url="https://pl.wikipedia.org/wiki?curid=1488738" title="SS-N-23">
SS-N-23



</doc>
<doc id="1488741" url="https://pl.wikipedia.org/wiki?curid=1488741" title="Andrzej Antosiewicz">
Andrzej Antosiewicz

Andrzej Antosiewicz (ur. 28 sierpnia 1953 w Warszawie, zm. 9 września 2008) – stoczniowiec, opozycjonista, działacz Solidarności, internowany w czasie stanu wojennego. Absolwent Technikum Budowy Okrętów w Szczecinie (1976).
Od 1972 pracownik Stoczni Szczecińskiej im. Adolfa Warskiego. W sierpniu 1980 r. brał udział w strajku, był członkiem komitetów strajkowych.
Był organizatorem wolnych związków zawodowych w stoczni; 13 grudnia 1981 (początek stanu wojennego w Polsce) został internowany. Był przetrzymywany w Goleniowie i w Wierzchowie. Po zwolnieniu (w sierpniu 1982) nie przerwał działalności opozycyjnej. W latach 1982-1989 był członkiem TKZ Stoczni, a od 1990 delegatem na krajowe zjazdy Solidarności.
Pełnił funkcję wiceprzewodniczącego i przewodniczącego Rady Sekcji Krajowej Przemysłu Okrętowego. Od 1992 roku przewodniczący Komisji Zakładowej NSZZ "Solidarność" Stoczni Szczecińskiej. Od 1999 roku przewodniczący Międzyzakładowej Organizacji Związkowej NSZZ "Solidarność" Stoczni Szczecińskiej Porta Holding SA. Od 2002 przewodniczący MOZ Stoczni Szczecińskiej Nowa Sp. z o.o. W 2006 odznaczony Krzyżem Kawalerskim Orderu Odrodzenia Polski.
Zmarł 9 września 2008 około godziny 14. Jego imieniem została nazwana ulica przy Stoczni Szczecińskiej (dawniej ul. Hutnicza).

</doc>
<doc id="1488742" url="https://pl.wikipedia.org/wiki?curid=1488742" title="Sineva">
Sineva



</doc>
<doc id="1488743" url="https://pl.wikipedia.org/wiki?curid=1488743" title="Siniewa">
Siniewa



</doc>
<doc id="1488746" url="https://pl.wikipedia.org/wiki?curid=1488746" title="Neuroanatomia">
Neuroanatomia

Neuroanatomia – gałąź anatomii zajmująca się budową obwodowego i ośrodkowego układu nerwowego u człowieka i zwierząt. Równocześnie, stanowi jedną z najstarszych gałęzi neurobiologii.
W jej obrębie wyróżnia się między innymi neuroanatomię strukturalną, badającą wyłącznie wzajemne stosunki struktur neuroanatomicznych, i neuroanatomię czynnościową, badającą współdziałanie określonych struktur podczas określonych procesów. Czynność i budowa są jednak w neuroanatomii tak blisko powiązane, że w zasadzie nie rozpatruje się ich nigdy oddzielnie.
W badaniach fizjologii ośrodkowego układu nerwowego wyróżnia się cztery główne podejścia:

</doc>
<doc id="1488750" url="https://pl.wikipedia.org/wiki?curid=1488750" title="Kochać się">
Kochać się

Kochać się (oryg. "Making Love") – dramat produkcji USA z 1982 roku w reżyserii Arthura Hillera. Film opowiada historię żonatego mężczyzny, który zdał sobie sprawę, że jest gejem, oraz o trójkącie jaki powstał między nim, jego żoną i innym mężczyzną.
Nagrody i nominacje.
Złote Globy 1982

</doc>
<doc id="1488751" url="https://pl.wikipedia.org/wiki?curid=1488751" title="Uberaba SC">
Uberaba SC

Uberaba Sport Club - brazylijski klub piłkarski z siedzibą w mieście Uberaba leżącym w stanie Minas Gerais.
Historia.
Klub "Uberaba" założony został 15 lipca 1917 roku. Klub pięciokrotnie wystąpił w pierwszej lidze brazylijskiej (Campeonato Brasileiro Série A) - w 1976, 1977, 1978, 1979 i 1983.

</doc>
<doc id="1488752" url="https://pl.wikipedia.org/wiki?curid=1488752" title="Stawka">
Stawka



</doc>
<doc id="1488754" url="https://pl.wikipedia.org/wiki?curid=1488754" title="Making Love">
Making Love



</doc>
<doc id="1488755" url="https://pl.wikipedia.org/wiki?curid=1488755" title="Jeszcze pięć minut">
Jeszcze pięć minut

Jeszcze pięć minut (ang. "Five Minutes More", 2006) – australijski serial animowany dla dzieci wyprodukowany przez ABC.
Wersja polska.
Opracowanie i udźwiękowienie wersji polskiej: na zlecenie BBC Worldwide − Studio Sonica
Reżyseria: Jerzy Dominik
Dialogi polskie:
Dźwięk i montaż:
Organizacja produkcji: Piotr Pluciński
Teksty piosenek: Marek Krejzler
Wystąpili:
Lektor: Jerzy Dominik

</doc>
<doc id="1488756" url="https://pl.wikipedia.org/wiki?curid=1488756" title="Powlekanie fluidyzacyjne">
Powlekanie fluidyzacyjne

Powlekanie fluidyzacyjne

</doc>
<doc id="1488758" url="https://pl.wikipedia.org/wiki?curid=1488758" title="Uberaba Sport Club">
Uberaba Sport Club



</doc>
<doc id="1488759" url="https://pl.wikipedia.org/wiki?curid=1488759" title="Stawka Naczelnego Dowódcy">
Stawka Naczelnego Dowódcy

Stawka Naczelnego Dowódcy (, "Stawka Wierchownogo Gławnokomandujuszczego") – organ naczelnego kierownictwa polowego wojskami i kwatera główna Naczelnego Dowódcy armii rosyjskiej na teatrze działań wojennych w I wojnie światowej (rozformowania 16 marca 1918 r.).
Historia.
Na początku wojny stacjonowała w Baranowiczach, a od 8 – według kalendarza juliańskiego – (21) sierpnia 1915 w Mohylewie.
Sztab Naczelnego Dowódcy miał początkowo 5 zarządów: generalnego kwatermistrza, operacyjny, dyżurnego generała (sprawy mobilizacyjne i kompletowania sił zbrojnych, zaopatrzenia armii, wyznaczania na stanowiska), komunikacji wojskowej, marynarki wojennej i komendanta kwatery głównej wraz z oddziałem łączności.
W początkowym okresie wojny w Stawce było 9 generałów, 36 oficerów, 12 pracowników wojska i 125 żołnierzy. Stan osobowy Stawki, w czasie prowadzenia działań zwiększał się. 1 (14) listopada 1917 r. było w Stawce 15 zarządów, 3 kancelarie, i 2 komitety (razem ponad 2 tysiące ludzi). Stawka nie zdołała zabezpieczyć dowodzenia frontami i koordynacji ich działań. Po rewolucji lutowej w 1917 r. Stawka stała się główną siedzibą sił popierających starą władzę.
Po rewolucji październikowej przedstawiciele Stawki (szef sztabu gen. Nikołaj Duchonin i komisarz Rządu Tymczasowego W.B. Stankiewicz) 26 października (8 listopada) 1917 wzywali armię do wystąpienia przeciw władzy sowieckiej. Od 4 (17) do 11 (24) listopada 1917 przedstawiciele eserów, kadetów i mienszewików próbowali przy Stawce stworzyć tzw. „ogólnorosyjski rząd” na czele z M.W. Czernowem. Od 7 (20) listopada 1917 gen. Duchonin przy poparciu przedstawicieli Ententy rozpoczął sabotaż decyzji rządu sowieckiego za co 9 (22) listopada został usunięty ze stanowiska, na które został wyznaczony Nikołaj Krylenko, a szefem sztabu został M.D. Boncz-Brujewicz. 19 listopada (2 grudnia) zgodnie z rozkazem gen. Duchonina został wypuszczony z więzienia gen. Ławr Korniłow i jego oficerowie, którzy pojechali nad Don. Po objęciu stanowiska przez Krylenkę Stawce postawiono zadanie zawarcia pokoju z Niemcami i ich sojusznikami oraz demobilizacji starej armii carskiej. Przy Stawce były powołane organy władzy sowieckiej (Komitet Wojskowo Rewolucyjny przemianowany w Centralny Komitet Działających Armii i Flot, Rewolucyjny Polowy Sztab i inne). W związku z ofensywą wojsk Niemiec i Austro–Węgier, Stawka 26 lutego 1918 została dyslokowana do Orła i po podpisaniu pokoju w Brześciu, rozformowana.

</doc>
<doc id="1488760" url="https://pl.wikipedia.org/wiki?curid=1488760" title="Kod Johnsona">
Kod Johnsona

Kod Johnsona – kod dwójkowy bezwagowy i niepozycyjny stosowany w elektronice, w którym słowa kodowe mają postać: formula_1 lub formula_2

</doc>
<doc id="1488761" url="https://pl.wikipedia.org/wiki?curid=1488761" title="Purpura (heraldyka)">
Purpura (heraldyka)

Purpura – jedna z pięciu tynktur ciemnych.
Rzadko używana jako barwa na tarczy herbowej, głównie w herbach osób duchownych. Częsta jako barwa elementów zewnętrznych herbu, heraldycznych oznak godności, szczególnie w heraldyce kościelnej (oznaki godności prałatów i protonotariuszy papieskich) i brytyjskiej (korony parów), jako barwa płaszczy heraldycznych i trzymaczy. Znana jednak od średniowiecza – w 1245 r. herb hiszpańskiego Królestwa Leónu został opisany jako purpurowy lew na tle srebrnym. Purpura jest wymieniana jako tynktura w herbarzach francuskich i angielskich między XIII a XV wiekiem. W tym czasie zwykle ma ona barwę szaro-brązową. Heraldycy średniowieczni określają ją jako połączenie czterech pozostałych tynktur ciemnych w równych proporcjach. Możliwe, że wraz z rozprzestrzenieniem się kultury antycznej w okresie renesansu purpura heraldyczna zbliżyła się bardziej do czerwono-fioletowej barwy odpowiadającej bardziej ówczesnym wyobrażeniom o purpurze antycznej.Purpura heraldyczna powinna być barwą ciemną, chociaż współcześnie rozpowszechniło się reprezentowanie jej przez jasną barwę różowo-fioletową, jak np. barwa lwa Leónu w herbie Hiszpanii lub w herbie Kastylii i Leonu.

</doc>
<doc id="1488764" url="https://pl.wikipedia.org/wiki?curid=1488764" title="Estádio Uberabão">
Estádio Uberabão



</doc>
<doc id="1488765" url="https://pl.wikipedia.org/wiki?curid=1488765" title="Układ równowagi cynk-aluminium">
Układ równowagi cynk-aluminium

Układ równowagi cynk-aluminium (Zn-Al) – układ fazowy opisujący stany równowagi dla stopu cynk – aluminium.
W układzie podwójnym cynk-aluminium, pokazanym na rysunku, w temperaturze 382 °C i przy zawartości 5% masowo aluminium, występuje eutektyka składająca się z roztworu stałego granicznego aluminium w cynku α oraz roztworu stałego cynku w aluminium β. Maksymalna rozpuszczalność aluminium w cynku, w temperaturze eutektycznej wynosi od 0,8 ÷ 1,14%. W miarę obniżania temperatury rozpuszczalności ta maleje i w temperaturze pokojowej wynosi około 0,05% ciężarowych aluminium.
W temperaturze eutektycznej roztwór β zawiera 17,8% ciężarowych aluminium i wraz ze spadkiem temperatury, zawartość Al w β zwiększa się do 22% w 275 °C. Z kolei w tej temperaturze występuje przemiana eutektoidalna, w wyniku której sześcienna płaskocentryczna faza β ulega rozpadowi na bogatą w cynk heksagonalną fazę α zawierającą 0,6% ciężarowych aluminium, jak również na sześcienną płaskocentryczną fazę β’ zawierającą 68,4% Al. Rozpad eutektoidalny fazy β przechodzi przez stany przejściowe, a mianowicie faza β przechodzi bardzo szybko w β1, następnie β1 przechodzi w β2 i z kolei następuje rozpad β2 na α+β’.
Przemiana β→β1 zachodzi w czasie kilku lub kilkunastu minut, natomiast β1→β2 jak również β2→α+β’ przebiega stosunkowo wolniej, tak że okres całokształtu przemiany w temperaturze pokojowej wynosi około 1 miesiąca. Podwyższając temperaturę można skrócić ten czas do ok. 1 godziny. Przemianie tej towarzyszą efekty cieplne, zmiany twardości oraz wymiarów dochodzące do 0,2%, które wynikają z różnic w parametrach sieci faz β, α oraz β’.
Dodanie niewielkich ilości magnezu do stopów Zn-Al powoduje opóźnienie rozpadu eutektoidalnego fazy β, ale go nie zatrzymuje. Z kolei, dodatek miedzi przyśpiesza rozpad.
W stopach cynk-aluminium, oprócz rozpadu eutektoidalnego fazy β, zachodzi również proces wydzielania się bogatych w aluminium krystalitów β z przesyconego roztworu α. Przemiana ta zachodzi w temperaturze pokojowej w ciągu miesięcy a nawet lat i dlatego jest bardziej niebezpieczna w praktyce niż stosunkowo szybko przebiegający eutektoidalny rozpad fazy β.
Procesowi wydzielania się krystalitów β z przesyconego roztworu α towarzyszą, w wyniku zmian parametrów sieciowych, zmiany wymiarów przedmiotów dochodzące do 0,15%.

</doc>
<doc id="1488767" url="https://pl.wikipedia.org/wiki?curid=1488767" title="Władysław Klamm">
Władysław Klamm

Władysław Klamm (ur. 1874, zm. 5/6 sierpnia 1920) – polski ksiądz katolicki, działacz niepodległościowy.
Ukończył seminarium duchowne w Wilnie. Święcenia kapłańskie przyjął w 1901 roku. Pełnił obowiązki administratora parafii Różanka w dekanacie Lida (1907-1908). Został katechetą w Słonimiu i kapelanem Zgromadzenia Sióstr Niepokalanek w klasztorze ss. Bernardynek. Do 1920, administrował parafię Krzemienica w dekanacie Wołkowysk, prowadził jednocześnie działalność niepodległościową i pomagał w wychowywaniu Adama Kuleszewicza, syna miejscowego ziemianina (prawdopodobnie zamordowanego przez Rosjan). W latach 1918-1919 wraz z Ignacym Kalenkiewiczem i przyszłym senatorem Kazimierzem Bispingiem zaangażowany był w działania oddziału partyzanckiego.
Podczas wojny polsko-bolszewickiej w czasie ofensywy Armii Czerwonej na Polskę schwytano Adama Kuleszewicza, któremu udało się uciec. W następstwie tego został aresztowany Władysław Klamm wraz z matką i siostrą Adama Kuleszewicza. Ks. Władysław nie skorzystał z możliwości ucieczki, którą zorganizował jego wychowanek. Został rozstrzelany przez wojsko bolszewickie w nocy z 5 na 6 sierpnia.

</doc>
<doc id="1488768" url="https://pl.wikipedia.org/wiki?curid=1488768" title="František Pitra">
František Pitra

František Pitra (ur. 13 listopada 1932 r. w Městcu, zm. 2 stycznia 2018) – czechosłowacki polityk i działacz komunistyczny, premier Czeskiej republiki Socjalistycznej w latach 1988-1990.
Życiorys.
Urodził się w 1932 roku w Městcu, koło Chroustovic. Po ukończeniu szkoły średniej rozpoczął studia na Akademii Rolniczej w Brnie, które ukończył w 1955 roku. Następnie pracował jako agronom w Prachticach. W 1958 roku dostał się do struktur regionalnych Komunistycznej Partii Czechosłowacji w Czeskich Budziejowicach, awansując w 1971 roku na sekretarza, a sześć lat później I sekretarza. W latach 1977–1989 zasiadał w Komitecie Centralnym KPCz. W 1988 roku został premierem Czeskiej republiki Socjalistycznej, zastępując tym samym na tym stanowisku Ladislava Adamca, który objął funkcję premiera Czechosłowacji. Był ostatnim komunistycznym premierem republiki. 5 lutego 1990 roku zrezygnował ze wszystkich funkcji wycofując się z życia publicznego. 

</doc>
<doc id="1488769" url="https://pl.wikipedia.org/wiki?curid=1488769" title="Stulisz Loesela">
Stulisz Loesela

Stulisz Loesela ("Sisymbrium loeselii") – gatunek rośliny z rodziny kapustowatych. Występuje na dużej części Azji oraz w środkowej i południowej Europie. Status gatunku we florze Polski: kenofit. Nazwa gatunkowa upamiętnia niemieckiego botanika i lekarza – Johannesa Loesela.
Biologia i ekologia.
Roślina jednoroczna, czasami dwuletnia, hemikryptofit. Kwitnie od maja do sierpnia. Występuje w miejscach ruderalnych, na przydrożach i nieużytkach.

</doc>
<doc id="1488770" url="https://pl.wikipedia.org/wiki?curid=1488770" title="Ślinik luzytański">
Ślinik luzytański

Ślinik luzytański – gatunek lądowego, nagiego ślimaka płucodysznego z rodziny ślinikowatych (Arionidae), o niejasnej pozycji taksonomicznej, opisywanego w literaturze europejskiej jako "Arion lusitanicus". Przez wielu taksonomów uznawany jest za "A. vulgaris". Należy do tzw. kompleksu ARVC obejmującego trudne w identyfikacji, podobne do siebie morfologicznie gatunki bliźniacze z rodzaju "Arion": "A. rufus", "A. ater" i "A. lusitanicus" (lub "A. vulgaris"). Ma duże znaczenie gospodarcze jako szkodnik upraw. 
Klasyfikacja tego gatunku jest kontrowersyjna. Część taksonomów uważa, że "A. lusitanicus" jest endemitem Półwyspu Iberyjskiego, a gatunkiem inwazyjnym w Europie jest pochodzący z zachodniej Francji "A. vulgaris". Stanowisko takie nie uzyskało jednak akceptacji środowiska malakologów. Gatunek wykazuje dużą genetyczną zmienność wewnątrzgatunkową, a jego identyfikacja w oparciu o cechy morfologiczne młodych osobników nie jest możliwa.
Dorosły ślinik luzytański ma ciało o długości 7–15 cm, różnie zabarwione, najczęściej brązowe. Jest wszystkożerny – żywi się głównie różnymi rodzajami roślin, ale także rozkładającą się materią organiczną i padliną. Gatunek hermafrodytyczny, może złożyć do 400 jaj w jednym sezonie (jesienią, wszystkie naraz), a dojrzałość płciową osiąga w ciągu roku. Większość ginie po złożeniu jaj.
Ślinik luzytański został rozwleczony z materiałem roślinnym czy różnymi odpadkami, i jako gatunek inwazyjny rozprzestrzenił się na niemalże całą zachodnią Europę, Islandię, Skandynawię i na wschód do granic Polski oraz Słowacji. W Polsce odnotowany został w 1993 roku (wzmiankowany od 1987) w województwie podkarpackim. Dotarł także do USA. Co roku rozprzestrzenia się na dalsze tereny. W związku z tym, według DAISIE European Invasive Alien Species Gateway, jest zaliczany do 100 najbardziej inwazyjnych gatunków w Europie.
Ślimak, w związku ze swoją wielkością i zagęszczonymi populacjami, jest istotnym szkodnikiem ogrodów i pól uprawnych. Przenosi także niektóre patogeny roślin.

</doc>
<doc id="1488771" url="https://pl.wikipedia.org/wiki?curid=1488771" title="Purpura (barwnik)">
Purpura (barwnik)

Purpura (z łac "purpura", z gr. πορφύρα ("porphyra")) – naturalny barwnik o zakresie barw od intensywnie czerwonego do fioletu, także w głębokich odcieniach zbliżonych do barwy śliwki czy do koloru granatowego. Uzyskiwany był z żyjących w Morzu Śródziemnym mięczaków z gatunków (łac.) "Purpura haemastoma" oraz "Murex trunculus" (szkarłatniki i rozkolce). Jeden z najstarszych wymienianych w źródłach historycznych barwników. Także określenie barw odpowiadających tym, które można uzyskać z zastosowaniem tego barwnika. Potocznie w polszczyźnie purpurę kojarzy się z czerwienią, chociaż wiele jej odmian daleko odbiega od czystej czerwieni.

</doc>
<doc id="1488777" url="https://pl.wikipedia.org/wiki?curid=1488777" title="How You Remind Me">
How You Remind Me

How You Remind Me – ballada rockowa kanadyjskiej grupy Nickelback, wydana jako pierwszy singel z trzeciego studyjnego albumu "Silver Side Up", który wydano we wrześniu 2001 roku. Utwór „How You Remind Me” został zamieszczony na drugiej pozycji na krążku, trwa 3 minuty i 43 sekundy i jest jednym z krótszych utworów znajdujących się na płycie. Tekst do utworu napisał wokalista grupy, Chad Kroeger, który jest także współkompozytorem utworu. Utwór został nagrany pod okiem producenta Ricka Parashara, mającego za sobą współpracę z takimi zespołami jak Pearl Jam czy Temple of the Dog. Cechy charakterystyczne utworu to zwrotka-refren oraz kontrast między cichymi i spokojnymi zwrotkami a głośnym, dynamicznym powtarzającym się refrenem.
Ogromny sukces „How You Remind Me” sprawił iż dotarł on na szczyty przebojów wielu krajów, m.in. Stanów Zjednoczonych, Kanady, oraz wielu europejskich państw, a sam utwór był najczęściej granym rockowym utworem w stacjach radiowych na całym świecie w roku 2002. Utwór jest pierwszym i największym przebojem grupy Nickelback. Dotarł on do 1 pozycji listy Hot 100 magazynu "Billboard". Sam singel z utworem osiągnął w Stanach Zjednoczonych status złotej płyty, za sprzedaż 500,000 kopii.
Utwór spotkał się również z pozytywnym przyjęciem wśród wielu krytyków muzycznych, czego dowodem może być fakt iż utwór zdobył w roku 2002 nagrodę kanadyjskiego przemysłu fonograficznego „Juno Awards” w kategorii „Najlepszy singel” oraz został rok później nominowany do nagrody Grammy w kategorii Record of the Year. Dzięki tej piosence, Nickelback stał się pierwszym kanadyjskim zespołem, który od czasów wydania singla „American Woman” zespołu The Guess Who zdobył jednocześnie 1. miejsce na liście przebojów w Kanadzie oraz Stanach Zjednoczonych. „How You Remind Me” było także pierwszym utworem kanadyjskiego zespołu/wykonawcy od 1991 roku, którego utwór uplasował się na szczycie listy Billboard Hot 100. Ostatnim kanadyjskim wykonawcą był Bryan Adams z utworem „(Everything I Do) I Do It For You”. Utwór zajął także 4. miejsce w zestawieniu listy Billboard Hot 100, na najlepszą piosenkę dekady. Według Nielsen Soundscan, utwór od momentu wydania w roku 2001, w amerykańskich stacjach radiowych został zagrany ponad 1,2 miliona razy.
Historia utworu.
Nagrywanie, znaczenie tekstu.
Utwór „How You Remind Me” powstał podczas jednej z sesji poprzedzającej wejście do studia. Wokalista i gitarzysta rytmiczny grupy, Chad Kroeger przyszedł do studia i zagrał na gitarze akustycznej fragment utworu. Przyniósł on utwór w 5 różnych wersjach. Po wykonanym fragmencie, do Kroegera dołączyła reszta muzyków. Cały utwór został zaaranżowany w nieco 20 minut. Jest to także jedyny utwór grupy, do którego najpierw powstała muzyka, a następnie tekst.
Tekst utworu dotyczy osobistego przeżycia wokalisty grupy, który rozstawał się z własną dziewczyną Jodi. W tekście zastanawia się co było nie tak, co doprowadziło do ostatecznego rozstania. Podmiot wraca wspomnieniami do przeszłości o czym może świadczyć fragment tekstu: „These five words in my head, scream „Are we having fun yet?, Yet?, Yet?, Yet?, no no...” („Te pięć słów w mojej głowie, krzyczy „Czy my bawimy się jeszcze?” „Jeszcze? Jeszcze? Jeszcze? nie, nie...”), zaczyna zdawać sobie w pełni sprawę z tego że te wspomnienia należy traktować jako bezpowrotne. Zaczyna obarczać swoją osobę jako winną rozpadu związku, o czym może mówić następujący fragment: „This is how you remind me, of what I really am...” („To jest sposób, w jaki przypominasz mi, czym naprawdę jestem...”).
Tak oto później w jednym z wywiadów, perkusista Ryan Vikedal wspomina okres nagrywania utworu: „Chad rozstawał się właśnie z dziewczyną. Nie trzeba dodawać, ile go to kosztowało, więc kiedy dowiedzieliśmy się, że równocześnie pracuje nad nową piosenką, wiedzieliśmy, że będzie to coś mocnego. Pewnego dnia przyszedł na próbę i zagrał niemal gotowy kawałek, który zaaranżowaliśmy w ciągu 20 minut. To jeden z tych utworów, które powstają bardzo szybko i bezboleśnie. Nie rozmawialiśmy właściwie na jego temat, nie naradzaliśmy się, po prostu zagraliśmy go i gotowe... Od razu wiedzieliśmy, że będzie to jeden z najlepszych utworów na tej płycie, ale oczywiście nie śmieliśmy przypuszczać, że zwariuje na jego punkcie cały świat.
Po nagraniu całego materiału na płytę, zespół zastanawiał się który utwór wybrać na pierwszy singel. Rozpatrywano „Never Again”, lub właśnie „How You Remind Me”. Ostatecznie wytwórnia, oraz sam zespół uznali iż pierwszy z utworów jest zbyt mocny jak na promujący wydawnictwo, dlatego zdecydowano się na lżejszą brzmieniową piosenkę „How You Remind Me”.
Kompozycja.
Cech charakterystyczne słyszalne w utworze to zwrotka-refren, oraz wyraźny kontrast między spokojnymi i cichymi zwrotkami a głośnym powtarzającym się refrenem. Po drugim refrenie następuje chwilowe zwolnienie z mocnej zwrotki utworu. Następnie utwór powraca do mocnego i dynamicznego refrenu.
Wydanie, sukces.
Singel w Stanach Zjednoczonych oraz w Kanadzie ukazał się 17 lipca 2001 roku, natomiast w Wielkiej Brytanii ukazał się on 25 marca 2002 roku. Wydanie holenderskie singla miało miejsce 26 lutego 2002 roku. Single ukazały się nakładem wytwórni Roadrunner Records w Europie, oraz EMI w Stanach. Singel wydany z Wielkiej Brytanii zawierał dodatkowo prócz akustycznej wersji utworu, piosenkę „Little Friend” z albumu „Curb”. Ostatnie wydanie singla doczekało się wersji „Gold Mix”, wydanej 22 października, która różniła się od pierwszej wersji mocniej przesterowanymi gitarami w refrenie utworu. Prócz tego, na ostatniej wersji singla, znalazła się nowa kompozycja grupy, „Yanking Out My Heart”, która została nagrana podczas sesji do albumu „Silver Side Up”, a następnie zamieszczona na limitowanej edycji albumu „The Long Road”.
W momencie wydania, „How You Remind Me” stało się największym hitem i znakiem rozpoznawalnym grupy Nickelback. Utwór utrzymany w rockowej konwencji dotarł do szczytu rankingu "Billboard" Hot 100, wyczyn ten powtórzyła dopiero po sześciu latach piosenka Maroon 5 – „Makes Me Wonder”. Poza tym, kompozycja zajęła najwyższe lokaty na takich listach jak Mainstream Rock Tracks, Modern Rock Tracks, Canadian Airplay Chart, Irish Singles Chart czy ARC Weekly Top 40. Utwór został także wyróżniony przez stację muzyczną VH1, gdzie zajął 16. miejsce w rankingu „Najlepsze ballady rockowe”. Poza tym utwór zdobył statuetkę kanadyjskiego przemysłu fonograficznego „Juno Awards” w kategorii „Najlepszy singel” oraz dostał nominację do nagrody Grammy w roku 2003. Otrzymał także nominację do nagród Billboard Awards. Utwór został także wyróżniony przez magazyn "Billboard", gdzie w zestawieniu „Billboard’s All Time Top 100.” zajął 36. miejsce. Utwór zajął także 1. miejsce w końcowym zestawieniu singli numer 1 w Stanach Zjednoczonych. Poza tym singel został nagrodzony 4 statuetkami Billboard Music Awards.
Singel z utworem doczekał się statusu podwójnej platyny w Australii, za sprzedaż ponad 140 tysięcy kopii. Wyczyn ten powtórzył singel z utworem „tograph” wydany w sierpniu 2005 roku. Poza tym singel uzyskał status złotego w wielu krajach, m.in. w Belgii, Niemczech, Francji, Szwajcarii czy Wielkiej Brytanii. W samych Stanach zanotowano sprzedaż łącznie ponad 500,000 kopii singla.
Utwór „How You Remind Me”, dzięki ogromnemu sukcesowi, był najczęściej granym utworem rockowym w stacjach radiowych na całym świecie w roku 2002. W roku 2007, utwór zajął 9 pozycję w zestawieniu najczęściej granych utworów przez amerykańskie rozgłośnie radiowe.
Utwór na koncertach.
Utwór „How You Remind Me” zaczął być grany na żywo w lipcu 2001 roku, jeszcze przed wydaniem albumu. Podczas trasy „Silver Side Up Tour”, która trwała w 2002 roku, utwór był grany jako ostatni, zamykający koncerty zespołu. W tamtym okresie, zespół pierwszą zwrotkę, oraz refren wykonywał na gitarach akustycznych. Następnie utwór zaczynał być grany od nowa, już na gitarach elektrycznych. Sytuację tę można zaobserwować na koncertowym DVD, „Live at Home”, zarejestrowane podczas tejże trasy koncertowej. Poza tym utwór często grany jest na koncertach akustycznych. Podczas jednego z takich koncertów, który się odbył 16 września 2003 roku w Holandii, zespół wykonał ten utwór, który następnie trafił na minialbum „MTV Unplugged”. Utwór regularnie także pojawiał się podczas trasy „The Long Road Tour”, w roku 2004. Został także wykonany na żywo podczas występu na festiwalu muzyki rockowej Rock am Ring, gdzie został chóralnie odśpiewany przez fanów grupy. Także podczas trasy „All the Right Reasons Tour”, utwór był regularnie grany podczas każdego występu. Podczas trwania tejże trasy, utwór trafił na drugie koncertowe DVD, „Live from Sturgis 2006”. Podczas trasy „Dark Horse Tour” na przełomie 2009 i 2010 roku, piosenka grana była jako ostatnia przed bisem.
Covery utworu.
Utwór był także kilkakrotnie coverowany. Nowe wersje zaprezentowali m.in. Sum 41 podczas występu na „MTV New Year’s Eve Party”, Maria Doyle Kennedy na albumie „Even Better Than the Real Thing Vol. 1", Constantine Maroulis podczas występu w finałowej szóstce programu „American Idol” (Sezon 4), oraz zespół A-ha. W roku 2004 utwór znalazł się na tribute albumie, poświęconemu grupie Nickelback, „”, gdzie został wykonany w wersji klasycznej, przy życiu takich instrumentów jak kontrabas czy skrzypce. W 2010 roku piosenkarka Shontelle nagrała własną wersję utworu, która znalazła się na albumie „No Gravity”. Pod koniec 2012 roku narzeczona Chada Avril Lavigne nagrała swoją wersję piosenki, która znalazła się na ścieżce dźwiękowej do filmu anime "".
Teledysk.
Do utworu został nakręcony także teledysk. W klipie, w roli byłej dziewczyny Chada Kroegera, wystąpiła gościnnie modelka Annie Henley. Teledysk kręcony był w dniach 28–29 lipca 2001 roku. Reżyserami klipu są Bracia Strause. Początkowo zespół pragnął aby w klipie było ukazanych jak najwięcej scen akcji, lecz ostatecznie za namową reżyserów, teledysk został zrobiony w bardziej kinowy sposób. Klip ukazuje Chada Kroegera, który po rozstaniu ze swoją dziewczyną, próbuje o niej zapomnieć. Lecz w każdych wolnych chwilach, widzi ją przed swoimi oczyma. Pomiędzy ujęciami ukazany jest zespół wykonujący utwór przed grupą ludzi. Premiera klipu odbyła się 20 sierpnia 2001 roku.
Lista utworów na singlu.
Single CD Wielka Brytania, Europa:
Single CD:
CD Maxi Gold Single:
CD Maxi Gold Single Version:
Twórcy.
Nickelback
Produkcja
Pozostali
Notowania.
Na PopLiście w radiu RMF FM utwór ten był obecny od 10 stycznia do 31 maja 2002, co daje 95 dni roboczych, w tym 19 razy pierwsze miejsce i zwycięstwo w klasyfikacji TOP 50.

</doc>
<doc id="1488779" url="https://pl.wikipedia.org/wiki?curid=1488779" title="Przemiany katabolityczne">
Przemiany katabolityczne



</doc>
<doc id="1488780" url="https://pl.wikipedia.org/wiki?curid=1488780" title="Andrzej Romanowski">
Andrzej Romanowski



</doc>
<doc id="1488781" url="https://pl.wikipedia.org/wiki?curid=1488781" title="Przemiany anabolityczne">
Przemiany anabolityczne



</doc>
<doc id="1488783" url="https://pl.wikipedia.org/wiki?curid=1488783" title="Andrzej Stanisław Romanowski">
Andrzej Stanisław Romanowski



</doc>
<doc id="1488784" url="https://pl.wikipedia.org/wiki?curid=1488784" title="Iparhi Logos">
Iparhi Logos

Iparhi Logos (gr. Υπάρχει Λόγος, ang. "There Is a Reason") – drugi solowy i pierwszy oficjalny angielski album Eleny Paparizou, który został wydany w Grecji, Turcji, Niemczech, Austrii, Tajwanie, Szwajcarii, Japonii i na Cyprze. Album zawiera 29 piosenek na 2 CD. Znajdują się tam między innymi utwory „Mambo!”, „Gigolo”, a także 9 piosenek na żywo z jej występu podczas "Mad Secret Concerts".
Iparhi Logos: Platinum Edition.
Iparhi Logos: Platinum Edition – reedycja albumu "Iparhi Logos", wydana 22 maja 2007 roku w Grecji i na Cyprze. Do poprzednich 2 CD dodano bonus CD z 7 utworami. „An Esy M’ Agapas” to grecka wersja piosenki Celine Dion pt. „Pour que tu m’aimes encore”. „Fos” znalazł się w soundtracku do filmu „Barbie i 12 tańczących księżniczek”. Bonus CD bez dwóch remixów został wydany jako singiel "Fos".
Osiągnięcia.
"Iparhi Logos" przez 8 tygodni zajmowało pierwsze miejsce na listach sprzedaży w Grecji i przez dłuższy czas album był w czołowej trójce. 17 lipca 2006 roku album pojawił się na Cyprze, gdzie także stał się numerem jeden. Nieoficjalnie "Iparhi Logos" zdobył w Grecji status podwójnej platyny.

</doc>
<doc id="1488785" url="https://pl.wikipedia.org/wiki?curid=1488785" title="Cerkiew św. Dymitra w Czarnej">
Cerkiew św. Dymitra w Czarnej



</doc>
<doc id="1488787" url="https://pl.wikipedia.org/wiki?curid=1488787" title="Ochrona gatunkowa ślimaków w Polsce">
Ochrona gatunkowa ślimaków w Polsce

Ochrona gatunkowa ślimaków w Polsce – gatunkowa ochrona zwierząt z gromady ślimaków (Gastropoda) regulowana przepisami prawa obowiązującego w Polsce.
Podstawa prawna.
Podstawowym aktem prawnym regulującym kwestie ochrony przyrody w Polsce jest Ustawa z dnia 16 kwietnia 2004 roku o ochronie przyrody. Formy i sposoby ochrony oraz objęte nią gatunki zwierząt wymienia Rozporządzenie Ministra Środowiska z dnia 6 października 2014 r. w sprawie ochrony gatunkowej zwierząt.
Na mocy tego rozporządzenia niektóre spośród występujących w Polsce gatunków ślimaków objęte są na terenie Polski ochroną ścisłą lub częściową. Wyszczególniono w nim również gatunki wymagające ochrony czynnej oraz te z gatunków objętych ochroną częściową, które mogą być pozyskiwane.
1 stycznia 2017 r. weszło w życie Rozporządzenie Ministra Środowiska z dnia 16 grudnia 2016 r. w sprawie ochrony gatunkowej zwierząt zastępując tym samym poprzednie. 

</doc>
<doc id="1488803" url="https://pl.wikipedia.org/wiki?curid=1488803" title="Światowy Dzień Zdrowia">
Światowy Dzień Zdrowia

Światowy Dzień Zdrowia, ang. World Health Day – święto ustanowione przez Pierwsze Zgromadzenie Ogólne Światowej Organizacji Zdrowia (WHO) w 1948 roku. Obchodzone jest corocznie od 1950 w dniu 7 kwietnia, w rocznicę powstania WHO. Jego celem jest zwrócenie szczególnej uwagi na najbardziej palące i zaniedbane problemy zdrowotne społeczeństw na świecie.
Obchody.
"Światowy Dzień Zdrowia" odbywa się co roku pod innym hasłem. Inicjuje on Miesiąc Zdrowia oraz rok działań realizowanych pod tym samym hasłem.
Od 1995 roku z okazji Światowego Dnia Zdrowia WHO wydaje "Światowy Raport Zdrowia" – najważniejszą publikację WHO.
Obchody w Polsce.
Za czasów PRL-u (w latach 1973-2001), obchodzono ten dzień, jako Dzień Pracownika Służby Zdrowia w pierwszą niedzielę po 7 kwietnia. Obecnie (pod tą samą nazwą) obchodzony jest razem ze "Światowym Dniem Zdrowia".
Polscy pracownicy służby zdrowia świętują również w liturgiczne święto św. Łukasza Ewangelisty, patrona lekarzy, tj. 18 października.
Z kolei Święto Wojskowej Służby Zdrowia obchodzone jest 4 kwietnia.
Światowy Dzień Zdrowia Psychicznego.
Światowa Federacja Zdrowia Psychicznego (ang. "World Federation for Mental Health", działająca od 1948) ustanowiła dzień 10 października Światowym Dniem Zdrowia Psychicznego (ang. "World Mental Health Day", WMHD), z inicjatywy sekretarza generalnego organizacji Richarda Huntera. Pierwsze obchody odbyły się w 1992 roku.

</doc>
<doc id="1488805" url="https://pl.wikipedia.org/wiki?curid=1488805" title="OS X Server">
OS X Server

OS X Server (dawniej Mac OS X Server) – przeznaczona do zastosowań serwerowych wersja systemu OS X, działająca na platformach Mac i Xserve. Od wersji standardowej różni się obecnością odpowiedniego oprogramowania (jego część działa także na zwykłym OS X) i obsługą platformy Xserve. Pierwsza wersja, Mac OS X Server 1.0 bazowała na systemie Rhapsody, następne oparte są na kolejnych wersjach OS X, dzieląc z nimi numerację wersji i nazwę handlową, rozszerzoną o słowo "Server".
Cena.
OS X Lion Server kosztuje 49,99 $ lub 39,99 €.

</doc>
<doc id="1488807" url="https://pl.wikipedia.org/wiki?curid=1488807" title="Philippe Durpes">
Philippe Durpes

Philippe Durpes (ur. 6 marca 1974 w Capesterre) – gwadelupski piłkarz występujący na pozycji obrońcy.
Kariera klubowa.
Durpes zawodową karierę rozpoczynał we francuskim klubie RC Lens. W pierwszej lidze francuskiej zadebiutował 12 grudnia 1992 w przegranym 0:3 meczu z Olympique Lyon. W 1998 roku zdobył z klubem mistrzostwo Francji oraz Puchar Francji. Przez sześć lat w Lens Durpes rozegrał 4 ligowe spotkania. W 1998 roku odszedł do belgijskiego Cercle Brugge, grającego w drugiej lidze. W ciągu dwóch lat w barwach Cercle zagrał w 55 ligowych meczach i strzelił 4 gole. W 2000 roku został graczem Verbroedering Geel, również grającego w drugiej lidze. W tym samym roku Durpes powrócił do Francji, gdzie podpisał kontrakt z Amiens SC, występującym w Championnat National. W sezonie 2000/2001 awansował z nim do Ligue 2. W 2002 roku przeszedł do zespołu CFA – SO Romorantin. W 2011 roku zakończył tam karierę.
Kariera reprezentacyjna.
Durpes rozegrał jedno spotkanie w reprezentacji Gwadelupy. Był to mecz fazy grupowej Złotego Pucharu CONCACAF 2007 przeciwko Kostaryce (0:1), rozegrany 12 czerwca 2007. Na tamtym turnieju wraz z kadrą dotarł do półfinału.

</doc>
<doc id="1488809" url="https://pl.wikipedia.org/wiki?curid=1488809" title="Adalbert Atto z Canossy">
Adalbert Atto z Canossy

Adalbert Atto II "Azzo Adalberto di Canossa" (ur. ok. 928, zm. 13 lutego 988) – syn Zygfryda I z Canossy, był pierwszym "comesem" z Canossy, rodu, który miał odgrywać ważką rolę w politycznych uwarunkowaniach regionu italskiego oraz w sporze o inwestyturę w XI i XII stuleciu.
Życiorys.
Pierwotnie wasal Lotara II Włoskiego oraz "miles" Adelarda, biskupa Reggio. W 951 w związku z incydentem związanym z uwolnieniem Królowej Adelajdy z wyspy na jeziorze Garda oraz udzieleniem jej schronienia w swoim zamku w Kanossie przed Berengarem II bardzo szybko został wyniesiony do wysokiej prominencji. 
W 958 został przez Adelajdę mianowany hrabią "sine re". W dokumentach nie pojawiał się jako hrabia aż do grudnia 961 – podczas supremacji Berengara. Wspomina się o nim 20 kwietnia 962 jako o hrabim Reggio i Modeny ("comes Regensis sive Mutinensis"). Godności te – jak uważa się – pozostają w ścisłym związku ze wsparciem, którego udzielił Adelajdzie, późniejszej cesarzowej, żonie Ottona I. Z Adelajdą wynegocjował podział władzy pomiędzy siebie a biskupa Reggio: biskup miał piastować godność "comes civitatis", natomiast Adalbert – "comes comitatus", przy czym jego włości miały rozciągać się do trzech lub czterech mil od granic murów miejskich. Z podobnym tytułem - "comes comitatus Mantuanensis" wzmiankuje się o nim w liście z opactwa Santa Giulia datowanym na 10 czerwca 977.
W dokumentach z 984 Adalbert pojawił się jako markiz. Podczas gdy Henryk II Kłótnik został tamtego roku ogłoszony na krótko królem, zjednoczył on pod ręką Adalberta Parmę, Piacenzę, Bergamo, Cremonę i Brescię.
Przed 958 poślubił pochodzącą z Supponidów Hildegardę ("Ildegarda") i miał z nią trzech synów: Tedalda, biskupa Brescii Luni Gottfrieda, który zmarł około 998 roku oraz Rudolfa z Canossy, który zmarł w 973. Miał też jedną córkę – urodzoną około 958 roku Prangardę, która poślubiła Manfreda I z Turynu.
W 971 Adalbert wybudował klasztor w Kanossie poświęcony w 971 św. Apolloniuszowi. Wybudował również klasztor w Brescello. Razem ze swoją rodziną został pochowany w klasztorze w Canossie.

</doc>
<doc id="1488810" url="https://pl.wikipedia.org/wiki?curid=1488810" title="Laura Veirs">
Laura Veirs

Laura Veirs (ur. w 1973 w Colorado Springs) – amerykańska wokalistka, kompozytorka i pieśniarka (ang. "singer-songwriter").
Studiowała geologię oraz standardowy język chiński. Pierwsze próby pisania piosenek podjęła podczas geologicznej ekspedycji badawczej do Chin, gdzie pracowała jako tłumacz. W 1999 wydała swój pierwszy album, "Laura Veirs" nagrany na żywo i złożony wyłącznie z gitary oraz jej głosu. Od następnej płyty jej stałym producentem jest Tucker Martine, a od płyty "Troubled by the Fire" towarzyszyli jej inni muzycy, np. Bill Frisell. Szósta płyta studyjna, "Saltbreakers" wydana w kwietniu 2007 zdobyła uznanie i dobre recenzje, także w Polsce.
Veirs mieszka w Portland. Koncertuje w Europie, Stanach Zjednoczonych i Australii, często towarzyszy jej zespół Saltbreakers, na który składają się Karl Blau (gitara basowa, gitara), Steve Moore (instrumenty klawiszowe) oraz Tucker Martine (perkusja). Występuje także gościnnie na płytach innych wykonawców, m.in. w utworze "Yankee Bayonet" na płycie "The Crane Wife" The Decemberists.

</doc>
<doc id="1488812" url="https://pl.wikipedia.org/wiki?curid=1488812" title="Studia Elbląskie">
Studia Elbląskie

Studia Elbląskie – rocznik naukowy Diecezji Elbląskiej, wydawany od 1999 roku przez Wyższe Seminarium Duchowne w Elblągu. 
Rocznik zawiera artykuły i opracowania napisane przez ludzi związanych z katolickim środowiskiem naukowym Elbląga. Porusza zagadnienia historyczne (odnoszące się do historii Diecezji Elbląskiej i Kościoła katolickiego), teologiczne i filozoficzne, a także omówienia, sprawozdania i recenzje. Od czasu założenia ukazało się 21 tomów (stan na 2020 rok).
Redakcja czasopisma.
Przewodniczącym Komitetu Redakcyjnego był Biskup Pomocniczy Diecezji Elbląskiej dr Józef Wysocki. Pierwszym redaktorem naczelnym, w latach 1999–2004, był ks. dr Andrzej Kilanowski. Następnie funkcję tę sprawował ks. dr hab. Stefan Adam Ewertowski. Obecnie redaktorem naczelnym czasopisma jest ks. dr Piotr Towarek.
W skład zespołu redakcyjnego wchodzą: 
Funkcję redaktorów tematycznych pełnią:

</doc>
<doc id="1488814" url="https://pl.wikipedia.org/wiki?curid=1488814" title="Kuwejcko-iracka strefa bezpieczeństwa">
Kuwejcko-iracka strefa bezpieczeństwa

Kuwejcko-iracka strefa bezpieczeństwa – długa na 190 km strefa pomiędzy Irakiem i Kuwejtem na całej długości wspólnej granicy tych dwóch krajów, od Arabii Saudyjskiej do Zatoki Perskiej. Jej szerokość od strony Iraku wynosi 10 km, a od strony Kuwejtu 5. Została utworzona na polecenie Rady Bezpieczeństwa ONZ, by utrudnić ewentualną ponowną inwazję Iraku na Kuwejt. 
Zapora wykonana jest z ogrodzenia utrzymywanego pod napięciem, wykonanego z drutu kolczastego, otoczonego przez szerokie i głębokie na 4,6 metra okopy, razem z wysokim na 3 metry piaskowym nasypem. Budowę rozpoczęto w 1991 roku.
W styczniu 2004 Kuwejt zdecydował zainstalować nowe, długie na 217 km umocnienia wzdłuż istniejącej zapory.

</doc>
<doc id="1488820" url="https://pl.wikipedia.org/wiki?curid=1488820" title="Sowet">
Sowet

 
Bahmanrud (tadż. : "Баҳманрӯд", dawniej: "Sowietskij") – osiedle typu miejskiego w Tadżykistanie (wilajet chatloński). Według danych szacunkowych na rok 2008 liczy 9830 mieszkańców.

</doc>
<doc id="1488821" url="https://pl.wikipedia.org/wiki?curid=1488821" title="Samsung SGH-U700">
Samsung SGH-U700

Samsung SGH-U700 – telefon komórkowy koreańskiego koncernu Samsung Electronics. Telefon został nagrodzony, przez EISA, mianem "Europejskiego Telefonu Komórkowego roku 2007/2008". Główne cechy tego aparatu to:

</doc>
<doc id="1488823" url="https://pl.wikipedia.org/wiki?curid=1488823" title="Garawuti">
Garawuti

Garawuti (tadż.: Ғаравутӣ) – osiedle typu miejskiego w Tadżykistanie (wilajet chatloński). Według danych szacunkowych na rok 2008 liczy 9592 mieszkańców.

</doc>
<doc id="1488829" url="https://pl.wikipedia.org/wiki?curid=1488829" title="Jie Xu">
Jie Xu



</doc>
<doc id="1488832" url="https://pl.wikipedia.org/wiki?curid=1488832" title="Carabus cancellatus">
Carabus cancellatus



</doc>
<doc id="1488833" url="https://pl.wikipedia.org/wiki?curid=1488833" title="Cerkiew św. Dymitra w Czarnej (XIX wiek)">
Cerkiew św. Dymitra w Czarnej (XIX wiek)

Cerkiew św. Dymitra w Czarnej (obecnie rzymskokatolicki kościół parafialny pw. Podwyższenia Krzyża Świętego) – drewniana greckokatolicka cerkiew, wzniesiona w roku 1834 roku we wsi Czarna w miejscu wcześniejszej cerkwi, wzmiankowanej już w roku 1795. Zabytek Szlaku Architektury Drewnianej.
Historia.
Cerkiew wybudowana w roku 1834. W roku 1882 powstały obrazy do ikonostasu. Po powrocie wsi do Polski w roku 1951 użytkowana przez kościół rzymskokatolicki jako kościół parafialny. Wyremontowana w roku 1967.
Architektura i wyposażenie.
Cerkiew w Czarnej jest świątynią orientowaną, trójdzielną o konstrukcji zrębowej. Od południa i północy do prezbiterium przylegają zakrystie. Nad wszystkimi częściami dwuspadowe dachy. Nad nawą ośmioboczna wieżyczka zakończona baniastym hełmem. Na zachodniej ścianie sześciokolumnowy portyk, zwieńczony trójkątnym szczytem.
W cerkwi znajduje się ikonostas, który został przeniesiony na tylną ścianę prezbiterium. Pozostałe wyposażenie poprzenoszone do muzeów – królewskie wrota do Muzeum Budownictwa Ludowego w Sanoku, feretron i figura Matki Boskiej do Działu Sztuki Cerkiewnej Muzeum Zamku w Łańcucie.
Wokół cerkwi.
Przy cerkwi duży, dobrze zachowany cmentarz, z nagrobkami z początku XX wieku. Na północny zachód od cerkwi stoi wzniesiona na planie wąskiego prostokąta dzwonnica z dzwonem z roku 1886. Sama dzwonnica wybudowana została prawdopodobnie po roku 1951.

</doc>
<doc id="1488834" url="https://pl.wikipedia.org/wiki?curid=1488834" title="Carabus nemoralis">
Carabus nemoralis



</doc>
<doc id="1488835" url="https://pl.wikipedia.org/wiki?curid=1488835" title="Bank Syberyjski">
Bank Syberyjski

Bank Syberyjski – jeden z banków rosyjskich okresu wojny domowej w Rosji 1917-1921.
Niejaki Polakow związany z Bankiem Syberyjskim był jedną z osób, które wzięły udział w tzw. „intrydze bankowej” (obok m.in. Karola Jaroszyńskiego). Celem tej intrygi było finansowe wsparcie przez aliantów sił antybolszewickich w Rosji.

</doc>
<doc id="1488836" url="https://pl.wikipedia.org/wiki?curid=1488836" title="Główna Komisja Sportu Żużlowego">
Główna Komisja Sportu Żużlowego

Główna Komisja Sportu Żużlowego Polskiego Związku Motorowego, GKSŻ – społeczny organ Zarządu Głównego Polskiego Związku Motorowego, powoływany dla kierowania i realizacji zadań i polityki PZMot w sporcie żużlowym i żużlu na lodzie w Polsce.
Kompetencje.
Wszystkie oficjalne zawody żużlowe na terenie Polski, mogą odbywać się wyłącznie za zezwoleniem lub na zlecenie GKSŻ, bez możliwości dalszego przekazywania praw do organizacji. Wyjątkiem od tej zasady są zawody, dla których podmiotem zarządzającym jest Ekstraliga Żużlowa.
Główna Komisja Sportu Żużlowego tworzy regulamin sportu żużlowego obowiązujący na terenie Polski, ustala wymagania techniczne które muszą spełniać kluby, tory, motocykle oraz zawodnicy aby zostać dopuszczonym do rozgrywania zawodów. Komisja ustala zakres kompetencji sędziów żużlowych.
Do kompetencji GKSŻ należy licencjonowanie torów żużlowych. Tor nie może być używany do zawodów i treningów, dopóki nie będzie zbadany przez weryfikatora i licencjonowany przez GKSŻ.

</doc>
<doc id="1488838" url="https://pl.wikipedia.org/wiki?curid=1488838" title="Bractwo św. Jana z Tobolska">
Bractwo św. Jana z Tobolska

Bractwo św. Jana z Tobolska – organizacja rosyjska na Syberii, powołana podczas wojny domowej w Rosji. Jej celem było ocalenie rodziny monarszej Romanowów.
Głową bractwa był Borys Sołowiew, asystent Karola Jaroszyńskiego kierującego „intrygą bankową” w celu finansowego wsparcia sił antybolszewickich w Rosji.
Petersburską łączniczką bractwa była Anna Wyrubowa, zaufana carowej i bliska przyjaciółka rodziny Mikołaja II Romanowa.
Tajemnym znakiem Bractwa św. Jana z Tobolska była odwrócona swastyka (tybetański symbol powodzenia). Taki też znak znaleziono m.in. na ścianie w domu Ipatjewa.

</doc>
<doc id="1488839" url="https://pl.wikipedia.org/wiki?curid=1488839" title="Mac OS X Server 1.0">
Mac OS X Server 1.0

Mac OS X Server 1.0 – pierwsza dostępna w sprzedaży wersja systemu OS X, różniąca się dość znacznie od jego późniejszych wersji. System jest swoistą hybrydą systemu NeXTStep i klasycznych systemów Mac OS. System nie zawiera interfejsu Aqua i Docka, używając wyglądu Apple Platinum zapożyczonego z Mac OS 8, jednak sposób zarządzania plikami jest taki, jak w systemie NeXTStep. Do wyświetlania grafiki system używa odziedziczonego po NeXTStep systemu „Display PostScript”, w następnych wersjach zastąpionego przez „Display PDF”. Do uruchamiania aplikacji starszych systemów Mac OS służy „Blue Box”, otwierający własne okno i bazujący na Mac OS 8.5.1.

</doc>
<doc id="1488840" url="https://pl.wikipedia.org/wiki?curid=1488840" title="Karol Jaroszyński">
Karol Jaroszyński

Karol Jaroszyński, Karol Lucjan Jan Jaroszyński herbu własnego, ros. Карл Иосифович Ярошински, Charles Jaroszynski (ur. 13 grudnia 1878 w Kijowie, zm. 8 września 1929 w Warszawie) – polski przedsiębiorca, finansista i filantrop.
Życiorys.
Syn Józefa Klemensa Jaroszyńskiego herbu własnego (1826–1885), właściciela rozległych dóbr, szeregu cukrowni na Podolu i banku w Kijowie, i Karoliny Borsza-Drzewieckiej herbu Nałęcz (ok. 1837–1921). Uczęszczał do Szkoły Męskiej Towarzystwa Popierania Szkoły Średniej oraz Pierwszego Gimnazjum Klasycznego w Kijowie (do 1896); absolwent wydziału handlowego Szkoły Realnej w Moskwie ("Московское реальное училище") (1899). Finansista z polskiej rodziny szlacheckiej, zamieszkałej na Podolu w okolicach Winnicy. Właściciel dóbr Antopol, Krzyżopol, Wapniarka. Nazywany też rosyjskim Vanderbiltem. W 1909 r. powiększył swój majątek rozbijając bank w Casino de Monte-Carlo – wygrał wówczas w ruletkę w przeliczeniu 774 kg złota (1 mln rubli). W marcu 1916 jego majątek oceniano na kwotę 26,1 mln rubli, 300 mln rub. w długach wekslowych oraz 950 mln rub. w złocie i nieruchomościach, łącznie 1 mld 276 mln rubli. Ostrożne szacując, byłoby to ponad 200 mld obecnych polskich zł. Można więc przyjąć, że był jednym z najbogatszych i wpływowych ludzi w Imperium Rosyjskim i najbogatszym Polakiem na przełomie XIX i XX wieku. Był wówczas największym właścicielem cukrowni w świecie, gdyż był właścicielem lub współwłaścicielem 53 cukrowni i rafinerii cukru m.in. w Gniewaniu, Czarnominie, Kordelewce, Tomaszpolu, Stepanówce, Woronowicy, Odessie, Mariańsku, Gorodiszczach, Tule, Czerkasach, Michajłowskim Chutorze, Woroneżu, Krupcu, Malowiskach, Makarińcu, Iwnii, Perewerziewce i Suprunówce; 12 banków, m.in.:
Pozostawał także właścicielem
Dla zarządzania syndykatem Jaroszyński utworzył Radę, w której skład wchodziło 5 ministrów i 10 senatorów, m.in. były prezes Rady Ministrów Władimir Kokowcow (1853–1943) i były dyrektor departamentu policji Aleksiej Łopuchin (1864–1928). Bezpośrednia administracja majątkiem pod nazwą „Zarząd dóbr i interesów Karola Jaroszyńskiego” mieściła się w kijowskim Grand Hotelu w al. Chreszczatyk 22, zajmując dwa piętra (1917–1918).
Jaroszyński utrzymywał wiele obiektów na własne potrzeby i rodziny, np. pałaców – w Antopolu, 2 w Petersburgu, przy ul. Wielkiej Morskiej (ул. Большая Морская 52/наб. р. Мойки 97) (1916-) i na wyspie Kamiennej z 1912 (proj. Iwana А. Fomina) (1872–1936), w Kijowie przy Wale Jarosława 1 (Ярославов Вал) (1907-), domów w Odessie, Londynie przy Berkeley St. 7 (1919), willi „Mont Stuart” z 1894 we francuskim Beaulieu-sur-Mer (1910), Monte Carlo i Warszawie w Al. Ujazdowskich 13, 13 kamienic w Kijowie m.in. przy al. Chreszczatyk 12 (1882–1912) i 8 w Petersburgu.
Prowadził znaczącą działalność filantropijną. W 1917 nabył za 1 mln rubli dom senatora Połowcowa na potrzeby bursy dla polskich studentów przy Nab. Kriukowa 12 (Крюкова наб.к.) w Petersburgu (DS „Zgoda”). Wspierał utworzenie Uniwersytetu Lubelskiego. Był prezesem „Komitetu Organizacyjnego Uniwersytetu Katolickiego” i jednym z głównych (obok Franciszka Skąpskiego) fundatorów. Na jego powstanie wpłacił w latach 1918–1922 bardzo duże kwoty, a następnie wspierał go finansowo do końca życia.
Wg pogłosek kochał się w jednej z córek cara Mikołaja II Romanowa.
Według wspomnień Jałowieckiego, w 1917 r. Jaroszyński miał mieć kontakty z bolszewikami (możliwe, że dzięki domniemanej przynależności do masonerii) i mógł z wyprzedzeniem wiedzieć o planowanym przez nich przewrocie. Podczas wojny domowej w Rosji był uczestnikiem tzw. „intrygi bankowej”, której celem było finansowe wsparcie sił antybolszewickich przez . 14 grudnia 1917 r. komisja śledcza Piotrogrodzkiej Rady Delegatów Robotniczych i Żołnierskich wydała nakaz jego aresztowania. Ukrywał się przez pewien czas w mieście, w sierpniu 1918 r. wyjechał do Kijowa, a następnie do Odessy, skąd na wiosnę 1920 r. ewakuował się na pokładzie francuskiego torpedowca do Paryża, a po kilku miesiącach przeniósł się do Warszawy. Zamieszkał w pałacu Sobańskich.
Pełnił wówczas funkcje:
W tym czasie był też głównym udziałowcem (56%) Banku Towarowego SA w Warszawie (1922). Jego działalność finansowa w Polsce nie powiodła się jednak i popadł w problemy finansowe. W 1923 r. wyjechał do Rzymu, w 1926 r. powrócił do Warszawy, zamieszkując w małym mieszkaniu przy ul. Smoczej 7. Po przekazaniu kolejnej darowizny na Katolicki Uniwersytet Lubelski w 1928 r. znalazł się w bardzo złej sytuacji materialnej.
Pod koniec życia cierpiał na problemy zdrowotne po zamachu na jego życie w Operze Paryskiej, gdzie ukłuto go zatrutą igłą, prawdopodobnie z powodu działalności antybolszewickiej.
Zmarł w szpitalu św. Ducha w Warszawie na dur brzuszny i został pochowany na cmentarzu Powązkowskim w grobowcu rodzinnym przy reprezentacyjnej al. Katakumbowej (filar 44), jednak wkrótce ciało przeniesiono do grobu w odległym miejscu cmentarza (kw. 227, rz. 3, m. 23).

</doc>
<doc id="1488842" url="https://pl.wikipedia.org/wiki?curid=1488842" title="Christian Suess">
Christian Suess



</doc>
<doc id="1488847" url="https://pl.wikipedia.org/wiki?curid=1488847" title="Próbny ładunek elektryczny">
Próbny ładunek elektryczny



</doc>
<doc id="1488849" url="https://pl.wikipedia.org/wiki?curid=1488849" title="Uralska Obwodowa Rada Delegatów Robotniczych, Kozackich i Czerwonoarmijnych">
Uralska Obwodowa Rada Delegatów Robotniczych, Kozackich i Czerwonoarmijnych

Uralska Obwodowa Rada Delegatów Robotniczych, Kozackich i Czerwonoarmijnych (w skrócie "Uralczycy") – jedna z rad obwodowych ruchu bolszewickiego w czasie wojny domowej w Rosji 1917-1921.
Przewodniczącym Uralskiej Rady Delegatów był Aleksandr Biełoborodow.
Komisarzem wojskowym Uralskiej Rady Delegatów był Filipp Gołoszczokin, jednocześnie komisarz wojskowy 3 Armii z Jekaterynburga.
Komisarzem sprawiedliwości Uralskiej Rady Delegatów był zaś Jakow Jurowski, syn żydowskiego szklarza i krawcowej, wróg religii i monarchii, wreszcie późniejszy carobójca.
Uralska Rada Obwodowa pod presją nacierających do Jekaterynburga wojsk czechosłowackich (chcących wyswobodzić rodzinę carską z rąk bolszewików) wydała uchwałę zgodnie z którym car Mikołaj II Romanow wraz z rodziną miał zostać stracony.
Decyzję tę zaaprobowało wkrótce prezydium Ogólnorosyjskiego Centralnego Komitetu Wykonawczego pod kierownictwem Jakowa Swierdłowa. Ostateczny rozkaz egzekucji wydał natomiast sam Włodzimierz Lenin.

</doc>
<doc id="1488855" url="https://pl.wikipedia.org/wiki?curid=1488855" title="Aleksander Ostrzeniewski">
Aleksander Ostrzeniewski

Aleksander Ostrzeniewski (ur. ok. 1855, zm. ok. 1917) – polski inżynier kolejowy i wynalazca.
Kształcił się w Instytucie Technologicznym w Petersburgu, który ukończył w 1878. Zajmował się problematyką energetyczną i komunikacyjną, był autorem szeregu publikacji, uzyskał kilka patentów.
Interesował się lotnictwem, a jego przyszłość wiązał z ornitopterami i pionowzlotami odrzutowymi. W latach 1875-1882 opracował kilka modeli ornitoptera, prowadził też prace nad optymalną konstrukcją skrzydła wykonującego ruch okresowo-zmienny. W 1898 we lwowskim "Czasopiśmie Technicznym" opublikował artykuł pt. "Żegluga powietrzna", w którym omawiał techniczne zagadnienia konstrukcji skrzydła oraz przedstawił oryginalną metodę obliczeń konstrukcyjnych ornitoptera. Jako pierwszy polski technik obliczył wielkość sił niezbędnych do uniesienia urządzenia w powietrze, jednak ze względu na przyjmowane przy ówczesnym poziomie wiedzy, błędne założenia dotyczące źródeł powstawania siły nośnej skrzydła, uzyskane wyniki odbiegały od rzeczywistości. Opracował własne rozwiązania konstrukcji ruchomego skrzydła, oparte na układzie sprzężonych dźwigni, a tematykę tę kontynuował w pracy "Opór w powietrzu spadochronów" (1914) i niepublikowanych "Warunkach szczególnych spadania i wzbijania się pionowego ptaków", gdzie omówił kilka pomysłów na urządzenia pionowego startu i lądowania, działające w oparciu o efekt sprężania lub siły odrzutu gazów.
Pracował w rosyjskim kolejnictwie, m.in. przy budowie Wielkiej Kolei Transsyberyjskiej. W ostatniej dekadzie XIX w. opracował projekty zastosowania paliwa płynnego do opalania kotłów parowych, które próbował zastosować w parowozach i samochodach. Opublikował w "Przeglądzie Technicznym" artykuł "Ruszty dla paliwa płynnego" (1893), poświęcony tej tematyce. Pracował też nad wykorzystaniem pary przegrzanej i systemu kotłów różnicowych, a swoje pomysły omówił w artykule pt. "Układ różnicowy kołów parowych" ("Czasopismo Techniczne", 1904).
Od 1881 zajmował się projektem siłowni wykorzystującej pływy morskie jako źródło energii i należał do światowych pionierów w tej dziedzinie. W 1892 zamieścił w "Czasopiśmie Technicznym" artykuł pt. "Użycie przypływów i odpływów morskich jako siły". Opatentowanym wynalazkiem zainteresował się Jan Józef Baranowski, który w 1887 promował go w Londynie.
Zainteresowania Ostrzeniewskiego nie ograniczały się do techniki, lecz obejmowały także religię i filozofię, czemu dały wyraz jego publikacje: "Kilka zarysów matematyczno-filozoficznych" (1890), "O zamieszkalności światów" (1898) i "Uwagi na tle związku wiedzy z wiarą, czyli osnowa istotna filozofii" (1899).

</doc>
<doc id="1488859" url="https://pl.wikipedia.org/wiki?curid=1488859" title="Francuska Misja Wojskowa w Jekaterynburgu">
Francuska Misja Wojskowa w Jekaterynburgu

Francuska Misja Wojskowa w Jekaterynburgu (fr. "Mission Militare Francaise en Iekaterinbourg") – jedna z alianckich misji wojskowych na terenie Rosji w okresie wojny domowej w tym kraju 1917-1921, wspierająca siły antybolszewickie.
Komendantem misji był Joseph Lasies, były członek francuskiego Zgromadzenia Narodowego.

</doc>
<doc id="1488863" url="https://pl.wikipedia.org/wiki?curid=1488863" title="Stanisław Majerski (architekt)">
Stanisław Majerski (architekt)

Stanisław Kostka Majerski (ur. 13 listopada 1872 w Przemyślu, zm. 25 stycznia 1926 tamże) – polski architekt związany z Przemyślem.
Biografia.
Stanisław Majerski urodził się 23 listopada 1872 roku w Przemyślu. Był najstarszym synem Ferdynanda Majerskiego (zm. 07.05.1921) i Karoliny z Krokowskich Majerskiej (zm. 17.04.1920). Ojciec, artysta rzeźbiarz, był właścicielem zakładu rzeźbiarsko-stolarskiego i kamieniarskiego. W 1891 roku ukończył C.K. Gimnazjum w Przemyślu, a w 1896 roku Szkołę Politechniczną we Lwowie, później studiował architekturę na uczelniach zagranicznych.
Pracę zawodową rozpoczął we Lwowie, w 1902 roku wrócił na stałe do Przemyśla. Podjął współpracę z ojcem, a po jego śmieci odziedziczył jego warsztat. Pracował m.in. przy budowie kościoła i klasztoru karmelitanek bosych i renowacji katedry przemyskiej. Zaprojektował i wybudował wiele obiektów w mieście oraz w Galicji. Były to budynki sakralne, obiekty użyteczności publicznej i budynki mieszkalne.
Brał aktywny udział w życiu społecznym i naukowym miasta, był m.in. prezesem Towarzystwa Przyjaciół Nauk w Przemyślu. Był trzykrotnie żonaty m.in. z Marią z Teimerów (zm. 02.03.1905), jego syn Zygmunt też został architektem. Stanisław Majerski zmarł dnia 25 stycznia 1926 roku, został pochowany na cmentarzu w Przemyślu.
Projekty.
Budowle zrealizowane według projektu Stanisława Majerskiego:
Inne prace.
W 1910 roku Stanisław Majerski prowadził budowę budynku Towarzystwa Gimnastycznego „Sokół” w Brzozowie i wykonał płaskorzeźby przedstawiające podobizny królów Polski, umieszczone na fasadzie gmachu. Wraz z architektem Antonim Malinowskim nadzorował budowę Domu Robotniczego na Zasaniu.

</doc>
<doc id="1488865" url="https://pl.wikipedia.org/wiki?curid=1488865" title="Kościół Najświętszej Marii Panny Królowej Pokoju w Rzymie (Parioli)">
Kościół Najświętszej Marii Panny Królowej Pokoju w Rzymie (Parioli)

Kościół Najśw. Marii Panny Królowej Pokoju – świątynia prałacka prałatury personalnej Opus Dei w Rzymie, jest więc kościołem katedralnym.
Nazwa wł. to "Chiesa di Santa Maria della Pace ai Parioli" (znana zabytkowa świątynia pod tym samym wezwaniem znajduje się w dzielnicy Ponte, w pobliżu Piazza Navona). Kościół prałacki mieści się w Parioli, części dzielnicy Pinciano, przy viale Buozzi. Znajduje się w dolnej kondygnacji Villa Tevere, głównej siedziby Opus Dei i na zewnątrz niczym się nie wyróżnia, jest jednak dostępny przez cały dzień.
Na architektoniczny kształt świątyni, wzniesionej jako kaplica domowa, oraz na teologiczne treści i artystyczny wyraz wystroju, decydujący wpływ wywarł św. Josemaría Escrivá de Balaguer, założyciel Opus Dei, który pierwszą mszę odprawił tu 31 grudnia 1959 r. Jednonawowe wnętrze, zakończone podwyższonym prezbiterium z apsydą, bezpośrednio nawiązuje do rzymskiej sztuki sakralnej, od starochrześcijańskiej, przez średniowiecze, po renesans i barok. Ściany zdobią dostawione kolumny, pilastry i marmurowe inkrustacje. Sklepienie apsydy wypełnia mozaika, na osi ustawiono marmurową katedrę biskupią, nad którą został umieszczony wizerunek "Królowej Pokoju", przywieziony przez założyciela z Hiszpanii (malował Manuel Caballero). Nad wysuniętym przed apsydę ołtarzem, stanowiącym centrum świątyni, wznosi się konfesja. Pod ołtarzem w oszklonym relikwiarzu złożono po beatyfikacji w 1982 r. ciało św. Josemarii Escrivá (1902-1975). Nawa kryta jest ozdobnym stropem, po bokach wznoszą się wąskie galerie. Stacje Drogi Krzyżowej wykonano z ceramicznych płytek. Zabytkowym elementem, związanym z osobą św. Josemarii, jest chrzcielnica przy której został ochrzczony w Barbastro, dar tamtejszej diecezji.
W krypcie poniżej – połączonej schodami z kościołem – zgodnie z duchowością świętego, podkreślającego rolę eucharystii i sakramentu pokuty w życiu wiernych, urządzono kaplicę Najśw. Sakramentu i ustawiono konfesjonały. Tu spoczywa bezpośredni następca założyciela, bp Álvaro del Portillo (1914-1994), starsza siostra św. Josemarii, Carmen Escrivá (1898-1957), oraz pierwsza numeraria pomocnicza Dora del Hoyo, a pierwotnie był pochowany również i sam święty.

</doc>
<doc id="1488866" url="https://pl.wikipedia.org/wiki?curid=1488866" title="Elbląskie Wiadomości Diecezjalne">
Elbląskie Wiadomości Diecezjalne

Elbląskie Wiadomości Diecezjalne (EWD, od 1992) - półrocznik (w pewnym okresie dwumiesięcznik), którego wydawcą jest Kuria diecezjalna w Elblągu, zawierający dokumenty Stolicy Apostolskiej dotyczące Kościoła katolickiego i Diecezji Elbląskiej (listy, orędzia i przemówienia papieskie, dekrety Stolicy Apostolskiej, korespondencję między Stolicą Apostolską a Diecezją Elbląska), dokumenty Episkopatu Polski (listy pasterskie, instrukcje, homilie, itp.) i dokumenty Biskupa Elbląskiego (listy pasterskie, komunikaty, dekrety, telegramy, inne korespondencje między Biskupem Elbląskim a Nuncjuszem Apostolskim, Konferencją Episkopatu Polski, Stolicą Apostolską i wiernymi świeckim Diecezji Elbląskiej). Ponadto zawiera informacje związane z działalnością Kurii diecezjalnej (konferencje, spotkania, rekolekcje dla kapłanów; organizacja katechezy w diecezji, funkcjonowanie Caritas Diecezji, itp.).

</doc>
<doc id="1488869" url="https://pl.wikipedia.org/wiki?curid=1488869" title="Piotrogrodzki Bank Międzynarodowy">
Piotrogrodzki Bank Międzynarodowy

Piotrogrodzki Bank Międzynarodowy – jeden banków rosyjskich okresu wojny domowej w Rosji 1917-1921.
W 1918 jego właścicielem był Karol Jaroszyński - proaliancki finansista pochodzenia ukraińskiego, główna postać i rzecznik tzw. „intrygi bankowej” w Rosji. Celem tej intrygi było finansowe wsparcie przez aliantów sił antybolszewickich w Rosji.

</doc>
<doc id="1488872" url="https://pl.wikipedia.org/wiki?curid=1488872" title="Jim Martin">
Jim Martin

Zobacz też:

</doc>
<doc id="1488873" url="https://pl.wikipedia.org/wiki?curid=1488873" title="Stanisław Śliwiński (minister)">
Stanisław Śliwiński (minister)

Stanisław Śliwiński (ur. 30 sierpnia 1869 w Kotlarce, zm. 11 stycznia 1929 w Warszawie) – polski inżynier rolnik, działacz gospodarczy i społeczny, polityk, minister.
Życiorys.
Ukończył Instytut Gospodarstwa Wiejskiego i Leśnictwa w Puławach. Przez wiele lat związany był z Nałęczowem, gdzie utworzył kółko rolnicze. Był współzałożycielem Stowarzyszenia Kredytowego Wiejskiego oraz Szkoły Rysunku i Rzeźby dla dzieci chłopskich. W 1907 założył w Nałęczowie Towarzystwo Rolnicze, którego został prezesem i został przewodniczącym sekcji hodowli trzody chlewnej i sekcji mleczarstwa. Z racji pełnionych funkcji w Towarzystwie Rolniczym, wszedł do władz Towarzystwa Rolniczego Lubelskiego i do Rady Głównej Centralnego Towarzystwa Rolniczego.
W 1907 został posłem do rosyjskiej Drugiej Dumy. W 1918 członek prezydium Głównego Komitetu Ratunkowego w Lublinie.
W okresie od 5 listopada 1919 do 9 grudnia 1919 był kierownikiem resortu aprowizacji w rządzie Ignacego Jana Paderewskiego, a następnie – do 12 stycznia 1921 – był ministrem tegoż resortu w rządach: Leopolda Skulskiego, Władysława Grabskiego i Wincentego Witosa. Członek Zarządu Straży Kresowej w 1920 roku. 
Po opuszczeniu rządu, został wiceprezesem Rady Nadzorczej Banku Handlowego i do 1923 był również prezesem Rady Zarządzającej Spółki Akcyjnej Handlowo-Rolniczej "Kooprolna". 25 listopada 1925 został członkiem prezydium Komitetu Związku Polskich Organizacji Rolniczych. Przez kilka lat kierował również Polskim Białym Krzyżem.
Ze względu na zły stan zdrowia w 1927 Stanisław Śliwiński wycofał się z życia publicznego. Jest pochowany na cmentarzu w Nałęczowie (sektor C1, rząd 1, grób 2).
Stanisław Śliwiński był żonaty z Michaliną z Berezowskich, z którą miał syna Zygmunta.

</doc>
<doc id="1488875" url="https://pl.wikipedia.org/wiki?curid=1488875" title="Koptiaki">
Koptiaki

Koptiaki – wioska i las w pobliżu Jekaterynburga, gdzie znaleziono domniemane szczątki ostatnich Romanowów.

</doc>
<doc id="1488876" url="https://pl.wikipedia.org/wiki?curid=1488876" title="2N3055">
2N3055

Tranzystor 2N3055 – krzemowy tranzystor mocy z typem przewodnictwa npn.
Oryginalny tranzystor 2N3055 był wytwarzany opracowaną w firmie RCA w latach 1959–60 technologią „hometaxial base”. Charakteryzuje się on dużą odpornością na zjawisko wtórnego przebicia, co powoduje, że posiada szeroki bezpieczny obszar pracy, umożliwiający wydzielenie maksymalnej mocy nawet przy pełnych dopuszczalnych napięciach kolektora. Dzieje się to kosztem stosunkowo niewielkiej częstotliwości granicznej i umiarkowanego współczynnika wzmocnienia prądowego.
2N3055 był stosowany tam, gdzie nie była wymagana duża częstotliwość pracy, na przykład w zasilaczach, przetwornicach i wzmacniaczach mocy małej częstotliwości. W latach 70. i 80. XX w. stosowano go również w Polsce, na przykład we wzmacniaczach mocy odbiorników radiowych Meluzyna, Kleopatra i wzmacniaczach firmy Fonica.
Ważniejsze parametry tranzystora 2N3055:
Typami tranzystorów komplementarnych (typu przewodnictwa pnp) do 2N3055 są MJ2955 oraz BDX18.
Tranzystor 2N3055 był popularny i produkowany przez większe fabryki tranzystorów. W krajach RWPG był wytwarzany przez węgierski Tungsram (pod oryginalną nazwą), w Polsce przez CEMI (jako BDP620) i czechosłowacką Teslę (jako KD3055). Był też produkowany w Rumunii w zakładach IPRS Baneasa.

</doc>
<doc id="1488883" url="https://pl.wikipedia.org/wiki?curid=1488883" title="Corcovado">
Corcovado

Corcovado (z port. "garbus") – granitowa góra o wysokości 710 m w południowo-zachodniej części Rio de Janeiro w Brazylii. Na jej szczycie znajduje się 38-metrowy pomnik Chrystusa Odkupiciela, który został wybrany jednym z nowych siedmiu cudów świata.
Górę nazywano początkowo "Pico de Tentação" (Góra Kuszenia).
Dostęp.
Na górę Corcovado prowadzi kilka ścieżek i dróg przeznaczonych dla pieszych. W 2003 r. zainstalowano windę oraz schody ruchome prowadzące na szczyt góry, by ułatwić dostęp turystom, zwłaszcza tym zwiedzającym pomnik Chrystusa Odkupiciela.
Atrakcje turystyczne.
Największą atrakcją turystyczną góry Corcovado jest postawiony na jej szczycie pomnik Chrystusa Odkupiciela, który przyciąga rocznie 300 000 odwiedzających. U stóp posągu rozciąga się panoramiczny widok na Rio de Janeiro, w tym na zatokę "Lagoa Rodrigo de Freitas", plaże Copacabana i Ipanema oraz na rozległe dzielnice nędzy w mieście, tzw. favelas.

</doc>
<doc id="1488884" url="https://pl.wikipedia.org/wiki?curid=1488884" title="Frederick Cuthbert Poole">
Frederick Cuthbert Poole

Frederick Cuthbert Poole CB, CMG, DSO (ur. 1869, zm. 1936) – brytyjski generał major. Służbę w British Army rozpoczął w 1889 jako artylerzysta Royal Artillery; brał udział m.in. w II wojnie burskiej (1899–1902) i I wojnie światowej. Dowódca (w latach 1918–1919) brytyjskiego kontyngentu wojskowego w północnej Rosji w czasie wojny domowej w tym kraju (1917–1921). W 1920 przeszedł w stan spoczynku.

</doc>
<doc id="1488885" url="https://pl.wikipedia.org/wiki?curid=1488885" title="Jim Martin (polityk)">
Jim Martin (polityk)

James Francis „Jim” Martin (ur. 22 sierpnia 1945 w Atlancie) – amerykański polityk, członek Partii Demokratycznej. W latach 1983–2001 był posłem do parlamentu stanu Georgia. W 2006 kandydował w wyborach na wicegubernatora stanu Georgia, ale przegrał. W 2008 kandydował w wyborach do Senatu USA, które odbyły się 4 listopada 2008. Jego przeciwnikiem z Partii Republikańskiej był urzędujący senator Saxby Chambliss. Jim Martin przegrał, zdobywając 46,8% głosów.

</doc>
<doc id="1488887" url="https://pl.wikipedia.org/wiki?curid=1488887" title="Okręty podwodne typu Améthyste">
Okręty podwodne typu Améthyste



</doc>
<doc id="1488889" url="https://pl.wikipedia.org/wiki?curid=1488889" title="Rosyjski Bank Handlu Zagranicznego">
Rosyjski Bank Handlu Zagranicznego

Rosyjski Bank Handlu Zagranicznego () – jeden z największych ówcześnie banków rosyjskich (1871-1917), drugi przed końcem działalności.
Historia.
Założony m.in. przez Deutsche Bank, domy bankowe E.M. Meyer &amp; Co., Wieneken &amp; Co., I.E. Ginzburg, Leon Rosenthal, Thomson Bonar and Co., dom handlowy Bracia Eliseev (Братья Елисеевы), dom handlowy Vogau &amp; Co., a także domy handlowe w Odessie, Rydze, Warszawie, Taganrogu i Archangielsku. Bank dysponował przedstawicielstwami zagranicznymi – w Londynie, Paryżu, Genui i Konstantynopolu, od 1893 również krajowymi, łącznie 111 placówkami.
Bank współfinansował m.in. zakłady Sormowo, Dwigatel, Towarzystwo Elektrycznego Oświetlenia 1886 roku (Общество электрического освещения 1886), Kijowski Zakład Budowy Maszyn (Киевский машиностроительный завод) i Elektrosiła, przemysł cukrowniczy oraz handel.
W latach 1914–1917 szefem banku był były dyrektor biura kredytowego Ministerstwa Finansów L.F. Dawidow, przewodniczącym rady banku b. minister handlu i przemysłu W.I. Timiriazew. W 1917 w skład Rady weszli b. premier Władimir Kokowcow i b. minister spraw zagranicznych N.N. Pokrowski.
W 1917 posiadaczem pakietu kontrolnego akcji był Karol Jaroszyński – proaliancki finansista, główna postać i rzecznik tzw. „intrygi bankowej” w Rosji. Jej celem było finansowe wsparcie przez aliantów sił antybolszewickich w Rosji.
Siedziba.
Siedziba mieściła się w Petersburgu w wybudowanym w latach 1887–1888 budynku (proj. W.A. Szreter) przy ul. B. Morskiej 32 (Большая Морская ул.).

</doc>
<doc id="1488890" url="https://pl.wikipedia.org/wiki?curid=1488890" title="Okręty podwodne typu Amethyste">
Okręty podwodne typu Amethyste



</doc>
<doc id="1488892" url="https://pl.wikipedia.org/wiki?curid=1488892" title="Konserwatorium Towarzystwa Muzycznego">
Konserwatorium Towarzystwa Muzycznego



</doc>
<doc id="1488893" url="https://pl.wikipedia.org/wiki?curid=1488893" title="3 Armia (RFSRR)">
3 Armia (RFSRR)

3 Armia () – związek operacyjny Armii Czerwonej okresu wojny domowej w Rosji i wojny polsko-bolszewickiej.
Formowanie i walki.
Sformowana w czerwcu 1918 z wojsk Frontu Wschodniego w rejonie Permu i Jekaterynburga. Pierwszym dowódcą 3 Armii był łotewski rewolucjonista Reingold Berzin. Komisarzem wojskowym 3 Armii był Filipp Gołoszczokin, jednocześnie komisarz wojskowy Uralskiej Obwodowej Rady Delegatów Robotniczych, Kozackich i Czerwonoarmijnych. Jednym z członków Rady Rewolucyjnej 3 Armii był Walentin Trifonow. Armia walczyła na Uralu.
27 czerwca 1918 tuż po północy (zaledwie 2 dni po powstaniu które zniweczyło próbę przeniesienia rodziny carskiej do Murmańska) dokonał on inspekcji domu Ipatjewa. Wkrótce wysłał telegram do Moskwy, zapewniając w nim Wszechrosyjski Centralny Komitet Wykonawczy (WCIK), że wszyscy członkowie rodziny carskiej żyją i mają się dobrze.
W listopadzie i grudniu 1918 r. 3 Armia poniosła ogromne straty podczas odwrotu znad Czusowej, z Kunguru i Permu, przy trzydziestostopniowym mrozie i brakach w zaopatrzeniu, umundurowaniu i uzbrojeniu. Armia musiała być odtwarzana praktycznie od nowa.
W styczniu 1920 zostasa przeformowana w 1 Rewolucyjną Armię Robotniczą. Odtworzona w czerwcu 1920, pod dowództwem W. Łazarewicza wchodziła w skład Frontu Zachodniego Tuchaczewskiego. Podczas ofensywy lipcowej 1920 3 Armia otrzymała rozkaz zajęcia 5 lipca Dokszyc, zaś 6 lipca odcięcia przeciwnika od linii odwrotu drogą żelazną w rejonie stacji Parafianowo. 9 lipca 1920 3 Armia otrzymała rozkaz skoncentrowania się do 11 lipca w rejonie Chołchło – Pierszaje – Raków. Poniosła duże straty w walkach nad Wkrą, pod Modlinem i na przedmościu warszawskim. Na skutek błędów polskiego dowództwa po bitwie nad Wisłą Armii udało się wycofać większość sił na wschód. W bitwie nad Niemnem poniosła olbrzymie straty. Podczas odwrotu spod Lidy większość jej sił dostało się do niewoli lub uległo rozproszeniu. W grudniu 1920 została rozformowana.

</doc>
<doc id="1488895" url="https://pl.wikipedia.org/wiki?curid=1488895" title="U-34 (1936)">
U-34 (1936)

U-34 – niemiecki okręt podwodny (U-Boot) typu "VII A" z okresu II wojny światowej. Okręt wszedł do służby w 1936 roku.
W czasie hiszpańskiej wojny domowej brał udział w tajnej operacji "Ursula", podczas której 12 grudnia 1936 roku w pobliżu Malagi zatopił hiszpański okręt podwodny C-3.
W czasie II wojny światowej odbył 7 patroli bojowych. Spędził w morzu 190 dni. Zatopił 19 statków o łącznym pojemności 99 311 BRT, 3 okręty (2365 t), w tym niszczyciel HMS "Whirlwind" (1100 t) i okręt podwodny HMS "Spearfish" (670 t); zdobył również dwa pryzy (4957 BRT).
Później wykorzystywany jako jednostka szkolna. U-34 zatonął 5 sierpnia 1943 roku w porcie w Kłajpedzie po kolizji z okrętem bazą okrętów podwodnych "Lech" (zginęło 4 członków załogi). Podniesiony, zatonął w lutym 1944 na północ od Warnemünde podczas holowania.

</doc>
<doc id="1488902" url="https://pl.wikipedia.org/wiki?curid=1488902" title="Bazyli Hrynyk">
Bazyli Hrynyk

Bazyli Hrynyk (ukr. Василь Гриник, "Wasyl Hrynyk", ur. 27 grudnia 1896 w Koszelowie, zm. 31 maja 1977 w Przemyślu) – duchowny greckokatolicki, od 1967 r. do swej śmierci generalny wikariusz prymasa Polski ds. grekokatolików.
Życiorys.
Urodził się w chłopskiej rodzinie w Koszelowie (obecnie rejon żółkiewski na Ukrainie, wówczas zabór austriacki). Ukończył gimnazjum we Lwowie (1915 r.) i został wcielony do armii Austro-Węgier, a pod koniec I wojny światowej – przydzielony do Armii Halickiej.
W 1918 wstąpił do Greckokatolickiego Seminarium Duchownego w Przemyślu. Święcenia kapłańskie otrzymał w 1921 r. z rąk bp. Jozafata Kocyłowskiego.
Po święceniach pełnił szereg funkcji w kurii greckokatolickiej w Przemyślu i miejscowym seminarium. Bliski współpracownik przemyskiego ordynariusza bp. Kocyłowskiego. Członek kapituły greckokatolickiej diecezji przemyskiej i proboszcz parafii katedralnej w Przemyślu. 
Aresztowany w 1945 r. razem z bp. Kocyłowskim i więziony w Rzeszowie. Przekazany sowieckim organom bezpieczeństwa, lecz po kilku dniach zwolniony. Uniknął powtórnego aresztowania w 1946 r. Po akcji „Wisła” łaciński duszpasterz w Wiercinach i Cyganku (1956-1968), na terenie ówczesnego województwa gdańskiego oraz Gdańsku (1957-1968), Marzęcinie (1957-1968), Bobolicach (1958-1963) i Szczecinku (1959-1963). Odprawiał nieformalne nabożeństwa w obrządku wschodnim w Cyganku i innych miejscowościach na Pomorzu. Starał się też informować Watykan o sytuacji grekokatolików w powojennej Polsce. Aresztowany powtórnie w 1954 r. i skazany na 6 lat więzienia. Wolność odzyskał w 1956 r. Od połowy lat pięćdziesiątych główny inicjator odrodzenia duszpasterstwa obrządku wschodniego w PRL. Od 1967 r. do swej śmierci generalny wikariusz prymasa Polski ds. grekokatolików i czołowa postać Ukraińskiej Cerkwi greckokatolickiej. Od 1968 r. mieszkał w Przemyślu, tam też zmarł i został pochowany.
Jego imieniem nazwano ulice w Białym Borze i Pasłęku.

</doc>
<doc id="1488920" url="https://pl.wikipedia.org/wiki?curid=1488920" title="Heinrich Wilhelm Dove">
Heinrich Wilhelm Dove

Heinrich Wilhelm Dove (ur. 6 października 1803 w Legnicy, , zm. 4 kwietnia 1879 w Berlinie) – niemiecki fizyk i meteorolog. Laureat Medalu Copleya.
Życiorys.
Dove studiował historię, filozofię i nauki przyrodnicze na Uniwersytecie Wrocławskim w latach 1821–1824. Od 1824 roku kontynuował studia na uniwersytecie w Berlinie, ukończone w 1826 roku. W 1828 roku został profesorem na uniwersytecie w Królewcu. Od następnego roku był związany z uniwersytetem w Berlinie.
W 1845 roku został profesorem zwyczajnym na Uniwersytecie Humboldta w Berlinie, gdzie został wybrany rektorem (1858–1859 i ponownie 1871–1872). W 1849 roku został dyrektorem Instytutu Meteorologicznego (Königlich Preußische Meteorologische Institut).
Był uważany przez niektórych za pioniera w dziedzinie meteorologii i miał istotny wpływ na rozwój tej dziedziny nauki.
W 1828 Dove zauważył, że tropikalne cyklony obracają się w kierunku przeciwnym do ruchu wskazówek zegara na półkuli południowej, a północnej – przeciwnie. Studiował również dystrybucję ciepła na powierzchni Ziemi, wpływ zmian klimatycznych na wzrost roślin i in. 
Jest autorem m.in. książki pt. "The law of storms", wydanej po raz pierwszy w 1862 roku, wielokrotnie wznawianej (wersja niemieckojęyczna pt. "Das Gesetz der Stürme", 1866) oraz m.in.:

</doc>
<doc id="1488927" url="https://pl.wikipedia.org/wiki?curid=1488927" title="Masakry w Machecoul">
Masakry w Machecoul

Masakry w Machecoul – mordy na bogatych mieszczanach, kupcach i republikanach z miasta Machecoul (departament Loire-Inférieure, obecnie Loire-Atlantique) dokonane przez rojalistycznych powstańców wandejskich w marcu i kwietniu 1793. 
Chronologia wydarzeń.
Pierwsza masakra.
Niedziela 10 marca 1793 była ustalonym wcześniej terminem zbiórki dla rojalistów, którzy zaczęli kierować się do wyznaczonych punktów. Kilka oddziałów, złożonych głównie z chłopów, zaczęło formować się również w okolicach Machecoul. Na dowódców grup tworzących się w regionie wyznaczono byłego kapitana kawalerii de Couëtusa, trzech braci de Robrie, lekarza Dargenta oraz Josepha de Flamenga. Zdecydowali oni o podjęciu marszu na Machecoul, które zostało zajęte dzień później po zażartej walce z miejscowym oddziałem Gwardii Narodowej dowodzonym przez porucznika Simonisa. Tłum napastników, do których dołączyli mieszkańcy ubogiego przedmieścia Sainte-Croix, ruszył w kierunku dzielnicy zamieszkanej przez zamożnych kupców. Wandejczycy ustanowili również nową władzę w mieście, nazwaną Komitetem Królewskim, na czele której stanął René Souchu, były poborca podatkowy. Souchu przejął faktyczną kontrolę nad poczynaniami powstańców, odsuwając od realnego kierownictwa wybranych wcześniej przywódców. Jeszcze tego samego dnia, za przyzwoleniem Komitetu czy wręcz jego zachętą, chłopi i miejska biedota zabili od kilkudziesięciu do kilkuset republikanów, jak również bogatszych obywateli miasta oraz konstytucyjnego księdza nazwiskiem Letort. Machecoul stało się ważnym ośrodkiem powstańczym. 
Druga masakra.
Do drugiej rzezi republikanów w Machecoul doszło po egzekucjach powstańców wandejskich w Pornic, jakie nastąpiły po zwycięskiej dla republikanów potyczce z oddziałem rojalistów. Wśród 250 straconych było wielu byłych mieszkańców Machecoul i okolic, w tym uczestników pierwszej masakry, którzy opuścili miasto, by nadal brać aktywny udział w walce. Nadal stojący na czele Komitetu Souchu zdecydował o zatrzymaniu w odwecie dalszych kilkuset podejrzanych o sympatie republikańskie. Choć nie wszyscy powstańcy domagali się ich uśmiercenia (niektórzy żądali jedynie uwięzienia republikanów jako zakładników), ci z nich, którym nie udało się w ogólnym zamieszaniu uciec z Machecoul, zostali 5 kwietnia zaprowadzeni na dziedziniec miejscowego zamku, skuci łańcuchami, a następnie zastrzeleni lub zabici pikami. W odróżnieniu od pierwszej masakry, kiedy obok ideologicznego motywu mordu pojawiał się również motyw czysto finansowy (mordowanie osób bogatych lub tych, u których uczestnicy masakry byli zadłużeni), w kwietniowej masakrze ginęli wyłącznie podejrzani o poparcie dla rewolucji. Dopiero w miesiąc później oddział republikański pod dowództwem Beyssera przejął na nowo kontrolę nad miastem. Z członków Komitetu udało się znaleźć jedynie Souchu, który, zadenuncjowany, został skazany na śmierć i ścięty toporem. 
Liczba ofiar.
Nie udało się ustalić dokładnej liczby wszystkich zabitych w Machecoul. Urzędnik z pobliskiego Montaigu, Goupilleau, podawał liczbę 575 ofiar, której jednak nie uzasadniał żadnymi źródłami.
Wg francuskiego historyka Reynalda Sechera "Dziś przyjmuje się, że rojaliści zabili tam ok. 40–50 osób. Była to odpowiedź na masowe zabójstwo, które republikanie dwa dni wcześniej urządzili w miejscowości Pornic. Mord w Machecoul był absolutnym wyjątkiem, jeżeli chodzi o działania powstańców, u republikanów takie masakry były normą"

</doc>
<doc id="1488930" url="https://pl.wikipedia.org/wiki?curid=1488930" title="Bed &amp; Breakfast">
Bed &amp; Breakfast

Bed &amp; Breakfast - niemiecki boysband z Hamburga. Zespół powstał w 1995 roku, był jednym z pierwszych boysbandów w Niemczech i odnosił wtedy największe sukcesy.

</doc>
<doc id="1488933" url="https://pl.wikipedia.org/wiki?curid=1488933" title="SM U-27 (1913)">
SM U-27 (1913)

SM U-27 – niemiecki okręt podwodny, jednostka wiodąca typu "U-27" z czasów I wojny światowej, który zatopił 10 statków o łącznej pojemności 31 120 ton i dwa okręty o łącznej wyporności 6 325 ton, w tym brytyjski okręt podwodny HMS E3.
U-27 został zwodowany 14 lipca 1913 roku w stoczni Kaiserliche Werft w Gdańsku, a 8 maja 1914 roku został formalnie przyjęty do służby w Kaiserliche Marine. Dowództwo okrętu otrzymał "kapitänleutnant" Bernd Wegener. Okręt wyróżnił się na tle działań podwodnych lat 1914-1918 pierwszym w historii zatopieniem okrętu podwodnego przez inną jednostkę tej samej klasy, a także zatopieniem jego samego przez brytyjski okręt pułapkę "Baralong", z pogwałceniem przez jednostkę brytyjską prawa wojny i praw państw neutralnych.
Budowa i konstrukcja.
Budowa U-27 - okrętu prototypowego swojego typu - została rozpoczęta 19 lutego 1912 roku w stoczni Kaiserliche Werft w Gdańsku. W konstrukcji tej - opartej na wcześniejszych typach - kierowane przez Gustave Berlinga Unterseebootkonstruktionsbüro, położyło nacisk krótki na czas zanurzenia, który został ograniczony do zaledwie 80 sekund. Kadłub okrętu o długości 64,7 metra i szerokości 6,32 metra, wypierał 675 ton wody na powierzchni oraz 867 ton w zanurzeniu, przy czym okręt zdolny był do bezpiecznego zanurzenia na głębokość 50 metrów. Energię i napęd okrętu zapewniały dwa silniki diesla MAN o łącznej mocy 2000 KM na powierzchni oraz dwa silniki elektryczne o łącznej mocy 1200 KM w zanurzeniu, które pozwalały na osiągnięcie przez U-27 prędkości 16,75 węzła na powierzchni i 9,75 węzła w położeniu podwodnym. U-27 został zwodowany 14 lipca 1913 roku, a 8 maja 1914 roku został oficjalnie włączony do służby w składzie Kaiserliche Marine.
Okręt miał typowe dla okrętów niemieckich tego czasu uzbrojenie w jedynie 6 torped kalibru 500 milimetrów, w dwóch wyrzutniach na dziobie i dwóch na rufie, wyposażony był także w jedno pokładowe działo kalibru 88 mm. Załoga okrętu składała się z 35 oficerów i marynarzy.
HMS E3.
Brytyjski okręt podwodny HMS E3 typu "E", pod dowództwem Lcmd George'a Cholmleya, opuścił Harwich 16 października w towarzystwie HMS E8. Obydwa okręty miały wyznaczone indywidualne rejony patroli w pobliżu wyspy Borkum, w celu przechwytywania okrętów wypływających z Ems. 18 października 1914 o godzinie 11:25, patrolujący już samotnie E3 został wykryty przez zmierzający do bazy w Emden U-27. Niemiecka jednostka pod dowództwem Bernda Wegenera, pozostawała w zanurzeniu, przepływając w kierunku południowym przez sektor patrolu E3. Początkowo Wegener wziął wykryty obiekt za boję, szybko jednak wykluczył taką możliwość, z uwagi na fakt że obiekt poruszał się, w tym zaś rejonie nie powinno być żadnej boi. Po zmianie kursu na 255° celem identyfikacji, obiekt został rozpoznany jako okręt podwodny. Kapitan Wegener podjął decyzję o ataku podwodnym na brytyjski okręt, wymagało to jednak zmiany pozycji okrętu względem celu. U-27 z maksymalną prędkością podwodną zbliżał się do brytyjskiej jednostki, robiąc jednak przerwy co 400-500 metrów, w zamiarze podjęcia peryskopowej obserwacji celu i utrzymania namiaru. Wymagało to chwilowej redukcji prędkości, przy użyciu jedynie jednego silnika pracującego na wolnych obrotach.
Po ustawieniu okrętu dziobem w kierunku celu, w odległości ok. 600 metrów, U-27 wystrzelił w kierunku E3. Po około 12 sekundach na pokładzie niemieckiego okrętu usłyszano dużą eksplozję, a obserwacja powierzchni wykazała dużą liczbę szczątków okrętu, rozerwanego na w połowie na dwie części, które szybko zatonęły wraz z załogą. Pierwotnie wprawdzie ocalało z eksplozji 4 ludzi, którzy w momencie ataku znajdowali się na mostku brytyjskiego okrętu, jednak Wegener nie chcąc ryzykować kontrataku ewentualnych innych pozostających w pobliżu brytyjskich jednostek, pozostał w zanurzeniu przez pół godziny, po wynurzeniu zaś nie odnaleziono jakichkolwiek rozbitków.
Akcja U-27 zapisała się w historii wojen morskich jako pierwsze w dziejach skuteczne zatopienie okrętu podwodnego przez inny okręt podwodny.
Zatopienie przez HMS "Baralong".
Bernd Wegener aż do dnia zatopienia jego własnej jednostki 19 sierpnia 1915 roku, konsekwentnie stosował się do wymogów prawa, nakazujących udzielić załogom zatapianych statków czasu na opuszczenie jednostek. Tego dnia na Morzu Północnym w okolicach Western Approaches U-27 wykrył parowiec SS "Nicosian" i zmusił go do zatrzymania się, za pomocą strzałów przed jego dziób. U-27 umożliwił załodze parowca zajęcie miejsc w łodziach ratunkowych i przygotowywał się do zatopienia statku, gdy obserwatorzy na kiosku okrętu, dostrzegli nadpływający drugi parowiec, z wywieszoną amerykańską flagą oraz ze standardowymi znakami neutralności wymalowanymi na jego burtach. Na burcie wyraźnie widoczna też była nazwa statku „Ulisses S. Grant – USA”. Parowiec podniósł też standardowe flagi oznaczające, że zamierza udzielić podnieść załogę zatapianego pierwszego z parowców. Dowódca U-27 zezwolił amerykańskiemu statkowi podpłynąć nie niepokojąc go. „Ulisses S. Grant” był jednak w rzeczywistości brytyjskim statkiem-pułapką HMS "Baralong", pod dowództwem komandora porucznika Godfreya Herberta, wyposażonym w ukryte pod plandekami trzy stare dwunastofuntowe (76 mm) działa. Dopiero w momencie przystąpienia do ataku i odkrycia uzbrojenia, "Baralong" podniósł brytyjską banderę wojenną. Gdy "Baralong" otworzył z niewielkiej odległości ogień do okrętu podwodnego, niemiecki okręt nie miał szans w bezpośredniej walce artyleryjskiej na powierzchni. Zdołał wystrzelić jedynie jeden pocisk w ogólnym kierunku brytyjskiej jednostki, natomiast "Baralong" wystrzelił 34 razy, co natychmiast zatopiło U-Boota. Z niemieckiego okrętu ocalało jedynie 12 ludzi, którzy znaleźli się w wodzie – w tym dowódca Bernd Wegener. Gdy jednak Niemcy płynęli wpław do wciąż unoszącego się na wodzie pierwszego z parowców, a czterech zdołało nawet dopłynąć do wciąż rozwieszonych u burty drabinek linowych, dowodzący brytyjską jednostką kmd Herbert rozkazał swojemu kontyngentowi 12 marines otworzyć ogień do niemieckich rozbitków.
W oficjalnym raporcie Herbert napisał, iż powodem wydania rozkazu otwarcia ognia do rozbitków była obawa, że Niemcy zamierzali przejąć opuszczony już parowiec wraz z jego wartościowym ładunkiem. Kilku rozbitków zostało w ten sposób zastrzelonych w wodzie, jednak czterech do sześciu rozbitków zdołało dostać się na pokład statku. Herbert rozkazał swojej załodze podpłynąć "Baralongiem" tak blisko parowca, że marines byli w stanie przeskoczyć bezpośrednio na pokład statku, po czym prowadzili na nim poszukiwania Niemców, kolejno zabijając każdego znalezionego. Znajdujący się na łodziach ratunkowych Amerykanie, którzy wsiedli na nie ratując się z zatrzymanego przez Niemców parowca, aktualnie będący w niewielkiej odległości od statku brytyjskiego, zeznawali później, iż słyszeli bezpośrednie instrukcje brytyjskiego dowódcy do swojej załogi, nakazujące zastrzelenie każdego Niemca.
Według jednej z wersji następnych wydarzeń, jednym z niemieckich rozbitków, którym udało się dostać na pokład parowca, był sam dowódca niemieckiego okrętu podwodnego, Wegener, który początkowo ukrywał się na statku, a następnie podjął próbę poddania się. Brytyjscy marines wciąż nie przerwali jednak ognia, toteż niemiecki dowódca usiłując uratować życie wyskoczył ze statku do wody, zmarł jednak dwukrotnie trafiony w wodzie przez strzelających do niego z pokładu żołnierzy brytyjskich. Czterech niemieckich żołnierzy ukryło się w maszynowni parowca, odnalezieni przez marines, według większości relacji zostali tam jednak zastrzeleni, mimo próby poddania się. Według relacji dowódcy Baralonga, niemieccy marynarze zostali zastrzeleni podczas próby przejęcia kontroli nad parowcem, gdy odmówili żądaniu poddania się.
Wielka Brytania usiłowała początkowo ukryć wydarzenie. Cywilni członkowie załogi "Baralonga" zostali zmuszeni do zaprzysiężenia tajemnicy, jednak ta próba zatajenia zdarzenia nie powiodła się, gdyż amerykańscy świadkowie z zatrzymanego przez Niemców parowca nie podlegali British Official Secrets Act i niektórzy z nich ujawnili zdarzenie prasie. Niemcy uznały zdarzenie za zbrodnię wojenną, żądając osądzenia za ten akt, co spotkało się z brytyjską odmową, gdyż – jak podnosili Brytyjczycy, Herbert działał z zamiarem uniemożliwienia zatopienia "Nicosiana". Stany Zjednoczone wystosowały oficjalny protest przeciwko bezprawnemu użyciu amerykańskiej bandery i amerykańskich oznaczeń w celu zatopienia niemieckiego okrętu, Wielka Brytania uznała jednak, że akcja "Baralonga" była zgodna z długą tradycją używania fałszywych barw jako "ruse de guerre", także więc amerykański protest spełzł na niczym. Trzy następne lata pełnej okrucieństw wojny spowodowały jednak, że incydent "Baralonga" poszedł w zapomnienie, zaś Godfrey Herbert otrzymał wkrótce dowództwa kolejnych okrętów, a po wojnie zajmował wysokie stanowisko biznesowe. Należy mieć na uwadze, że wśród brytyjskich marynarzy panowała nienawiść do załóg okrętów podwodnych, zwłaszcza po zatopieniu "Lusitanii" i bezpośrednio poprzedzającym akcję przeciw U-27 zatopieniu statku SS "Arabic", którego sygnały wzywające na pomoc odebrał "Baralong".
W przegranych Niemczech Wegener stał się uosobieniem rycerskiego wojownika teutońskiego zdradzonego przez fałszywych wrogów. Gdy zaś nazistowskie Niemcy przygotowywały się do kolejnej wojny, imieniem Wegenera została nazwana 7 Flotylla U-Bootów.

</doc>
<doc id="1488938" url="https://pl.wikipedia.org/wiki?curid=1488938" title="Układ równowagi">
Układ równowagi



</doc>
<doc id="1488940" url="https://pl.wikipedia.org/wiki?curid=1488940" title="Sierra de Guadarrama">
Sierra de Guadarrama

Sierra de Guadarrama – pasmo górskie we wschodniej części Gór Kastylijskich w centralnej Hiszpanii. 
Mierzy około 80 km długości i maksymalnie 20 km szerokości. Najwyższy szczyt – Peñalara (2428 m n.p.m.).
Zbudowane głównie z waryscyjskich granitów.
Porośnięte głównie lasami sosnowymi – sosna zwyczajna ("Pinus sylvestris"), w dolnej części lasami dębowymi ("Quercus pyrenaica"), powyżej 2000 m występują łąki górskie. Na wschodzie przełęcz Somosierra.

</doc>
<doc id="1488942" url="https://pl.wikipedia.org/wiki?curid=1488942" title="Perdikkas II Macedoński">
Perdikkas II Macedoński

Perdikkas II (gr."Περδίκκας Β") – król Macedonii z rodu Argeadów. Dzięki zdolnościom dyplomatycznym i szybkim zmianom sojuszów potrafił zręcznie lawirować między Atenami a Spartą w czasach wojny peloponeskiej. Na czasy panowania Perdikkasa przypada początek wieloletniego kryzysu państwa, a także osłabienie władzy i wpływów macedońskich wśród królestw tzw. Górnej Macedonii.
Kwestia zdobycia władzy.
Około roku 454 p.n.e. zginął Aleksander I (Kurcjusz VI 11, 26). Władzę po nim zgromadzenie Macedończyków powierzyło trzem najstarszym z jego synów, mając nadzieje na powstrzymanie w ten sposób ewentualnych walk o tron między o tron w łonie rodu. Jednak między rokiem 440 a 435 spory między braćmi przybrały na sile tak bardzo że zgromadzenie zdetronizowało dwóch najstarszych braci przekazując pełnię władzy najmłodszemu Perdikkasowi. Wybór Perdikkasa zaakceptował Alketas, jednak Filip zaczął spiskować przeciw bratu szukając poparcia w Atenach i Elimei, jednym z królestw górnej Macedonii. Inną wersję dziedziczenia przekazuje Platon według którego tron przypadł początkowo Alketasowi. Ten po sześciu latach panowania został zamordowany przez swojego bratanka Archelaosa (syna Perdikkasa).
Panowanie Perdikkasa.
Perdikkas od samego początku panowania musiał zmagać się z wrogami tak zewnętrznymi jak i wewnętrznymi. Jeszcze na za wspólnych rządów z braćmi uważany był za przyjaciela i sojusznika Aten. Zaczynał się w tym czasie ujawnić powolny upadek państwa gdyż Ateńczykom udało się podporządkować kilka greckich polis na macedońskim wybrzeżu które gwarantowały do tej pory niezależność macedońskiego eksportu. W 436 Ateńczycy zdobyli na trackich Edonach Amfipolis. Wzbudziło to zaniepokojenie Perdikkasa gdyż miasto to kontrolowało lądową drogę prowadzącą z Tracji do Macedonii. Przez nie płynął także handle tradycyjnymi produktami eksportowymi Macedonii tj. drewnem i zbożem. Od chwili przejęcia samodzielnych rządów Perdikkas musiał zmagać się z dążącym do przejęcia tronu Filipem oraz sprzymierzonym z nim królem Elimei Derdasem. W 435 Ateńczycy zawarli przymierze z Filipem i Derdasem. Przymierze miało charakter obronny i mówiło o pomocy Aten Filipowi i jego sprzymierzeńcom gdyby ich zaatakowano a także zobowiązywało załogi ateńskich okrętów do powstrzymywania się od łupieżczych wypraw na ziemie Filipa i jego sprzymierzeńców. Ateńczykom zależało na pozyskaniu Filipa i być może w przyszłości uczynieniu z niego marionetkowego króla Macedonii. Czując się coraz bardziej zagrożonym Perdikkas namawiał Spartan do wojny z Atenami, a Korynt do wywołania powstania przeciw Atenom w Potidai. Zabiegał także by do ewentualnego buntu Potidai przyłączyli się mieszkańcy Chalkidyki i Bottiai. Chalkidyjczykom zamieszkującym małe miejscowości nadbrzeżne poradził by przenieśli się do położonego w głębi lądu Olintu. Tym dla których zabrakłoby miejsca w mieście zaproponował ziemie nad jeziorem Bolbe. Gdy Ateńczycy przybyli by zdobyć nieposłuszną im Potidaję (siły ich liczył 1 tys. hoplitów i 30 okrętów) zastali cały kraj ogarnięty powstaniem. Dowódcy ateńscy zrozumieli że z posiadanymi siłami nie zdołają walczyć z Perdikkasem i jednocześnie stłumić buntu. Ateńczycy postanowili więc zając się najpierw Perdikkasem. Siły ich zdobyły miasto Terme a z głębi lądu wspomagali ich Filip i Derdas. Gdy do Aten doszła wieść o buncie miast chalkidyckich zgromadzenie postanowiło wysłać 40 okrętów wraz z 2 tys. hoplitów by pomogły w zgnieceniu rebelii. Gdy Ateńczycy przybyli na północ zastali pierwszą ekspedycję w trakcie oblegania Pydny w tym samym jednak czasie do Patidai przybyło 2 tys. ochotników peloponeskich. Zaniepokojeni przybyciem posiłków dla miasta Ateńczycy zmuszeni zostali do zawarcia przymierza z Perdikkasem który zagwarantował im bezpieczny powrót lądową drogą spod Pydny do ich bazy w Therme. Jednak w czasie przemarszu Ateńczycy zaatakowali kilka miejscowości macedońskich co Perdikkas uznał za złamanie przymierza i ponownie przeszedł na stronę powstańców. Wyruszając pozostawił swojego małego synka Archelaosa pod opieką swojego krewnego Jolaosa, któremu także powierzył pieczę nad królestwem. W roku 
432 do Aten przyłączyła się Pydna, miasto położone niebezpiecznie blisko Ajgaj, stolicy Macedonii. W 431 Perdikkas zawarł przymierze z Atenami które w zamian oddały mu Terme. Rok 430 przyniósł upadek oblężonej przez Ateńczyków Potidai z której wygnano mieszkańców a na ich miejsce osiedlono Ateńczyków. Jesienią 429 roku na pomoc w tłumieniu powstania w Chalkidyce przybył tracki król Sitakles. Wcześniej Sitakles zawarł przymierze z Atenami a także z Perdikkasem w którym zobowiązał się, że nie będzie próbował osadzić na tronie brata Perdikkasa, Filipa. Perdikkas nie dotrzymał jednak swojej części umowy i również na niego wyprawił się Sitakles zabierając ze sobą Amyntasa syna Filipa by osadzić go na tronie. Macedończycy schronili się w nielicznych obwarowanych miastach choć z początku próbowali walczyć z najazdem (i to początkowo z powodzeniem) z pomocą swojej ciężkiej jazdy, musieli jednak ustąpić przed liczebną przewaga nieprzyjaciela. Trakowie grabili Macedonię i Chalkidykę czekając na obiecane wsparcie Ateńskiej floty, Ateńczycy natomiast nie chcąc mieć za sąsiada tak potężnego państwa i bojąc się, że Sitakles zagarnie także ich ziemie powstrzymali się od wszelkich działań. Zmuszony brakiem zaopatrzenia dla swojej armii i nadchodzącą zimą Sitakles wycofał się. Być może decyzję o wycofaniu się przyśpieszyły namowy jego siostrzeńca Seutesa któremu Perdikkas dał za żonę swoją siostrę Stratonikę. W 429 roku Perdikkas (choć oficjalnie pozostawał sprzymierzeńcem Aten) wysłał w tajemnicy tysiąc Macedończyków na pomoc wojskom Sparty walczącymi ze sprzymierzoną z Atenami Akarnanią. Macedończycy nie zdążyli wziąć udziału w walce ale gest Perdikkasa został zapamiętany przez Spartan. W 425 na wezwanie Perdikkasa i chalkidyckich powstańców Sparta przysłała 1,7 tys. hoplitów pod dowództwem Brazydasa na co Ateny zareagowały zerwaniem przymierza z Macedonią. Perdikkas poprowadził Spartan do Linkos chcąc dzięki nim podporządkować sobie jego króla Arrabajosa. Brazydas zajął jednak pozycję arbitra między królami a jego werdykt który według Perdikkasa zbyt faworyzował Arraboajosa zaowocował zmniejszeniem macedońskiego zaopatrzenia dla spartańskiej armii. Niemniej jednak Perdikkas wspomógł Spartan w zajęciu części ziem na wschód od Amfipolis, a w roku 423 udało mu się przekonać Brazydasa do zaatakowania Linkos. Po początkowych sukcesach nadeszła klęska gdy macedońskie oddziały na wieść o połączeniu się wojsk Arybbajosa z Ilirami rzuciły się do ucieczki. Klęska zakończyła przymierze macedońsko-spartańskie, a Perdikkas został zmuszony do szukania opieki u Ateńczyków którzy w zamian za sojusz kazali sobie słono zapłacić. W roku 418 sprzymierzył się z koalicją tworzoną przez Argos, Spartę i Chalkidyjczyków. Nie udało mi się jednak uzyskać od nowych sojuszników żadnej pomocy. W ramach zemsty za zdradę Ateńczycy blokowali macedoński handel i najeżdżali nadbrzeżne krainy Macedonii. Nie mając innego wyjścia Perdikkas ponownie sprzymierzył się z Ateńczykami i pod ich rozkazami w 413 służył w jeździe podczas ataku na Amfipolis. Zmarł następnego roku z przyczyn naturalnych.

</doc>
<doc id="1488945" url="https://pl.wikipedia.org/wiki?curid=1488945" title="Turn your back">
Turn your back



</doc>
<doc id="1488952" url="https://pl.wikipedia.org/wiki?curid=1488952" title="The World of Ray Charles">
The World of Ray Charles

The World of Ray Charles – box set amerykańskiego muzyka Raya Charlesa, wydany w 1993 roku.
Lista utworów.
Dysk 1
Dysk 2
Dysk 3
Dysk 4

</doc>
<doc id="1488954" url="https://pl.wikipedia.org/wiki?curid=1488954" title="Wyspa Bielarska">
Wyspa Bielarska

Wyspa Bielarska (niem. "Hinterbleiche") – jedna z niewielkich wysepek w obrębie wrocławskiego Starego Miasta, sąsiadująca z nieco większą od niej Wyspą Słodową. Obie te wyspy w przeszłości nosiły miano Wysp Bielarskich: Tylnej (niem. "Hinterbleiche") i Przedniej (niem. "Vorderbleiche"). Wyspy rozdzielone są kanałem – Upustem Klary.
Charakterystyka.
Od wieku XIII na Wyspie Bielarskiej zlokalizowany był jeden z dwóch Młynów św. Klary, należących do klarysek (przetrwały do roku 1975, kiedy wysadzono je w powietrze na podstawie decyzji Mariana Czulińskiego, ówczesnego prezydenta Wrocławia).
W 1741 na wyspie zlokalizowano wytwórnię spirytusu, likierów i win owocowych H. Henniga; przetrwała ona do II wojny światowej. Przy kładce św. Klary, która znajdowała się w miejscu dzisiejszej kładki Żabiej (zwanej też Bielarską) prowadzącej z wyspy na północny zachód (w kierunku hotelu HP Park Plaza), zlokalizowane było od XIX wieku kąpielisko Kallenbacha.
Dziś wyspa pozostaje całkowicie niezabudowana. Znajdują się na niej tylko urządzenia rekreacyjne dla dzieci i tereny spacerowe. Na wyspie ustawiono także rzeźbę plenerową – „Sokratesa” dłuta Stanisława Netswoldowa, dar artysty dla miasta Wrocławia.

</doc>
<doc id="1488957" url="https://pl.wikipedia.org/wiki?curid=1488957" title="NGC 2438">
NGC 2438

NGC 2438 – mgławica planetarna znajdująca się w konstelacji Rufy. Została odkryta 19 marca 1786 roku przez Williama Herschela. Mgławica ta znajduje się w odległości około 2900 lat świetlnych od Ziemi, a halo tej mgławicy rozciąga się na przestrzeni ponad 4,5 roku świetlnego.
Wizualnie NGC 2438 znajduje się wewnątrz gromady otwartej Messier 46. Jest jedną z nielicznych znanych mgławic planetarnych znajdujących się wewnątrz gromady gwiazd. Jednak mgławica ta nie jest powiązana z którąkolwiek gwiazdą Messier 46. Od gwiazd gromady odróżnia ją prędkość z jaką się poruszają, a także wiek. Mgławica NGC 2438 znajduje się w późnej fazie ewolucyjnej. Gwiazdy o małej lub średniej masie potrzebują ponad miliard lat by ją osiągnąć, podczas gdy wiek gromady Messier 46 ocenia się na około 300 milionów lat, gdyż jest rozwiniętą gromadą w średnim wieku. Ze względu na odległość uważa się, że mgławica jest obiektem pierwszego planu.

</doc>
<doc id="1488962" url="https://pl.wikipedia.org/wiki?curid=1488962" title="Stanisław Majerski">
Stanisław Majerski



</doc>
<doc id="1488963" url="https://pl.wikipedia.org/wiki?curid=1488963" title="Schönthelchen">
Schönthelchen



</doc>
<doc id="1488964" url="https://pl.wikipedia.org/wiki?curid=1488964" title="U-30">
U-30



</doc>
<doc id="1488966" url="https://pl.wikipedia.org/wiki?curid=1488966" title="Haemophilus influenzae biogrupa aegyptus">
Haemophilus influenzae biogrupa aegyptus

Haemophilus aegyptus - Gram-ujemna pałeczka będąca czynnikiem etiologicznym zapalenia spojówek oraz epidemicznie występującej sepsy. Zakażenie przenosi się przez bezpośredni kontakt z zainfekowanym człowiekiem. Początkowo uważano bakterię za osobny gatunek, jednakże badania genomu wykazały podobieństwo do "H. influenzae". Obecnie szczepy te zaliczane są do tego gatunku.
Hodowla i identyfikacja.
Bakteria wzrasta wyłącznie na specjalnych podłożach hodowlanych, takich jak podłoże Lewinthala lub agar czekoladowy. Specjalne wymagania odżywcze drobnoustroju obejmują czynnik V oraz X.
Pałeczka nie hemolizuje erytrocytów oraz redukuje azotany, tak samo jak "Haemophilus influenzae". Odróżnienie obu drobnoustrojów jest możliwe dzięki braku zdolności rozkładu ksylozy przez "Haemophilus aegyptus".
Rozkład glukozy, mocznika oraz wytwarzanie indolu to cechy wspólne w obrębie rodzaju.
Chorobotwórczość.
Drobnoustrój jest jedną z najczęstszych przyczyn czynników etiologicznych "egipskiego zapalenia spojówek", obecnie zwanego jaglicą. Jest ponadto odpowiedzialny za gorączkę plamicową brazylijską, śmiertelną chorobę dzieci, przyjmującą postać miejscowych epidemii.
Leczenie.
Z antybiotyków aktywność zachowują m.in. erytromycyna, tobramycyna i gentamycyna.

</doc>
<doc id="1488968" url="https://pl.wikipedia.org/wiki?curid=1488968" title="Haemophilus aegyptus">
Haemophilus aegyptus



</doc>
<doc id="1488969" url="https://pl.wikipedia.org/wiki?curid=1488969" title="Haemophilus aegyptius">
Haemophilus aegyptius



</doc>
<doc id="1488971" url="https://pl.wikipedia.org/wiki?curid=1488971" title="Haemophilus aegiptius">
Haemophilus aegiptius



</doc>
<doc id="1488972" url="https://pl.wikipedia.org/wiki?curid=1488972" title="Marco Hofschneider">
Marco Hofschneider

Marco Hofschneider (ur. 18 października 1969 w Berlinie) – niemiecki aktor. Otwórca roli Solomona Perela w biograficznym dramacie wojennym Agnieszki Holland "Europa, Europa" (1990).

</doc>
<doc id="1488974" url="https://pl.wikipedia.org/wiki?curid=1488974" title="Układ fazowy">
Układ fazowy



</doc>
<doc id="1488976" url="https://pl.wikipedia.org/wiki?curid=1488976" title="Theodor Axenfeld">
Theodor Axenfeld

Karl Theodor Paul Polykarpus Axenfeld (ur. 24 czerwca 1867 w Smyrnie, zm. 29 lipca 1930 we Fryburgu Bryzgowijskim) – niemiecki lekarz okulista. Opisał zespół, znany dziś jako zespół Axenfelda-Riegera.

</doc>
<doc id="1488978" url="https://pl.wikipedia.org/wiki?curid=1488978" title="Karl Theodor Paul Polykarpus Axenfeld">
Karl Theodor Paul Polykarpus Axenfeld



</doc>
<doc id="1488981" url="https://pl.wikipedia.org/wiki?curid=1488981" title="Schöntheilchen">
Schöntheilchen



</doc>
<doc id="1488984" url="https://pl.wikipedia.org/wiki?curid=1488984" title="Smilosuchus">
Smilosuchus



</doc>
<doc id="1488988" url="https://pl.wikipedia.org/wiki?curid=1488988" title="Maria Zajączkowska (bibliotekarka)">
Maria Zajączkowska (bibliotekarka)

Maria Zajączkowska (ur. 28 września 1854 w Kołomyi, zm. w marcu 1928 we Lwowie) – polska bibliotekarka.
Życiorys.
W lipcu 1899 została bibliotekarzem w Bibliotece Ordynacji hrabiów Dzieduszyckich we Lwowie, w miejsce zmarłego dwa lata wcześniej Józefa Łozińskiego. Zajmowała się opracowaniem nowego katalogu bibliotecznego (książek), w latach 1900-1910 przygotowała również katalog rękopisów. Przejęła po Łozińskim prowadzenie chronologicznego spisu dokumentów, pozostających w zbiorach bibliotecznych Ordynacji.
W 1920 odeszła z biblioteki, nad którą opiekę przejął niebawem Rudolf Kotula.

</doc>
<doc id="1488989" url="https://pl.wikipedia.org/wiki?curid=1488989" title="Drewno darte">
Drewno darte

Drewno darte, drewno smykane - wąskie i długie pasy drewna złuszczane, zdzierane lub ścinane specjalnymi narzędziami (ośnikami), zgodnie z przebiegiem włókien drzewnych.
Do drewna dartego należą sortymenty:

</doc>
<doc id="1488993" url="https://pl.wikipedia.org/wiki?curid=1488993" title="Czatkobatrachus">
Czatkobatrachus



</doc>
<doc id="1488995" url="https://pl.wikipedia.org/wiki?curid=1488995" title="Eudimorphodon">
Eudimorphodon



</doc>
<doc id="1488997" url="https://pl.wikipedia.org/wiki?curid=1488997" title="Kościół prałacki Opus Dei w Rzymie">
Kościół prałacki Opus Dei w Rzymie



</doc>
<doc id="1489002" url="https://pl.wikipedia.org/wiki?curid=1489002" title="Gazela górska">
Gazela górska

Gazela górska ("Gazella gazella") – gatunek ssaka z rodziny wołowatych. Występuje powszechnie na Półwyspie Arabskim, ale jej obszar występowania jest nierównomiernie rozproszony. Zamieszkuje góry, pogórza i przybrzeżne równiny. Jej środowisko pokrywa się z obszarami występowań drzew akacjowych, które są pożywieniem gazel górskich. Ich dieta składa się w przeważającej części z traw, ale jest to zależne od dostępności pożywienia. Gazela górska jest słabiej przystosowana do gorących warunków niż gazela dorkas, która zastąpiła ten gatunek na niektórych obszarach podczas późnego holocenu, kiedy nastąpił okres ocieplenia klimatu. W naturalnym środowisku pozostało niespełna 15000 gazel górskich. Ponad 10000 z podgatunku "Gazella gazella cora", niespełna 3000 z występującego w Izraelu podgatunku "Gazella gazella gazella", niespełna 1000 z "Gazella gazella farasani", niespełna 250 z "Gazella gazella muscatensis" i 19 z podgatunku "Gazella gazella acaciae".
Podgatunki gazeli górskiej:
Gazela górska w Izraelu
W Izraelu występują trzy podgatunki gazeli górskiej.
Gazela arabska ("Gazella gazella gazella") – występuje w większości na trzech obszarach. Jej populacja drastycznie zmalała w pierwszej części XXI wieku z powodu kłusownictwa i udanej reprodukcji irańskich wilków południowoazjatyckich, ale obecnie podniosła się dzięki staraniom ludzi i ochronie tego gatunku.
Gazela akacjowa ("Gazella gazella acaciae") – podgatunek na skraju wymarcia. Ich liczebność wynosi obecnie tylko 19 osobników (inwentaryzacja przeprowadzona w 2007 - 17 dorosłych i dwa nowo narodzone). Gazela żyje w zamkniętym rezerwacie przyrody koło Yotvata.
Gazella gazella merrilli – żyje w górach, w pobliżu Jerozolimy.
Rozmiary.
Gazela górska jest średniej wielkości ssakiem waży od 20 kg do 80 kg.

</doc>
<doc id="1489005" url="https://pl.wikipedia.org/wiki?curid=1489005" title="Marian Plezia">
Marian Plezia

Marian Plezia (ur. 26 lutego 1917 w Krakowie, zm. 3 listopada 1996 tamże) – polski filolog klasyczny, mediewista, leksykograf, profesor w Instytucie Filozofii i Socjologii PAN, a następnie Instytucie Języka Polskiego PAN, członek Polskiej Akademii Nauk i Polskiej Akademii Umiejętności, długoletni redaktor Słownika łaciny średniowiecznej w Polsce.
Syn profesora gimnazjalnego Jakuba Plezi i Zofii z domu Zbrożek. Jego ciotką była Jadwiga Harasowska, dziennikarka i wydawca. Odznaczony Krzyżem Oficerskim Orderu Odrodzenia Polski (1964), laureat Nagrody im. Księdza Idziego Radziszewskiego za rok 1980 przyznawaną przez Towarzystwo Naukowe KUL.

</doc>
<doc id="1489011" url="https://pl.wikipedia.org/wiki?curid=1489011" title="Craspedodon">
Craspedodon



</doc>
<doc id="1489012" url="https://pl.wikipedia.org/wiki?curid=1489012" title="Bantamki">
Bantamki



</doc>
<doc id="1489014" url="https://pl.wikipedia.org/wiki?curid=1489014" title="Fortunat Jurewicz">
Fortunat Jurewicz

Fortunat Jurewicz (ur. w 1801, zm. 10 marca 1828 lub 18 listopada 1827) – polski zoolog i lekarz, filareta; wykładowca Cesarskiego Uniwersytetu Wileńskiego.
Urodził się około 1801 roku w powiecie taraszczańskim w guberni kijowskiej, jako syn Jana Jurewicza. Uczęszczał do szkoły w Humaniu, ukończył ją 15 września 1818. W tym samym 1818 roku podjął studia medyczne na Uniwersytecie Wileńskim, które ukończył w 1825 roku. Jego nauczycielami byli Stanisław Bonifacy Jundziłł (1761-1847) i Ludwik Henryk Bojanus (1776-1827). W 1822 roku jako asystent tego ostatniego powtarzał po polsku wykłady, w 1823 roku otrzymał oficjalne polecenie wykładania anatomii porównawczej i zoologii pod jego kierunkiem, potem samodzielnie. Kierował gabinetami anatomicznym i zoologicznym Uniwersytetu Wileńskiego. Wiadomo że Bojanus typował Jurewicza na profesora anatomii porównawczej w projektowanym Instytucie Weterynarii. W 1826 roku jego karierę przerwała choroba psychiczna, w której napadzie zniszczył szafę w gabinecie zoologicznym, zawierającą część cennego zbioru entomologicznego polskiego kartografa Karola Hermana de Perthéesa (1740-1815). W następnym roku załamany nieszczęśliwą miłością i przyznaniem katedry zoologii Edwardowi Karolowi Eichwaldowi (1795-1876), popełnił samobójstwo topiąc się w Wilejce.
Razem z Jundziłłem wydał "Opisy różnych przedmiotów historii naturalnej" (Wilno, 1820). Również z Jundziłłem napisany podręcznik zoologii przeznaczony dla szkół powiatowych nie został wydany.

</doc>
<doc id="1489015" url="https://pl.wikipedia.org/wiki?curid=1489015" title="Tenontosaurus">
Tenontosaurus



</doc>
<doc id="1489016" url="https://pl.wikipedia.org/wiki?curid=1489016" title="Majungatholus">
Majungatholus



</doc>
<doc id="1489017" url="https://pl.wikipedia.org/wiki?curid=1489017" title="Zootoca vivipara">
Zootoca vivipara



</doc>
<doc id="1489018" url="https://pl.wikipedia.org/wiki?curid=1489018" title="Łukasz Diduszko">
Łukasz Diduszko

Łukasz Diduszko (ur. 8 kwietnia 1986 w Bytomiu) – polski koszykarz grający na pozycjach niskiego lub silnego skrzydłowego, obecnie zawodnik GKS-u Tychy. 
Jego młodszy brat Bartosz również jest koszykarzem.
Łukasz Diduszko rozpoczynał swoją karierę na Śląsku. W sezonie 2004/2005 był zawodnikiem Pogoni Ruda Śląska, rok później reprezentował barwy Mickiewicza Katowice z którym występował m.in. w I lidze. W latach 2005-2008 był zawodnikiem AZS AWF Katowice. W 2008, po wprowadzeniu do PLK przepisu o grze w II kwarcie młodzieżowca (zawodnika urodzonego po 1 stycznia 1986), Łukasz Diduszko przeniósł się do AZS Koszalin. Latem 2009 przedłużył o rok umowę koszalińskim klubem. 9 lutego 2010 Diduszko rozwiązał kontrakt z AZS-em i przeniósł się do Znicza Jarosław. W latach 2010-2012 występował w Kotwicy Kołobrzeg. Od 2012 do 2014 roku był zawodnikiem Śląska Wrocław, a następnie Startu Lublin.
W sierpniu 2015 podpisał umowę z Polpharmą Starogard Gdański. 18 czerwca 2017 został zawodnikiem Kinga Szczecin.
21 czerwca 2019 podpisał dwuletnią umowę z GTK Gliwice.

</doc>
<doc id="1489020" url="https://pl.wikipedia.org/wiki?curid=1489020" title="Anurognathus">
Anurognathus



</doc>
<doc id="1489021" url="https://pl.wikipedia.org/wiki?curid=1489021" title="Odon de Chatillon">
Odon de Chatillon

Odon de Chatillon (zm. po 21 marca 1102) – francuski kardynał. Według siedemnastowiecznego historyka Ferdinando Ughelli był bratankiem papieża Urbana II.
Wiadomości o jego życiu są bardzo skąpe. Przed nominacją kardynalską był mnichem w Cluny. Prawdopodobnie pod koniec 1095 został mianowany przez Urbana II kardynałem biskupem Ostii. Uczestniczył w papieskiej elekcji 1099 i konsekrował papieża Paschalisa II. Po raz ostatni występuje w dokumencie datowanym 21 marca 1102.

</doc>
<doc id="1489022" url="https://pl.wikipedia.org/wiki?curid=1489022" title="Euhelopus">
Euhelopus



</doc>
<doc id="1489025" url="https://pl.wikipedia.org/wiki?curid=1489025" title="Archaeoceratops">
Archaeoceratops



</doc>
<doc id="1489026" url="https://pl.wikipedia.org/wiki?curid=1489026" title="Anatotitan">
Anatotitan



</doc>
<doc id="1489027" url="https://pl.wikipedia.org/wiki?curid=1489027" title="Shantungosaurus">
Shantungosaurus



</doc>
<doc id="1489028" url="https://pl.wikipedia.org/wiki?curid=1489028" title="Saurornithoides">
Saurornithoides



</doc>
<doc id="1489029" url="https://pl.wikipedia.org/wiki?curid=1489029" title="Ornitholestes">
Ornitholestes



</doc>
<doc id="1489032" url="https://pl.wikipedia.org/wiki?curid=1489032" title="Megalosaurus">
Megalosaurus



</doc>
<doc id="1489033" url="https://pl.wikipedia.org/wiki?curid=1489033" title="Thescelosaurus">
Thescelosaurus



</doc>
<doc id="1489036" url="https://pl.wikipedia.org/wiki?curid=1489036" title="Most gotycki na Młynówce w Kłodzku">
Most gotycki na Młynówce w Kłodzku

Most gotycki na Młynówce (niem. "Brücktorbrücke", "Steinerne Brücke", ) – zabytkowy kamienny most nad kanałem Młynówka, w Kłodzku, w województwie dolnośląskim. Most ma cechy budowli gotyckiej i łączy ze sobą Wyspę Piasek i staromiejską część Kłodzka na Fortecznej Górze z rynkiem i twierdzą, stanowiąc w przeszłości część jednej z głównych dróg komunikacyjnych w tej części miasta. Most jest zamknięty dla ruchu kołowego. Pod mostem po stronie wschodniej położony jest plac Miast Partnerskich.
Historia.
Dokładna data ukończenia budowy kamiennego mostu nie jest znana, jego początki datują się na 2. połowę XIII wieku. Most zbudowano na zaprawie z białka jaj kurzych, wapna i piasku. Prawdopodobnie na jego miejscu stał wcześniej drewniany most, służący do przejścia z linii murów miejskich, na zewnątrz miasta, który między 1376 a 1390 został zastąpiony mostem kamiennym łączącym miasto z przedmieściem. W przeszłości na końcach mostu stały bramy: górna i dolna. Górną bramę mostową wybudowano w końcu XIII wieku. Później była wielokrotnie przebudowywana, w końcowym etapie z trzypiętrowej budowli obronnej o czterospadowym dachu, stała się kamienicą mieszkalną. Gotycki most w XVII i XVIII wieku był przebudowywany, dobudowano balustradę, ceglaną nadbudowę filarów. Drugi koniec mostu zamknięty był dolną bramą, którą wzniesiono przed 1469. Obie bramy rozebrano w latach 1903–1904. Na początku XX wieku na moście zamontowano stylowe lampy. Z kolei w 2007 ułożono nowy bruk z kostki granitowej. Ostatnia gruntowna renowacja miała miejsce w 2009.
Decyzją wojewódzkiego konserwatora zabytków z 25 listopada 1949 most został wpisany do rejestru zabytków. W 2014 most gotycki uzyskał wyróżnienie w kategorii A "Utrwalenie wartości zabytkowych pojedynczego obiektu" w konkursie Generalnego Konserwatora Zabytków „Zabytek Zadbany 2014” za przeprowadzone prace konserwatorskie, które „utrzymały zabytkowy charakter obiektu, z uwzględnieniem jego faz historycznych, podkreśliły i wydobyły znaczenie mostu jako ważnego elementu zespołu urbanistycznego”.
Wydarzenia.
Na placu położonym po zachodniej stronie mostu gotyckiego (wejście od ul. Daszyńskiego) odbywa się wiele imprez kulturalnych organizowanych przez Kłodzki Ośrodek Kultury i Miasto Kłodzko z udziałem organizacji pozarządowych. 15 sierpnia 2020 odbyła się tu po raz pierwszy w Polsce Kolacja na Biało (), kontynuowana w następnych latach.
Architektura.
Most gotycki na Młynówce, kanale odchodzącym od Nysy Kłodzkiej należy do najstarszych budowli tego typu w regionie. Jest jednym z dziewięciu mostów łączących staromiejską najstarszą część miasta Kłodzka, teren dawnego podgrodzia, położony na Wyspie Piasek. Most jest czteroprzęsłową konstrukcją łukową wymurowaną z piaskowcowych ciosanych klińców, ma długość 52,20 m i około 4 metrów szerokości, ograniczony jest masywnymi kamiennymi balustradami, bogato zdobionymi rzeźbami świętych i krucyfiksami. Posiada dwa przyczółki i trzy filary. Dwie skrajne węższe arkady mają kształt ostrołukowy. Najciekawszy jest filar środkowy. Most powyżej cokołu ma sześć żeber, na których spoczywa płaski pomost w kształcie niepełnej gwiazdy, który był specjalnie przygotowywany pod budowę kapliczki, która ostatecznie nie powstała. W dolnych częściach filarów są izbice przeciwlodowe, a w górnych wykusze.
Na filarach mostu stoi sześć kamiennych rzeźb, przedstawiających: Trójcę Świętą i Ukoronowanie NMP, św. Jana Nepomucena – najpopularniejszego świętego w regionie, Ukrzyżowanie, św. Franciszka Ksawerego patrona chroniącego od chorób, Pietę i św. Wacława. Na uwagę zasługują przede wszystkim: Pieta z XVII wieku oraz rzeźba przedstawiająca Chrystusa na krzyżu z postacią Marii Magdaleny u jego stóp. Ze względu na swą architekturę, jeden z najcenniejszych w Polsce, most jest często porównywany do słynnego Mostu Karola w Pradze, od którego jest starszy. Niekiedy – od nazwy ulicy – potocznie nazywany bywa „mostem Wita Stwosza”, lub „mostem św. Jana”, które to nazwy nie mają merytorycznego uzasadnienia.
Figury na moście.
Zdobiące most barokowe figury postawiono w XVIII wieku, jedynie Pieta jest o wiek starsza. Rzeźby te ustawione na balustradach, ufundowali hojni właściciele majątków rycerskich i bogaci mieszczanie kłodzcy. Po stronie wschodniej mostu, idąc w kierunku starówki – po prawej, znajdują się następujące rzeźby:
Posąg wykonany był z bardzo słabego, porowatego piaskowca i mimo kilkakrotnych napraw nie wytrzymał próby czasu, dlatego w 1920 został zastąpiony dokładną kopią wykonaną przez Brunona Tschötschla.
Po stronie zachodniej (idąc ku miastu po lewej) są figury:

</doc>
<doc id="1489037" url="https://pl.wikipedia.org/wiki?curid=1489037" title="Sphaerotholus">
Sphaerotholus



</doc>
<doc id="1489038" url="https://pl.wikipedia.org/wiki?curid=1489038" title="Yaverlandia">
Yaverlandia



</doc>
<doc id="1489039" url="https://pl.wikipedia.org/wiki?curid=1489039" title="Afrovenator">
Afrovenator



</doc>
<doc id="1489043" url="https://pl.wikipedia.org/wiki?curid=1489043" title="Antarctosaurus">
Antarctosaurus



</doc>
<doc id="1489045" url="https://pl.wikipedia.org/wiki?curid=1489045" title="Argentinosaurus">
Argentinosaurus



</doc>
<doc id="1489046" url="https://pl.wikipedia.org/wiki?curid=1489046" title="Andrzej Stoff">
Andrzej Stoff

Andrzej Stefan Stoff (ur. 2 września 1947 w Wąbrzeźnie) – polski literaturoznawca, teoretyk literatury, badacz i znawca twórczości Henryka Sienkiewicza oraz literatury fantastycznonaukowej, autor opowiadań science-fiction. 
Życiorys.
W 1965 ukończył Liceum Ogólnokształcące w Wąbrzeźnie, a następnie w 1970 studia polonistyczne na Uniwersytecie Mikołaja Kopernika w Toruniu. Po studiach rozpoczął pracę naukową na macierzystej uczelni, zaczynając od stażu asystenckiego. W 1977 obronił doktorat pt. "Odmiany powieści fantastyczno-naukowej w twórczości Stanisława Lema", a w 1991 uzyskał habilitację za rozprawę "Z teorii prozy narracyjnej. Tradycja-problemy-konwencje". W latach 1980-89 był przewodniczącym Koła Oddziałowego NSZZ „Solidarność” Filologii i Wydawnictw. W 1994 został zatrudniony na stanowisku profesora nadzwyczajnego UMK, od 1995 kieruje Zakładem Teorii Literatury. 24 kwietnia 2008 roku Andrzej Stoff został mianowany profesorem nauk humanistycznych (akt nominacyjny odebrał z rąk Prezydenta RP 30 lipca).
Jego specjalnościami są teoria dzieła literatury, aksjologia literatury, literatura s-f oraz poetyka prozy i dramatu.

</doc>
<doc id="1489047" url="https://pl.wikipedia.org/wiki?curid=1489047" title="Bruhathkayosaurus">
Bruhathkayosaurus



</doc>
<doc id="1489048" url="https://pl.wikipedia.org/wiki?curid=1489048" title="Supersaurus">
Supersaurus



</doc>
<doc id="1489050" url="https://pl.wikipedia.org/wiki?curid=1489050" title="Albertonykus">
Albertonykus



</doc>
<doc id="1489051" url="https://pl.wikipedia.org/wiki?curid=1489051" title="Igor Miličić">
Igor Miličić

Igor Miličić (ur. 9 czerwca 1976 w Slavonskim Brodzie) – chorwacki koszykarz, posiadający także polskie obywatelstwo, występujący na pozycjach rozgrywającego lub rzucającego obrońcy. Po zakończeniu kariery zawodniczej – trener koszykarski. Od 1 października 2021 selekcjoner reprezentacji Polski.
Życiorys.
Karierę zaczynał w wieku 6–7 lat. W 1986 rozpoczął treningi w szkole. Jego pierwszym poważnym sukcesem było mistrzostwo Chorwacji kadetów w 1991. W 1994 grał w reprezentacji Chorwacji do lat 18. 2 lata później rozpoczął karierę seniorską – w sezonie 1996/1997 był zawodnikiem klubu Croatia Line Rijeka, a 2 kolejne sezony spędził w Splicie. W latach 1997–1998 reprezentował swój kraj w kategorii do 22 lat, natomiast w 1998 był członkiem kadry seniorów.
W 1999 Miličić przyjechał do Polski. Podpisał kontrakt z Cersanitem Nomi Kielce. Jego klub zakończył rywalizację na 7. miejscu, przegrywając 2–3 w ćwierćfinale play-off z zespołem Hoop Pekaes Pruszków. Po sezonie chorwacki rozgrywający przeniósł się do Polonii Warszawa. W stolicy nie pograł jednak zbyt długo. Już w październiku odszedł z zespołu i miesiąc później podpisał kontrakt z Prokomem Treflem Sopot. W sopockim klubie grał w latach 2000–2002. Grając nad morzem zdobył m.in. Puchar Polski, Superpuchar Polski, wicemistrzostwo, a także 3. miejsce MP. Dwukrotnie grał także w ćwierćfinale Pucharu Koracia. W sezonie 2002/2003 grał w Anwilu Włocławek. Z tym klubem wywalczył mistrzostwo Polski.
W 2003 Igor Miličić otrzymał polskie obywatelstwo. Chorwat nie mógł jednak grać w polskiej kadrze, gdyż wcześniej grał w barwach Chorwacji. W 2003 wyjechał z Polski. Przez kilka następnych lat grał kolejno w Grecji, Kosowie, Turcji, Belgii, ponownie w Turcji oraz w Rosji. W 2004 został przyłapany na stosowaniu niedozwolonych środków dopingujących, przez co przeniósł się do Kosowa, gdzie spędził okres zawieszenia, występując w rozgrywkach tamtejszej ligi (liga kosowska nie była wówczas objęta auspicjami FIBA).
Pod koniec 2007 wrócił do Polski. Rozwiązał kontrakt z Jenisiejem Krasnojarsk i przeniósł się do swojego byłego zespołu, Prokomu Trefla Sopot. W nadmorskim klubie grał jedynie kilka miesięcy, jednak zdążył zdobyć dla tego klubu piąte z rzędu mistrzostwo Polski. Igor Miličić, grając w sezonie 2007/2008 w Prokomie, miał też okazję zadebiutować w Eurolidze. Zagrał wtedy łącznie 6 spotkań w europejskich pucharach (średnio 1,5 punktu, 2,3 zbiórki oraz 2,2 asysty na mecz). W sezonie 2008/2009 podpisał kontrakt z AZS Koszalin. Po przejęciu przez Jeff Nordgaarda funkcji trenera, Miličić został kapitanem drużyny. Z koszalińskim zespołem zakończył rozgrywki na 7. miejscu, po porażce w ćwierćfinale play-off z Asseco Prokomem Sopot. W klubie został także w następnym sezonie, zdobywając pierwszy w historii Koszalina Puchar Polski i kończąc rozgrywki na 6. miejscu. W latach 2010–2012 również grał w Koszalinie, zajmując ze swoim zespołem 8. miejsce w tabeli.
13 listopada 2011 roku w meczu z Anwilem Włocławek zdobył swoją tysięczną asystę w historii swoich występów na polskich parkietach, co jest rekordem Polskiej Ligi Koszykówki. Po sezonie 2012/2013, w którym w barwach AZS-u Koszalin zdobył brązowy medal Polskiej Ligi Koszykówki, zakończył karierę zawodniczą.
10 grudnia 2020 został trenerem Arged BM Slam Stali Ostrów Wielkopolski.
1 października 2021 roku został ogłoszony nowym selekcjonerem reprezentacji Polski. Podpisał dwuletni kontrakt z kadrą.
Życie prywatne.
Miličić mieszkał w Polsce, bardzo często odwiedzał swój rodzimy kraj, Chorwację.
Żonaty z Barbarą, z którą ma trójkę dzieci: Igora (ur. 2002), Zorana (ur. 2006) oraz Teo (ur. 2008). Wszyscy trzej synowie Miličicia trenują koszykówkę i są wychowankami klubu MKK Basket Koszalin, a najstarszy z nich – Igor Miličić junior w 2016 roku został powołany do szerokiej kadry reprezentacji Polski do lat 14. Od dwóch lat rodzina mieszka w Niemczech, a trzej synowie trenują koszykówkę w klubie z Ulm.

</doc>
<doc id="1489052" url="https://pl.wikipedia.org/wiki?curid=1489052" title="Procompsognathus">
Procompsognathus



</doc>
<doc id="1489053" url="https://pl.wikipedia.org/wiki?curid=1489053" title="Therizinosaurus">
Therizinosaurus



</doc>
<doc id="1489054" url="https://pl.wikipedia.org/wiki?curid=1489054" title="Śląski Uniwersytet Medyczny">
Śląski Uniwersytet Medyczny



</doc>
<doc id="1489056" url="https://pl.wikipedia.org/wiki?curid=1489056" title="Postosuchus">
Postosuchus



</doc>
<doc id="1489057" url="https://pl.wikipedia.org/wiki?curid=1489057" title="Niszczyciele eskortowe typu Buckley">
Niszczyciele eskortowe typu Buckley

Niszczyciele eskortowe typu Buckley – amerykańskie niszczyciele eskortowe z okresu II wojny światowej. Łącznie zbudowano 148 jednostek tego typu, z których 46 przekazano Wielkiej Brytanii. Sześć kolejnych ukończono po zmianie planów jako szybkie transportowce desantowe (APD), w latach 1944–1945 do tej wersji przebudowano 36 dalszych okrętów.
Historia.
Po wybuchu II wojny światowej w Europie US Navy zgłosiła zapotrzebowanie na nowe oceaniczne okręty eskortowe, mogące zastąpić przewidywane do tej roli stare niszczyciele typów "Wickes" i "Clemson", znane jako "flush-deck" ("gładkopokładowe"). Korzystając z prowadzonych wcześniej prac koncepcyjnych opracowano projekt prostych i przystosowanych do masowej produkcji jednostek. W połowie 1941 roku Wielka Brytania zwróciła się z prośbą o pilną dostawę dużej liczby niszczycieli eskortowych. W lipcu powstał projekt okrętu "British Destroyer Escort", zakładający wyporność 1144 ton przy długości kadłuba 94 m, napęd składający się z turbin parowych o łącznej mocy 12 000 shp, nadający prędkość maksymalną 24 węzłów oraz uzbrojenie składające się z dział uniwersalnych kalibru 76 mm, trzech wyrzutni torpedowych i miotacza bomb głębinowych Hedgehog. Okręty miały być dostarczane Brytyjczykom w ramach programu Lend-Lease.
W związku z włączeniem się Stanów Zjednoczonych do działań II wojny światowej, także US Navy zamówiła okręty tego typu. Pierwsze budowane w Stanach Zjednoczonych niszczyciele eskortowe typu "Evarts" miały, wobec niedostatecznej produkcji turbin parowych, napęd diesel-elektryczny. Kolejne, od nazwy pierwszego okrętu określane jako typ "Buckley", otrzymały siłownię turboelektryczną, co wiązało się z wydłużeniem kadłuba dla pomieszczenia urządzeń napędowych o większych rozmiarach. Dodatkowo na niszczycielach zainstalowano potrójną wyrzutnię torpedową na śródokręciu.
Okręty typu "Buckley" były produkowane w latach 1942–1944 w dziewięciu amerykańskich stoczniach: Bethlehem Steel w Hingham, Quincy i San Francisco, Philadelphia Navy Yard w Filadelfii, Charleston Navy Yard w Charleston, Norfolk Navy Yard, Defoe Shipbuilding w Bay City, Dravo Corp. w Wilmington i Consolidated Steel w Orange. 46 zostało przekazanych Royal Navy, gdzie wspólnie z jednostkami typu "Evarts" były klasyfikowane jako fregaty typu "Captain". Sześć okrętów ukończono po zmianie planów jako szybkie transportowce desantowe (APD). W latach 1944–1945 przebudowano dodatkowo do tej roli 36 następnych niszczycieli.
Okręty będące w służbie Royal Navy brały udział w bitwie o Atlantyk. HMS "Duckworth" dwukrotnie zatopił w indywidualnym ataku niemieckiego U-Boota (U-399, U-1169; współuczestniczył w zatopieniu U-645, U-988, U-618, U-1208), po jednym okręcie podwodnym zniszczyły samodzielnie HMS "Byard" (U-841), HMS "Bickerton" (U-269; współudział U-765), HMS "Balfour" (U-672) i HMS "Conn" (U-905; współudział U-965). Dwa niszczyciele zostały utracone podczas działań wojennych: HMS "Bickerton" (zatopiony przez U-354) i HMS "Bullen" (zatopiony przez U-775). Okręty amerykańskie służyły zarówno na Oceanie Atlantyckim jak i Pacyfiku, a straty US Navy wyniosły trzy jednostki. Należący do typu "Buckley" USS "England" zatopił samodzielnie, bądź we współdziałaniu z innymi jednostkami US Navy, sześć japońskich okrętów podwodnych w okresie 13 dni, od 19 do 31 maja 1944 roku. Niszczyciel ten został poważnie uszkodzony 9 maja 1945 roku po ataku kamikaze w rejonie Okinawy.
Po zakończeniu wojny Wielka Brytania zwróciła większość fregat typu "Captain" Stanom Zjednoczonym, gdzie zostały wkrótce sprzedane na złom. Część spośród okrętów amerykańskich została przekazana marynarkom wojennym innych krajów: Tajwanu, Korei Południowej, Meksyku, Chile, Kolumbii, Indonezji, Filipin i Ekwadoru. Pozostałe w US Navy były używane do połowy lat 60., ostatnim był USS "Gunason" skreślony z listy floty w 1973 roku.
Opis konstrukcji.
Niszczyciele eskortowe typu "Buckley" miały gładkopokładowy kadłub z silnym wzniosem w części dziobowej, podzielony na 12 przedziałów wodoszczelnych. Jego całkowita długość wynosiła 93,3 m (306 stóp), szerokość maksymalna 11,1 m, średnie zanurzenie przy wyporności standardowej 1400 długich ton (ts) 2,8 m, zaś pełnej 1740 ts – 4,25 m. Okręty otrzymały napęd turboelektryczny: dwa kotły parowe (w większości okrętów produkcji firmy Foster-Wheeler, poza dwoma z kotłami Babcock &amp; Wilcox oraz jednym Combustion) dostarczały parę do turbogeneratorów firmy General Electric, które wytwarzały prąd dla silników elektrycznych, napędzających poprzez przekładnie redukcyjne dwie śruby. Łączna moc układu, wynosząca 12 000 shp, miała zapewnić prędkość maksymalną 24 węzłów. Zapas 340 ton paliwa pozwalał przepłynąć 4940 mil morskich przy prędkości ekonomicznej 12 węzłów. Okręty typu "Buckley" nie posiadały awaryjnych generatorów elektrycznych.
Pierwotne uzbrojenie artyleryjskie niszczycieli składało się z trzech pojedynczych dział uniwersalnych Mk 22 L/50 kal. 76 mm (3 cale) na otwartych stanowiskach, chronionych jedynie niewysokimi osłonami przeciwodłamkowymi, dwóch na dziobie, w superpozycji, trzecim na rufie; jednego poczwórnego zestawu dział automatycznych Mk 2 kal. 28 mm (1,1 cala, tzw. chicagowskie pianina) na rufie, w superpozycji do działa kal. 76 mm oraz od sześciu do dziesięciu pojedynczych dział automatycznych Oerlikon kal. 20 mm. Ponadto okręty posiadały potrójną wyrzutnię torped kal. 533 mm na śródokręciu (nie miały jej niszczyciele przekazane Royal Navy), miotacz pocisków głębinowych Hedgehog na stanowisku za pierwszym działem 3-calowym, osiem burtowych miotaczy bomb głębinowych (tzw. K-guns) oraz dwie zrzutnie bomb głębinowych na rufie. Okręty brytyjskie miały przyspawane do pokładu rufowego prowadnice, umożliwiające przenoszenie i wystrzeliwanie bomb głębinowych Mk X. W toku służby, najpierw na okrętach brytyjskich, później także na większości amerykańskich, sprawiające kłopoty działa kal. 28 mm były wymieniane na podwójnie sprzężone działa Bofors kal. 40 mm. Dla wzmocnienia ochrony przeciwlotniczej na części jednostek zdemontowano wyrzutnie torpedową, zastępując ją czterema pojedynczymi działami Bofors typu armijnego. Pod koniec wojny ponad sto okrętów zostało wytypowanych do przezbrojenia w dwa pojedyncze działa uniwersalne Mk 30 L/38 kal. 127 mm (5 cali), ale wobec zakończenia działań pełną konwersję przeprowadzono jedynie na 11 z nich.
Do kierowania ogniem artyleryjskim służyły: dalmierz o bazie 2,5 metra oraz dwa systemy naprowadzania Mk 51 dla dział małokalibrowych. W przypadku jednostek przezbrojonych w działa 5-calowe były one zastępowane dedykowanym dla nich radarowym systemem kierowania ogniem Mk 52. Wyposażenie elektroniczne niszczycieli typu "Buckley" stanowiły radary wykrywania celów nawodnych typu SL (lub nowszego typu SS) i obserwacji przestrzeni powietrznej typu SA z integralnym systemem rozpoznawania "swój-obcy" (IFF). Do wykrywania zanurzonych okrętów podwodnych służył sonar typu QC w chowanej opływce pod kadłubem, zaś do namierzania transmisji radiowych przeciwnika radionamiernik HF/DF.
Według projektu załoga liczyła 15 oficerów oraz 198 podoficerów i marynarzy.

</doc>
<doc id="1489058" url="https://pl.wikipedia.org/wiki?curid=1489058" title="Segisaurus">
Segisaurus



</doc>
<doc id="1489059" url="https://pl.wikipedia.org/wiki?curid=1489059" title="Megapnosaurus">
Megapnosaurus



</doc>
<doc id="1489061" url="https://pl.wikipedia.org/wiki?curid=1489061" title="Henryk Jachimowski">
Henryk Jachimowski

Henryk Jachimowski (ur. 16 kwietnia 1938 w Rożnicy, zm. 15 listopada 2014 w Kielcach) – polski poeta, prozaik, autor sztuk scenicznych.
Życiorys.
Ukończył filologię polską na Wydziale Filologiczno-Historycznym Wyższej Szkoły Pedagogicznej w Krakowie. Debiutował jako poeta na łamach miesięcznika „Ziemia Kielecka”. W latach 1960–1965 był członkiem grupy Ponidzie. W latach 1983–1990 był redaktorem kieleckiego oddziału Wydawnictwa Łódzkiego.
Wystawiał swoje sztuki teatralne w kraju (Teatr STU i Teatr Bagatela w Krakowie) i poza granicami (Londyn, Budapeszt). Laureat wielu nagród literackich (m.in. "Nagroda Czerwonej Róży" - wyróżnienie w 1963, "Laur Józefa Czechowicza", "Nagroda Stanisława Piętaka", "Nagroda Literacka im. Stanisława Staszica", "Nagroda Miasta Kielce", "Świętokrzyska Nagroda Kultury", "Nagroda za osiągnięcia w dziedzinie twórczości artystycznej, upowszechniania i ochrony kultury", "Zasłużony dla Kultury Polskiej", "Gloria Artis")
Od 1992 roku prowadził w Kieleckim Centrum Kultury założoną przez siebie Scenę Autorską, w programie której realizował m.in. idee Teatru Kobiet w takich spektaklach jak: "Image, Pieśń wigilijna, Pieśń o miłości, Pieśń o wolności, Pieśń o Ziemi" oraz poprzez poetycką opowieść recitalu wyśpiewanego przez Justynę Łysak "Moje życie jest moje". Realizacje te przedstawiane były wielokrotnie w Kielcach, w kościołach i teatrach na terenie kraju.
Henryk Jachimowski współpracował także z Kieleckim Teatrem Tańca, który według jego tekstów zrealizował spektakle taneczne: "Pasję" oraz "Zdarzyło się w Jeruzalem."
Ostatnia jego realizacja sceniczna – prapremiera oratorium "Święta przy Tobie chwila" z muzyką Pawła Łukowca – odbyła się 25 października 2014 roku w bazylice Matki Boskiej Ostrobramskiej w Skarżysku-Kamiennej.
Muzykę do utworów teatralnych, Henryka Jachimowskiego pisali m.in. Jan Jarczyk, Janusz Grzywacz, Paweł Łukowiec, Krzesimir Dębski, a do utworów poetyckich i poematów pieśniowych realizowanych w formie spektakli muzycznych Marek Tercz.

</doc>
<doc id="1489063" url="https://pl.wikipedia.org/wiki?curid=1489063" title="Yangchuanosaurus">
Yangchuanosaurus



</doc>
<doc id="1489064" url="https://pl.wikipedia.org/wiki?curid=1489064" title="Anchisaurus">
Anchisaurus



</doc>
<doc id="1489065" url="https://pl.wikipedia.org/wiki?curid=1489065" title="Plateosaurus">
Plateosaurus



</doc>
<doc id="1489066" url="https://pl.wikipedia.org/wiki?curid=1489066" title="Torvosaurus">
Torvosaurus



</doc>
<doc id="1489071" url="https://pl.wikipedia.org/wiki?curid=1489071" title="Dryptosaurus">
Dryptosaurus



</doc>
<doc id="1489072" url="https://pl.wikipedia.org/wiki?curid=1489072" title="Det Gyldne Bur">
Det Gyldne Bur

Det Gyldne Bur - coroczna nagroda piłkarska przyznawana najlepszemu bramkarzowi w Danii. Nagrodę tę przyznaje się poprzez głosowanie, laureata wybierając spośród bramkarzy pierwszej i drugiej ligi duńskiej.

</doc>
<doc id="1489074" url="https://pl.wikipedia.org/wiki?curid=1489074" title="Dworak">
Dworak

osoby o nazwisku Dworak:
Zobacz też: Antonín Dvořák

</doc>
<doc id="1489075" url="https://pl.wikipedia.org/wiki?curid=1489075" title="Eneco Tour 2008">
Eneco Tour 2008

4. edycja Eneco Tour odbyła się w dniach 20 - 27 sierpnia 2008 roku. Trasa tego siedmioetapowego wyścigu liczyła 1122 km ze startem w holenderskim Sittard i metą w belgijskim Mechelen. 
Zwyciężył reprezentant Hiszpanii Iván Gutiérrez z grupy Caisse d'Epargne. W wyścigu startowało trzech Polaków: Maciej Bodnar z Liquigas ze stratą 8 minut i 26 sekund zajął 35. miejsce, Michał Gołaś z Cycle Collstrop 52. (strata 16 minut i 54 sekundy) oraz Sylwester Szmyd z Lampre, który nie ukończył wyścigu.

</doc>
<doc id="1489076" url="https://pl.wikipedia.org/wiki?curid=1489076" title="Campylodoniscus">
Campylodoniscus



</doc>
<doc id="1489077" url="https://pl.wikipedia.org/wiki?curid=1489077" title="Arion vulgaris">
Arion vulgaris



</doc>
<doc id="1489078" url="https://pl.wikipedia.org/wiki?curid=1489078" title="William Fyfe">
William Fyfe

William Patrick Fyfe (ur. 27 lutego 1955 w Toronto) – kanadyjski seryjny morderca. Na przestrzeni 20 lat, zamordował w Montrealu i jego okolicach 9 kobiet. 
William Patrick Fyfe urodził się w 1955 roku w Toronto. W 1958 roku, za sprawą ciotki przeprowadził się do Montrealu. Gdy dorósł pracował głównie jako „złota rączka”, a w późniejszych latach również jako kierowca ciężarówki.
22 grudnia 1999 roku Fyfe został aresztowany pod zarzutem pięciu morderstw, gdy wyjeżdżał swoją ciężarówką z parkingu baru Husky Truck Stop. Na sprawcę morderstw doprowadziły policję pozostawione na miejscach zbrodni ślady DNA. Fyfe przyznał się tylko do części zarzucanych mu czynów, ale jednocześnie stwierdził, że zabił jeszcze cztery kobiety.
Rozprawa Fyfa rozpoczęła się 6 listopada 2000 roku. Sąd skazał go na dożywotni pobyt w zakładzie psychiatrycznym w prowincji Saskatchewan. 

</doc>
<doc id="1489081" url="https://pl.wikipedia.org/wiki?curid=1489081" title="Coelurus">
Coelurus



</doc>
<doc id="1489083" url="https://pl.wikipedia.org/wiki?curid=1489083" title="Avimimus">
Avimimus



</doc>
<doc id="1489084" url="https://pl.wikipedia.org/wiki?curid=1489084" title="The Game of Love">
The Game of Love

The Game of Love – pierwszy międzynarodowy album greckiej piosenkarki Eleny Paparizou. Po raz pierwszy został wydany w Grecji 25 października 2006 roku. To drugi album Paparizou wydany w Skandynawii. Cieszył się on dużym powodzeniem w Grecji i na Cyprze, osiągając status platyny w obu krajach, ale nie udało się to już w innych krajach.
Informacje o albumie.
Album zawiera 13 utworów, 6 z nich to angielskie tłumaczenia greckich piosenek z albumu "Iparhi Logos". „Heroes” zostało wydane jako single w Szwecji i Finlandii. Pozostałe utwory zostały napisane specjalnie dla tego albumu. Dodano również hit „Mambo!”, który osiągnął sukces na listach przebojów na całym świecie. W japońskiej wersji "The Game of Love" nie dodano „It’s Gone Tomorrow”.
Piosenki „Carpe Diem (Seize the Day)” i „Teardrops” zostały napisane przez samą Paparizou. Na płycie jest również dodatkowy utwór zatytułowany „Oti Axizi Ine I Stigmes (Le Bonheur)”, który oryginalnie jest wykonywany przez Manosa Hadjidakisa i był wielkim hitem we Francji w 1962 roku. „You Set My Heart on Fire” to piosenka wykonywana wcześniej przez Tinę Charles.
W grudniu 2007 roku utwór „It’s Gone Tomorrow” został usunięty z "The Game of Love" z powodu problemów z oryginalnym autorem tekstów. W sklepach wycofano ze sprzedaży album i zastąpiono go jego wersją bez tego utworu. Poza tym na okładce pojawiło się logo firmy Nokia.
Lista utworów.
14. „My Number One” – 2:55
14. „Mambo!” (P.K.G/Slashmix)

</doc>
<doc id="1489085" url="https://pl.wikipedia.org/wiki?curid=1489085" title="Prosaurolophus">
Prosaurolophus



</doc>
<doc id="1489087" url="https://pl.wikipedia.org/wiki?curid=1489087" title="Orodromeus">
Orodromeus



</doc>
<doc id="1489090" url="https://pl.wikipedia.org/wiki?curid=1489090" title="Jerzy Jarmołowski">
Jerzy Jarmołowski

Jerzy Jarmołowski (ur. 14 marca 1940 r. w Wilnie, zm. 28 marca 2002 w Łodzi) – polski poeta i prozaik.
Ukończył istniejące od 1 września 1946 r. Technikum Energetyczne Nr 1 w Łodzi (obecnie Zespół Szkół Ponadgimnazjalnych nr 9 w Łodzi im. Komisji Edukacji Narodowej) przy al. Politechniki 38. Debiutował w 1960 r. na łamach czasopisma "Życie i Myśl" (Warszawa) jako poeta. Był członkiem grupy literackiej Wiadukt (lata 1966-75), grupy poetyckiej Centrum (1967-70) i członkiem Związku Literatów Polskich (od 1970 r.). W latach 1968-1978 był redaktorem w Wydawnictwie Łódzkim. Od 1978 r. pracował w Łódzkim Domu Kultury (Dom-Pomnik im. Marszałka Józefa Piłsudskiego) gdzie prowadził Ośrodek Kultury Młodych i wydawał w latach 1979-87 Bibliotekę Debiutów. W 1968 r. inicjator powstania w Łodzi corocznego Turnieju Jednego Wiersza "O puchar wina". Jego wiersze zostały wykorzystane w widowisku telewizyjnym "Pejzaże prowincjonalne" (1974). Odznaczony Złotą Odznaką im. Janka Krasickiego (1981) i Złotym Krzyżem Zasługi (1986). Pochowany na Cmentarzu Komunalnym na Dołach w Łodzi (kwatera XVI, rząd 37, grób 7). 

</doc>
<doc id="1489091" url="https://pl.wikipedia.org/wiki?curid=1489091" title="Tuojiangosaurus">
Tuojiangosaurus



</doc>
<doc id="1489092" url="https://pl.wikipedia.org/wiki?curid=1489092" title="Strzelajcie do pianisty">
Strzelajcie do pianisty

Strzelajcie do pianisty ("Tirez sur le pianiste") – film francuski z 1960 roku, w reżyserii François Truffauta.
Czarno biały obraz jest jednym z pierwszych w dorobku francuskiego reżysera. Powstał na podstawie opublikowanej w 1956 powieści "Down There" amerykańskiego pisarza Davida Goodisa.
Charlie Koller jest pianistą w podrzędnym paryskim barze. Pewnego dnia do miejsca jego pracy wpada brat goniony przez dwóch mężczyzn. Charlie pomaga bratu i od tego momentu to jego śledzą bandyci. Utrudnią mu związek z Leną, kelnerką z baru. Okaże się, że Charlie to tak naprawdę Eduard Saroyan, znany pianista, który po samobójczej śmierci żony przerwał karierę i poświęcił się wychowaniu najmłodszego brata.
W dziele Truffauta równie ważne jak kryminalna intryga jest ukazanie relacji Charliego/Eduarda z kobietami - przede wszystkim żoną oraz Leną. Reżyser przy kręceniu "Strzelajcie do pianisty" wykorzystał niektóre postulaty filmowców związanych z nową falą. Równocześnie obraz ma wiele wspólnego z nurtem filmu noir.

</doc>
<doc id="1489093" url="https://pl.wikipedia.org/wiki?curid=1489093" title="Speedcubing">
Speedcubing

Speedcubing (znane również jako speedsolving) – dyscyplina polegająca na jak najszybszym ułożeniu kostki Rubika i innych łamigłówek logicznych z jej rodziny.
Historia.
Węgierski profesor architektury Ernő Rubik wynalazł tę układankę logiczną w 1974 roku. Produkt stał się popularny na tyle, że 5 czerwca 1982 roku w Budapeszcie, odbyły się pierwsze Mistrzostwa Świata.
Po uruchomieniu internetu pojawiły się fora speedcubingowe, na których układający dzielili się doświadczeniem, opublikowano też poradniki dla początkujących i dla zaawansowanych.
W Polsce działa Polskie Stowarzyszenie Speedcubingu, które organizuje zawody w różnych miastach Polski. Polscy zawodnicy zdobywali rekordy świata i brali udział w mistrzostwach świata. W 2011 roku Michał Pleskowicz zdobył mistrzostwo świata na zawodach w Bangkoku wygrywając z rekordzistą świata Feliksem Zemdegsem. Mistrzostwa Europy 2012 odbyły się we Wrocławiu.
Zasady.
Wszystkie zasady i regulacje dotyczące organizacji i przebiegu zawodów ustanawia WCA (World Cube Association).
Konkurencje.
Oficjalnymi konkurencjami uznawanymi przez WCA są:

</doc>
<doc id="1489094" url="https://pl.wikipedia.org/wiki?curid=1489094" title="Kleofas Ławrynowicz">
Kleofas Ławrynowicz

Kleofas Ławrynowicz (ur. w 1935 w Hoduciszkach) – działacz polonijny w Federacji Rosyjskiej, przewodniczący Wspólnoty Kultury Polskiej w Kaliningradzie (1995–2001). 
Życiorys.
Urodził się i wychował na Wileńszczyźnie. Ojciec, przed 1939 nauczyciel i dyrektor szkoły im. Marii z Billewiczów Piłsudskiej, został w 1942 zamordowany przez partyzantów litewskich współpracujących z Niemcami. 
W 1950 znalazł się wraz z rodziną na terenie obwodu kaliningradzkiego. Szkołę średnią ukończył w Znamiensku, później studiował w Oficerskiej Szkole Wojsk Inżynieryjnych w Kaliningradzie. Zaciągnął się do Armii Czerwonej i przez 30 lat służył w wojsku na terenie obwodu. Ukończył Moskiewską Akademię Wojsk Inżynieryjnych. Po przejściu na emeeryturę podjął pracę w Kaliningradzkim Instytucie Wojsk Ochrony Pogranicza, gdzie wykłada geometrię wykreślną. 
Po 1990 zakładał organizację polonijną na terenie północnych Prus Wschodnich – Wspólnotę Kultury Polskiej, której przewodniczącym był przez trzy kadencje w latach 1995–2001. Jako prezes WKP reprezentował kaliningradzkich Polaków na forum ogólnokrajowym (m.in. pięciokrotnie na Kongresie Polaków w Moskwie) i poza granicami Rosji. Za swą działalność został odznaczony Złotym Krzyżem Zasługi przez Aleksandra Kwaśniewskiego. 
Należał do inicjatorów powstania Głosu znad Pregoły. Jego brat Kazimierz był również działaczem polonijnym, profesorem Uniwersytetu w Kaliningradzie i redaktorem naczelnym pisma „Głos znad Pregoły”. 

</doc>
<doc id="1489096" url="https://pl.wikipedia.org/wiki?curid=1489096" title="Fluid">
Fluid



</doc>
<doc id="1489097" url="https://pl.wikipedia.org/wiki?curid=1489097" title="Titanosaurus">
Titanosaurus



</doc>
<doc id="1489099" url="https://pl.wikipedia.org/wiki?curid=1489099" title="Spirytysta">
Spirytysta



</doc>
<doc id="1489101" url="https://pl.wikipedia.org/wiki?curid=1489101" title="Technosaurus">
Technosaurus



</doc>
<doc id="1489103" url="https://pl.wikipedia.org/wiki?curid=1489103" title="Spirytualista">
Spirytualista



</doc>
<doc id="1489104" url="https://pl.wikipedia.org/wiki?curid=1489104" title="Barosaurus">
Barosaurus



</doc>
<doc id="1489106" url="https://pl.wikipedia.org/wiki?curid=1489106" title="Saurophaganax">
Saurophaganax



</doc>
<doc id="1489107" url="https://pl.wikipedia.org/wiki?curid=1489107" title="Mononykus">
Mononykus



</doc>
<doc id="1489108" url="https://pl.wikipedia.org/wiki?curid=1489108" title="Alvarezsaurus">
Alvarezsaurus



</doc>
<doc id="1489109" url="https://pl.wikipedia.org/wiki?curid=1489109" title="Paranthodon">
Paranthodon



</doc>
<doc id="1489111" url="https://pl.wikipedia.org/wiki?curid=1489111" title="Monocacy Aqueduct">
Monocacy Aqueduct

Monocacy Aqueduct - największy z jedenastu akweduktów wybudowanych na kanale Chesapeake i Ohio, przy ujściu rzeki Monocacy do Potomaku w amerykańskim stanie Maryland.
Budowę akweduktu rozpoczęto w 1829 roku i ukończono cztery lata później. Akwedukt ma 133,5 m długości, a jego budowa kosztowała 127 900 dolarów. Granitowe bloki, z których jest zbudowany pochodzą z pobliskich kamieniołomów u podnóża góry Sugarloaf Mountain.
Akwedukt został poważnie uszkodzony podczas powodzi spowodowanej przez huragan Agnes w 1972 roku. Obecnie objęty jest ochroną federalną jako część narodowego parku historycznego kanału Chesapeake i Ohio. W 2005 roku został odrestaurowany do swojego pierwotnego wyglądu.

</doc>
<doc id="1489112" url="https://pl.wikipedia.org/wiki?curid=1489112" title="Ophthalmosaurus">
Ophthalmosaurus



</doc>
<doc id="1489115" url="https://pl.wikipedia.org/wiki?curid=1489115" title="Dryosaurus">
Dryosaurus



</doc>
<doc id="1489116" url="https://pl.wikipedia.org/wiki?curid=1489116" title="Andrzej Jastrzębiec-Kozłowski">
Andrzej Jastrzębiec-Kozłowski

Andrzej Jastrzębiec–Kozłowski (ur. 19 października 1935 w Warszawie, zm. 2 grudnia 2009 w Warszawie) – polski poeta, literat oraz autor tekstów piosenek.
Życiorys.
Ukończył studia na Wydziale Geodezji Politechniki Warszawskiej oraz na Wydziale Teorii i Historii Filmu w Państwowej Wyższej Szkole Teatralnej i Filmowej.
W 1955 roku związał się z kabaretem klubu studenckiego Stodoła. Później współpracował też z kabaretem Gag działającym przy AWF w Warszawie.
Jako poeta zadebiutował w 1957 roku na łamach „Współczesności”. Wkrótce drukował tam także swoje opowiadania. Od 1962 roku związany był z Orientacją Poetycką Hybrydy. Napisał wiele tekstów znanych i popularnych piosenek. Usłyszeć je można w wykonaniu m.in. takich artystów, jak: Ada i Korda, Andrzej i Eliza, Big Cyc, Halina Frąckowiak, Anna German, Grupa ABC, Anna Jantar, Majka Jeżowska, Jerzy Połomski, Irena Santor, Skaldowie, Test, Violetta Villas, Marianna Wróblewska.

</doc>
<doc id="1489117" url="https://pl.wikipedia.org/wiki?curid=1489117" title="Tadeusz Ludwik Dworak">
Tadeusz Ludwik Dworak

Tadeusz Ludwik Eugeniusz Dworak (ur. 14 stycznia 1899, zm. ?) – kapitan piechoty Wojska Polskiego.
Życiorys.
W latach dwudziestych i trzydziestych XX wieku był oficerem 28 pułku Strzelców Kaniowskich w Łodzi i Komendy Miasta Łódź. Pełnił funkcję oficera instrukcyjnego Przysposobienia Wojskowego przy 28 pułku.
W kampanii wrześniowej 1939 r. dowodził I batalionem 71 pułku piechoty.

</doc>
<doc id="1489118" url="https://pl.wikipedia.org/wiki?curid=1489118" title="Peteinosaurus">
Peteinosaurus



</doc>
<doc id="1489122" url="https://pl.wikipedia.org/wiki?curid=1489122" title="Hypsilophodon">
Hypsilophodon



</doc>
<doc id="1489123" url="https://pl.wikipedia.org/wiki?curid=1489123" title="Manuel Caballero">
Manuel Caballero

Manuel Caballero Santos (ur. 1 kwietnia 1926 w Los Santos de Maimona w prowincji Badajoz, Hiszpania, zm. 10 kwietnia 2002 w Sewilli) – hiszpański artysta plastyk.
Studiował sztuki piękne w Sewilli. W 1949 r. został członkiem Opus Dei. W latach 1951–1966 mieszkał w Rzymie, gdzie współdziałał przy wznoszeniu siedziby Opus Dei w Villa Tevere. Z bezpośredniej inspiracji założyciela Opus Dei, św. Josemarii Escrivá tworzył obrazy, rzeźby, mozaiki, ceramikę artystyczną i inne dzieła. Jego dziełem jest wizerunek Madonny z Dzieciątkiem, umieszczony w apsydzie kościoła prałackiego NMP Królowej Pokoju, gdzie później spoczęły również relikwie św. Josemarii. W 1964 r. według wskazówek świętego wykonał figurę NMP Matki Pięknej Miłości () dla sanktuarium w San Vincente de Cañete w Peru. Po powrocie do Sewilli kontynuował działalność artystyczną, głównie w dziedzinie malarstwa religijnego.

</doc>
<doc id="1489124" url="https://pl.wikipedia.org/wiki?curid=1489124" title="The Wild Strawberries">
The Wild Strawberries



</doc>
<doc id="1489125" url="https://pl.wikipedia.org/wiki?curid=1489125" title="Toma Polanski (biskup)">
Toma Polanski (biskup)

Toma Polanski pol. Tomasz Syrus Polański (ur. 15 października 1796 w Bartnem, zm. 30 października 1869 w Przemyślu) – greckokatolicki biskup przemyski w latach 1860–1867, współautor papieskiego dekretu "Concordia", normującego stosunki między Kościołami rzymskim i greckokatolickim.
W 1845 pierwszy rektor Greckokatolickiego Seminarium Duchownego w Przemyślu. Jego dużym osiągnięciem było zatwierdzenie greckokatolickiej kapituły przemyskiej przez Watykan w 1864.

</doc>
<doc id="1489126" url="https://pl.wikipedia.org/wiki?curid=1489126" title="Cetiosauriscus">
Cetiosauriscus



</doc>
<doc id="1489127" url="https://pl.wikipedia.org/wiki?curid=1489127" title="SM U-83 (1916)">
SM U-83 (1916)

U-83 – niemiecki okręt podwodny typu "U-81" służący w trakcie I wojny światowej. Głównym celem okrętu było patrolowanie oraz atakowanie statków w rejonie Wysp Brytyjskich. 
U-83 został zwodowany w stoczni Germaniawerft w Kilonii 13 lipca 1916, a 6 września 1916 roku został włączony w skład marynarki wojennej. Dowódcą okrętu był Bruno Hoppe.
Okręt został zatopiony 17 lutego 1917 roku przez brytyjski statek pułapkę HMS "Farnborough" w okolicach wybrzeża Irlandii; zginęło 35 marynarzy niemieckich wraz z dowódcą.
W czasie swojej sześciomiesięcznej służby U-83 odbył dwa patrole bojowe, w których zatopił pięć okrętów wroga o łącznym tonażu 6 286 BRT.

</doc>
<doc id="1489128" url="https://pl.wikipedia.org/wiki?curid=1489128" title="Edgar Gluck">
Edgar Gluck

Edgar Gluck (hebr. Chaim Baruch; ur. 14 czerwca 1936 w Hamburgu) – polsko-amerykański rabin, chasyd izbicki.
Urodził się w Hamburgu w rodzinie polskich Żydów. W 1957 ukończył Chasam Sofer Rabbinical College, gdzie uzyskał smichę rabinacką, a w 1974 Long Island University.
Od 23 lutego 2008 jeden z członków Rabinatu Rzeczypospolitej Polskiej. Mieszka na Brooklynie w Nowym Jorku. Ma żonę i dwóch synów.

</doc>
<doc id="1489129" url="https://pl.wikipedia.org/wiki?curid=1489129" title="Muttaburrasaurus">
Muttaburrasaurus



</doc>
<doc id="1489130" url="https://pl.wikipedia.org/wiki?curid=1489130" title="Proceratosaurus">
Proceratosaurus



</doc>
<doc id="1489131" url="https://pl.wikipedia.org/wiki?curid=1489131" title="Rynek Główny">
Rynek Główny



</doc>
<doc id="1489132" url="https://pl.wikipedia.org/wiki?curid=1489132" title="Marie Dubois">
Marie Dubois

Marie Dubois, właśc. Claudine Lucie Pauline Huzé (ur. 12 stycznia 1937 w Paryżu, zm. 15 października 2014 w Lescar) – francuska aktorka filmowa.
Debiutowała w 1960 w "Strzelajcie do pianisty" François Truffauta. Od tego czasu wystąpiła w kilkudziesięciu filmach, najczęściej w rolach drugoplanowych lub epizodycznych. Najbardziej znane z nich to "Jules i Jim" (1962), "Wielka włóczęga" (1966), "Życie złodzieja" (1967) czy "Niewinne" (1976). W 1977 została uhonorowana Césarem dla najlepszej aktorki drugoplanowej za kreację Dominique Montlaur w "La Menace" Alaina Corneau.
Jej mężem był Serge Rousseau.

</doc>
<doc id="1489134" url="https://pl.wikipedia.org/wiki?curid=1489134" title="Iwan Choma">
Iwan Choma

Iwan Choma (ur. 27 listopada 1923 w Chyrowie, zm. 3 lutego 2006 w Rzymie) – przemyski biskup greckokatolicki od 2 kwietnia 1977 do 1991.
W latach 1946–1951 studiował teologię w Rzymie. Został wyświęcony 29 czerwca 1949. W latach 1951–1962 sekretarz arcybiskupa Iwana Buczko, od 1963 kanclerz arcybiskupa Josyfa Slipego. Członek kapituły patriarchalnej, profesor Ukraińskiego Uniwersytetu Katolickiego im. św. Klemensa w Rzymie, i dziekan jego wydziału teologicznego.
2 kwietnia 1977 otrzymał święcenia biskupie wraz z Lubomyrem Huzarem z rąk metropolity Josefa Slipego w tajemnicy i bez zgody papieża.
W latach 1965–1999 był profesorem greckokatolickiego Uniwersytetu św. Klemensa w Rzymie, w latach 1985–2001 jego rektorem.
Był tytularnym biskupem Patary.

</doc>
<doc id="1489135" url="https://pl.wikipedia.org/wiki?curid=1489135" title="Massospondylus">
Massospondylus



</doc>
<doc id="1489136" url="https://pl.wikipedia.org/wiki?curid=1489136" title="Bothriospondylus">
Bothriospondylus



</doc>
<doc id="1489137" url="https://pl.wikipedia.org/wiki?curid=1489137" title="Camarasaurus">
Camarasaurus



</doc>
<doc id="1489138" url="https://pl.wikipedia.org/wiki?curid=1489138" title="Głos znad Pregoły">
Głos znad Pregoły

Głos znad Pregoły (ros. "Голос с Преголи") – czasopismo polskie ukazujące się od listopada 1995 na terenie obwodu kaliningradzkiego, druga w dziejach miasta świecka gazeta polskojęzyczna po istniejącej w latach 1718–1720 „Poczcie Królewieckiej”. 
Historia.
Numer zerowy pisma ukazał się 11 listopada 1995 z inicjatywy Kazimierza Ławrynowicza przy pomocy Konsulatu RP w Kaliningradzie. Początkowo pismo było redagowane w Elblągu przez „Kurier Elbląski” przy wsparciu finansowym lokalnego oddziału Polskiego Związku Katolicko-Społecznego. W latach 1997–1998 drukiem zajmowała się oficyna wydawnicza „Informacyjny Kurier Tygodniowy” z Braniewa, wreszcie w lecie 1998 redakcja pisma została ostatecznie przeniesiona do Kaliningradu. Odtąd druk i zakup papieru finansowany był przez Fundację Pomoc Polakom na Wschodzie. 
Pierwszym redaktorem miesięcznika został właśnie Kazimierz Ławrynowicz, a wśród dziennikarzy i pracowników gazety znaleźli się m.in. ks. Jerzy Steckiewicz, Kleofas Ławrynowicz, Wasilij Wasiljew, Danuta Szczęsna, Aleksandra Ławrynowicz, Agnieszka Abramowicz i Jerzy Sukow.
Obecnie na czele redakcji stoi Maria Ławrynowicz. W skład Rady Redakcyjnej wchodzą Aleksandra Ławrynowicz, Wasilij Wasiliew, Kleofas Ławrynowicz i Marek Szczepaniak. Gazeta posiada stałych korespondentów w Kaliningradzie, Bałtyjsku, Oziorsku i Czerniachowsku. 
Do stałych rubryk miesięcznika należą „Słynni Polacy w Rosji” W. Wasiliewa, „We Wspólnocie Kultury Polskiej” K. Ławrynowicza oraz „Polskie drogi”, gdzie drukuje się wspomnienia Polaków z Kaliningradu.

</doc>
<doc id="1489139" url="https://pl.wikipedia.org/wiki?curid=1489139" title="Lamplughsaura">
Lamplughsaura



</doc>
<doc id="1489140" url="https://pl.wikipedia.org/wiki?curid=1489140" title="Guy Georges">
Guy Georges

Guy Georges, zw. Bestią z Bastylii (ur. 15 października 1962 w Vitry-le-François) – francuski seryjny morderca. W latach 1991–1997 w Paryżu, zgwałcił i zamordował 7 kobiet.
Guy Georges urodził się jako Guy Rampillon i był synem Amerykanina oraz Francuzki. Został w młodości porzucony przez rodziców.
26 marca 1998 Georges został aresztowany pod zarzutem zgwałcenia, torturowania i zamordowania siedmiu młodych kobiet w paryskiej dzielnicy La Bastille.
W marcu 2001 Guy Georges został skazany na karę dożywotniego więzienia bez możliwości zwolnienia warunkowego przez najbliższe 22 lata.

</doc>
<doc id="1489141" url="https://pl.wikipedia.org/wiki?curid=1489141" title="Rhabdodon">
Rhabdodon



</doc>
<doc id="1489142" url="https://pl.wikipedia.org/wiki?curid=1489142" title="Tamka">
Tamka

Tamka (inaczej: Wyspa Świętego Macieja, niem. "Matthiasinsel", także "An der Matthiaskunst") – jedna z najmniejszych wysp odrzańskich we wrocławskim Starym Mieście, położona naprzeciw wylotu ul. Szewskiej na ul. Grodzką biegnącą wzdłuż Odry na jej południowym brzegu, położona w obrębie Śródmiejskiego Węzła Wodnego – Górnego.
W wieku XIII należała do zakonu Krzyżowców z Czerwoną Gwiazdą. Wybudowali oni na tej wyspie młyn św. Macieja, wzmiankowany już w roku 1254, najstarszy młyn w mieście. Później znajdowały się tu już dwa młyny przy obu końcach drewnianego (wówczas) mostu św. Macieja łączącego wyspę z miastem.
W 1539 na miejskim przyczółku mostu św. Macieja zbudowano wodociąg (zwany „Nowym” dla odróżnienia od położonego nieopodal, przy Furcie Młyńskiej i Bramie Odrzańskiej, wodociągu „Starego” albo „Wielkiego”, istniejącego od połowy XIV wieku), przebudowany w 1825. Sama wyspa pozostawała bezimienna aż do XIX wieku.
W latach 1869–1871 wybudowano most na śluzie, a w 1876 rozebrano młyny, tworząc Jaz św. Macieja. W latach 1905–1907 powstał łączący wyspę z południowym brzegiem Odry żelazny most św. Macieja, który funkcjonuje do dzisiaj (ostatni remont przeprowadzono w 1967 roku, a także podczas przebudowy nabrzeża (ul. Grodzkiej) w 2007); obecną nazwę wyspa otrzymała w roku 1945. Na wyspie znajdują się dwa budynki. Pierwszy z nich, zwany niegdyś „klubowym”, został wzniesiony w latach 1906–1908 według projektu berlińskiego architekta Rudolpha Zahna jako siedziba Śląskiego Towarzystwa Kultury Ojczyźnianej ("Schlesische Gesellschaft für Vaterländische Kultur"). Dziś należy on do Katedry i Zakładu Chemii Leków Akademii Medycznej. Drugi, nieco młodszy, po wojnie został odbudowany w latach 70., używany jest dziś przez Wydział Biotechnologii Uniwersytetu Wrocławskiego.

</doc>
<doc id="1489144" url="https://pl.wikipedia.org/wiki?curid=1489144" title="Bonatitan">
Bonatitan



</doc>
<doc id="1489147" url="https://pl.wikipedia.org/wiki?curid=1489147" title="Gluck Edgar">
Gluck Edgar



</doc>
<doc id="1489148" url="https://pl.wikipedia.org/wiki?curid=1489148" title="Pachypleurosaurus">
Pachypleurosaurus



</doc>
<doc id="1489149" url="https://pl.wikipedia.org/wiki?curid=1489149" title="Święty Gislen">
Święty Gislen

Święty Gislen (ur. na początku VII wieku w Grecji, zm. 9 października 680 w Ursidongus, obecnie Saint-Ghislain w Belgii) – święty katolicki, założyciel klasztoru, pustelnik.
Życiorys.
Studiował w Atenach i tam przyjął święcenia kapłańskie. Po przeniesieniu się do Rzymu otrzymał od papieża polecenie wyjazdu wraz z Lamberto Berlero w celu podjęcia misji. Do 650 roku pędził życie eremity w Mons. Założył klasztor pod wezwaniem świętych Piotra i Pawła do końca życia pozostając jego opatem.
W swojej działalności dzielił się pobożnością i rozwagą w rozwiązywaniu problemów. W utworzonej wspólnocie był uosobieniem siły i zwiastunem Jezusa Chrystusa.
Klasztor po jego śmierci został nazwany na cześć założyciela Saint Ghislain.
Relikwie świętego w 929 roku przeniesiono do Grandlieu, a następnie w 1025 roku biskup Gerard z Cambrai przeniósł je do Le Cateau-Cambrésis. Od 1647 znajdują się w Saint-Ghislain, którego patronem został święty.
Znaczenie.
Z klasztoru założonego przez świętego Gislena pochodzą święte: Adelgunda, Aldetruda i Madelberta. Przypisuje mu się udział w założeniu przez św. Waldetrudę klasztoru w Mons.

</doc>
<doc id="1489150" url="https://pl.wikipedia.org/wiki?curid=1489150" title="Monoclonius">
Monoclonius



</doc>
<doc id="1489151" url="https://pl.wikipedia.org/wiki?curid=1489151" title="Okręty podwodne projektu 667BDRM">
Okręty podwodne projektu 667BDRM

Okręty podwodne projektu 667BDRM (NATO: "Delta IV") typ radzieckich okrętów podwodnych o napędzie atomowym, przenoszących szesnaście pocisków balistycznych R-29RM (NATO: "SS-N-23") klasy SLBM. Okręty tego typu zaliczane są do okrętów trzeciej generacji, choć jako ostatnia modyfikacja okrętów projektu "667", czasami określana jest jako "generacja pośrednia" lub też generacja "2,5" albo "2+"

</doc>
<doc id="1489153" url="https://pl.wikipedia.org/wiki?curid=1489153" title="Umarłem, aby żyć">
Umarłem, aby żyć

Umarłem, aby żyć – polski film wojenny z 1984 roku w reżyserii Stanisława Jędryki.
Film miał dwie kontynuacje: "Po własnym pogrzebie" (1989) i "Urodzony po raz trzeci" (1989).
Fabuła.
Film nawiązuje do wspomnień Stanisława Miedzy-Tomaszewskiego i traktuje o jego losach wojennych. Tomaszewski w czasie II wojny światowej działał w konspiracji. W 1941 został schwytany przez Gestapo i zidentyfikowany jako ważny konspirator znający szyfry dotyczące rozpracowania konspiracji na terenie III Rzeszy.
W postać Tomaszewskiego wcielił się Andrzej Grabarczyk grający Leopolda Wójcika. Wójcik został aresztowany i osadzony na Pawiaku. Obawiając się, że może nie wytrzymać bicia i tortur podczas przesłuchań w siedzibie Gestapo, Wójcik prosi o przekazanie mu trucizny. 
Konspiracja kontaktuje się w tej sprawie z prof. Pytlem (Zygmunt Hübner). Ten jednak stanowczo sprzeciwia się przekazaniu trucizny i wymyśla aby wydobyć Wójcika, zakażając go umyślnie tyfusem. W ten sposób zajdzie konieczność przywiezienia Wójcika do szpitala. Mjr Wróbel (Janusz Bukowski) planuje akcję zbrojną w szpitalu, ale prof. Pytel zdając sobie sprawę, że grozi to zemstą ze strony Niemców przeciwstawia się temu pomysłowi. Prof. Pytel nie wyraża zgody na taką akcję i proponuje fortel z fikcyjną operacją wyrostka robaczkowego, która ma się nie udać.
Wójcik trafia do szpitala pod strażą z rozpoznaniem tyfusu i symuluje atak ślepej kiszki. Prof. Pytel zarządza operację podwyższonego ryzyka, operowany ma być pacjent z chorobą zakaźną. W czasie „operacji” Wójcik zostaje podmieniony na ciało jego sobowtóra. Wójcik uzyskuje wolność, a Niemcy pozostali w przekonaniu, że ich więzień zmarł na stole operacyjnym.

</doc>
<doc id="1489156" url="https://pl.wikipedia.org/wiki?curid=1489156" title="Być albo nie być (film 1983)">
Być albo nie być (film 1983)

Być albo nie być (oryg. "To Be or No to Be") – amerykańska komedia wojenna z 1983 roku w reżyserii Alana Johnsona będąca remakem filmu Ernsta Lubitscha z 1942 roku.
Opis fabuły.
Warszawa w przeddzień wybuchu II wojny światowej. Frederick Bronski wraz z żoną Anną jest właścicielem teatru wodewilowego, w którym oboje też grają główne role. Wybucha wojna i wkrótce po wkroczeniu hitlerowców do Warszawy teatr zostaje zamknięty. Tymczasem do Warszawy przybywa z Wielkiej Brytanii z bardzo ważną tajną misją porucznik Sobinski. Zostaje on zrzucony na spadochronie i szybko musi się gdzieś ukryć. Przed wojną Sobinski był pilotem Wojska Polskiego i stacjonował w Warszawie. Zakochał się w Annie i przychodził na wszystkie spektakle z jej udziałem, a po jakimś czasie zaczął miewać z nią tajne schadzki za kulisami. Teraz musi szybko znaleźć schronienie, i w tym celu odnajduje Annę. Aby misja porucznika się udała, do konspiracji trzeba też wciągnąć męża Anny. Ale ten jak dotąd nic nie wie o romansie Anny i porucznika. Wkrótce sytuacja jeszcze bardziej się komplikuje, gdyż do Warszawy przybywa sam Hitler. Pragnie on obejrzeć przedstawienie teatru Bronskiego, który specjalnie na tę okazję wznowił działalność…
Nagrody i nominacje.
Oscary za rok 1983
Złote Globy 1983

</doc>
<doc id="1489161" url="https://pl.wikipedia.org/wiki?curid=1489161" title="Fat Old Sun">
Fat Old Sun

Fat Old Sun – ballada rockowa brytyjskiego zespołu Pink Floyd, pochodząca z płyty "Atom Heart Mother", napisana oraz zaśpiewana przez gitarzystę Davida Gilmoura.
Kompozycja.
"Fat Old Sun" jest utrzymana w stylu folk rock. W utworze występuje zmiana tonacji z G-dur na d-moll. Całość kończy gitarowe solo. W nagraniu studyjnym wzięli udział tylko dwaj muzycy zespołu: gitarzysta David Gilmour i klawiszowiec Richard Wright. Gilmour nagrał wokal, gitary, bas oraz perkusję, natomiast Wright instrumenty klawiszowe.
Wersje koncertowe.
Piosenka była wykonywana przez zespół na koncertach na początku lat 70. również przed wydaniem płyty "Atom Heart Mother". Wersje koncertowe miały bardziej rozbudowane sekcje instrumentalne niż wersja studyjna, były o wiele dłuższe. David Gilmour grał ten utwór również w swoich trasach solowych w latach 2001–2002 oraz w roku 2006.

</doc>
<doc id="1489162" url="https://pl.wikipedia.org/wiki?curid=1489162" title="Jacek Paruszyński">
Jacek Paruszyński

Jacek Paruszyński (ur. 6 sierpnia 1960 roku w Cieplicach k. Jeleniej Góry) – polski aktor teatralny.
Ukończył szkołę podstawową w Chocianowie i liceum ogólnokształcące w Chojnowie. Absolwent Studia Teatralnego przy Teatrze Wybrzeże w Gdańsku (rocznik 1981). Zadebiutował na scenie 20 marca 1982 roku w "Zemście" Aleksandra Fredry na scenie Teatru Wybrzeże w Gdańsku. W latach 1984–1987 związany z Teatrem Ludowym w Krakowie, w latach 1987–1988 z Ośrodkiem Teatru Otwartego "Kalambur" we Wrocławiu, a od 1988 roku z Teatrem im. C. K. Norwida w Jeleniej Górze.
Oprócz pracy w teatrze zajmuje się edukacją teatralną jako animator dziecięcych i młodzieżowych grup teatralnych.
Role teatralne.
W Teatrze Wybrzeże w Gdańsku:
W Teatrze Ludowym w Krakowie:
W Ośrodku Teatru Otwartego "Kalambur" we Wrocławiu:
W Teatrze im. C. K. Norwida w Jeleniej Górze:
Życie prywatne.
Żona Barbara jest nauczycielką angielskiego. Ma córkę Annę (ur. 1990 r.).

</doc>
<doc id="1489163" url="https://pl.wikipedia.org/wiki?curid=1489163" title="Testament (film 1983)">
Testament (film 1983)

Testament – amerykański film science-fiction z 1983 roku na podstawie opowiadania „The Last Testament” Carol Amen.
Fabuła.
Małe miasteczko koło San Francisco. Życie toczy się bardzo powoli i spokojnie. Tom Wetherly lubi jeździć na rowerze. Pewnego dnia mieszkańcy widzą coś na kształt... grzyba atomowego. Wybucha panika, ludzie są zdezorientowani, radio udziela zdawkowych informacji, telewizja milczy. Tom nie wraca do domu. Jego żona walczy o przetrwanie rodziny.
Główne role.
i inni
Nagrody i nominacje.
Oscary za rok 1983
Złote Globy 1983

</doc>
<doc id="1489166" url="https://pl.wikipedia.org/wiki?curid=1489166" title="Wspólnota Kultury Polskiej">
Wspólnota Kultury Polskiej

Wspólnota Kultury Polskiej (ros. "Общество Польской культуры Калининграда") – organizacja polonijna powstała w Kaliningradzie w 1992 roku.
Na ożywienie się środowiska polskiego w obwodzie wpływ miało przybycie z diecezji szczecińskiej do Kaliningradu ks. Jerzego Steckiewicza, który w 1990 roku objął zwierzchnictwo nad parafią św. Wojciecha Adalberta. Wokół kościoła zaczęły gromadzić się osoby przyznające się do polskości, które w lutym 1992 roku powołały do życia Wspólnotę Kultury Polskiej. Początkowo lokalni Polacy spotykali się w budynku biblioteki parafialnej oraz na terenie Konsulatu RP. 
Do organizacji należeć mogą nie tylko Polacy, ale również i osoby odczuwające związek z kulturą polską. W 2002 roku Wspólnota liczyła ponad 300 członków. 
Prezesami WKP byli kolejno Jan Kondrat, Andrzej Szewczuk, Kleofas Ławrynowicz, Michał Achramowicz, Helena Rogaczykowa i Anatolij Teterski, Eugeniusz Kozłowski. Od grudnia 2008 roku na jej czele znów stoi Helena Rogaczykowa. 
Analogiczne do WKP wspólnoty polskie na terenie północnych byłych Prus Wschodnich istnieją w Czerniachowsku, Oziorsku, Bałtijsku i Gusiewie.

</doc>
<doc id="1489169" url="https://pl.wikipedia.org/wiki?curid=1489169" title="Stanisław Nieczwołodow">
Stanisław Nieczwołodow

Stanisław Dmitrijewicz Nieczwołodow (ros. Станислав Дмитриевич Нечволодов, est. Stanislav Netšvolodov; ur. 2 sierpnia 1935 w Obwodzie donieckim) – estoński rzeźbiarz, medalier i malarz pochodzący z Ukrainy.
Urodził się na wsi w obwodzie donieckim, jego matka była Polką. Uczęszczał do szkoły, a następnie studiował architekturę w Kijowie. Przez dziesięć lat pracował w Irkucku wyuczonym zawodzie architekta, po czym skierował swoje zainteresowania ku sztuce. Dalsze studia odbywał w Akademii Sztuk Pięknych w Leningradzie. Jego rzeźby znajdują się m.in. w zbiorach British Museum, Ermitażu i Muzeum im. Puszkina.
Od roku 1971 mieszka w Tartu w Estonii. Stanisław Nieczwołodow jest członkiem estońskiego związku artystów oraz członkiem międzynarodowej organizacji medalierskiej FIDEM ("Fédération Internationale de la Médaille d'Art").

</doc>
<doc id="1489171" url="https://pl.wikipedia.org/wiki?curid=1489171" title="Włodzimierz Marciniak">
Włodzimierz Marciniak

Włodzimierz Aleksander Marciniak (ur. 31 marca 1954 w Łodzi) – polski politolog, sowietolog i rosjoznawca, doktor habilitowany nauk humanistycznych, nauczyciel akademicki, dyplomata. Ambasador Rzeczypospolitej Polskiej w Federacji Rosyjskiej (2016–2020). Brat Piotra Marciniaka.
Życiorys.
W 1976 ukończył studia politologiczne na Wydziale Dziennikarstwa i Nauk Politycznych Uniwersytetu Warszawskiego. W latach 1977–1980 odbywał studia doktoranckie w Instytucie Socjologii UW. W 1989 uzyskał w Instytucie Filozofii UW stopień naukowy doktora nauk humanistycznych na podstawie pracy "Teoria w poszukiwaniu praktyki. Przesłanki filozoficzne marksowskiej myśli społecznej" (promotor: Marek Siemek). W 2001 w Instytucie Studiów Politycznych Polskiej Akademii Nauk uzyskał stopień doktora habilitowanego nauk humanistycznych w zakresie nauk o polityce na podstawie pracy "Rozgrabione imperium. Upadek Związku Sowieckiego i powstanie Federacji Rosyjskiej".
Od 1980 był pracownikiem naukowym Szkoły Głównej Planowania i Statystyki (od 1991 Szkoły Głównej Handlowej), gdzie pełnił funkcje asystenta, starszego asystenta i adiunkta w Katedrze Socjologii i Politologii, a następnie Katedrze Nauk Politycznych. W latach 1991–1992 sprawował funkcję prodziekana Wydziału Ekonomiczno-Społecznego SGH. Od 1992 do 1997 pracował na stanowisku radcy w Ambasadzie RP w Moskwie. W latach 1997–2006 był adiunktem, a w latach 2001–2002 kierownikiem Katedry Studiów Politycznych SGH.
Od 2000 związany z Instytutem Studiów Politycznych Polskiej Akademii Nauk, gdzie pracował jako adiunkt, a od 2002 pełni funkcję docenta. Od tego samego roku jest także kierownikiem Zakładu Porównawczych Badań Postsowieckich. W latach 2006–2008 był zatrudniony na stanowisku adiunkta w Studium Europy Wschodniej Uniwersytetu Warszawskiego. W 2006 został zatrudniony na stanowisku profesora w Zakładzie Stosunków Międzynarodowych i Bezpieczeństwa Narodowego Wyższej Szkoły Biznesu – National-Louis University w Nowym Sączu. Objął stanowisko profesora w Akademii Ignatianum w Krakowie.
Od 2001 jest członkiem redakcji czasopisma „Obóz”. Od 2008 zasiada w Polsko-Rosyjskiej Grupie ds. Trudnych.
W 2010 prezydent RP Lech Kaczyński powołał go na członka Narodowej Rady Rozwoju.
13 października 2016 objął stanowisko ambasadora RP w Rosji. 9 listopada 2016 złożył listy uwierzytelniające na ręce prezydenta Władimira Putina. Stanowisko pełnił do 31 lipca 2020.
W pracy naukowej zajmuje się głównie tematyką współczesnej Rosji oraz rosyjskiej myśli politycznej i społecznej. Jest autorem licznych artykułów naukowych i publicystycznych, uczestnikiem konferencji i programów badawczych oraz komentatorem bieżących wydarzeń politycznych w Rosji.

</doc>
<doc id="1489173" url="https://pl.wikipedia.org/wiki?curid=1489173" title="Rok niebezpiecznego życia">
Rok niebezpiecznego życia

Rok niebezpiecznego życia – australijski dramat społeczno-polityczny z 1982 roku zrealizowany przez Petera Weira na podstawie powieści C.J. Kocha.
Tytuł filmu nawiązuje do znanego wyrażenia Sukarno ("żyć niebezpiecznie"), użytego w programowym przemówieniu do narodu w 1964 roku.
Treść.
Indonezja w burzliwym roku 1965. Do Dżakarty przybywa nowy korespondent radia australijskiego Guy Hamilton. Na swej pierwszej placówce zagranicznej ma relacjonować wydarzenia z kraju, w którym dojrzewa komunistyczny przewrót inspirowany prochińską polityką prezydenta Sukarno, stale obiecującego rodakom zmianę nędznych warunków bytowych. Niezorientowany w sytuacji politycznej i spotykający się z profesjonalną niechęcią kolegów Hamilton zyskuje jednak cennego współpracownika w osobie miejscowego fotoreportera Billy'ego Kwana – człowieka o oryginalnym wyglądzie, mieszanym pochodzeniu, tajemniczych powiązaniach i idealistycznych poglądach. Wśród pracowników jego biura jest natomiast ukryty komunista Kumar, dzięki któremu do dziennikarza docierają istotne informacje polityczne. W swym zawodowym środowisku Australijczyk przypadkowo poznaje też asystentkę pułkownika Hendersona – brytyjską agentkę Jill Bryant, z którą łączy go najpierw flirt, a potem poważniejsze uczucie. 
Wypadki nabierają tempa pod koniec lata, gdy narasta agresywność komunistycznych bojówek i poruszanie się cudzoziemców po kraju staje się niebezpieczne. Muzułmańscy wojskowi zdecydowani są jednak uniemożliwić komunistom zbrojne przejęcie władzy z pomocą maoistowskich Chin i przeszkodzić planom Sukarno grożącym przyszłą polityczną katastrofą krajom Azji południowo-wschodniej. Jill Bryant udaje się na placówkę wietnamską, zawiedziony rządami prezydenta i zdesperowany Kwan dokonuje spektakularnego protestu, Kumar coraz bardziej obawia się o swe życie. W ostatnich dniach września dochodzi do zamachu stanu dokonanego przez armię (która przeprowadzi potem egzekucje setek tysięcy ludzi podejrzewanych o komunizm i doprowadzi do odsunięcia Sukarno od władzy): prezydent chwilowo zostaje odizolowany, Dżakarta – zablokowana. Przed zamknięciem stołecznego lotniska Hamilton usiłuje zdążyć na ostatni samolot, którym Jill odlatuje do Sajgonu…
Nagrody i nominacje.
Oscary za rok 1983
Złote Globy 1983

</doc>
<doc id="1489175" url="https://pl.wikipedia.org/wiki?curid=1489175" title="Umarłem aby żyć">
Umarłem aby żyć



</doc>
<doc id="1489176" url="https://pl.wikipedia.org/wiki?curid=1489176" title="Lacerta (jaszczurka)">
Lacerta (jaszczurka)

Lacerta – rodzaj jaszczurki z rodziny jaszczurkowatych (Lacertidae).
Charakterystyka.
Gatunki należące do tego rodzaju cechują dobrze wykształcone odnóża i kruchy ogon. Powierzchnia czaszki, jej boki, okolice żuchwy i podgardla pokryte są symetrycznie ułożonymi tarczami, których położenie, ilość, wielkość i kształt pełnią istotną rolę taksonomiczną. Rodzaj "Lacerta" cechuje obecność tarczki potylicznej i brak tarczek nosowych. Największymi tarczkami są: ciemieniowe i czołowa. Powszechnie występuje tzw. kołnierzyk – pojedynczy rząd łusek okalających szyję.
Zasięg występowania.
Rodzaj obejmuje gatunki występujące w Eurazji.
Systematyka.
Etymologia.
"Lacerta": „jaszczurka”.
Podział systematyczny.
Do rodzaju należą następujące gatunki:

</doc>
<doc id="1489178" url="https://pl.wikipedia.org/wiki?curid=1489178" title="Sowing">
Sowing

Sowing – gra typu mankala autorstwa Johna Hortona Conwaya.
Reguły gry.
Gra odbywa się na polu z jednym rzędem dołków. Są to 24 dołki, w każdym 3 kamienie.
Każdy z graczy wykonuje ruchy z lewa na prawo, czyli oboje w przeciwnych kierunkach. Ruch polega na wyjęciu wszystkich kamieni z dowolnego (ale dozwolonego) dołka i rozdzieleniu ich w (swoim) prawym kierunku – po jednym do kolejnych dołków. Ruchy są dozwolone gdy:
Przegrywa, kto nie może wykonać ruchu.
Odmiana.
Conway zaproponował również odmianę w której wygrywa, kto nie może wykonać ruchu.

</doc>
<doc id="1489179" url="https://pl.wikipedia.org/wiki?curid=1489179" title="Toguz korgool">
Toguz korgool

Toguz korgool lub toguz kumalak jest gra typu mankala rozgrywana w Azji Środkowej. Znana jest jaka Toguz korgool w Kirgistanie, toguz kumalak w Kazachstanie, Mangala w Turcji, Mere Köçdü w Azerbejdżanie, i Chaqpelek u Ujgurów. 
W 2020 roku "Toguz Kumalak/Toguz Korgool/Mangala/Göçürme: Tradycyjna gra strategii i inteligencji" została wpisana na listę reprezentatywną niematerialnego dziedzictwa kulturowego (UNESCO) poprzez wspólne zgłoszenie Kazachstanu, Kirgistanu i Turcji.
Historia.
Toguz Korgool lub Togyz Kumalak (Dziewięć Kulek) jest wersją środkowoazjatycką gry typu mankala, o charakterze liczbowym i opiera się na matematycznej logice. Numer "dziewięć" ma duże znaczenie we wierzeniach ludowych i w mitologii ludów Azji Środkowej. Kirgizi dzielili kiedyś rok na 40 tygodni, gdzie każdy z tygodni składał się z dziewięciu dni.
Oprócz Kirgistanu, gra ta rozgrywana jest także w Kazachstanie (pod nazwą Toguz Kumalak), Tadżykistanie, Uzbekistanie, Turkmenistanie, przez Kirgizów w północno-wschodnim Afganistanie, w niektórych regionach Rosji (Ałtaj, Chakasja, Jakucja, Tatarstan i Tuwa), przez mniejszość Kazachską w zachodniej Mongolii oraz w północno-zachodnich Chinach (w Urumczi i w Dżungarii).
Gra typu mankala dotarła do Azji Środkowej jedwabnym szlakiem oraz poprzez rozprzestrzenianie się islamu. O grze Toguz Korgool mowa jest w kirgiskim eposie "Manas" (fragment w języku kirgiskim):
Жалпак жыгач чаптырып,
Чараларын оюшуп
Бир жагына бир тогуз,
Бир жагына бир тогуз,
Үй чыгарып коюшуп…
Reguły gry.
Gra toczy się w dwóch rzędach dołków, wypełnionych 162 kamieniami (kulkami). W każdym z rzędów znajduje się po 9 dołków. Oprócz tego do gry potrzebne są dwa duże dołki, czy misy, zwane kaznami, które służą do gromadzenia wygranych kulek przez każdego z graczy osobno. Na początku w każdym dołku znajduje się po 9 kamieni, natomiast kazany są puste. Celem gry jest zdobycie przynajmniej 81 kamieni. Grę poprzedza wylosowanie rozpoczynającego.
Gracze wykonują ruchy na przemian w stronę przeciwną do kierunku ruchu wskazówek zegara. Każdy ruch polega na wyjęciu kamieni z wybranego dołka po stronie gracza i umieszczeniu po jednym kamieniu w kolejnych dołkach, zaczynając od opróżnionego właśnie dołka. Wyjątek stanowi sytuacja, gdy w dołku znajduje się tylko jeden kamień – zostaje on przełożony do następnego dołka, pozostawiając poprzedni pustym. 
Jeśli ostatni kamień wpada do któregoś z dołków przeciwnika, przy czym liczba kamieni w tym dołku staje się przez to parzysta, gracz zdobywa wszystkie kamienie z tego dołka – przenosi je do swojego kazna. Jeśli ostatni kamień trafia do któregoś dołka z rzędu gracza – kamienie nie są zabierane przez nikogo. 
Jeśli ostatni kamień wpadł do dołka przeciwnika, w którym były dwa kamienie, gracz zdobywa wszystkie 3 kamienie z tego dołka i przekłada je do swego kazana, natomiast opróżniony w ten sposób dołek staje się jego tuzem. W ciągu dalszej gry każdy kamień, który wpadnie do tuza, jest automatycznie zdobywany przez jego właściciela. Każdy z graczy może mieć tylko jednego tuza podczas całej gry i nie można zamienić utworzonego tuza na inny dołek. Nie jest dozwolone także utworzenie tuza w ostatnim (dziewiątym) dołku przeciwnika, jak również w dołku, w którym przeciwnik już utworzył tuza – na przykład, jeśli gracz ogłasza tuza w drugim dołku przeciwnika, przeciwnik nie może utworzyć tuza w drugim dołku gracza. Dołki w rzędach numerowane są zgodnie z ruchem gry.
W 1974 roku powstała Federacja Togyzkumalak Kazachskiej SRR. Została ona reaktywowana w 2004 roku jako Federacja Togyzkumalak w Kazachstanu. Istnieje również Światowa Federacja Togyzkumalaków.
Kirgiska Federacja Toguz Korgool.
Kirgiska Federacja Toguz Korgool została stworzona w 1993 roku i dba upowszechnienie gry w kraju. Gra jest również popularna w Kazachstanie, gdzie także działa federacja mankali (Toguz Kumalak), która powstała nieco później, bo w 2004 roku. W obu państwach gra ta promowana jest jako sport narodowy. Grę tą początkowo grali sami mężczyźni, ale w obecnie jest popularna również wśród kobiet.
Pierwsze Mistrzostwa Świata odbyły się w dniach 1-7 listopada 2010 roku w Astanie, w Kazachstanie. 25 uczestników męskich mistrzostw reprezentowało 14 narodów: Antigua i Barbuda, Chiny, Niemcy, Gruzja, Kazachstan, Kirgistan, Mongolia, Rosja, Hiszpania, Szwajcaria, Turcja, Turkmenistan, USA i Uzbekistan. W mistrzostwach kobiet wzięło udział 18 zawodniczek z 10 krajów: Azerbejdżanu, Chin, Czech, Kazachstanu, Kirgistanu, Mongolii, Rosji, Turcji, Turkmenistanu i Uzbekistanu. Cztery kraje wysłały pełne drużyny (3 zawodników) w każdej płci: Kazachstan, Kirgistan, Mongolia i Rosja. Uzbekistan miał pełną drużynę męską.
Chronologia Mistrzostw Świata:
Organizowane są regularne mistrzostwa Toguz Korgool/Toguz Kumalak w Kirgistanie, Kazachstanie, Uzbekistanie, Rosji (Ałtaj), a pierwszy turniej poza granicami byłego Związku Radzieckiego został zorganizowany w sierpniu 2006 roku, w Londynie, podczas Mindsports Olimpiady. Kolejne turnieje odbyły się w Stambule (Turcja), Pradze (Czechy), Ohrid (Macedonia) i Londynie (Wielka Brytania) w 2007 roku. Ostatni turniej odbył się w Czechach w sierpniu 2014 roku.
Komputerowa wersja tej gry została stworzona przez Kirgiskiego informatyka K. Kartanbaeva w 1999 roku.
W Polsce powstał Europejski Klub graczy "Toguz Korgool" związany z portalem internetowym Kyrgyzstan.pl.

</doc>
<doc id="1489180" url="https://pl.wikipedia.org/wiki?curid=1489180" title="Vai lung thlan">
Vai lung thlan

Vai lung thlan – pochodząca z Mizoramu gra typu mankala.
Reguły gry.
Gra odbywa się na polu z dwoma rzędami dołków, w każdym rzędzie po 6, – własnym znajdującym się po swojej stronie pola oraz przeciwnika po stronie przeciwnika. W dołkach znajduje się z początku po 5 kamieni.
Gracze wykonują ruchy na przemian według następujących zasad:
Grę wygrywa gracz, który uzbierał więcej kamieni. Przy stanie 30:30 następuje remis.

</doc>
<doc id="1489181" url="https://pl.wikipedia.org/wiki?curid=1489181" title="Chesapeake and Ohio Canal">
Chesapeake and Ohio Canal

Chesapeake and Ohio Canal (kanał Chesapeake-Ohio), w skrócie C&amp;O Canal – kanał wodny wzdłuż rzeki Potomak, łączący Waszyngton z miastem Cumberland w Marylandzie. Według oryginalnych planów kanał miał połączyć zatokę Chesapeake z rzeką Ohio, od czego pochodzi jego nazwa, jednak inwestycja nie została nigdy do końca zrealizowana.
Historia.
Wkrótce po uzyskaniu niepodległości przez Stany Zjednoczone George Washington rozpoczął starania, aby połączyć wschodnie wybrzeże z rzeką Ohio i Wielkimi Jeziorami siecią kanałów wodnych. W celu uczynienia rzeki Potomak żeglowną pod koniec XVIII wieku wybudowano kanał Patowmack, który biegł wzdłuż rzeki Potomak w stanie Wirginia i umożliwiał ominięcie wodospadów Great Falls. 
Kiedy na początku XIX wieku kanał Patowmack zaczął podupadać i ostatecznie został zamknięty, podjęto decyzję o rozpoczęciu bardziej ambitnego przedsięwzięcia na przeciwległym brzegu Potomaku.
Budowa kanału Chesapeake i Ohio została oficjalnie zainaugurowana przez prezydenta Johna Quincy Adamsa w Dzień Niepodległości, 4 lipca 1828 roku. Budowa trwała 22 lata i ze względów finansowych została przerwana 10 października 1850 roku, gdy kanał dotarł do Cumberland, osiągając około połowę planowanej długości. Budowa kosztowała około 14 milionów dolarów i pracowało przy niej do 4 tysięcy robotników jednocześnie. Długość wybudowanego kanału wynosiła około 300 kilometrów, a różnica poziomów około 185 metrów. Znajdowało się na nim 11 akweduktów, z których najdłuższy – Monocacy Aqueduct – liczył ponad 130 metrów długości, oraz 74 śluzy wodne. Kanał miał przeciętnie około 2 metry głębokości i 20 metrów szerokości. Biegł też przez tunel Paw Paw o długości ponad 950 metrów.
Kanał był otwarty od 1850 do 1924 roku. Jeden kurs barki w dół rzeki trwał średnio siedem dni, barka zabierała na pokład około 100 do 120 ton węgla. W szczytowym okresie na kanale operowało około 800 barek, z których każda robiła przeciętnie 25 kursów tam i z powrotem rocznie. W 1871 roku kanałem przetransportowano łącznie około 850 tysięcy ton węgla.
W 1924 roku kanał uległ katastrofalnemu uszkodzeniu spowodowanemu powodzią i nie opłacało się go naprawić. W 1938 roku pozostałości po nim przeszły na własność rządu federalnego, a w 1971 roku został objęty ochroną jako Narodowy Park Historyczny Kanału Chesapeake-Ohio. Pod zarządem National Park Service kanał został częściowo odrestaurowywany, szczególnie w swoim dolnym biegu.
Watergate.
Stosunkowo nieznany jest fakt, że nazwa afery Watergate, która dotknęła Stany Zjednoczone podczas administracji prezydenta Richarda Nixona, w pośredni sposób związana jest z kanałem Chesapeake i Ohio. W dosłownym tłumaczeniu "Watergate" znaczy „brama wodna” i taką nazwę nosił kompleks hotelowy, w którym wybuchła afera. Z kolei hotel Watergate położony jest w Waszyngtonie przy ujściu kanału Chesapeake-Ohio do Potomaku. Przy ujściu tym znajdowała się specjalna brama zabezpieczająca kanał przed przypływami, od której pochodzi nazwa hotelu i afery.

</doc>
<doc id="1489182" url="https://pl.wikipedia.org/wiki?curid=1489182" title="Wauri">
Wauri

Wauri – pochodząca z Wielkiego Kajmana gra typu mankala
Reguły gry.
Gra odbywa się na desce z dwoma rzędami dołków, w każdym rzędzie po 6 – własnym znajdującym się po swojej stronie deski oraz przeciwnika po stronie przeciwnika. Oprócz tego po lewej i prawej stronie znajdują się dwa dołki zwane bazami. Po prawej własna i po lewej przeciwnika. W dołkach (oprócz bazowych) znajduje się z początku po 4 kamienie.
Gracze wykonują ruchy na przemian według następujących zasad:
Grę wygrywa gracz niemogący wykonać ruchu (wszystkie dołki po jego stronie są puste gdy przypada na niego kolej ruchu).
Odmiany.
Grę wygrywa gracz, po którego stronie wszystkie dołki będą puste. Również gdy przeciwnik mógłby w swym ruchu przynajmniej jeden zapełnić umożliwiając mu dalsze ruchy.

</doc>
<doc id="1489183" url="https://pl.wikipedia.org/wiki?curid=1489183" title="Kalaha">
Kalaha

Kalaha (w krajach angielskojęzycznych również kalah) – gra typu mankala autorstwa Williama Juliusa Championa.
Reguły gry.
Gra odbywa się na desce z dwoma rzędami dołków, po 6 w każdym rzędzie, - własnym znajdującym się po swojej stronie deski oraz przeciwnika po stronie przeciwnika. Oprócz tego po lewej i prawej stronie znajdują się dwa dołki zwane bazami. Po prawej własna i po lewej przeciwnika. W dołkach (oprócz bazowych) znajduje się z początku po 6 kamieni.
Gracze wykonują ruchy na przemian według nast. zasad:
Gra kończy się gdy jeden z graczy nie może wykonać ruchu (wszystkie dołki po jego stronie są puste gdy przypada na niego kolej ruchu). Przeciwnik zbiera resztę kamieni ze swoich dołków i wkłada do swojej bazy. Wygrywa ten, kto uzbierał więcej kamieni w swej bazie; w przypadku równej ich liczby – remis.
Odmiany.
Istnieje cały szereg odmian różniących się liczbą dołków w rzędzie lub liczbą kamieni w dołkach. Również odmiany z różną liczbą kamieni w różnych dołkach. Wiele serwisów internetowych dających dostęp do tej gry wprowadziło zasadę zamiany - drugi gracz może obrócić planszę w ramach swojego pierwszego ruchu tak jakby to on zaczął grę. Zasada ta ma wyrównać szanse zwłaszcza w wariancie na 3, 4, lub 6 kamieni w dołkach (w tych wariantach jest opracowany sposób wygrania gry przez pierwszego gracza).

</doc>
<doc id="1489184" url="https://pl.wikipedia.org/wiki?curid=1489184" title="Yentl">
Yentl

Yentl (lub "Jentł") – amerykańsko-brytyjski melodramat z 1983 roku na podstawie utworu Isaaca Baszewisa Singera "Yentl, the Yeshiva Boy".
Opis fabuły.
Początek XX wieku. Yentl, młoda i niezwykle utalentowana dziewczyna buntuje się przeciw ortodoksyjnej tradycji zabraniającej kobietom uczenia się. Chcąc zgłębiać wiedzę, po śmierci ojca przebiera się za chłopca i przyjmuje imię Anschel. W drodze do miasta poznaje Avigdora, który się nią opiekuje. Oboje zamieszkują u znajomej gospodyni. Rabin, któremu Avigdor przedstawił Anschela, zgadza się przyjąć go na naukę. Yentl - Anschel i Avigdor uczą się w jesziwie w Bychawie. Jednak ziszczenie pragnień nie daje Yentl spodziewanego szczęścia. Musi ukrywać swoją miłość do Avigdora, który ma narzeczoną Hadass. Kiedy nie dochodzi do ślubu z powodu oporu rodziców dziewczyny, zdesperowany Avigdor proponuje Anschelowi, by ten zastąpił go w roli męża. Yentl musi dokonać trudnego wyboru.
Obsada.
i inni
Nagrody i nominacje.
Oscary za rok 1983
Złote Globy 1983
Złota Malina 1983

</doc>
<doc id="1489187" url="https://pl.wikipedia.org/wiki?curid=1489187" title="Stanislav Netsvolodov">
Stanislav Netsvolodov



</doc>
<doc id="1489189" url="https://pl.wikipedia.org/wiki?curid=1489189" title="Echten">
Echten

Echten – wieś w Holandii w prowincji Fryzja. 
Wieś leży nad jeziorem Tjeukemeer, wzmiankowana w XVI wieku. W 1913 roku w miejscowości została zbudowana stacja pomp Gemaal Echten, która ma za zadanie odprowadzać nadmiar wód w okolicy Echten do jeziora Tjeukemeer.

</doc>
<doc id="1489190" url="https://pl.wikipedia.org/wiki?curid=1489190" title="Izabela (powiat poddębicki)">
Izabela (powiat poddębicki)

Izabela – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.
7 września 1939 wkraczający do wsi żołnierze Wehrmachtu zamordowali kilkunastu mężczyzn, 13 ofiar zdołano zidentyfikować.

</doc>
<doc id="1489192" url="https://pl.wikipedia.org/wiki?curid=1489192" title="Venenosaurus">
Venenosaurus



</doc>
<doc id="1489193" url="https://pl.wikipedia.org/wiki?curid=1489193" title="Ilokelesia">
Ilokelesia



</doc>
<doc id="1489194" url="https://pl.wikipedia.org/wiki?curid=1489194" title="Solomon Perel">
Solomon Perel

Solomon Perel (, ; ur. 21 kwietnia 1925 w Peine w Dolnej Saksonii, zm. 2 lutego 2023) – niemiecki Żyd, który podczas II wojny światowej uniknął prześladowań nazistowskich, udając „Aryjczyka”.
Życiorys.
Solomon Perel urodził się 21 kwietnia 1925 w Peine w Dolnej Saksonii. W 1935 r. Perelowie przeprowadzili się do Łodzi, po zniszczeniu ich rodzinnego sklepu obuwniczego przez nazistów.
Po inwazji III Rzeszy na Polskę we wrześniu 1939 Solomon i jego brat Isaak próbowali uciec na wschód, do części kraju okupowanej przez ZSRR. Solomon znalazł się w sierocińcu w Grodnie prowadzonym przez Komsomoł.
Kiedy III Rzesza napadła na ZSRR, Solomon uciekł z sierocińca i został schwytany przez oddział wojsk niemieckich. Ponieważ pochodził z Niemiec i komunikował się perfekcyjnie po niemiecku, zdołał skutecznie przekonać żołnierzy, że jest Volksdeutschem i został rosyjsko-niemieckim tłumaczem. Odegrał ważną rolę w akcji schwytania oficera Armii Czerwonej Jakowa Dżugaszwili (syna Stalina) i zdobył uznanie w swoim oddziale.
Solomon był obrzezany, z tego powodu żył w ciągłym strachu przed odkryciem jego pochodzenia. Kilkakrotnie próbował ucieczki w głąb ZSRR, lecz bezskutecznie.
Wkrótce, z racji odpowiedniego wieku, Solomon został wysłany do szkoły Hitlerjugend w Brunszwiku. Tam także ukrywał swą tożsamość i zmienił nazwisko na Josef Perjell. W tym czasie miał dziewczynę Leni, żarliwą nazistkę. Nie wyznał jej prawdy, natomiast matka Leni odkryła tajemnicę chłopca. Zachowała ją dla siebie.
Pod koniec wojny Solomon został wzięty do niewoli przez oddział armii amerykańskiej, wkrótce zwolniony z niewoli spotkał swego brata Isaaka. Od drugiego brata – Dawida – dowiedział się o śmierci ojca w łódzkim getcie. Matka Perela zginęła w samochodowej komorze gazowej, zaś siostra podczas marszu śmierci.
W 1948 r. Perel przeniósł się do Izraela i wziął udział w I wojnie izraelsko-arabskiej. Później został biznesmenem. W 1985 po raz pierwszy od zakończenia II wojny światowej odwiedził Niemcy na zaproszenie burmistrza Peine.
W 1989 r. Perel wydał autobiograficzną książkę wspomnieniową "Ich war Hitlerjunge Salomon" ("I Was Hitler Youth Salomon").
Od 2011 r. Perel był honorowym członkiem Rady Programowej Stowarzyszenia Kulturalno-Edukacyjno-Naukowego „KEN”.
Inspiracje artystyczne.
Na podstawie autobiograficznej książki Perela, Agnieszka Holland nakręciła film "Europa, Europa "(1990). Perel stał się również bohaterem reportażu "Chłopiec na fotografii" Agaty Tuszyńskiej, wydanym w zbiorze "Kilka portretów z Polską w tle. Reportaże izraelskie".

</doc>
<doc id="1489195" url="https://pl.wikipedia.org/wiki?curid=1489195" title="Tyrannotitan">
Tyrannotitan



</doc>
<doc id="1489196" url="https://pl.wikipedia.org/wiki?curid=1489196" title="Eesterga">
Eesterga

Eesterga - mała wieś w Holandii na południu Fryzji. Leży około 3 kilometry na północ od Lemmer. 

</doc>
<doc id="1489198" url="https://pl.wikipedia.org/wiki?curid=1489198" title="Jankowice (powiat poddębicki)">
Jankowice (powiat poddębicki)

Jankowice – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489199" url="https://pl.wikipedia.org/wiki?curid=1489199" title="Józefka">
Józefka



</doc>
<doc id="1489201" url="https://pl.wikipedia.org/wiki?curid=1489201" title="Kazimierz Ławrynowicz">
Kazimierz Ławrynowicz

Kazimierz Ławrynowicz (ros. Казимир Клеофасович Лавринович; ur. 21 marca 1941 w Hoduciszkach, zm. 21 lutego 2002 w Kaliningradzie) – rosyjski naukowiec, profesor Kaliningradzkiego Uniwersytetu Państwowego, działacz mniejszości polskiej w Kaliningradzie.
Życiorys.
Urodził się na Wileńszczyźnie w rodzinie nauczycielskiej, był najmłodszym z sześciorga rodzeństwa. W 1942 jego ojca rozstrzelano w grupie 31 Polaków w odwecie za zamach na niemieckiego oficera. W 1949 wraz z rodziną przeprowadził się do Znamienska, gdzie w 1958 ukończył szkołę średnią. Przez kilka miesięcy mieszkał w Gwardiejsku, gdzie odbywał służbę wojskową jego brat Kleofas pracował tam jako elektromonter. W 1959 podjął studia na Wydziale Matematyczno-Mechanicznym Państwowego Uniwersytetu Leningradzkiego, które ukończył w 1964. Po studiach zatrudniony był jako młodszy pracownik naukowy w Instytucie Matematyki i Mechaniki przy Państwowym Uniwersytecie Leningradzkim. Później odbywał aspiranturę w Katedrze Mechaniki Nieba na tej samej uczelni.
W 1970 rozpoczął karierę naukową na Wydziale Matematyczno-Fizycznym Państwowego Uniwersytetu Kaliningradzkiego, najpierw jako asystent, później kolejno starszy wykładowca, docent i profesor. W 1972 obronił pracę kandydacką (odpowiednik doktoratu) na Państwowym Uniwersytecie Leningradzkim, dotyczącą teorii ruchu stałego sztucznego satelity Ziemi względem środka masy układu. W 1991 uzyskał habilitację na Państwowym Uniwersytecie Sankt-Petersburskim publikując pracę na temat Besselowskiej reformy astronomii praktycznej i początków pułkowskiej szkoły astrometrycznej.
Był znawcą historii Królewca i Prus Wschodnich. W lokalnej telewizji „Jantar” prowadził cykl pogadanek krajoznawczych. W latach 1992–1994 wchodził w skład rosyjsko-niemieckiego komitetu „Albertina”, mającego za zadanie przygotować obchody 450 rocznicy założenia uczelni. Zasiadał w obwodowej Fundacji Kultury, był również członkiem Komisji ds. Nazewnictwa przy Urzędzie Miasta Kaliningrad. Opublikował m.in. monografię "Albertyna. Zarys historii Uniwersytetu Królewieckiego" (1995), wydaną po rosyjsku i po niemiecku.
Ma niepodważalne zasługi dla rozwoju polskiego życia narodowego w Kaliningradzie. Był inicjatorem i pierwszym redaktorem nałczelnym „Głosu znad Pregoły” (od 1995).
W 1997 wygrał konkurs na stanowisko profesora nadzwyczajnego w Instytucie Matematyki i Fizyki Wyższej Szkoły Pedagogicznej w Olsztynie, a po utworzeniu w Olsztynie uniwersytetu w 1999 był tam profesorem i kierownikiem Katedry Analiz i Równań Różniczkowych.
W 2007 został odznaczony Krzyżem Kawalerskim I Klasy Odznaki Honorowej za Zasługi dla Republiki Austrii.
Żonaty od 1963 z Aleksandrą Ławrynowicz (z domu Tkaczenko), razem mieli dwie córki. Młodsza z nich, Maria Ławrynowicz-Szczepaniak, absolwentka Wydziału Filologii Uniwersytetu Kaliningradzkiego oraz lektor angielskiego i rosyjskiego na Uniwersytecie Warmińsko-Mazurskim, stoi obecnie na czele redakcji „Głosu”.
Nazwisko profesora umieszczono na tablicy pamiątkowej profesorów Uniwersytetu im. Kanta w królewieckiej katedrze.

</doc>
<doc id="1489202" url="https://pl.wikipedia.org/wiki?curid=1489202" title="Drewnowicz">
Drewnowicz

Drewnowicz - polskie nazwisko, w Polsce nosi je mniej niż 100 osób.
Osoby noszące to nazwisko:

</doc>
<doc id="1489205" url="https://pl.wikipedia.org/wiki?curid=1489205" title="Bartyzel">
Bartyzel

Bartyzel – polskie nazwisko, w Polsce nosi je ponad 2000 osób.
Osoby noszące to nazwisko:

</doc>
<doc id="1489206" url="https://pl.wikipedia.org/wiki?curid=1489206" title="Józefka (powiat poddębicki)">
Józefka (powiat poddębicki)

Józefka – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489207" url="https://pl.wikipedia.org/wiki?curid=1489207" title="Paw Paw Tunnel">
Paw Paw Tunnel

Paw Paw Tunnel – tunel o długości około 950 metrów wybudowany w XIX wieku na kanale Chesapeake i Ohio. Jego budowa zajęła 12 lat i pozwoliła skrócić długość kanału o niemal 10 kilometrów.

</doc>
<doc id="1489210" url="https://pl.wikipedia.org/wiki?curid=1489210" title="Leokadiew">
Leokadiew

Leokadiew – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489211" url="https://pl.wikipedia.org/wiki?curid=1489211" title="Vrisko to logo na zo">
Vrisko to logo na zo

Vrisko To Logo Na Zo (gr. Βρίσκω Το Λόγο Να Ζω, ang. "I Find The Reason To Live") – trzeci album greckiej piosenkarki Eleny Paparizou w języku greckim i czwarty w jej karierze. Został wydany 12 czerwca 2008 roku. 
Single.
"Porta Gia Ton Ourano"
"I Kardia Sou Petra"
"Pirotehnimata"
"Eisai I Foni"
Historia wydania.
Data wydania była często zmieniana. Na początku Paparizou ogłosiła podczas wywiadu dla MAD TV, że album zostanie wydany 25 maja 2008 roku, ale datę przesunięto na 6 czerwca 2008 roku. Część sklepów muzycznych mówiła o dacie 5 czerwca 2008 roku. W końcu, w wywiadzie dla "Orange FM" Paparizou ogłosiła, że album zostanie wydany 12 czerwca 2008 roku. 11 czerwca 2008 roku album pojawił się na greckim iTunes.
Osiągnięcia.
 Album w ciągu 3 dni osiągnął 1 miejsce w sprzedaży na greckim iTunes i zdobył status złotej płyty w jeden tydzień po wydaniu. W tygodniu trwającym od 22 do 28 czerwca, na greckiej liście albumów zadebiutował na pierwszym miejscu i utrzymał się tam przez 4 tygodnie. Na cypryjskiej liście przebojów przez 5 tygodni zajmował drugie miejsce, ale nigdy nie zdobył pierwszego miejsca. 1 września 2008 roku ogłoszono, że album "Vrisko To Logo Na Zo" osiągnął status platyny, a 16 września odbyło się wręczenie certyfikatu. W ciągu tygodnia od 31 sierpnia do 6 września, album powrócił na pierwsze miejsce na liście.
Płyta zdobyła drugie miejsca na obu listach podsumowujących rok 2008 w Grecji, zorganizowanych przez organizację IFPI za "50 najlepszych greckich albumów 2008 roku" i "50 najlepszych greckich i międzynarodowych albumów 2008 roku".

</doc>
<doc id="1489212" url="https://pl.wikipedia.org/wiki?curid=1489212" title="Marynki (powiat poddębicki)">
Marynki (powiat poddębicki)

Marynki – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489215" url="https://pl.wikipedia.org/wiki?curid=1489215" title="Mrowiczna">
Mrowiczna

Mrowiczna – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489216" url="https://pl.wikipedia.org/wiki?curid=1489216" title="Dziesięć niedźwiedzi">
Dziesięć niedźwiedzi



</doc>
<doc id="1489217" url="https://pl.wikipedia.org/wiki?curid=1489217" title="Ten Bears">
Ten Bears



</doc>
<doc id="1489218" url="https://pl.wikipedia.org/wiki?curid=1489218" title="Off-the-record messaging">
Off-the-record messaging

Off-the-Record Messaging (OTR) – protokół kryptograficzny, zapewniający silne szyfrowanie dla konwersacji błyskawicznych (tzw. instant messaging). OTR używa kombinacji algorytmu klucza symetrycznego AES, protokołu Diffiego-Hellmana i funkcji skrótu SHA-1. Poza uwierzytelnianiem i szyfrowaniem, OTR zapewnia doskonałą poufność przesyłania i szyfrowanie z możliwością zaprzeczania.
Podstawową inspiracją dla protokołu było zapewnienie możliwości kontroli dostępu do uczestników rozmowy, przy zachowaniu jej poufności, tak jak w przypadku prywatnej rozmowy w prawdziwym życiu, czy w dziennikarstwie przy rozmowie "poza nagraniem". Ta metoda szyfrowania różni się od większości narzędzi szyfrujących, które bardziej przypominają pisanie i podpisywanie tekstu na papierze, który może być później użyty do zademonstrowania faktu, że nastąpiła komunikacja, zidentyfikowania jej uczestników i tematu rozmowy. Niestety, w większości przypadków, osoby używające zwyczajnego oprogramowania szyfrującego nie są tego świadome i nie zdają sobie sprawy, że do celów prywatnej rozmowy bardziej nadają się narzędzia OTR. Dlatego też pierwszy dokument stanowiący wprowadzenie został nazwany "Off-the-Record Communication, or, Why Not To Use PGP". (Komunikacja Off-the-Record, albo czemu nie używać PGP).
Protokół OTR został zaprojektowany przez kryptografów Iana Goldberga i Nikitę Borisova. Udostępnili otwartą bibliotekę dla komunikatorów internetowych wspierającą programistów aplikacji klienckich Instant Messaging, którzy chcą zaimplementować protokół OTR oraz specjalne proxy OTR dla klientów AIM, ICQ, and .Mac, które obsługują proxy.
Implementacja.
Poza szyfrowaniem i uwierzytelnianiem, które obecne są także w typowych aplikacjach kryptograficznych, jak PGP, GnuPG i X.509 (S/MIME), OTR oferuje także dwie dodatkowe funkcjonalności: zaprzeczalność i idealną poufność przekazu.
Szyfrowanie.
Nikt spoza rozmowy nie może przeczytać wiadomości.
Uwierzytelnianie.
Można być pewnym, że odbiorca jest tym, za kogo go uważamy.
Od wersji OTR 3.1 protokół obsługuje obopólne uwierzytelnienie użytkowników przy użyciu wspólnego sekretu poprzez protokół socialist millionaire. Ta funkcjonalność umożliwia użytkownikom weryfikację tożsamości drugiej strony i uniknięcie ataku typu man in the middle bez niewygody ręcznego porównywania odcisku klucza publicznego przez zewnętrzny kanał.
Ograniczenia.
Protokół nie obsługuje obecnie czatu wieloosobowego ani szyfrowanego transferu plików, ale może to zostać zaimplementowane w przyszłości. Wsparcie dla szyfrowanego audio ani video nie jest planowane.
Klienty obsługujące OTR.
Natywnie.
Te klienty mają wbudowane wsparcie komunikacji Off-the-Record.
Poprzez plug-in.
Te klienty wymagają plug-inu do funkcjonowania Off-the-Record Messaging. Użycie pluginu pozwala na komunikację OTR przy użyciu wszystkich protokołów danego klienta (np. OSCAR, Jabber, MSN, YIM/YMSG itd.).
Proxy.
Dla klientów, którzy nie mają natywnego wsparcia OTR dostępne jest proxy GUI. Oznacza to, że wiadomości są wysyłane do proxy niezaszyfrowane i zostają zaszyfrowane podczas przechodzenia przez lokalnie zainstalowany i uruchomiony program pośredniczący. Obecnie proxy rozwijane przez projekt OTR obsługuje tylko protokół OSCAR, zatem może być używane z .Mac, ICQ, i AIM. Proxy OTR używa protokołów SOCKS5, HTTPS i HTTP.
Niektóre klienty .Mac, ICQ i AIM, które obsługują proxy, ale nie obsługują OTR natywnie:

</doc>
<doc id="1489219" url="https://pl.wikipedia.org/wiki?curid=1489219" title="OTR">
OTR



</doc>
<doc id="1489220" url="https://pl.wikipedia.org/wiki?curid=1489220" title="Berent (nazwisko)">
Berent (nazwisko)

Berent (forma żeńska: Berent, liczba mnoga: Berentowie) – polskie nazwisko.
Etymologia nazwiska.
Utworzone od niemieckiej nazwy osobowej Behrend, ta od imienia Bernhard. Notowane od 1633 roku.
Rody szlacheckie.
Nazwiskiem Berent posługiwało się kilka rodów szlacheckich. Byli to: Berentowie herbu Kościesza, Berentowie herbu Taczała oraz Berentowie herbu Puchała .
Demografia.
Na początku lat 90. XX wieku w Polsce mieszkały 1502 osoby o tym nazwisku, najwięcej w dawnym województwie: bydgoskim – 159, łódzkim – 150 i warszawskim – 149. W 2002 roku według bazy PESEL mieszkało w Polsce około 1615 osób o nazwisku Berent, najwięcej w Warszawie i powiecie brodnickim.

</doc>
<doc id="1489221" url="https://pl.wikipedia.org/wiki?curid=1489221" title="Berent">
Berent



</doc>
<doc id="1489226" url="https://pl.wikipedia.org/wiki?curid=1489226" title="Sytek (nazwisko)">
Sytek (nazwisko)

Sytek – polskie nazwisko, w Polsce nosi je ok. 250 osób.
Osoby noszące to nazwisko:

</doc>
<doc id="1489227" url="https://pl.wikipedia.org/wiki?curid=1489227" title="Sytek">
Sytek



</doc>
<doc id="1489229" url="https://pl.wikipedia.org/wiki?curid=1489229" title="Blanche Lambert">
Blanche Lambert



</doc>
<doc id="1489237" url="https://pl.wikipedia.org/wiki?curid=1489237" title="Warren Bruce Rudman">
Warren Bruce Rudman

Warren Bruce Rudman (ur. 18 maja 1930 w Bostonie, zm. 19 listopada 2012 w Waszyngtonie) – amerykański polityk związany z Partią Republikańską.
W latach 1980–1993 reprezentował stan New Hampshire w Senacie Stanów Zjednoczonych.

</doc>
<doc id="1489238" url="https://pl.wikipedia.org/wiki?curid=1489238" title="Warren Rudman">
Warren Rudman



</doc>
<doc id="1489239" url="https://pl.wikipedia.org/wiki?curid=1489239" title="John Anthony Durkin">
John Anthony Durkin

John Anthony Durkin (ur. 29 marca 1936 w Brookfield, hrabstwo Worcester, Massachusetts, zm. 16 października 2012 w Franklin, New Hampshire) – amerykański polityk związany z Partią Demokratyczną.
W latach 1975–1980 reprezentował stan New Hampshire w Senacie Stanów Zjednoczonych.

</doc>
<doc id="1489240" url="https://pl.wikipedia.org/wiki?curid=1489240" title="Bryste">
Bryste



</doc>
<doc id="1489241" url="https://pl.wikipedia.org/wiki?curid=1489241" title="John Durkin">
John Durkin



</doc>
<doc id="1489249" url="https://pl.wikipedia.org/wiki?curid=1489249" title="Windows Strata">
Windows Strata



</doc>
<doc id="1489250" url="https://pl.wikipedia.org/wiki?curid=1489250" title="NGC 6334">
NGC 6334

 
NGC 6334 (również Mgławica Kocia Łapa, Mgławica Niedźwiedzi Pazur) – mgławica emisyjna (także obszar H II) znajdująca się w konstelacji Skorpiona. Została odkryta 7 czerwca 1837 roku przez Johna Herschela. Mgławica ta znajduje się w odległości około 5500 lat świetlnych od Ziemi.
NGC 6334 swój czerwony kolor obserwowany w świetle widzialnym zawdzięcza obfitości zjonizowanych atomów wodoru. Mgławica jest wyjątkowym siedliskiem około 20-30 tysięcy nowo powstających gwiazd. Proces ten rozpoczął się w centralnej części obłoku i przesuwa się ku jego brzegom. Gwiazdy powstające w mgławicy mają masy nawet dziesięciokrotnie przekraczające masę Słońca, a ich wiek ocenia się na zaledwie kilka milionów lat.
NGC 6334 jest jednym z najaktywniejszych rejonów powstawania masywnych gwiazd w naszej Galaktyce.

</doc>
<doc id="1489253" url="https://pl.wikipedia.org/wiki?curid=1489253" title="Erling Hallas">
Erling Hallas

Erling Hallas (ur. 13 grudnia 1911, zm. w 1947 w Charkowie) – duński nazistowski dziennikarz, publicysta i działacz polityczny, podoficer Frikorps Danmark, a następnie oficer 24 Pułku Grenadierów Pancernych SS "Danmark" podczas II wojny światowej
Życiorys.
Na początku lat 30. pracował jako dziennikarz. 11 kwietnia 1934 wstąpił do Narodowosocjalistycznej Duńskiej Partii Robotniczej (DNSAP) Fritsa Clausena. Od sierpnia tego roku pracował w centrali partii. Od października 1936 do sierpnia 1941 był redaktorem pisma partyjnego "DNSAP’s Måneds-Breve". Jednocześnie od września 1937 do stycznia 1939 redagował pismo partyjne "National-Socialisten". Od 1939 pełnił funkcję sekretarza prywatnego F. Clausena. Po zajęciu Danii przez wojska niemieckie 9 kwietnia 1940, podjął kolaborację z okupantami. Od 2 lutego 1941 pracował w sztabie partyjnym DNSAP.
W sierpniu tego roku wstąpił ochotniczo do Frikorps Danmark, zostając w stopniu SS-Oberscharführera podoficerem w 3 kompanii. Na początku 1942 uczestniczył w nieudanej próbie pozbawienia dowództwa SS-Obersturmbannführera Christiana Pedera Kryssinga, za co dwukrotnie trafił do więzienia. Po objęciu dowództwa Frikorps Danmark przez SS-Obersturmbannführera Christiana Frederika von Schalburga 1 marca 1942 r., został przeniesiony do 4 kompanii. We wrześniu powrócił do Danii na odpoczynek, po czym odkomenderowano go do służby w szkole wojskowej Frikorps Danmark. W listopadzie został szefem jednego z wydziałów DNSAP. Od 1 lutego do 31 lipca 1943 r. przeszedł szkolenie oficerskie w SS-Junkerschule w Bad Tölz, po czym powrócił na front wschodni. Został w stopniu SS-Untersturmführera oficerem 16 kompanii SS-Panzergrenadier-Regiment 24 "Danmark" w składzie 11 Ochotniczej Dywizji Grenadierów Pancernych SS "Nordland". 29 stycznia 1944 podczas walk został ranny i wzięty do niewoli.
Zmarł na początku 1947 w więzieniu w Charkowie.
Linki zewnętrzne.
Biografia Erlinga Hallasa (jęz. duński)

</doc>
<doc id="1489254" url="https://pl.wikipedia.org/wiki?curid=1489254" title="Izabela (ujednoznacznienie)">
Izabela (ujednoznacznienie)



</doc>
<doc id="1489255" url="https://pl.wikipedia.org/wiki?curid=1489255" title="Bitwa pod Merseburgiem">
Bitwa pod Merseburgiem



</doc>
<doc id="1489256" url="https://pl.wikipedia.org/wiki?curid=1489256" title="Volta a Catalunya">
Volta a Catalunya



</doc>
<doc id="1489257" url="https://pl.wikipedia.org/wiki?curid=1489257" title="Hezychiusz z Jerozolimy">
Hezychiusz z Jerozolimy

Hezychiusz z Jerozolimy (zm. ok. 450) – zakonnik i kapłan. 
Około roku 412 był kaznodzieją w Jerozolimie. Z jego pism zachowały się jedynie fragmenty „Komentarzy” do Pisma Świętego – dzieła napisanego przy użyciu alegorycznej metody egzegezy, którą uprawiano w szkole aleksandryjskiej. Inne, niezachowane pisma to „Historia Kościoła”', „Zbiór zarzutów i rozstrzygnięć”, zbiory homilii i glosy do trzynastu hymnów biblijnych.
W swoich pracach opisywał bezgrzeszność Matki Bożej i prawdopodobnie jest autorem wyrażenia „Ciało mistyczne” ("Corpus mysticum").
Wspomnienie liturgiczne obchodzone jest 28 marca.

</doc>
<doc id="1489260" url="https://pl.wikipedia.org/wiki?curid=1489260" title="Zygmunt Kostrzewski">
Zygmunt Kostrzewski

Zygmunt Kostrzewski (ur. 6 kwietnia 1897 w Przemyślu, zm. 14 maja 1919 pod Kulikowem) – podporucznik pilot Wojska Polskiego, uczestnik wojny polsko-ukraińskiej, kawaler Orderu Virtuti Militari.
Życiorys.
Syn Aleksandra i Joanny. Pochodził z rodziny o tradycjach patriotycznych – jego dziadek brał udział w powstaniu listopadowym. W 1912 wstąpił do Związku Strzeleckiego. Po dwóch latach, jako instruktor, szkolił nowych członków „Strzelca”. W sierpniu 1914 roku, po wybuchu I wojny światowej, ze swoim plutonem wcielony został do Legionu Wschodniego. Po jego rozwiązaniu 21 września 1914 roku Zygmunt Kostrzewski starał się przedostać do I Brygady Legionów Polskich, jednak z powodu ciężkiej choroby pozostał w Przemyślu w domu rodzinnym, gdzie przeżył pierwsze oblężenie przez wojska rosyjskie. Po oblężeniu wyjechał do Cieszyna, gdzie wstąpił do gimnazjum. 
Powołany w 1915 roku do armii Austro-Węgier, przez kilka miesięcy brał udział w walkach na froncie wschodnim. Służył w szeregach 10, a następnie 60 pułku piechoty. Po powrocie z frontu zdał maturę w Cieszynie i wstąpił do szkoły oficerskiej. Starał się o przydział do jednostek lotniczych. Kostrzewski został skierowany do szkoły pilotów i następnie, w stopniu podporucznika pilota, został skierowany na front włoski. Do października 1918 roku służył w eskadrze myśliwskiej Flik 42/J. Na stopień chorążego został mianowany ze starszeństwem z 1 października 1916, a na stopień podporucznika ze starszeństwem z 1 lutego 1917 w korpusie oficerów rezerwy piechoty.
W listopadzie 1918 roku przebywał na urlopie w rodzinnym Przemyślu, gdzie zastał go upadek Austrii i wybuch wojny polsko-ukraińskiej. Kostrzewski zgłosił się do Wojska Polskiego. Został mianowany komendantem lotniska w Hureczku, które z niewielką grupą żołnierzy bronił przed atakami Ukraińców. Wkrótce cały sprzęt lotniczy przewiózł do Krakowa. Od stycznia 1919 roku Kostrzewski przydzielony został do 7 Eskadry Lotniczej wchodzącej w skład III Grupy Lotniczej. Odbył liczne loty bojowe z lotniska Lewandówka we Lwowie. Został mianowany pilotem na mocy dekretu Naczelnego Wodza z dnia 6.02.1919 r. 
14 maja w załodze z podporucznikiem obserwatorem Mieczysławem Motylewskim w grupie kapitana Bastyra wraz z 8 innymi załogami wziął udział w walkach pod Kulikowem, wspierając działania piechoty podczas polskiej ofensywy. W czasie drugiego wylotu lecący na niskiej wysokości samolot Kostrzewskiego (Oeffag C.II nr 52.20) został trafiony serią z karabinu maszynowego. Kostrzewski trafiony w głowę i pierś 7 kulami zginął na miejscu. Spadający samolot pogrzebał także podporucznika obserwatora Mieczysław Motylewskiego.
Został pochowany na Cmentarzu Obrońców Lwowa w Mauzoleum Bohaterów w krypcie V.

</doc>
<doc id="1489261" url="https://pl.wikipedia.org/wiki?curid=1489261" title="Jan z Biclar">
Jan z Biclar

Jan z Biclar (VI/VII wiek) – pisarz chrześcijański. Pochodził z obecnej Portugalii, w latach 567–576 przebywał w Konstantynopolu. W roku 586 założył nieistniejący dziś klasztor w Biclarum (na zachód od Tarragony). W roku 591 objął godność biskupa Gerudy (Girona). Uczestniczył w czterech synodach: w Saragossie (592), Toledo (597), Barcelonie (599) i Egarze (614). Jest autorem "Kroniki" – pisma o dużej wartości historycznej.

</doc>
<doc id="1489262" url="https://pl.wikipedia.org/wiki?curid=1489262" title="Horace Engdahl">
Horace Engdahl

Horace Engdahl (ur. 30 grudnia 1948 w Karlskronie) – szwedzki historyk i krytyk literacki.
W 1997 przyjęty został do Akademii Szwedzkiej, zajmując miejsce zmarłego . W 1999 przejął od Sture Alléna funkcję sekretarza tej organizacji. Pełnił ją do czerwca 2009. Nowym sekretarzem został Peter Englund. Do jego obowiązków należało m.in. ogłaszanie zdobywców Nagrody Nobla w dziedzinie literatury.

</doc>
<doc id="1489264" url="https://pl.wikipedia.org/wiki?curid=1489264" title="Volta Ciclista a Catalunya 2008">
Volta Ciclista a Catalunya 2008

88. edycja wyścigu kolarskiego Dookoła Katalonii odbyła się w dniach 19 – 25 maja 2008 roku. Trasa tego hiszpańskiego sześcioetapowego wyścigu liczyła 1032 km ze startem w Lloret de Mar i metą w Barcelonie.
Zwyciężył reprezentant gospodarzy Gustavo César Veloso z grupy Karpin-Galicia. W wyścigu nie startowali reprezentanci Polski.

</doc>
